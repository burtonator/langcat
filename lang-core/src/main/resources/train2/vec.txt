https://vec.wikipedia.org/wiki/MediaWiki

MediaWiki 'l xè un difuso softuér libaro wiki par el web. Sviłupà da ła
Wikimedia Foundation par Wikipedia, MediaWiki xè uxà da tuti i projeti de ła
Wikimedia Foundation e da molti altri siti web wiki. 'L xè scrito in PHP e
utiłixa un RDBMS MySQL o PostgreSQL. MediaWiki xè rilasià soto ła licensa GNU
GPL.

MediaWiki xè stà scrito orixinariamente par Wikipedia da Magnus Manske.
Wikipedia utiłixava inisialmente UseModWiki (noto anca cofà "Phase I") e xè pasà
a ła nova version ("Phase II") el 25 genaro 2002. 'Ntel majio 2003 se gà pasài a
ła version 1.3 e 'ntel dixenbre 2004 a ła 1.4.

Na sucesiva version riscrita e mijorà del softuér Phase II fu un tenpo nota cofà
"Phase III". Ła fu poi rinominà MediaWiki riconosendo che el softùér 'l xera in
grado de suportar nò soło Wikipedia, ma anca altri projeti, e che xera nesesario
un pì significadivo sistema de numerasion de łe version. El softuér fu ciamà
MediaWiki come xugo de parołe baxà sol nome de ła Wikimedia Foundation, ła
fondasion mare de Wikipedia.

MediaWiki xè un softuér open source distribuìo có licensa GNU General Public
License version 2 o sucesive. Ła so documentasion xè disponibiłe soto licensa
Creative Commons BY-SA 3.0 ma alcune de łe so parti łe xè 'ntel publico dominio.
Inte ło spesifego, i manuałi e gli altri contenùi de mediawiki.org i xè publicai
có license Creative Commons, mentre el set de pajine d'ajuto spesifighe del
softuér łe xè stae rilasiae inte 'l publico dominio par parmetarne na copia
libara e priva de vincołi su calsiasi nova instalasion del softuér. In sto modo
se evita i problemi legałi che se riscontrav inte 'l inportare łe pajine d'ajuto
inte i Wiki che i uxa license inconpatibiłi có quełe Creative Commons.



https://vec.wikipedia.org/wiki/%C5%81%C3%A9ngua_v%C3%A8neta

Ła łéngua vèneta l'e na łéngua parlà in Itałia inte ła regiòn del Veneto, inte
ła provincia de Trento e inte ła zona costiera del Friuli-Venesia Julia, in
Croasia drio łe coste de l'Istria e de ła Dalmasia, in Argentina, inte i Stati
de San Poło (in portoghexe São Paulo), Paraná, Rio Grande do Sul in Braxil, e
intel paéxe de Chìpilo (Mèsico). Ł'è riconosùa da ła Región del Vèneto dal 28 de
marso 2007 e anca dal UNESCO come łéngoa minoritaria, e l'è stà mesa inte'l
Łibro róso de łe łéngoe in pericoło [1].

El dì 28 de marso del 2007 ła Łéngua Vèneta ła xe stada riconosùa ofiçalmente
dal Conséjo Rejonal del Vèneto co ła łeje so ła "tutela e valorizzazione della
lingua e della cultura veneta" votà a grandìsima majoransa da un mucio de
partiti difarenti (trentaoto a favor, do astegnúi, nisun contrario).

No bixogna gnanca confóndare el vèneto col venetico, 'na łéngua indo-europea
(estinta) che se parlava inte la "Venetia et Histria" de sicuro dal 6° secoło AC
fin al 1° secoło DC come dimostrà da l'archeołogia (Este, Montebełuna, Halstaat
ecc)

No ghe un soło modo de scrivar in łengua veneta: come se pol notare inte le
pagina grafie venete.

De solito se dixe che el veneto el deriva dal latin volgare parlà inte ła rejon,
che forsi l'è stà a só volta influensà da un antico sostrato venetico.

Zà dal XIII secoło, co in Itałia el toscan no'l jera gnancora deventà ła łéngoa
dominante, se pol catar dei testi in volgar che prexenta ciare afinità col
vèneto de deso.

De area vèneta xe el primo framento totalmente in volgar, el Ritmo Belumat,
che'l risałe al 1100 e 'l parla de ła Conquista del Castel d'Ard. Tra i primi
componimenti in łéngua volgar e latin ghe anca l'Indovineło Veronéxe, databiłe
fra ła fine de l'VIII e el scominsio del IX secoło. Senpre databiłe al XII xe i
versi d'amor de ła canson Quando eu stava in le tu' cathene.

Durante el Doxento se asiste in Vèneto a na forte produssion de componimenti che
çerca de contentar i gusti leterari de łe clase urbane emergenti.
Particołarmente interesante xe ła produssion de ła Scoła Veronexe, primo fra
tuti Giacomin da Verona, autor del poema in do parti, De Jerusalem celesti e De
Babilonia civitate infernali (varda De Babilonia Civitate). De area padoana ghe
xe el Lamento della Sposa Padovana o de ła Bona çilosia de autor anonimo.

Soratuto nel Rinasimento el vèneto, e specialmente ła só variante venessiana, el
ga godesto de anpia difuxion internassional grassie ai comerci de ła Repùblica
Vèneta, deventando par un çerto periodo una de łe łéngue franche de bona parte
del Mar Mediteraneo, soratuto in anbito comerciałe. Ancora deso i marinai i
dòpara tante parołe de origini venete.

Nonostante questo parò el veneto non s'à mai inposto come lengua leteraria in
quanto, zà nel XIII secolo, gh'è tocà confrontarse co esponenti leterari
inportanti sia de origine toscana che provensal. A dimostrassion de questo basta
pensar che Marco Polo el ga detà a Rustichello da Pixa el Miłion siełiendo ła
lengoa d'oïl, che a l'epoca l'era difuxa inte łe corte almanco quanto el latin.

Łe opere in veneto più significative łe xe stà scrite da autori come el Ruzante
(Angelo Beolco) 'ntel XVI secoło, Giacomo Casanova e Carlo Goldoni 'ntel XVIII;
nel caso de Goldoni l'uso del veneto l'è stà limità a bona parte dełe comedie
teatrali, soratuto par raprexentar el popoło e ła borghexia.

Particołarmente inportante ne l'ànbito sientifico xe ła stanpa 'ntel 1478 de
l'"Arte dell'abbaco", opera mejo conosùa in anbito academico come "Treviso
Arithmetic". Scrita da un anonimo insegnante in łéngua Vèneta, el xe el primo
testo stanpà conosùo nel mondo oçidentałe de insegnamento de l'aritmetica e de
ła matematica, e uno dei primi testi sientifici stanpài de tuta Europa. L'era
rivolto in particołare a l'educassion de ła clase media e al mondo mercantiłe.

Ła difuxion de sta łéngua qua fora da l'area storica dei veneti ła se ga vù col
progresivo sviłupo deła Repùblica Vèneta, che ła ło doparava come łéngua
ordinaria insieme al latin e a l'itałian. Co ła fine de ła Republica, el vèneto
el xe stà sostituìo da altre łéngue par i ati ufiçiałi e aministrativi. Parò el
só uso el ga perso progresivamente, almanco in parte, i registri leterari e
aułici restando senpre come łéngua storica e natural del pòpoło, riusendo isteso
a rivar a vette liriche mirabiłi con poeti come Biagio Marin de Grado. N'altro
poeta inportante l'è stà el triestin Virgilio Giotti, che'l poetava in triestin
e normalmente el scrivéa in itałian.

Tra łe altre opere se ricorda, tra l'altro, l'Iliade de Omero tradóta in veneto
da Francesco Boaretti e in venessian da Giacomo Casanova; l'"Inferno" de Dante
Alighieri tradóto in triestin da Nereo Zeper; e infine l'opera in padoan
intitołà "Dialogo de Cecco da Ronchitti da Bruzene in perpuosito de la stella
Nova" che ła parla de łe nóve teorie galileiane sul sistema sołar, e che secondo
çerti studioxi ła xe stà scrita da Galileo Galilei col pseudonimo de Cecco da
Ronchitti (ancó se pol védarla inte ła biblioteca de l'Università de Padoa).

El progeto concepìo da Giuseppe Lombardo Radice de scrìvar e doparar testi
scołastici in łéngoa nel'ànbito Veneto (come in altre region), no'l ga mìa vù
atuassion parché l'è stà fato durante el periodo fasista, int'un'epoca che el
regime el vołéa invesse promóvar l'aprendimento de ła lengua itałiana reprimendo
łe culture locałi, in maniera da çentrałizar ancora piasè el Stato itałian.

El 28 de marso 2007 el Conséjo Regional del Veneto, a larghìsima majioransa, el
ga aprovà ła Lege Regional de "Tutela e valorizzazione della lingua e della
cultura veneta" che, riciamando i prinçìpi de ła Carta Europea de łe łéngue
regionałi o minoritarie e anca sensa riconósar nisuna ufiçiałità giuridica a
l'uso del vèneto, ła dà el dirito de protession e vałorisassion a ła łéngua
veneta, in quanto conponente esensial de l'identità cultural, social, storica e
çiviłe del Vèneto.

I ùltimi ani, serte dite łe ga tacà far reclan doparando el vèneto (come na
famósa bira che ła gavéa Xe foresto solo el nome) o łe ga sielto de dar un "saor
vèneto" a łe só reclan (come na nóva conpagnìa aerea vegnù fora co Xe senpre più
grande) metendo rento calche paroła vèneta in publisità sostansialmente itałiane
(in vèneto s·céto sarìa stà xe senpre pi/piasè grande): questo l'è probabilmente
un ségno che anca i studi de màrketing i riconóse al vèneto na serta forsa
comunicativa anca in contesti moderni tanto da poder èser sfrutà comercialmente.

Oltre a ste qua, ghe xe anca altre varianti piesè picinine, parlà inte łe varie
comunità de Vèneti sparse in giro par el móndo (par savèrghene piesè, varda
Vèneti en Itałia e 'ntel Mondo).



https://vec.wikipedia.org/wiki/Wikipedia

Wikipedia ła xè na ençiclopedia online, multiłenguistega, ła gà 'n contenuo
łibaro, scrita da vołontari che cołabora fra de łori e sostegnùa da ła Wikimedia
Foundation, na organixasion non-profit.

Al dì de ancò ła xe publicada in pì de 200 łengue difarenti (de ste qua su par
xo 100 parlae da vivo), co queła ingléxe ancò la pì granda par xonta ła gà
drentro parołe come su i argomenti propi de na tradisionałe ençiclopedia come su
quełi dei barbanera, diçionari jeografisi e de tuałità. Ła só intension ła xe
queła de scuminsiar e difóndare na ençiclopedia internasionałe libara 'ntel pi
grando nùmaro de łengue posìbiłi. Wikipedia ła xe xa 'n de i siti de
consultasion pi popołare de 'l web, ła ga infati su par xo 60 miłioni de contati
al dì.

El lanço de Wikipedia en łéngua vèneta el xè avegnùo inte'l Otobre del 2005. 'No
de i vari projeti łigà a Wikipedia, xè queło de Wikisource.

L'obietivo de Wikipedia xè de creare un'ensiclopedia libara e "universałe", in
termini sia de anpiesa che de profondità de i argomenti tratài. Wikipedia xè stà
descrita da Jimmy Wales, uno dei so fondatori, cofà no sforso par crear e
distribuire un'ensiclopedia libara de ła pì alta quałità posibile ad ogni
singoła persona sul pianeta 'nte ła so propia łèngua.

Wikipedia deriva el so nome da ła conpoxizion de ła paroła wiki, termine
hawaiano che signifega "vełose" e có cui vien ciamà un tipo de softuér
colaborativo, e da pedia, sufiso de ensiclopedia che in greco signifega
"insegnamento". Wikipedia, inte łe intension de Wales, dovarìa raxunxare na
quałità pari o mijiore de ła "Ensiclopedia Britanica" e esare publicà anca so
carta.

Su Internet existe o i xè exixtìi anca altri projeti de ensoclopedie. Alcuni i
se baxa so łe consuete pùłitighe editoriałi de propietà inteletuałe so łe voxi,
come l'Ensiclopedia Stanford de Fiłoxofia o l'ormai defunta Nupedia, entranbe
conpilàe da esperti. Siti web pì informałi, come H2G2 o Everything2, i serve
come guide xenerałi łe cui voxi łe xè scrite e controlàe da persone comuni.
Projeti come Wikipedia, Susning.nu, e ła Ensiclopedia Libara, i xè invese wiki
łe cui voxi łe xè svilupàe da numeroxi autori e in cui nò exixte alcun proceso
formałe de revixion. Wikipedia xè divegnùa el pì grando de questi wiki
ensiclopedisi par numaro de voxi. A diferensa de molte ensiclopedie, el contenuo
de Wikipedia xè stà rilasià soto ła licensa GNU Free Documentation License.

Ła version in łèngua itałiana de Wikipedia xè ciamà anca it.wiki e ła xè nata a
majo del 2001, soto el nome a dominio de terso liveło it.wikipedia.org.

Ad apriłe 2004 nase ła Wikipedia in sardo, poi a otobre, ła Wikipedia in
siciłian, a genaro 2005 ła Wikipedia in friulan e a seguire, inte'l corso del
2005, łe Wikipedie in corso, napołetan, romancio, lonbardo e infine, queła che
te si drio lexare deso, overo queła in véneto. Inte'l 2006 invese łe xè nate łe
edision in ligure, piemontexe, francoprovensałe e tarantino. Inte'l 2007 xè nata
queła in emilian e in romagnoło.



https://vec.wikipedia.org/wiki/%C5%81%C3%A9ngua_inglexe

L'inglexe (nome nativo English, IPA: ['ɪŋglɪʃ] )) el xe na lengua indoeuropea
che fa parte del ramo oçidentałe de łe lengue germaniche, insieme al'ołandexe,
al'alto e baso todesco, al fiamingo e al frixon. El conserva 'ncora na evidente
parenteła col sàsone continentałe (diałeto del baso todesco).

'Ntel corso del XX secoło l'inglexe el xe deventà ła lengua franca par ecełensa,
butando zó ła pasada supremasia del fransexe che a so olta el gavéa ciapà el
posto de l'italian e del latin par ła comunicasion diplomatega e sientifega. I
gà fato i conti che quei che łi parla inglexe come łengua mare (English as a
native language, ENL) i sie pì o manco 350 miłioni, quei che łi lo parla as a
second language (ESL), cioè insieme co ła lengua nasionałe o nativa, çirca 300
miłioni, i parlanti de English as a foreign language (EFL), cioè come na łengua
inparada a scoła ma che no ła se dopara ntel propio paexe, çirca 100 milioni.
Donca tra tuti quei che łi parla inglexe i marełengua łi xe de manco dei non
marełengua.



https://vec.wikipedia.org/wiki/India

L' India (Hindi: भारत Bhārat) la xe na Union Federal de Stati inte'l sud del
continente asiatico. La confina col Pakistan a ovest, Cina, Nepal e Bhutan a
nord-est, e Bangladesh e Birmania a est. I so vicini prossimi separai da
l'Osèano Indian i xe el Sri Lanka e le Maldive.

La ga na superfisie de 3 287 590 km²; la xe el setimo paese par estension
zeografica al mondo. La xe bagnada da l'Ocean Indian a sud, dal Mar Arabico e
ovest e , inte'l Golfo del Bengala a est la posenta na ligna costiera che la se
desbriga par 7 517 km.

La xe stada gradualmente anetua a la Conpagnia Inglese de le Indie Orientai dai
primi deseni del XVIII secolo e colonisada dal Regno Unio da la metà del XIX
secolo L'India la xe deventada un Stato nazional moderno inte'l 1947, dopo de na
lota par l'independenza che la xe stà caraterisada da na difusa resistenza
nonviolenta.

La Cavedal la xe Nova Delhi. Altre cità prinzipai le xe Mumbai , Kolkata e
Chennai , Bangalore e Bhopal.

La ga 1 147 995 904 abitanti ; la xe el secondo paese pì popoloso al mondo.
Secondo algune statistiche la podaria superar la Cina nel 2037.

Quatro grande religion del mondo, l'Induismo, el Budismo, el Zanismo e el
Sikhismo le xe nassue qua, invence el Zoroastrismo, l'Ebraismo, el Cristianesemo
e l'Islam le xe rivae entro el primo milegno Dopo de Cristo dando forma inte la
region a na grandissima diversità cultural.



https://vec.wikipedia.org/wiki/Ita%C5%82ia

Ła Itałia, ufisialmente Republica Itałiana (in tałian Repubblica Italiana) ła xè
on paéxe 'ntela Eoropa meridionałe.

Ła confina co a nordest co ła Slovenia, a nord co ła Austria e ła Svissera, a
nordovest co ła Fransa. Ła San Marin e el Stato de ła Sità del Vaticàn łe xe do
enclave int'el paixe steso.

El paéxe el conprende ła Penixuła Itałiana, e pi' in xeneral bona parte de le
teritorio a sud de łe Alpi; el ga anca do ixułe grande: ła Siciłia a sud e ła
Sardegna a ovest.

Cuando ghe xera ło Inpero Roman ła Itałia ła xera sołamente ła penixula ciamà
"penixula italica" e ła xera formà da tanti popołi difarenti che pian pian i se
ga romanixà, anca se i gà tegnù anca molte de łe soe carateristiche. 'Ntela xona
sentrałe de ła penixuła łe so nate molte siviltà che łe ga dà man forte ało
sviłupo 'ntele xoune del Lazio, de ła Tuscana, de ła Łucania e de altre xoune de
ła Itałia meridionałe.

In Sicija, Całabria, Canpania e Puja xe vegnui parfin dei greci a fondare sità e
cołonie tanto che sti posti xera ciamà en latin Magna Graecia. Anca 'ntel sora
ghe xera de łe inportanti siviltà in mexo a selti e gai, ma su de łore se sa de
manco.

Co che el Inpero Roman se gà desfà ła Itałia ła xe restà divixa da na caterba de
stati, staterełi, siouri łocałi e con on poer che no el se capiva chi xe che ghe
ło avéa. Ntel teritorio de ła penixuła durante el Rinasimento ghe xera on mucio
de paxe tra i stati e se gà vedù on periodo de gran svilupo artistico, soratuto
en Tuscana (Firense), Stato de ła Ciesa (Roma), Dugado de Miàn (Miàn) e intel
Veneto d'ancuò; se ricorda el pitor cadorin-venessian Tizian e el architeto
padoàn Andrea Paładio ativi en Veneto, Michelangelo Buonarroti e Rafaeło ativi
en Tuscana e Itałia Sentrałe.

Cuesta union ła se gà verificà co ke ghèra el re Vitorio Emanuel II dei Savoja.
Ki ke gà volù la creassion de on soło Stato de ła penixuła itałica l'è stà el
primo ministro del Re, Camiło Benso Conte de Cavour, ke gavéa dà juto no direto
a Giuseppe Garibaldi par l'anesion del Reigno de łe Do Siciłie.

En sto ideal de no stato unì soto el nom de Itałia i mancava el Veneto
austrungarico , ke l'è devegnu tałian ntel 1866 dopo ke ghe xè stà el fałimento
miłitar de Sadowa contro ła Prusia de l'Inpero Austrungarico, e Roma coi soi
dentourni, ke ła se catava soto el control del Papa e ła xe stà ciapà dai soldai
piemontexi el 20 de setenbre 1870, dopo che dopo na guera sguelta.

Dopo ła Grande Guera el Reigno de Itałia el gà avù ła estension pù grande, con
ła anesion de tuti i teritori tałiani ke i xera parte del Inpero Austrungarico
(Trentin, Venessia Julia, Istria, Fiume e Cuarnero, serte sità de ła Dalmazia) e
anca de łe xone con popolassioni de altre cultura (la region ciamà ancuò Tirol
del Sud o Alto Adixe).

Dopo la Seconda Guera Mondiałe i teritori de ła Istria, de Fiume, de ła
Dalmazia, de na gran parte de Venessia Julia i so andà en man jugoslava e indeso
sti teritori i so divixi tra Slovenia e Croazia ndo che vive oncora na comunità
tałiana .

Ła Itałia xe na Republica Parlamentare ne ła cuałe el poere majore xe de 'l
Parlamento.

Tuti i sitadini tałiani majorenni elexe i soi rapresentanti che se reonise nee
do camare de 'l Parlamente, cuła de i Deputati e el Senato. Sti cua i nomina el
Presidente del Consijo co 'l so governo, che ga da avere e ła fidusia de na
majoransa en Parlamento. El parlamento elexe anca el Presidente de ła Republica,
che xe el capo del paixe. I deputati se reonise en partiti połiteghi. I partiti
oncuò en Parlamento xe: "Eła Xente de ła Łebertà" (Popolo della Libertà-PDL) de
sentro-destra, "Partito Democratego" (Partito Democratico-PD) de
sentro-sinistra, "Łiga Nord" (Lega Nord-LN) autonomista, "Onion de Sentro"
(Unione di Centro-UdC) de sentro, "Futuro e Łebertà" (Futuro e Libertà-FLI) de
destra, "Itała de i Vałori" (Italia dei Valori-IdV) de sentro-sinistra.

Ło Stato l'è fato da 20 regioni (de cueste ghe ne xe 5 che le gà na łexislassion
speciałe.

Łe regioni łe so divixe en 110 provincie (de cueste ghe ne so 2 de na rejon
autonoma ke łe gà anka lore na łexislassion speciałe).

Ła capitałe e sità pi' popołoxa ła xè Roma. Altre sità inportanti łe xe Miłan,
Napołi, Torin, Pałermo, Genoa, Bołogna, Firense, Bari e Catania



https://vec.wikipedia.org/wiki/Stati_Unii_de_%C5%82a_M%C3%A8rica

I Stati Unìi de la Mèrica (ufisialmente en ingléxe United States of America,
acronimo in ingléxe USA) i xè un stato intè el nord de el continénte mèrican.

El teritorio che uncuò el partien ai Stai Unii el gera abità esclusivamente da
varie tribù indizene, inclusi i nativi de l'Alaska che i gera migrai inte la
Merica del Nord durante un periodo de tenpo che el podaria essar scomisià 35 000
ani fa e el podaria essar finio 11 000 ani fa.

I primi europei a tacar piè sul solo de chei la che dopo i xe deventai i Stai
Unii i xe stai proabilmente i Vichinghi vidai da Erik el Rosso, facilitai inte
le so navegazion da un clima relativamente caldo. El nome che i ghe ga dà a sta
prima colonia el xe stà chiamà, de fati, Vinland, "tera de le vide/tera del
vin", a sotolinear come che i gavesse catà un teren tanto fertil. De lori se ga
trazze certe su l'isola de Teranóva, ma xe proabile che i se sie spenzui anca pì
a sud. I so insidiamenti no i ga vuo però sucesso, proabilmente a causa de le
malatie, de l'ostilità dei indizeni e de l'esiguo numaro dei coloni.

Cristoforo Colombo, inte'l so tentativo de verzar na nova via par le Indie, el
xe desbarcà el 12 de otobre del 1492 inte le isole caraibiche. Solo ani pì tardi
xe rivà su la massa meridional del contegnente, mentre inte le tere atualmente
governae dai Stai Unii no'l ga mai tacà piè.

La colonizazion europea de le Meriche, la scumincia a la fin del secolo sedese.
Contemporaneamente ai britanichi, el teritorio el xe stà ocupà e desfrutà da
olandesi, svedesi, spagnoi e francesi, ma la classe dominante la gera quela
inglese.

L'orizene de la nazion statunitense la resal a la Dichiarazion de Independenza
de le tredese colonie britaniche (i atuai Stai de New York, Rhode Island, New
Hampshire, Massachusetts, Pennsylvania, Virginia, North Carolina, South
Carolina, Georgia, Maryland, Delaware, Connecticut e New Jersey), che inte'l
1776 i se ga proclamà libare e independente, dopo gaver convegnuo a formar na
federazion infra lore. La strutura politica orisenal (1777) le gera na
confederassion, ratificada sucesivamente inte'l 1781 col nome de "Articoi de la
Confederazion". Dopo un longo debato, questi i xe stai sostituii da la
Costituzion, inte'l 1789, de un governo federal pi centralizà.

Inte'l corso de vari confliti co le varie popolazion native, in primis le Guere
Indiane, e par mexo de tratai internasionałi, cofà ła Aquisizion de la
Louisiana, el teritorio dei atuai Stai Unii el se ga esteso progressivamente
verso ovest. Durante el secolo disnove se ga zontà altri novi stai ai 13
fondadori e i confini de la nassente nazion i se ga esteso par tuto el Nord de
la Merica, aquisendo anca un certo numaro de possedimenti oltra oceano. Inte'l
1812 i Stai Unii i ga tentà, senza riussirghe, de chiapar el controlo del Canada
(Guera del 1812) mentre inte'l 1848 na vitoriosa guera contra el Messico la gà
portà a l'anession de la Całifornia e del New Mexico. Na esperienza traumatega
inportante par la nazion la xa stada la guera de secession mericana (1861-1865).

Ai primi del Novesénto i Stati Unii de Mèrica i se gà inposto cofà poténsa
econòmega mondiałe dominante. Pasà el periodo de la Granda Depression dei ani
trenta, i xe rivai a cuèrdar (prima del scumìsio de ła secónda guera mondiałe)
serca el 50% de ła produssion mondiałe. Dopo ła concluxion de ła secónda guera
mondiałe (1945), stante l'inportansa del roło che i gavéa vùo, i xe deventai ła
prinsipałe potensa mondiałe anca dal punto de vista połìtico, insieme a
l'U.R.S.S, toéndo pi tardi ła poxission de guida de łe potense capitalìsteghe
durante ła Guera Fréda. Dopo del 1945, i Stati Unii i xe stai variaménte
coinvolti, stante el rolo de superpotensa, in diversi confliti extrateritoriałi.
Ła só poxission ła se gà ulteriorménte rinforsà col croło deła rivałe Union
Soviètica (1991) e ła só framentassion.

In sèvito a l'ataco terorìstego vegnest l'11 de setenbre 2001, i Stati Unii i gà
estéxo ła só lota al terorismo oltra dei confini nassionałi, faxéndo guere in
Afghanistan cóntro i tałebani e in sèvito in Iraq cóntro ła ditatura de Saddam
Hussein e i só sostenidóri iracheni. Sta ùltima guera, in particołar,a càuxa de
motivassion dopo rivełae infondae e łe acuxe de vołer inposesarse sol che del
petrołio irachen, ła xe stà contestada da gran parte de l'opinion pùblica del
móndo intiero e ła gà vùo cofà rixultà primo qûel de far crołar l'imàxene e ła
credibiłità dei Stati Unii de front a ła comunità internassionałe, specialménte
del móndo àrabo-musulman.

I Stai Unii i chiapa rento, oltra ai 48 stai contegnentai, i stai de l'Ałaska ,
e de le Hawaii. Xe parte de i Stati Unii anca el distréto de Cołumbia, che el
contien ła capitałe Washington, e vari teritori inte l'Osèano Pasìfego e inte i
Caraibi, intra i cuali se ricorda Porto Rico, che la xe ligada ai Stai Unii inte
na sociazion ciamada Commonwealth .

Giograficaménte sta xona ła conprénde montane base e asè antighe, i Apałachi, có
na anda xeneralménte da nord-est a sud-òvest, oltra a tanti fenòmeni łocałi,
conprendésti i fenòmeni glaciałe a nord, łe fałie tetòneghe de ła val de
l'Hudson, e ła xona de orìxene calcàrea (corałina) de ła Flòrida. El córso dei
fiumi el xe xneralménte da òvest verso est, i ténde a èsar de poca łongésa, ma
grandi e de fluso regołar. Łe sèvente łe xe forte, soratut al nord. I inverni i
xe ùmedi e frédi inte'l nord e moderai inte'l sud, łe istà łe xe in stéso ùmede.

Sta xona ła ciapa ła banda meridional dei Apałachi, e pi a òvest łe montagne
Ozark. I fiumi i conprende le foci del Mississippi e del Río Grande. L'influenza
climatica pi granda la vien dal Golfo del Mesico, e la conporta inverni miti,
umidità, e de tanto in tanto uragani.

Fredi de inverno, caldi d'istà, con un clima da umido verso est a seco verso
ovest. I xe in gran parte stati agricoli e industriali . Xe qua che se cata el
"cor", dito heartland, dei Stati Uniti; el Midwest el xe considerà un sentro de
valori morali (lavoro serio, casa e fameja, i pionieri su la prateria, e via
cussita) par el resto del paese.

Se cata le Montagne Rocioxe e molti deserti (p.e. deserto Sonorano). La xe na
zona seca, soratuto a sud. Ghe xe inverni fredi asè e istà miti a nord, e
inverni miti e istà calde a sud. Sta qua la xe la zona manco abità del paese, e
xe in do che se cata molte de le destinazion sèniche dei Stati Uniti (par
esenpio el Grand Canyon in Arizona o Yellowstone in Wyoming).

I Stati Unii i gà un sistema bipartitico, caraterizà dunque da ł'alternansa al
potere tra i do partiti: Partito Democratico (Democratic National Committee) e
Partito Republicàn (Republican National Committee o anca GOP, Grand Old Party).
El Partito Democratico el gà come simboło el musso. I Democratici i gà idee
liberałi e progresiste che se identifica con ł'area del sentro e deła sinistra
moderada e riformista: pa 'sti motivi i Democratici i vién anca chiamai Liberals
o The Left Wing (l'ala sinistra del parlamento). Atualmente i xé el partito de
magioransa che controła ła presidensa (co Barack Obama) e el Senato. El Partito
Republicàn el gà come simboło l'elefante. I Republicani i gà idee conservatrici
e liberiste che łe corisponde ała area del sentrodestra: pa 'sti motivi i
Republicani i xé chiamai anca Conservatives o The Right Wing (l'ala destra).

I do partiti i gà ognuno un cołore de riferimento: blu pa i Democratici; rosso
pa i Republicani. Mentre in Europa el blu el xé in senerałe el cołore del
sentrodestra e dei conservatori, in America el xé invexe el cołore del
sentrosinistra e dei progresisti. Ma quisti cołori no i xè uficiałi, lori i xè
invensiòn deła media. De conseguensa se in Europa el rosso el xé el cołore deła
sinistra socialdemocratica e postcomunista, in America el xè invexe el cołore
deł sentrodestra. Quando che ogni 4 ani ghe xé łe elexión presidensiałi
americane se parla de Blue States e Red States, cioè rispetivamente i stati dove
ciapa ła magioransa el Partito Democratico e i stati dove vinse el Partito
Republicàn. Dopo essere stai pa 8 ani ała presidensa americana (co George W.
Bush 2001-2009) i Republicani 'desso i xé ała oposixión, ma nel novembre 2010 ae
elession de metà mandato i gà conquistà ea magioransa aea Camera dei
Rapresentanti dopo 4 ani de magioransa democratica.

El nome "Mèrica" el riva dal nome de l'esplorador talian Amerigo Vespucci, che
par primo el ga reconossuo de essar da rente a un novo contegnente, e no, come
che se credeva fin l'ora, a qualche isoea asiatega. La prima volta che el xe
conparso el nome Mèrica xe stà inte la Cosmographiae Introductio, publicada
inte'l 1507 dal cartografo todesco Martin Waldseemüller, che el ga proposto de
darghe al "contegnente novo" el nome de Vespucci. Scomuncialmente el nome Mèrica
el xe stà doparà pa'l Sud del contegnente. Sucessivamente el xe stà estenduo
anca a la parte sora. Ma el xe stà Benjamin Franklin, co intensi raporti
epistołari co personalità de ogni clase, a difondar la paroła "mericani" (parola
individuante un popolo ugnolo), cussì da rendarla de doparameneto comun.



https://vec.wikipedia.org/wiki/Maroco

El Maroco, ufisialmente Regno del Maroco (en arabo المغرب, Al-Mamlaka
al-Maghribiyya) el xe on Stato del Nordafrica. El confina co i Stati de
l'Algeria a est e de ła Mauritania a sud ; el confina a anca co łe sità autonome
de Ceuta e Melilla e ła plaza de soberanía de el Peñón de Vélez de la Gomera
tute soto sovranità spagnola. El xe bagná da l'Oceano Atlantico a nordovest e
dal Mar Mediteraneo a nord.

'Ntel sud se cata el dexerto del Sahara. Łe cadene de monti łe protege el resto
de el paéxe, che el xe semidexertico a el interno e mediteraneo łongo ła costa.

I Fenici i gavéa vari insediamenti su ła costa del Maroco. Ła region ła xera
abitá da grupi berberi che i gavéa fondá on regno, che ciapaa rentro tuta ła
costa fin zo a ła Mauritania de ancò, za nel IV secolo a.C..

'Ntel 788, ła prima dinastia locałe de re musulmani ła sale al poder. Se trata
dei Idisidi, dal nome del primo re Idris I. I xe seguì dai Almoravidi, na
dinastia berbera che controlaa anca ła Spagna. Dal 1269 al 1421 xe stá el tenpo
de ła dinastia berbera dei Merinidi. Nel 1554 el poder el pasa a i Shaditi.

I Alawiti, ancora al poder ancò, i xe sałii al poder 'ntel 1660. 'Ntel 1912, el
re el ga dovù sotométarse al protetorato francexe e spagnoło. De sti ani xe ła
ribełion de Abd el-Krim co ła fondasion de ła Repùblica del Rif ne łe montagne
de l’interno che ła ga durà fin ai primi ani trenta.

Entel 1979, el Maroco el ga ocupá el teritorio del Sahara Ocidentałe e'l ga
combatuo contro i gueriłieri del Fronte Polisario che i lota par l’indipendensa.
Anca se el Maroco el ga proméso on referendum par l’autodeterminasion de ła
zona, el continua a trovar scuxa par rimandar el voto. Al stéso tempo, cołoni
marochini vien mandá continuamente nel Sahara Ocidentałe par crear na popołasion
fedełe al re de Casablanca.

El Maroco el xe divixo in 37 province e en 2 wilaya (distréti
sitadini)[citasion nesesaria]:

Tre altre province (Ad Dakhla (Oued Eddahab), Boujdour) e Es Smara), a cui a se
zónta parti de Tan-Tan e de Laayoune, łe se cata 'nte ła parte reclamà dal
Maroco del Sahara Osidentałe.

Altre sità inportanti łe xe, in ordene alfabetego: Aaiún, Agadir, Casablanca,
Dakhla, Er Rachidia, Essaouira, Fes, Ketama, Larache, Marrakech, Meknes,
Ouarzazate, Tangeri.

I Marochini i xe el resultá de el misiamento de tanti pòpołi. El 60% de ła
popołasion l'è de orìxine berbere bastansa pure.

El Maroco el ga n’economia agricoła. La dependensa dała produsion de gran ła fa
si che le zone rurali łe ghabia na crésita insuficente.



https://vec.wikipedia.org/wiki/Fransa

Ła Fransa (in fransexe, France), ufisialmente Repùblica fransexe (in fransexe
République française) ła xe un stato de l'Eoropa osidentałe. Ła confina a
nordest co el Belgio, el Lusenburgo e ła Xermania, a est co ła Svissera, a
sudest co ła Itałia e co Mònaco, a sudovest co Andora e ła Spagna.

A nord e a ovest, onde che ła Fransa ła xe bagnada da el Mar del Nord, ła Manèga
e l'Oceano Atlàntico, se cata de łe łe pianure costiere.

In mezo se cata altre rejon ełevae, cofà el Masicio Sentrałe o łe montagne dei
Vosgi, e vasti bazini fluviałi cofà qûełi de ła Łoira, del Ròdano, de ła Garona
e de ła Sena.

A sud ła Fransa ła xe bagnada da el Mediteràneo. Se cata łe caene montuose dei
Pirenei a sudovest e de łe Alpi a sudest. Inte ła caena de łe Alpi se cata el
Mont Bianco (4 810 m), che el sconfina anca in teritorio tałian: el xe ła sima
pi alta de łe Alpi e una de łe pi alte de Eoropa .

I confini de ła Fransa moderna i coinside tanto con qûełi de l'antico teritorio
de ła Gałia, abitada dai Gałi, na popołassion seltica. I Gałi i xe stai sotomesi
inte'l I secoło AC dai Romani, co i quałi i se ga fondesto adotando lenguajo e
cultura. Anca el Cristianesimo el ga tacà łe so raìxe, inte'l II e III secoło
DC.

Łe frontiere orientałi de ła Gałia, łongo el Reno, łe xe stae invadeste da łe
tribù xermaneghe inte'l IV secoło, prinsipalmente dai Franchi, dai quałi el riva
l'antico nome de Francie. Anca se ła monarchìa fransexe ła vien tante volte
datada al V secoło, l'existensa continua de ła Fransa cofà entità a sé stante ła
scumissia col IX secoło e ła divixion de ł'Inpero Franco de Carlomagno inte na
banda orientałe e una osidentałe: ła banda orientałe ła połe èsar vista cofà el
scumisio de qûeła-ła che uncuò ła xe ła Xermania, qûeła-ła osidentałe cofà ła
Fransa.

I disendenti de Carlomagno i ga governà ła Fransa fin al 987, quando Ugo Capeto,
duca de Fransa e conte de Parigi, el xe stà incoronà re de Fransa. I so
disendenti i ga scumissià ła dinastìa dei Capetinji, che i ga governà ła Fransa
fin al 1792.

Inte'l 1789, co ła Revołussion Fransexe, el xe scumisià un perìodo de
canbiamenti senpre pi radicałi che ga portà a ła fondasion de na repùblica.
Napoleone Bonaparte el ga ciapà el controlo de la Republica 'ntel 1799,
autoproclamandose Inperador 'ntel 1804. Le so armade le se ga inpegnà in diverse
guere in tuta Europa, le ga conquistà molte nassion e fondà regni novi, guidài
dai familiari de Napoleon. A sèvito de la so sconfita 'ntel 1815, in Fransa i ga
restaurà la monarchia, pi tardi abolìa legislativamente e sostituìa da la
Seconda Republica francese. La Seconda Republica la xe finìa quando so neódo del
primo Inperador, Luigi Napoleon Bonaparte, el xe sta eleto Presidente e el ga
proclamà un Secondo Inpero. Manco anbizioso de so zio, el secondo Napoleon el xe
stà anca lu spodestà, e la Republica la xe tornà par la tersa olta.

Anca se la venzùo in te la Prima e 'nte la Seconda guera mondial, la Fransa la
ga patìo gravi perdite in termini de vite, inpero, benèssere, forsa laoro e
grado de nassion dominante. Dal 1958, la ga costruìo na democrassia presidensial
che no ga cedesto a le instabilità sperimentàe nei presedenti regimi
parlamentari.

Le region le xe divise uncora in 100 departamenti (in francese départements), de
questi 4 i xe de oltramar. I "dipartimenti d'oltremar" i xe ex-cołonie che dese
i gode de un status simiłe a qûeło de ła Fransa Eoropea o "metropołitana". I xe
considerai na part de ła Fransa pitosto che teritori indipandenti. I
departamenti i xe numarai e i numari i vien doparai par esenpio par i codeghi
postai o le targhe de le machine.

I departamenti i xe ulteriormente sudivisi in 342 zone (in francese
arrondissements).

I "paexi e teritori d'oltramar" i fa part de ła Repùblica fransexe, ma no i xe
part del teritorio eoropeo de ła Repùblica o de ł'àrea fiscałe de l'UE. I
continua a uxar el Franco fransexe del pacifico (CFP) cofà vałuta, che no'l xe
stà influensà da ła sostitussion del Franco co l'euro intel 2002.

Ła Fransa inoltre, ła mantien el controło su numaroxe ixołete de l'Oceano
Pacifico e de l'Osèano Indian, conprexe Bassas da India, Ìxoła Clipperton, Ìxoła
Eoropa, Ìxołe Glorioxo, Ìxoła Juan de Nova, Ìxoła Tromelin.

Ła Fransa ła xe menbro anca de: Consejo d'Eoropa, Banca eoropea par ła
recostrussion e el sviłupo (EBRD), NATO, Organixassion par ła Cooperassion e el
Sviłupo Econòmego (OCDE), OSCE.

Le principai cità de la Franza le xe: Aix-en-Provence, Ajacio, Albi, Amiens,
Angers, Angouleme, Bastia, Belfort, Besanzon, Bordeaux, Brest, Caen, Calais,
Cannes, Carcassonne, Charleville-Mézières, Clermont-Ferrand, Colmar, Dijon,
Dunkerque, Evreux, Grenoble, La Rochelle, Le Havre, Le Mans, Lille, Łimoges,
Lion, Marseja, Metz, Montpellier, Mulhouse, Nancy, Nantes, Nizza, Nîmes,
Orléans, Pariji, Perpignan, Poitiers, Quimper, Reims, Rennes, Roubaix, Rovan,
Saint-Étienne, Saint-Nazaire, Strasburgo, Tarbes, Tołon, Tołoxa, Tourcoing,
Tours e Valence.

La mazor parte de la popolazion francese la xe costituia da fransexi, ma ghe xe
anca numarose minoranze etneghe: i provenzai, inte'l sud-est del paese (la
Provenza), i catelani inte'l Rossegion, i baschi in Vascogna, i bretoni inte la
penisola de ła Bretagna e i corsi, inte l'isola de la Còrsega.

El goerno fransexe no'l mantien statistiche su ła rełijon. El CIA World Factbook
del 2003 l'ełenca łe rełijoni in Fransa cofà:

Comunque, inte un sondaggio del 2003 el 41% dixe che l'existensa de Dio ła xe
"escluxa" o "inprobabiłe". El 33% el diciara che el tèrmine "àteo" li descrive
bastansa o puito, invesse el 51% el se diciara "Cristian". Quando interogai su
ła so rełijon, el 62% el ga rispondesto Catòłico Roman, el 6% Musulman, el 2%
Protestante, l'1% ebràico, el 2% "altre rełijon" , el 26% "nisuna rełijon" e
l'1% el se ga rifiutà de rispondar. Ła discrepansa intra el nùmaro de "àtei"
(41%) e el nùmaro de "nisuna rełijon" (26%) el połe èsar atribuìo a persone che
łe se sente culturalmente vissine a na rełijon, i va drio ai so vałori morałi e
łe so tradission, ma difisilmente łe crede in Dio.

In Fransa ła existe na forte distinsion intra rełijon e vita siviłe. La rełijon
ła xe considerà fà un fato privà. I fransexi in xenerałe i se opone al poder
clericałe e a ła so influensa inte-ła połìtica. El fondamentałismo islamego el
xe considerà na reałe menaza par ła coexion de ła società fransexe, onde che el
comunitarismo no'l xe acetà.

A sèvito de ła "Dichiarassion dei diriti de l'omo e del sitadin" del 1789, ła
Fransa ła garantise ła łibartà de rełijon cofà dirito costitussionałe. Na łeje
del 1905, el Concordat, ła istituise ła separassion de Ciexa e Stato e ła
proibise al goerno de riconòsar, stipendiar o susidiar ogni rełijon. Inte-ła
situassion presedente, stabiłìa inte-l'1801-1808, el Stato el sostegnéa ła Ciexa
catòłica, ła Ciexa łuterana, ła Ciexa calvinista e ła Rełijon ebràica e ła
fornìa l'insegnamento scołastego de łe sudìte .

La lengua uficial la xe el francese. Le lengue regionai le vien indesso insignae
in algune scole, anca se el francese el resta l'ugnola lengua uficial in
doparamento dal goerno, local o nazional.

Existe difarenti lengue locai (basco, breton, catelan, corso, fiamingo,
alsazian, ocitan), ma el governo francese e el sistema scolastego i ghe ne ga
descorazà el doparamento fin a poco tenpo fa.

In tel xenaro 1999 ghe xe stada l'introdussion de l'Euro, sevia int'el 2002 da
el ritiro da ła sircołasion del Franco. Ancuò, la Fransa la xe in prima fila tra
i Stati europei che serca de sfrutar el slancio dato da l'union monetaria par
portar vanti la creassion de un aparato polìtego, de difesa e de sicuressa
europeo piassè unificà ed eficace. I "paexi e teritori d'oltramar" i continua a
uxar el Franco fransexe del pacifico (CFP) cofà vałuta.



https://vec.wikipedia.org/wiki/Venesia

Venesia ła gera ła Capital de ła Serenisima Republica. Deso ła xe el Capoluogo
del Vèneto, dopo l'anesion a l'Italia del 1866. Ła ga pi de 270 000 àneme,
70 000 'nte łe ixołe e 200 000 su ła tera ferma. Na volta ła gera ciamà Venexia
(co ła s tènara de xe): par 'sto motivo qua deso tanti i scrive ancor Venexia
anca se ormai i leze senpre "Venesia" co s curta e dura.

Ła xe catà su ła łaguna de Venesia nel'golfo chel ghe tol el nome e ła xe
distanta 28 km da Trevixo e quaxi 40 da Padoa. L'intera sità co tuta ła só
łaguna ła xe stà diciarà, nel 1979, patrimonio del'umanità da l'UNESCO. Ła xe
stada, 'nte ła storia, soranominada ła Serenìsima o anca ła Dominante. Ła sità
stòrega ła xe senpre stà ixołà da ła teraferma, fin a co, nel 1841 ga tacà i
łavori par ła costrussiòn del ponte feroviario par rivà a ła stassion de Santa
Łusia. I treni i ga scomensà a rivar Venessia a partir dal xenèr del 1846. Par
póder rivar in auto bexognarìa spetar el 1933, có che Benito Mussolini el ghe ga
fa costruìr el Ponte de ła Łibertà, łóngo 4 km, che'l cołiga Mestre al Piasal
Roma. El teritorio comunal el ga, oltre a ła stesa sità de Venessia e a łe ìxołe
łagunare, un grando toco de teraferma (Mestre e Marghera).

Ła łaguna de Venesia ła se ga formà 'ntel 800 a.C., a ocio, da un prexedénte
anbiénte fluvio-pałustre , se pensa che in sto ambiente qua ghe fuse
insediaménti de ómeni par ła fasilidà de casia e pesca. Ła laguna vèneta, prima
dei romani, ła gera xà abitada da xénte che łe faxéva pesca, sunava sal, ła se
dedicava ai trasporti marìtimi e altri mestièri conpagni. Ła gera snodo de
intensi tràfeghi chei cołigava l'Adriàtico col sentro e nord Europa.

Ła xé ciara l'orìgene romana de Cióxa, come de na più granda centuriasion de
tuta ła fasia łagunar verificàbile deso da foto al satèłede 'Nte ła stésa epoca
łe gera abitae Torseło e Altin su ła strada che da Pàdova ła portava a
Aquilegia.

Drio ła Chronica Altinate scrita serca el 1000 d.C., el primo insediamento a
Venesia su ła Riva Alta (Rialto) el xé stà el 25 marzo del 421 co ła
consacrasion de ła céxa de San Giacometo a Rialto, su łe rive del profondo canal
navigàbiłe, ancuo Canal Grando. I abitanti de ła teraferma i ghe ga catà
protesion daspò łe desferénte ondae de invaxion barbàreghe che xé cascade dal V
secolo, en particolare queła una del 421.

'Ntel VI secolo, sotto el stàbil governo del Regno dei Ostrogoti, Cassiodoro ne
dà un detagià quaro de ła vita in łaguna de quei ténpi.

Riunidi conpagni a tuta l'Italia al'inpero co ła pramàtica sansion de Giustinian
del 554, i teritori de ła Venetia i xé de nóvo travolti sóto de ła spinta
del'invaxion łongobarda del 568, che ła vede el Patriarca de Aquiłegia
refugiarse 'nte ła łaguna de Gravo, Rialto e i altri insediaménti costieri
popołarse di pròfughi che i ga abandonà l'entrotera.

Par scapar via dai invaxóri łe popolasion de ła canpagna intorno łe xe emigrà
'nte łe ixołete de ła Laguna, ma no so quełe indove che deso a ghe xe Venesia,
ma pì a Nord so el atuale Torseło; questo parché in quełe zone ghe gera xa łe
capane de pescadori de łe sità romane (Altin so tute, anca parché 'ncora ancó el
xe ła pì visina a ła Laguna), 'ndo i tegniva tuta l'atresadura. Dópo vari
aveniménti sti "łagunari" no i se sentéva pì siguri e par defèndarse i se ga
rintanà al Lido. Infine i rifugiài, che ormai i gera int' una parte de ła Laguna
segura, par sfrutar comunque i cołegaménti co ła teraferma in un periodo deso pì
tranquiło, i se ga definitivamente trasferìo 'nte l'ixola de "Rivoalto", inte ła
zona de l'atual Rialto. Da qui xe stae abitade tute łe ìxołe de l'arcipèlago de
Venesia, fortifegando łe rive co grosi pałi de legno e fango protetivo, che anca
ancuo i tien in piè sta sità.

Tirada su 'ntel 697 ła Venesia a ducado dipendente dal'Exarcado de Ravena, co
cavedal prima a Eracliana, dónca Metamauco, dópo de ła tentada invaxion franca
de Pipin Carloman, 'ntel'821 ła pì segura Rialto ła xé deventada cavedal del
Ducado de Venesia, tołendo 'ntel ténpo el nome isteso del teritorio e de ło
Stato e deventando definidivamente Venesia.

Ła visinansa col'Inpero franco, el raporto priviłegià col'oriente Bixantin e al
steso ténpo ła distansa da Costantinòpołi ła ghe ga fata un dei prinsipałi porti
de scanbio fra l'osidente e l'oriente, permetendo el sviłupo de na clase
mercantil dinàmega e intraprendente che 'ntel giro de quatro sècołi sirca ła fa
deventar ła sità da insediamento sconosiudo a avanposto imperial a potensa
paróna dei mari. Da ła conquista de ła Dalmàsia co ła spedision de Pietro II
Orseolo 'ntel Miłe fin ła Quarta Crosiada, co ła conquista el sachegio de ła
cavedal bixantina, soto ła guida de Enrico Dandolo, ła fondasion del'inpero
colonial

Ła xé mèsa drénto fra łe Repùbliche marinare, insieme a Gènova, Pixa e Amalfi,
dónca el leon de San Marco, enblema de ła Serenìsima, el ghe xé 'nte łe insegne
marine de ła bandiera itałiana.

El cao del governo el gera el Doxe (dal latin dux), che col 'ndar vanti del
tempo, el ga visto el só poder senpre più controłà da nóvi òrgani istitusionałi.
Paréci Doxi, soratuto prima del'ano miłe, i se ga visti obligai a tór i vóti
parché i sitadini i łi credeva masa bramoxi de poder: qualchedun el xé stà anca
copà. Al màsimo de ła sóa potensa, 'ntel XIII sècoło, Venesia ła dominava gran
parte de łe coste dell'Adriàtico, region come ła Dalmàsia, l'Istria, un mucio de
łe ìxołe del'Egeo, Candia, Sivro, Corfù, e ła gera ła prinsipal poténsa miłitar
fra łe prinsipałe forse mercantiłe 'ntel Medio oriente. 'Ntel XV sècoło el
teritorio de ła Repùblica el se slargava da Bresia al'Istria, e da parte
del'atual provincia de Bełun, al Poléxine vèneto.

'Ntel XVIII sècoło Venesia ła gera fra łe sità più rafinade d'Europa, co una
forte influensa su arte, architetura e leteradura del ténpo. El teritorio de ła
Repùblica de Venesia el conprendeva Vèneto, Friułi, Istria, Dalmàsia, Càtaro e
parte de ła Łonbardia. Dópo più de 1000 ani d'indipendensa, el 12 de magio 1797
el doxe Ludovico Manin e el Magior Consegio i xé stai obligai da Napoleone a
'ndar via, par proclamare el "Governo Provixorio de ła Munisipałità de Venesia".

Col Tratado de Canpoformio fra franséxi e austrìasi, el 17 de otobre 1797 ła
"Munisipałità de Venesia" ła ga smeso de èserghe e i sói teritori, chei xé ndai
a formar ła "Provincia vèneta" soto Francesco II, i xé stai dati al'Àustria: i
Austrìasi i xé intrai in sità el 18 de genaro 1798. 'Ntel 1848 ła ga partesipà
ativamente ai moti rivołusionari, soto l'inisiativa de Daniele Manin. 'Ntel 1866
ła xé entrada a far parte del Regno d'Italia. El 21 de otobre del 1866 ghe xé
stà in Vèneto el plebisio chel ga visto vìnser el sì al'anesion al'Itałia col
99,9% dei voti favorévołi del'ełetorà ativo (come portà drio da łe fonte).

Ła sità de Venesia ła xe divixa 'ntei sie sestièri de Dorsoduro, Santa Cróxe,
San Poło, San Marco, Canarégio e Casteło, ła xe sviłupà sora ben 118 ixołéte
cołigade da 354 pónti e divixe da 177 tra rii e canałi. A cauxa de ła soa
morfołogia el corpo prinsipal de Venesia, se fotografà da l'alto, el ga l'aspèto
de un pése.

Infra łe ixołe più grande recordémo Torseo, Muran, Buran, San Sèrvoło, ła Zueca,
San Zorzi Magior, (che però el fa parte del sestier de San Marco), Pełestrina,
Povegia, San Clemente, San Francesco del Dexerto, San Làzaro dei Armeni, San
Michièl, Santa Maria de ła Grasia, Sant'Erasmo, łe Vignołe, el Lido de Venesia.

L'ixoła de San Sèrvoło ła xe de propietà de ła Provincia de Venesia e ła se cata
su ła diagonal Piassa San Marco-San Làzaro dei Armeni.

El comun de Venesia, se no consideremo ła superfisie de aqua, el se cata su ła
teraferma per la magior parte. Ła teraferma ła ga anca paréci più abitanti, a
ocio 180.510 , a desferénsa de na volta. El séntro storico el xé deventà manco
popołà datorno al 1960 e da eora ła fòrbexe ła se ga slargada miga poco.
Ultimamente, considerando l'emigrasion anca da łe xone de teraferma verso comuni
fora, ła desferénsa no ła xé drio créser. I séntri prinsipałi de ła teraferma i
xé Mestre (tèrmine chel pol eser doperà per parlar de tuti sti posti), Marghera,
Carpenèo, Malcontenta, Fàvaro Vèneto, Canpalto, Tesèra, Cirignago, Dexe, Zelarin
e Trivignan.

El cor de ła sità de Venesia el xé Piaza San Marco, l'ùnega che ła se tol el
nome de piasa: le altre strade slargae łe xé ciamade infati "canpi" o
"canpiełi". Ła Baxìłica de San Marco ła se cata a'n estremo de ła piasa,
cołorada d'oro e rivestida da moxàisi chei conta ła storia de Venesia, asieme ai
maravegióxi basoriłievi chei rafigura i mexi del'ano. Sóra ła porta prinsipal, i
quattro cavałi de bronxo de Costantinòpołi, (i xé copie: i orixenałi i xé drénto
al muxeo de San Marco) i recorda ła quarta Crociada del 1204. Ła sóa forma a
cróxe greca ła xé coverta da sinque grandìsime cùpołe. Ła xé ła tersa Baxìłica
dedicada a San Marco che ła xé stada tirada su in sto lógo qua: łe prime dó łe
gera 'ndae xó. El par che sta version qua ła sia stada ispirada da ła Céxa dei
Santi Apòstołi de Costantinòpołi. El drénto el xé coverto de moxàisi a sfondo
oro chei rafigura pasi bìblisi e ałegòrisi. Ai prinsipi, ła gera ła cappeła
privada dei Doxi de ła Repùblica de Venesia.

El Pałaso Dogal el se cata a fianco de ła Baxìłica: ła Porta de ła Carta,
maravegióxa opra de Bartolomeo Bon, ła xé el łor cołigamento, e ancuo ła xé el
svódo del muxeo de Pałaso Dogal. L'intrada prinsipal ła xé sul lai chel varda a
ła laguna. Sede del governo de ła Serenìsima, el xé stà tirà su 'ntel XV sècoło
co màrmari d'Istria. Qua ghe stava un casteło, ma daspò i eło ga incendià per
far 'ndar fora Pietro IV Candiano che ghe gaveva catà recèto durante na
rebełion. Ancuo el Pałaso el xé un muxeo, co opre dei megiori artisti venesiani:
ła Biblioteca Sansovina, che ła se cata drénto, ła verxe de łe mostre a ténpo
łimità. Da védere łe xé anca ła Sała del Magior Consegio, che per sècołi ła xé
stada ła più granda sede de governo del mondo, el Ponte dei Sospiri, łe prexon e
i Pionbi.

Vanti al Pałaso Dogal ghe xé el canpanièl de San Marco: tirà su 'ntel 1173 come
faro per i navigadóri, el xé stà consà da Bartolomeo Bon 'ntel XV sècoo. El xé
crołà el 14 de ługio 1902 e el xé stà tirà su de novo per intrego. Ła logeta in
màrmaro roso de Verona ła xé n'opra de Giacomo Sansovin, e su de sta qua se cata
i basoriłievi chei rafigura ałegorie coi grandi rexultai de ła Repùblica del
Leon.

N'altro sìnboło de ła sità el xé el Ponte de Rialto: opra de Antonio Da Ponte,
el xé stà tirà su 'ntel 1591. El gera l'ùnega maniera per traversar el Canal
Grando a pie: infati, el xé restà l'ùnego ponte fin al 1854, có i ga fato el
Ponte del'Academia (ancuo existe anca el ponte dei Scalsi e el ponte de ła
Costitusion). Sui lai del corpo sentral se cata negosi de luso mentre, a ła fin
del ponte, 'ntel sestièr de San Poło, ła tradisional pescheria e ła céxa de San
Giacometo de Rialto.

Altri inportanti monuménti venesiani i xé l'Arsenal, ła baxéłega de Santa Maria
de ła Sałute, ła baxéłega de Santa Maria Glorioxa dei Frari, łe sinagoghe del
Gheto.



https://vec.wikipedia.org/wiki/UNESCO

L’Organisasion Culturale Sientifica e par l'Educasion dele Nasioni Unite che par
scurtarlo se usa UNESCO, che l'è l'acronimo de la stesa tiritera in lengua
inglese United Nations Educational, Scientific and Cultural Organization) l'è
stà fondada dale Nasioni Unite nel 1946 per darghe corajo ale nasioni de laorar
insieme nele robe che ghe nela papardela longa: educasion, siensa, cultura e
comunicasion.

Nel marso del 2005 fasea parte de l’UNESCO 191 stati e 6 membri che stati no jè
mia. I capi i stà a Parigi in Francia, e i organisa scambi educativi, de siensa
e de cultura. I gà 60 ufici par per el mondo. Oltre a quel che i fa lori, i ghe
sta drio a robe de i altri. I sponsorisa laori sientifici internasionali; i iuta
chi ghe insegna a lesàr e scrivar, i prepara gente che va a insegnar come se fa
a insegnar; i ghe sta drio a chi proa a riscrivar la storia che la ghe vaga ben
a tuti (pensa a come i insegnava na olta a noaltri e ai tedeschi come ierà nà le
guere); e le cooperasioni par far in maniera che se salva el patrimonio de la
cultura e de la natura dela Tera. In più i ghe da na man a ci vol difendar i
diriti umani.

Nei ani 70 e anca nei ani 80, ghera dele nasioni ocidentali, specialmente come i
Stati Uniti e el Regno Unito, che i disea che l'Unesco i le usava i stati
comunisti e del terso mondo, par dirghe su a l’ocidente. Par questo i Stati
Uniti i è na fora, sbatendo la porta, nel 1984 e el Regno Unito l'ano dopo (el
Regno Unito l'è tornà nel 1997 e i SUdA nel 2003). Altri i dise che l’UNESCO el
gà na burocrasia fora de testa (masa lenti) e che la costa masa. Quei de
l’UNESCO i fa na lista del patrimonio de l'umanità. Lì i sa mesi d'acordo su
tanti posti che par la storia, la cultura e par la natura val la pena de
tendarghe n'ocio par far in maniera che i posa godarseli i nostri fioi e i
nostri neodi. In altre e grose parole la conservasion e la sicuresa l'è
importante par la comunità del mondo.



https://vec.wikipedia.org/wiki/Regno_Un%C3%ACo

I Regno Unìo, ufisialmente Regno Unìo de Gran Bretagna e Irlanda del Nord (in
inglese United Kingdom of Great Britain and Northern Ireland), el xe un stato de
l'Europa setentrional. El confina a ovest co la Irlanda.

El Regno Unìo el conprende parte de le Ìsoe Britàneghe, al largo de le coste
ossidentae de l'Eoropa setentrional, int'el Oçeano Atlàntico nordoriental.
Intorno el ga a est el Mar del Nord, a sud el Canal de la Mànega e a òvest el
Mar de Irlanda e el Oçeano Atlàntico.

Le fa parte del Regno Unìo la Gran Bretagna, le ìxołe del Canal, l'ìxoła de Man
e un toco dei teritori de oltra mar.

El Regno Unìo el xè stà formà da na serie de ati de union che i ga meso insieme
Inghiltera, Gàes (o Gales), Scossia (o Scozia) e Irlanda; ufisialmente el nasse
co l'Ato de Union del 1800 che l'univa el Regno de Gran Bretagna e el Regno de
Irlanda. In sevito gran parte de l'Irlanda la se ga separà 'ntel 1922 ndando a
formar el Stato Ìbaro de Irlanda (atuàl Repùblica de Irlanda).

El Regno Unio el xe un stado unitario, fato da quatro "Nazion Costitutive" (Home
Nations): Inghiltera, Gales, Scozia e Irlanda del Nord. El stado el xe governà
da un sistema parlamentar.

La cavedal del Regno la xe Londra, sede del governo. Le altre cità pì inportanti
le xe Ebora, Glasgow, Birmingham, Liverpool, Manchester, Leeds,
Newcastle-upon-Tyne, Bristol, Cardiff e Belfast.

El Regno Unio el ga na povolasion de pì de 60 milioni de persone. Pì de 50
milioni le se concentra inte la Ingiltera, 5,5 milioni inte la Scozia, 3 milioni
int'el Gales e 1,7 milioni inte la Irlanda del Nord.



https://vec.wikipedia.org/wiki/Arte

L'arte, nel so significato più vario, ła conprende tute łe atività umane - fate
da na unica anima o de più - che, poiando tramite robe tecniche e e norme che
regola el conportamento, dal studio e da ła esperiensa, ła porta a robe creative
de espresion estetica.

In tel'antichità: Latino: Ars, Greco: Τεχνη indica ła capacità de na anima de
aparir come ogni ogeto. Ła capacità ła consiste in te ła conosensa de łe regołe.

In tel periodo elenistico è scominsià łe prime clasificasion e łe arti łe se stà
divixe in comuni e liberałi, a seconda che łe volese un sforso fixico o mentałe.

In tel Medioevo sà scomensià da novo a rivałutare łe arti comuni, che łe sarà
ciamà mecàniche, ma łe continuarà a verghe un ruoło subalterno rispeto a łe arti
liberałi.

Ła poexia no se pol mia dir che ła sia nte l'anbito concetuałe de l'arte finora
descrito, parché el poeta l'era considerà un vate che 'l faxea i versi "ispirà"
dal Dio. No ghe xera mia na regoła in te łe conpoxision poetiche, almanco
parlando del contenuto. Parché anca la poexia la vegnise considerà n'arte, xe
stà Bernardo Segni che nel 1549 gà tradoto in volgare la Poetica de Aristotele,
opera 'ndo che lo stagira xà el contava ła poexia de tra łe altre arti.

Ła condision sociałe dei artisti che miiorò molto nel corso del Rinasimento, ła
contribui a dividarli dai siensiati e dai artigiani.

C. Batteux nel 1747 el scrive, nel so libro Le belle arti ridotte ad un'unico
principio, el sistema dele belle arti, indicando sinque arti - ła pitura, ła
scultura, ła poéxia, ła muxega, ła dansa - a cui l'asociava do arti conese -
l'eloquensa e l'architetura - el cui caratere comune el stava ne l'imitasion de
ła realtà par el fine de creare ogeti bei.

Da ła fine del XVIII secolo scominsia łe prime crixi del conceto de bello e de
arte.

Gèra drio nàsar de łe forme de espresione come ła fotografía, l'architetura
industriałe, ła ogetistica par ła caxa, che gavémo da far rientrare nel conceto
de arte.

Par sto motivo nel XX secolo se g'à abandona ła definision oniconprensiva de
arte e de opera d'arte. El termine arte el deventa un conceto aperto.



https://vec.wikipedia.org/wiki/Microsoft_Office

Microsoft Office xè ła suite de softuér de prodùtività pèrsonałe de Microsoft.
Xè dispònibiłe par Windows e par Macintosh.

Microsoft Office conprènde i programi Word (ełaborator de testi), Excel (fojo de
calcòło), Power Point (par crèar presèntàxiòni), Publisher (par crèar vołàntìni,
biłièti da visìta e siti Web), Access (database), Outlook (jèstion de ła posta
ełetronèga e rubrìca), OneNote (apùnti), Visio (Grafiçi).

Ła suite Microsoft Office no ła xè nata cofà prodòto unègo, ma xè el risultà
del'unìon de i singołi softuér che ła conpòngono. Łe prime versiòni de Word e de
Excel infati jérano softuér mòlto diferènti anca cofà interfaçia utènte.

Saver dopàrar in manièra coreta el "pachèto Office" xè çertàmènte ono dei
requixidi majormènte chièsti in mòlti setòri laoràtivi. A tàłe propòsito
Microsoft gà istitùio dełe çertifìcàxiòni che atèstano el livèło dełe conosènse
acuìsie.

L'instałaxion de pì versiòni de'l pachèto Office xè jèstia co ła loxèga Last In
First Out, pròpria deła piła enformàtega. Ciò vàłe par tuti i sistemi operativi
(Windows o Mac) indove se intèndano instałar pì versiòni de Office. Par exenpio,
vołèndo utiłixar Office 2003 e 2007, se dovrà prima instàłar el 2003, mèntre par
disinstàłar, ocore rimuovare prima el 2007 o ła versiòn pì resènte.

De resènte, el prinçipałe rivałe de Office xè ła suite open source
OpenOffice.org. Eła ła ofre n'interfaçia molto simiłe ałe vecìe versiòni de
Microsoft Office (łe versiòni 2007 e 2010 de Microsoft i gà n'interfaçia
conplètamènte rinovà), funxiòni pì o mèno ecuivàłènti, el supòrto de divèrsi
formai, oltre al vantàjo de esàr on softuér pì lejèro e canbiabiłe, e soratuto
libèro, gratùito.

L'ultèma edixion par i sistemi operativi Microsoft Windows xè ła Microsoft
Office 2010. Łe varìe versiòni de sta edixion son:



https://vec.wikipedia.org/wiki/Wikimedia_Foundation

La Wikimedia Foundation Inc. xè l’organixassion prinsipałe de Wikipedia,
Wiktionary (Wikizionario), Wikiquote, Wikibooks, Wikisource, Wikinews, Commons,
Wikispecies e Nupedia. Xè na società non-profit organixà secondo łe legi de ła
Florida, USA.

Ła so esistensa la vegne uficialmente anuncià dall’aministrador de ła Bomis e
co-fondatore de Wikipedia Jimbo Wales el 20 de giugno, 2003. El nome "Wikimedia"
fu conià da Sheldon Rampton in'te na mail invià a ła mailing list [WikiEN-l] nel
marso 2003. Sucesivamente, i nomi de dominio http://wikimedia.org e
http://wikimediafoundation.org i è stà asicurai a ła Fondassion da el wikipedian
Daniel Mayer.

I scopi de ła fondassion i xè de incoragiare ła cresita e lo sviłupo de projeti
open content, basai su el Wiki e fornir gratuitamente e sensa alcuna publicità i
contenuti. Par gestire l'ençiclopedia generałe moltilengoe xà sviłupà e
l’almanaco ciamà Wikipedia ghe xè un dissionario moltilengoe e un thesaurus
ciamà Wiktionary, un’ençiclopedia de citassion ciamà Wikiquote e na cołession de
risorse e-book dedicae in particolare a i studenti (come libri de testo e libri
comentai de pubblico dominio) ciamà Wikibooks. La Fondassion inoltre la gestise
łe operassion de el projeto Nupedia (che non xè wiki ma xè open content).

Ghe xè sta tante discusion su łe responsabilità de el consijo, e tentativi de
inisiare a scrivere un manuałe de el consijo. Anca metodi piasè egalitari de
governo i xè sta valutà. Non xè ciaro come sta roba ła influensa el novo proceso
Wikimedia.

I projeti gestii da ła Wikimedia Foundation i xè diversi, ma i se caraterixa
tuti par el contenuto libaro e par esere redati in maniera cołaborativa da
volontari. Tuti i projeti, inoltre, i xè moltilengoe.

Wikimedia la aceta donassion atraverso el proprio sito. Atualmente, łe donassion
no le pode esere fate eletronicamente tramite PayPal o inviae par posta.



https://vec.wikipedia.org/wiki/Pa%C3%A9xi_Basi

I Paéxi Basi (in nederlandexe Nederland), i xe un stato de l'Europa osidental. I
confina a sud co'l Belgio, a est co ła Germania e a nord e a ovest co'l Mar del
Nord.

La giografia ołandese la ga patìo evolusion consistenti in età storica. Nel 1287
na granda tonpesta la ga travolto le dune costiere e la ga parméso al mar de
riversarse ne l'interno del Paese, formando el golfo noto come Zuiderzee. Nel
1932, con la costrusion de la diga ciamà Afsluitdijk fra la Frisia e l'Olanda
Setentrional sto golfo el xe sta da novo separà dal mar e trasformà nel lago
IJsselmeer In tenpi pi' resenti sto lago el xe sta in parte sugà su, diventando
cusì la provincia de Flevoland.

Ła caraterìstica prinsipal de la giografìa ołandéxe ła xe ła piatésa del
teritorio: sérca el 50% de ła superficie ła xe a manco de 1 metro sóra el livel
del mar. Defati bóna part del teritorio ła xe fata da pólder, overo da tereni
cavai al mar o a lagune e pałude costiere. Na caéna de dune e dighe łóngo łe
coste e łe rive dei fiumi prinsipałi ła inpedise che ste xone łe vegne inondae,
e intanto tante stasion de ponpajo łe provéde a rimòvar l'aqua piovana in più.

I Paesi Basi i xe divisi in do parti prinsipai da un sistema inbrojà de fiumi
che el conprende la Schelda, la Mosa e el Reno, che in teritorio ołandese i fa
un delta conplicà, i cui rami pì inportanti i xe conosudi come Waal, Lek, IJssel
e Amstel.

El clima dei Paéxi Basi el xe oseànego tenparà. I inverni no i xe tanto frédi:
ła tenperadura media a xenaro ła resta de calche grado sóra el xero, anca se łe
giasade łe xe frequénti. L'istà ła xe frésca e piovóxa, có tenperadure media a
łułio de poc sóto i 20 °C.

Nel I secolo a.C. Giulio Cesare el sotomete el sud dei Paesi Bassi, che el xe
sta el confine del mondo romano fin a la disgregazion de l'Inpero. Indopo nel
paese a xe ndà starghe i Sàsoni e i Franchi.

Ne l'VIII secoło i Paesi Basi i faxea parte del Sacro Romano Inpero fondà da
Carlomagno. Dopo de łu xe vegnù su vari prinsipadi semi-indipendenti, che i xe
restà formalmente sudditi de l'Inpero fin al XV secolo, quando i xe pasà soto a
el controlo direto de la fameja inperiale dei Asburgo.

Nel XVI secolo la popolasion ołandese la ga acolto ben la Riforma protestante.
L'inperador Carlo V el ga finìo par acetare la situasion, ma co l'è morto (1558)
l'intransigenza del so erede Filipo II de Spagna la ga provocà na rivolta. Dopo
na longa guera, conossiùa come Guera dei Otant'ani, la Republica de le Sete
Province Unìe la xe deventà na realtà.

Nel XVII secolo i olandesi i ga fondà un mucio de colonie in India, Indonesia e
ne le Meriche, i cui commerci i xera manegià da la Conpagnia Olandese de le
Indie Osidentali. Fatostà però che el secoło el xe finiò co na serie de guere
che łe ga segnà la fine de l'espansion dei Paesi Basi.

El secoło dopo, el XVIII secolo, el xe sta bastansa chieto fin a ła Rivoluzion
francese del 1789: póchi ani dopo i francesi i ga invadesto i Paesi Basi, dove i
ga costituìo prima la Republica Batava e indopo el Regno de Olanda, finché non i
li ga unìi a la Francia.

El Congresso de Viena el ga restaurà el stato olandese, faxendoło diventar na
monarchia. El regno el ga perdùo diversi posedimenti estraeuropei, ma ghe xe sta
tacà el Belgio e el Lusenburgo. Sta situasion no la xe mia 'ndà vanti tanto: nel
1830 el Belgio el ga otegnù l'indipendenza fasendose jutar dai francesi e nel
1890 anca el Lusenburgo el xe deentà indipendente.

I Paesi Basi i ga proclamà la so neutralità in tute do le guere mondiali. Ne la
prima guera mondiale i altri paesi i la ga sostanzialmente rispetà. Inveze ne la
seconda guera mondiale el paese el xe sta ocupà da la Germania nazista nel corso
de la Canpagna de Francia (majo 1940); nel 1942 anca l'Indonesia la xe sta ocupà
dal Giapon. La liberazion la xe rivà nel majo 1945.

Nel 1948 i Paesi Basi i ga fato l'union doganae del Benelux co'l Belgio e co'l
Lusenburgo. A partir dal 1949 i Paesi Basi i ga dovesto rinunciar a gran parte
del so inpero colonial. Grazie anca ai aiuti statunitensi del Piano Marshall ła
perdita de le cołonie no la ga portà dificoltà de schei, anzi l'economia
olandese la ga vudo na fase de rapida crésita. Da łora la politica estera
ołandese la xe dominà da l'inpegno de crear o rinforsar łe istituzion
internasionai che ła fa parte.

Ła capital ła xe Amsterdam, ma el governo, el parlamento e ła rexidénsa del
sovran i xe tuti a L'Aia (Den Haag), indove che i ga anca séde ła Córt
Internasional de Justisia e el pena istituìo Tribunal Penal Internasional.

Altre çità inportanti łe xe Rotterdam, Maastricht, Eindhoven e Utrecht. Locałità
conussude - anca dal punto de vista turistico - łe xe anca Alkmaar, Apeldoorn,
Arnhem, Delft, Dordrecht, Edam, Enschede, Gouda, Groningen, Haarlem,
Heenrenveen, Leida, Marken, Monickendam, Nijmegen, Volendam e Zwolle.

El łivel de vita dei abitanti el xe considerà infra i mejo del móndo. I xe
famóxi par ła łejislasion łiberal in canpo social (a es. riguardo ła sfera
sesual e qûeła de łe droghe).

Ogni stato de el Regno de i Paexi Basi el ga na monéda sua: i Paexi Basi i dopra
l'euro , Aruba l'à mantegnùo el fiorin de Aruba, invese łe Antiłe Olandéxi łe ga
mantegnesto el fiorin de łe Antiłe Olandexi[citasion nesesaria].

In maniera conpagna a qûeło che capita pa'l Regno Unìo che tante volte el vien
ciamà cofà Inghiltera, i Paéxi Basi i vien comuneménte ciamà co'l nome de Ołanda
(Holland), che propiaménte el sarìa sol la part pi popołà del paéxe, ovéro łe do
province de l'Ołanda Setentrional (Noord-Holland) e de l'Olanda Meridional
(Zuid-Holland).



https://vec.wikipedia.org/wiki/V%C3%A8neto

El Vèneto ła xe na rejón (sirca 18 400 km², sirca 4 900 000 àneme, cavołogo
Venesia) de el nord-est de l'Itałia. El confina a nord co l'Austria, a est col
Friułi-Venesia Julia e col Mar Adriatico, a sud co l'Emilia-Romagna e a ovest co
ła Lonbardia e col Trentin-Alto Adexe.

El xe caraterixà da 'na forte identità de ła só xente; le łengoe pi parlae in
t'el Veneto le xe el Vèneto e el 'Tałian.

El Vèneto el xè traversà da dei fiumi inportanti: el Po al confin co
l'Emiłia-Romagna; l'Àdexe, che el pasa par Verona e a nord de Rovigo; la Brénta
che la pasa visin Padoa, ła Piave che la pasa par Bełun, el Bachijon che'l pasa
par Vicensa e par Pàdoa, el Tajamento al confin co el Friul. La stratificasion
xeołoxica del teren de ła pianura pedemontana veneta ła porta łe aque soteranee
a far na strisa de sortumi soto de ła linea de divixion de ła strada Postumia.
La vecia strada romana Postumia, che la xera scuaxi tuta dreta, la ripercor
defati i veci caminamenti che i popołi arcaisi i gavea segnà al de sora de le
pałùi. El Sil, che'l bagna Trevixo, el xe el terso fiume de risortiva de
l'Europa. El so percorso el segue ben ła linea de contato tra i tereni
ałuvionałi de el nord e i tereni de crea e arenaria de ła parte sud de ła
pianura.

Un aspeto giogràfego asè notévol el xè sénsa dubi ła Laguna de Venesia. A òvest
ghe xe el Łago de Garda.

El Vèneto el xe costituì en gran part da planura: a ovest e sud se cata ła
Pianura Padana, formada in bona parte da łe ałuvion del Po e dei so afluenti, al
sentro-ovest ghe xe invese ła Pianura Veneto-Furlana, formada da łe ałuvion dei
fiumi che i se buta direti in Mar Adriatego. Al nord-ovest ghe xè anca montagne
enportanti parte de łe Alpi, en particolar modo i Monti Lesini, el Pasubio, l'
Altopian de Asiago e łe Dołomiti co'l giasaro de ła Marmołada, sa ła xe la sima
pi alta.

Inte ła pianura vèneta xè prexenti i pi grandi riłievi cołinari de l'entrega
Pianura Padana: i Cołi Euganei, sa i xè erge, en mod ixołà, inde el sud-ovest de
Padoa, seghìi, a bref distansa, da i Cołi Berici (al sud de Vicensa).

Da recordar anca łe cołine de 'l Alto Trevixan, intorno a Valdobiadene e
Conejan, e el Montel.

Abità fin da ła preistoria, in prinsipio el jera abità dai Euganei, in seguito
dal popoło dei Paleoveneti.

Ła storia del Veneto ła xe łigà a queła de ła pi vasta rejón del Nord-Est de
l'Italia, ciamada anca Triveneto, confinante col Mar Adriatico e tuta ła cadena
de łe Alpi Orientałi, che conprende Trentin-Alto Adexe, Veneto e Friułi-Venesia
Julia.

In epoca storica a partir dal I sec. a.C. ła ga fato parte de l'Inpero Roman
come Regio X Venetia et Histria.

Indopo el croło de l' Inpero Roman, ła xe stada invaxa da maraje de popołi de
origine barbarica (Goti, Eruli, Unni e Longobardi sta ultima invaxion ła xe
descrita da Paolo Diacono inte ła só Historia Langobardorum). Tra el VI e 'lVIII
secolo ghe xe stà na divixion senpre pi neta tra ła Venetia interna, soto 'l
dominio łongobardo e la Venetia maritima dipendente da l'inpero bixantin e da
l'esarcato di Ravenna. Gran parte de łe popołasion e le autorità rełijoxe łe se
ga trasferì da łe sità de l'interno ai sentri łagunari (Grado, Torceło, Caorle,
oltre che a quełe uncò sconparse Małamoco e Civitas Nova o Heraclea). Co ła
conquista łongobarda de Ravena a ła metà de l'VIII secolo, el teritorio lagunar
el ga acquistà na independensa senpre pi granda da l'inpero bixantin dal cual
formalmente ła restava dependente. Dal trasferimento de ła sede del dux bixantin
da Civitas Nova su ła teraferma, a Małamoco, inte łe ixołe łagunari (e da qua al
prinsipio del VIII secoło a "Rivoalto", uncò Rialto), ga orijine ła sità de
Venesia.

Venesia, grasie a łe fortune imense ricavàe co i só comerci maritimi e terestri
co tuto el mondo che se conosea ałora, ła xe deventada ła pi potente de łe
cuatro Republiche marinare de ła penixoła italica, che łe se contendéa el
dominio comercial de łe rote del Mediteraneo. Espandendo el só dominio sui
teritori sircostanti, intorno al 1400, ła ga costituìo un Stato del cual i
confini se ga estéxo anca pin là de cuełi de ł'antica regio romana.

A ła fine del XVIII secoło ła Republica, ormai in declin, ła xe stà invaxa da
Napoleon Bonaparte e po' da cuesta pasada, dopo na serie de sacheji e de scuntri
sanguinoxi (Pasque Veronesi) a l'Austria in canbio del Belgio. La xe restada
cusì par sirca 60 ani soto ła dominasion de l'Inpero Austro-Ungarico come parte
del Regno Łonbardo-Veneto. La ga ciapà parte ai moti risorgimentali co ła eroica
e desperada rebełion e resistensa de Venesia e Trevixo del 1848-1849 soto ła
guida corajóxa de Daniel Manin par ła so independensa. Sconfita dal jeneral
Radetzski, ła entra nel Regno d'Italia in seguito a ła sconfita austrìaca de
Sadowa contro ła Prusia, determinante par asicurar el suceso de ła Tersa guera
de indipendensa italiana intel 1866.

Dal 1946 ła xe parte de ła Republica Italiana e dal 1971 el Parlamento italian
ghe riconóse ai abitanti de ła Rejion Veneto ła definision de «popoło» co na
lexe costitusional (l'ùgnola altra rejon co sta pecuiarità la xe la Sardegna).

El pi antigo gonfalon e sìnbolo de Venesia el jera porabilmente costituìo da na
croxe indorà su canpo axuro (i colori de l'Impero Bizantin, de cui la çità la
faseva formalmente parte).

Co i ga portà in çità el corpo de 'l vanxełista San Marco e a i ło ga fato santo
patron de la çità e del Stato, se ga ciapà a rafigurar el santo in figura umana
inte i stemi e inte i gonfałoni pùblisi.

El xe spartìo inte ła sità metropołitana de Venesia, e sie provinse: Bełun,
Padoa, Rovigo, Trevixo, Verona e Vicensa.

Inportante tra i santi veneti el xe Daniele Comboni (15 marso 1831 - 10 otobre
1881) primo vescovo de l'Africa Sentrale, esploratore del Sudan, e fondatore de
i misionari comboniani de Verona.

Par saverghene piasè sui fioi pi ilustri de la Republica Veneta, varda Sitadini
veneti ilustri.



https://vec.wikipedia.org/wiki/Republica_de_Venesia

Ła Repùblica de Venessia, o Serenìsima repùblica (da indove che vien el nome
Serenísima) o anca Republica Veneta l'jera el nome de un antigo e miłenario
Stato de l'Itałia Nord-Orientałe, che gavéa Venessia come cavedal. No se sa mìa
tanto sora la só data de fondassion. Ła podarìa risałir al:

Ła data de fin invesse ła xe ciara: 1797, ano in cui ła xe stà invaxa da
Napoleon, che col Tratato de Canpoformio el ghe ła cede a l'Austria.

Dopo el croło de l'Inpero roman, nel VI secoło i teritori costieri del Nord de
l'Adriatico i xera stà riconquistà dai Bizantini, e i vegnea 'ministrà da
l'Esarca d'Itałia, che'l stava a Ravena. Durante łe varie invaxion barbariche
del VI e VII secoło, un mucio de çità de l'interno (Aquiłeja, Trevixo, Padoa...)
łe xe stà sachegià, e i abitanti ghè tocà scapar via e rifugiarse in tełe pałudi
costiere, dove i gà fondà varie çità come Grado, Caorle, Rivoalto cioè Rialto e
Cioxa.

Nel 697 i Bizantini i gà riorganizà łe so province in Itałia, e a capo deła
provincia deła Venetia Maritima xe stà meso un dux, Paoluccio Anafesto, che'l xe
deentà quindi el primo doxe de Venessia. Subito ła cavedal ła xera piantà a
Eracliana (Eraclea), ma dopo ła vegnarà spostà a Metamauco (Małamoco) e
finalmente a Rivus Altus (Rialto), che'l xera piesè façiłe da difendar, esendo
in mezo a ła laguna.

Ne l'809-810 i Franchi, comandà dal fiol de Carlo Magno, Pipino, i serca de
invàdar ła Venetia, ma ła flota venessiana, sfrutando ła so conosensa deła
laguna, ła riese a blocar e desfar conpletamente queła franca sułe seche vissin
a Metamauco.

'Ntel Baso Medioevo Venessia, grassie ai comerci co l'Oriente, ła gà scominsià a
far i schei, e a espàndarse 'nte l'Adriatico e oltre. Intorno a l'ano Miłe el
doxe Piero II Orseolo el gà sconfito i pirati narentani che infestava
l'Adriatico e se aprofitava de łe popołassion dàlmate), ricevendo cosita ła
sotomision de łe çità costiere de l'Istria e de ła Dalmazia (e anca el
riconosimento del titoło de duca d'Istria e Dalmazia da parte de l'Inperador
Bizantin).

Durante ła lota par łe investidure tra el Papa e l'Inperador todesco Venessia ła
xe restà neutral. Invesse ła gà conbatùo na guera (1081-1085) contro i Normani
de Roberto el Guiscardo, che i gavea ocupà Durazzo e Corfù. Subito ła guera no
ła xe 'ndà tanto ben, però quando el Guiscardo el xe morto, i Normani i se gà
ritirà, e ła Serenisima, esendo stà ałeada coi Bizantini, ła gà vù da questi na
serie de priviłegi ed esenzion par i propi mercanti, che xe sta man man confermà
e anplià ogni olta che i Inperadori Bizantini i gavea bixogno de l'ajudo naval
de Venessia.

A ła longa, però, ła potensa senpre pi granda dei Veneti e el gran nùmaro de
priviłegi che i gavea, i gà fato nàsar de łe barufe tra Venessia e
Costantinopołi. Durante łe prime tri crociate Venessia no ła gà fato gran che
par jutar i Bizantini, lasandoghe tuti i guadagni a Pixa e Genova.

Nel 1204 ła Quarta Crociata, par inisiativa del doxe Enrico Dandolo, ła xe stà
dirotà su Costantinopołi, e ła çità ła xe stà mesa a sachegio. Venessia ła gà
otegnù cosita "un quarto e mezo" de l'Inpero, tra cui łe ixołe de Candia (Creta)
e Negroponte (Eubea) e tanti porti e piazzeforti.

Nel 1489 l'ultima regina de Cipro, ła venessiana Caterina Corner o Cornaro, ła
ghe cede l'ixoła a ła Serenisima. Nel XV secoło ła Republica Veneta ła conprende
quaxi tute łe coste orientałi de l'Adriatico (che'l xera parfin ciamà "Golfo de
Venessia"), Candia, Negroponte, parte de ła Morea e diverse ixołe greche. Tuti
insieme sti domini i vegnea ragrupà in tel Stato da Mar, in contrapoxission col
Dogado (cioè el vecio Ducatus Venetus) e col Stato da Tera suła teraferma
veneta.

Par secołi el teritorio de ła Republica Veneta el xe stà fato soratuto da ixołe
e tochi de tera longo łe coste, che i formava el coxì dito Stato da Mar. In te
l'entrotera lagunar i Venessiani i gavea soło calche caposaldo difensivo, par
difendarse da l'espansion de çità come Padoa, Trevixo e Verona. Al scominsio del
XV secoło, sicome Gian Galeazzo Visconti, duca de Milan, el minaciava de
conquistar tuto el nord Itałia, i venessiani i gà meso su un esercito ai ordini
dei mejo capitani de ventura de l'epoca, come el Gatamelada e el Carmagnola, e
zà nel 1410 i gavea ciapà quaxi tuto el Veneto, nel 1420 el Friul e nel 1428
Bergamo, Bresia e Crema, grassie anca al fato che tante çità, stufe de łe
continue guere, łe sà dato vołontariamente a Venessia.

Par on tochetin xe stà veneti anca dei tochi de ła Romagna con Ravena e Rimini,
ma in sta maniera qua Venessia ła sà fato nemico el Papa, che nel 1508 el gà
scatenà ła guera de ła Lega de Cambrai, con el Stato Pontificio, ła Francia, el
Sacro Roman Inpero e l'Aragona tuti contro Venessia. Subito i Venessiani i xe
stà batùi in te łà Bataja de Agnadello, ma dopo i nemici i gà tacà barufar tra
de lori e a ła fine ła Serenisima ła gà mantegnesto quaxi tuti i so posedimenti.
Sta guera qua ła gà segnà però ła fine de l'espansion su ła teraferma.

Tante olte łe xe stà łe çità e comunità stése a darse de so sponte a ła
Serenisima, che in canbio ła se inpegnava a rispetar e salvaguardar atraverso el
Statuto bona parte de łe legi e de łe magistrature precedenti. De sèvito xe
riportà łe date de dedizion de vari teritori e çità che xe apartegnù, anca par
brevi tochi, a ła Serenisima. Nel caxo, bastansa frequente, che ła dedizion ła
sipia stà ripetùa pi olte, xe indicà ła data de ła prima.

Nel XV secoło l'Inpero Otoman, dopo ver ciapà Costantinopołi nel 1453, el taca a
invàdar i posedimenti venessiani in Oriente. Nel 1570 vien invaxa Cipro, che ła
se rende dopo na eròega rexistensa (varda Asedio de Famagosta). In risposta
Venessia ła mete insieme na flota co l'ajudo de Genova, de ła Spagna, del Papa,
dei Cavałieri de Malta e del duca de Savoja. El 7 de otobre 1571 ła flota
otomana ła xe batùa in te ła Bataja de Lepanto.

Nel 1669, dopo vint'ani de guera, vien persa anca Candia (Creta). Ma póchi ani
dopo (1683-1687), grassie al gran comandante Francesco Morosini, Venessia ła se
tol ła rivincita conquistando tuta ła Morea (che sarìa el Pełoponexo). 'Ntel
1718 i Otomani i riciapa ła Morea, lasandoghe a ła Serenisima ła Dalmazia e łe
sete ixołe Ionie (Corfù, Paxos, Santa Maura, Cefałonia, Itaca, Zante e Cerigo),
che łe restarà venete fin al 1797.

Durante el XVIII secoło, ła Republica no ła xe pi potente come na olta, e donca
ła preferise mantegner na połitica de neutrałità, ma ła xe 'ncora molto ativa ne
l'anbito culturałe, podendo vantar nomi iłustri come el Goldoni, el Vivaldi e el
Canaletto.

Ła Republica, pur dichiarandoxe neutrałe, ła xe stà invaxa da Napołeon e dai
Austriaci intel 1796. Ała fine del 1796 ła ga perso Bresia e Bergamo e po', dopo
aver decretà inglorioxamente ła propria fine sensa sparare squaxi gnanca on
colpo, i fransexi e i austriaci i se ga meso dacordo coi tratai de Canpoformio,
dove Venessia ła xe pasà soto l'Austria in canbio del pasajo del Belgio ała
Fransa.

Co' ła scuxa che ła Republica ła gaveva rinuncià da soła ała propria sovranità,
el Congreso de Viena no 'l ga ripristinà el vecio stato vèneto, metendo in pié
al so posto el Regno Lonbardo-Veneto.

'Ntel 1848 ghe xe stà un breve tentativo de restaurar ła vecia Republica, quando
i patrioti veneti, soto ła guida de Daniele Manin e Nicolò Tommaseo, i gà
proclamà ła Republica de San Marco.



https://vec.wikipedia.org/wiki/Phylum

Al phylum (plural phyla) al è al grupo tassonomico gerarchicamente de sot de 'l
regno e de sora de la classe. La parola tipo la gnen doperada in genere in
zoologia, division in botanica e inte le sienže de altri regni (protisti, monere
e via cossì). Sta strana diferenžiažion la dura ancora dess: Inveže de sielder
na olta tra tute la parola "tipo" e "division" se ricor a 'l greco-latinismo
phylum (la 'l greco φυλόν, "nažion", "tribù", "đent") che 'l "arèe" da ndar ben
par tuti i regni. Comunque, par spagnol e par portoghess si dopera al adatamento
filo.

I organismi de 'l stess phylum i à an piano strutural in comune, che no 'l è
senpre evidente da la morfologia esterna.

Al nome sientifico latin dat a 'n phylum al è senpre an neutro plural (al feniss
co la letera "a"); par le piante, al feniss co "-phyta" (p.es. Bryophyta,
Cycadophyta) che 'l gnen rendest par taljan con la terminažion -fite (Briofite,
Cicadofite); par i fonch, al feniss co -mycota (p.es. Ascomycota, Zygomicota),
che 'l gnen rendest par taljan co -miceti (Ascomiceti, Zigomiceti); 'te 'n altri
casi la terminažion la è pì variabile (p.es. Arthropoda, Mollusca, Chordata,
Bryozoa), la finale "a" la gnen trasformada par taljan in "i" (Artropodi,
Molluschi, Cordati, Briozoi).



https://vec.wikipedia.org/wiki/Portoga%C5%82o

El Portogało el xe un stato de l'Europa meridional. El confina sol co ła Spagna
a est.

El so teritorio, el òcupa na fasa de teritorio łónga quaxi 600 km e larga
150/200 km che dai riłievi de ła Meséta spagnoła el va el va do fin a ła costa
atlàntica.

El Portogało el xe divixo in 18 distreti (distritos) e 2 rejon tònome (regiões
autónomas).

El xe menbro de l'Union Europea, de ła Nato, del Conséjo de Europa, de l' OCSE e
de l'Unione Europea Occidentale.

Łisbóna, ła cavedal ła xe tacada su ła riva destra del grando estuario del Tago
(Tejo). Ła xe na beła e vivaxe sità dal caràtere mediteràneo nonostante ła sìe
situada su l'Atlàntico. Ła ga grandi viałi albarai e quartieri che i se rànpega
su łe cołine sircostanti, onde se leva na vexetasion lusurejante quaxi tropical.
Łe do rive del Tago, che l'é largo quaxi un chiłòmetro, łe xe cołegae da do
pónti: el xigantésco pónte de el XXV Abril, in fer; e el longhìsimo (sérca
18 km) ponte Vasco de Gama. El porto de Łisbóna el xe el pi grando del paéxe e
qua ghe xe anca qûalcheduna de łe prinsipałi industrie.

Oporto, situada su l'Atlàntico, inte ła part setentrional del paéxe, ła xe na
sità sióra de òpare de art medievałi e rinasimentałi. Ła xe traversà dal fiume
Douro e ła xe el prinzipal porto de inbarco dei vin portoghéxi, largaménte
esportai in tut el móndo. El só séntro stòrico, l'antigo quartier de ła Ribeira
el xe stà ciamà da l'UNESCO patrimonio de l'Umanità.

Coinvra, ła xe situada inte ła rejon de Beira , ła xe bagnada del fiume Mondégo.
Tersa çità del paéxe, ła xe famóxa pa' ła só università, fondada inte'l 1290,
intra łe prime in Eoropa. A uncuò ła xe el pi grando çéntro universitario del
Portogało e ła òspita , oltra che i studénti del liogo, anca 20 000 toxati e
tóxe del resto del paéxe.

Braga, antica Bracara Augusta, ła xe 'na importante sità de ła rejon de el
Minho. Ła xe 'na sità istorega e moderna, sede de 'na arsidiocexi.

El Portogało el ga na popołasion de 10 421 000 abitanti. Ła densità media ła xe
de 110 ab./km². Łe xone pi popołae łe xe qûełe costiere setentrionałi e
sentrałi.

El 7% sérca de ła popołasion conplesiva del paéxe, el xe formà da imigrai
africani che i xe a trasferìo in Portogało da łe ex-cołonie a partir dai anni
setanta.

Ła łéngua uficiale ła xe el portoghéxe, che l'apartegne al grupo de łe łéngue
neołatine.

Caraterìstghe in qualche rejon costiera, łe xe łe caxe in legne dei pescadori
piturae a strise cołorae o łe caxe inbiancae co ła calsina có tóchi de cołori
vivi o decorasion có piastrełe de majiòłica. N'altro tipo de costruzion che
ancora tira vanti xe i molini: ghe ne xe restà de pi en Portogalo che in ogni
altra parte d'Europa. Sparsi in xiro par tuto el paese, ghe xe molini a vento e
a aqua, tanti dei quali i va ancora.

Par via de feste tradizionai, la pi conosua la xe la corida, che in portoghese
la se ciama "tourada". La version portoghese la se destingue de quela spagnola
parché el toro nol vien mia copà drento ne l'arena, di fronte ai spetatori.

Tra i canti, el pi popolar el xe el fado: canto urbano conpagnà da la chitara e
da la viola che l'esprime dei sentimenti de profonda malinconia.



https://vec.wikipedia.org/wiki/Inghiltera

Ł'Inghiltera ła xe ła pì granda, pì popołoza e pì densamente popolà nasion del
Regno Unìo de Gran Bretagna e Irlanda del Nord.

El nome Inghiltera el vien dai Angli, una dełe tante popolasion de origine
tedesca che łe se ga insedià 'ntel V e VI secoło, e speso el xe doparà par
ciamare tuto el Regno Unìo.

Ła capitałe de ł'Inghiltera ła xe, de fato, Łondra anca se, a difarensa dełe
altre nasion del Regno, no ła on governo devołuo.

Le  contee cerimoniale le xe le rapresentante de la Corona inglese inte chela
contea. No le ga funzion de govern e le xe aministrativamente irilevante, no le
ga donca subio modifeghe confinarie inte'l tempo.

Parzialmente coincidente co le contee cerimoniale, ghe xe la rea de le contee
aministrative. Anca sto tipo de strutura el ga subio varie riforme in relazion a
l'evoluzion del desvelupo urban: esiste quatro sorte de contee aministrative:

Protestanti: 31,500,000 Catołici: 5,000,000 Musulmani: 1,600,000 Metodisti:
1,400,000 Ebrei: 267,000 Ortodosi: 250,000 Sikh: 336,000 Hindu: 559,000 Batisti:
140,000 Mormoni: 100,000-200,000 Rastafariani: 100,000.



https://vec.wikipedia.org/wiki/Apple

Apple Inc. (fino al 2007 Apple Computer Inc.) xè n'axienda enformatega
statunitènse che produçe sistemi operativi, personal computer, software e
multimedia, co' sede a Cupertino, inte' cuore deła Silicon Valley (California).
Fondata nel 1976 e conosua in tuto el mondo dai primi anni ottanta graxie ała
vasta gama de personal computer Macintosh, xè famosa par gaver introdòto par ła
prima volta el computer nełe case deła gente comun (varda par esenpio Apple II).
Atualmènte el so nome xè asoçià anca al letore de musica digitałe iPod, al
negoxio de musica online iTunes Store e all'iPhone, on dispositivo mobiłe
multifunxionałe. Inte' corso dèl tenpo Apple ga introdòto preso el gran publico
numeròse inovaxioni inte' canpo deł'alta tecnologia e del design aplicae ai
prodoti enformatici.

El 9 xenaro 2007, al Macworld Conference & Expo de San Francisco, Steve Jobs, in
te' prexèntar el novo Apple TV, na perifèrega par ła frùixion de contenui
moltimediałi so tełevixori domestiçi, e iPhone, n'aparècio che rapresènta ła
sintèsi tra on çełułar, n'iPod e on computer palmàre, gà anunsà
significàtivamènte el canbio del nòme de l'axìènda, da Apple Computer, Inc. a
Apple, Inc..

El 26 otobre 2007, xè dispònibiłe a partir dałe 18:00 el novo sistema operativo
Leopard (Mac OS X 10.5).

El 15 xenaro 2008, a Macworld Conference & Expo de San Francisco, vien prexentà
on novo portàtiłe ultrasotiłe, denominà Mac Book Air.Tra i prìmi notebook al
mòndo ad avèr ła posibiłità de esare acquistà co hard disk ało stato solido
(SSD) e a aver n'autonomia de çìrca 5 ore.

El 9 giugno 2008, ała Worldwide Developers Conference 2008 de San Francisco,
vien prexentà el novo modèło de iPhone, l'iPhone 3G, che a diferènxa de'l
predècesor sarà dotà de'l moduło GPS e del supòrto par ła rete 3G, che parmète
de navigar a vełoçità 2,4 vòlte supèriòri rispèto ała rete EDGE.

El 9 setenbre 2008 vien prexentà ła nova xeneràxion de iPod, iPod nano, iPod
touch, iPod shuffle.

El 14 otobre 2008 vien prexentà ła nova łinéa de notebook e pì preçisàmènte: el
novo MacBook 13,3 połiçi, el novo MacBook Pro 15 połiçi; na version ajornà de'l
MacBook Air, MacBook (white), MacBook Pro 17 połiçi. Inòltre ała conferènxa vien
prexentà el novo LED Cinema Display da 24 połiçi.

El 6 xenaro 2009, a Macworld Conference & Expo de San Francisco, Phil Schiller
prexènta iLife '09, iWork '09 e l'novo MacBook Pro da 17 połiçi, e anunsa ła
łiberaxìon da DRM deła musega de iTunes.

Ł'8 giugno 2009, ała Worldwide Developers Conference (WWDC), vien prexentà el
novo iPhone 3GS e el so sistèma operativo 3.0, i novi MacBook Pro da 13', 15' e
17' połiçi, e el'novo sistèma operativo Mac OS X 10.6 Snow Leopard.

El 9 setenbre 2009 vien prexentà ła nova xeneràxion de iPod Classic, iPod nano,
iPod touch, iPod shuffle.

El 20 otobre 2009 vengnòno presentai i novi iMac da 21,5" e da 27", el novo
Magic Mouse, i MacBook e el Mac mini vengnòno ajornai.

El 27 xenaro 2010 vien prexèntà on tablet, ciamà iPad. Ł'iPad utiłixa l'Apple
A4, el prìmo procesor pròdoto da Apple.

El 23 febraro 2010 Apple anunçia de gaver vendùo 10 miłiardi de brani so iTunes
Store. Ł'utente che gà scarecà el brano numero 10.000.000.000 gà vinto on bono
de 10.000 dołari da spèndare neło Store.

El 7 giugno 2010 vien prexentà el novo iPhone 4 e el novo iPhone OS 4, che vien
rinomìnà iOS 4 e rèxo dispònìbiłe dal 21 giugno, inixiàlmènte soło par iPhone e
iPod touch cofà ajornàmènto gratuìto.

El 30 lujo 2010 l'iPhone 4 dèbùta in altri 18 paèxi tra cui l'Itałia. Łe scòrte
distribùìe ai rivènditòri e ai Apple Store rixultàno tutavìa molto limitat ed
obligàno mòlte pèrsone in coda a tornar a casa a mani vodè.

El 1 setenbre 2010 debutàno i novi iPod Nano, Touch e Shuffle poi vien prexentà
el novo iTunes 10 co'l novo Social Network: Ping e vien ajornà ła Apple TV.

El 20 otobre 2010 durànte el keynote Back to the Mac vegnòno prexentaì ła suite
iLife '11, n'anteprìma de Mac OS X 10.7 Lion e łe aplicaxioni FaceTime e App
Store par Mac, ispirae dałe contròparti iOS. Sono stai inòltre prexentaì i novi
modełi de MacBook Air: tra łe prinçìpałi nòvità on design ancòra pì sotiłe,
otegnùo graxie al'utiłixo de memorìe flash par ło storage, e ł'introduxion de n
modèło pì ecònomigo da 11" a afiancar l'esìstènte 13".

El 12 de setenbre 2012, vien prexentà l'iPhone 5. Apple gà spedìo i inviti ai
xornałisti na setimana prima, el 5 de setenbre. Inte'l imaxene dell'invito xè
rafigurà un grando "12" (a indicare ła data dell'evento) e un "5", a formar el
rifleso del 12, indicando cussita propio el nome de ła sesta generasion de tałe
smartphone, có ła scrita sora It's almost here (cioè "Xè drio rivare"). L'evento
se gà tegnùo preso ło Yerba Buena Center de San Francisco. Oltre al'iPhone 5, xè
stae prexentà łe nove generasion de iPod (sia nano sia touch), totalmente
rinovai rispeto ai modèłi presedenti.



https://vec.wikipedia.org/wiki/P%C3%A0dova

Pàdova, o pi raramente Pàdoa, (Patavium in latin, Padua in inglexe e in todesco,
Padoue in francexe) ła xe na sità de 210.536 àneme, co una dee pi vece e grande
università d'Europa. Trovandose sol croxevia tra e strade che va'ntel nord-est
che vien da Roma e da Miłan, in mexo al Veneto, Pàdova ła xe el più gran sentro
comerciałe del nord-est del'Italia.

Ła xe famosa par i so tre sensa: el santo sensa nome, el prà sensa erba e el
cafè sensa porte. El santo sensa nome el xé Sant'Antonio, parché i padovani i ło
ciama soło 'el santo'; el prato sensa erba el xé Prà de ła Vałe, che prima de
esare bonificá el gera na pałude, mentre el cafè sensa porte el xe el Pedrochi,
che na volta el gera sempre verto.

Secondo ła tradision, ła fondasion de Pàdova risałe a un grupo de profughi de ła
sità de Troia, comandà da Antenore.

Uno dei prinsipai posti dea cultura paleoveneta, ła vecia Pàdova xe stà fondà
tacà ai àrxari del fiume Brenta (neł' antichità Medoacus), che a chel tenpo (se
pensa fin al 589) el pasava dove uncó ghe xe el Bachiglion.

Nel 49 a.C., Padova ła xé deventà de nome un munisipio roman, par esarlo par
davero soło nel 45 a.C. co ła Lex Julia Municipalis. Durante ła dominasion
romana Patavium, come che ła gera ciamà ałora, ła diventa una de łe sità pi
riche del'Inpero, grasie anca ai ałevamenti de cavałi. Nel'età de Augusto,
Pàdova ła xè parte de ła X Regio che ła gavea come capitałe Aquiłeja, ała quae
ła gera cołegà dała via Ania che ła partiva da Adria. Del periodo roman resta
alcuni ponti, modificai ntel medioevo, i resti de ł'arena (visin ała capeła dei
Scrovegni), e terme (na sćianta de piere soto pałaso Storion) e el foro (visin
ała piasa Garibaldi e ała piaseta Cavour), dove che ghe resta soło na cołona.

Al prinsipio del V secoło a Pàdova se gà stabijio el Praefectus Sarmatarum
gentilium, una dee 13 guarnigion de Sarmati a difesa del'inpero. Probabiłe che
ła guarnigion ła fuse dixlocà a Sarmeoła (Sarmaticula), frasion de Ruban e a
Sermasa (łocaità de Vigonovo). Nel 452-453 ła sità la xé stà distruta dała
invasion dei Uni de Atiła. Dal 535 al 553 ghe xé stà ła guera tra Bixansio e i
Goti aleài dei Franchi: conquistà dai primi nel 540 e dopo dai secondi cò
Totiła, Pàdova ła xé stà ciapà nel 568 da Narsete, generałe de Giustinian.

Dopo ła fine del'Inpero, Pàdova ła gà visto el Brenta canbiar el sò corso co ła
ròta del 589, sostituio dal Bachilion. Ła xé stà asedià e conpletamente distruta
en tel 601 dai Łongobardi de Agilulfo che, secondo ła tradision, i xé entrai in
çità dal Ponte dea Morte, come che el xè ciamà uncó el ponte tacà a via Rudena
(che sta par rovina). Monsełexe ła gà rexistio ancora par cualche mexe prima de
cascar anca eła in man ai Łongobardi. Un pochi de abitanti i ga sercà de
salvarse nea laguna de Venesia, contribuendo ała nasita, secoi dopo, de Venesia.

Soło dopo l'ano 1000, Pàdova gà scumisià a riprenderse, afermandose come comune
indipendente, anca se ła gà dovuo subire łe devastasion del teremoto del 1004 e,
ancora più forte, de queło del 1117, cusì come el incendio grando del 1174. En
tel 1164 ła fa parte deła lega veronexe contro Federico Barbarosa. Dal 1168
(convegno de Lodi) al 1183 (Paxe de Costansa) Pàdova ła fa parte anca dea Lega
Łonbarda.

I ani sucessivi i ga visto ła çità aumentare ła só inportansa e i só domíni, in
lota continua contro i comuni confinanti. En tel 1222 xe stà fondà ła
Università, ła seconda più antica de ła penisoła itałica e una fra łe prime e
più prestijiose d'Europa. A Pàdoa el ga predicà e el xé morto, en tel 1231,
Sant'Antonio, , al quałe i padovani ghe gà dedicà ła grandioxa basiłica. Tra el
1303 e el 1305 Gioto el gà afrescà ła Capeła dei Scrovegni, inestimabiłe texoro
de pitura. L'espansion del comune padovan xé stà interota a più riprexe, in
particołare fra el 1237 e el 1256, da ła sanguinoxa dominasion de Exełin III da
Roman, ricordà pa ver fato trucidare inte un giorno soło più de diexemiła
padoani.

En tel 1318 muta el panorama poitico a Pàdova: scumisia ła Signoria de i
Cararexi co l'elesion a Capitan del Popoło de Jacopo da Carara. El secoło dopo,
anca se turbà dae continue lote co łe signorie dei comuni tacài e co ła potente
Venesia, el xé stà par Pàdova el apice del so splendore, asołuta protagonista
del'arte e dea cultura europea grasie ała prexensa de artisti e leterati come
Giusto De' Menabuoi, Guariento, Altichiero e Francesco Petrarca.

En tel 1387 ghe xé stà ła bataja de Castagnaro, considerà una de łe grande
bataje del'epoca dei capitani de ventura: Joani Ordełafi e Ostaxio da Poenta,
che i conbateva par Verona, i xe stà afondai da Joani Acuto e Checco Noveło
Cararexi, chel conbatea par Pàdoa. I gera i últimi bajori miłitari de ła çità,
che, en tel 1405 ła se gà inxenocià definitivamente a Venesia dopo na longa e
dura łota. A xe ła coxideta "devosion" de Pàdova a Venesia: i últimi Cararexi
prigionieri i vien copà có i se catava nei Pionbi, łe famigeràe gaere venesiane.

Nel medioevo el munisipio e ła signoria i gà fato scavare łe prinsipałi opere de
navigasion de ła provincia de Pàdova: el canałe de Bataja, el Piòvego e e
Brentełe.

Par quaxi quatro secołi Pàdova, anca se ła gera drio perdar inportansa połitica,
a gà godùo dea paxe e de ła prosperità asicurà da ła aministrasion venesiana e
de ła łibartà concesa a ła so Università, che a ga riciamà studenti e profasori
da tuta Eoropa, fra i quałi l'indimenticabie Galileo Galilei.

Dopo el teribiłe asedio del 1509, durante ła guera anti-venesiana promosa da ła
Liga de Canbrai, xe stà conpletà ła çinta muraria, e questo xé stà uno dei pochi
eventi degni de nota del periodo. I asalti inperiałi i xe stà tuti respinti sol
Bastion Coałonga da nobiłi venesiani, padovani e famosi soldai de ventura come
Citoło da Perugia.

Nel 1797, Venesia vien conquistà da Napoleone e Pàdova, insieme a tuto el
veneto, ła xe stà dà a l'Austria co el tratà de Campoformio, par entrar a far
parte, dopo ła disfata napoleonica, del Regno Lonbardo-Vèneto. Nel 1848, anca
Pàdova ła ga visto l'insuresion contro l'occupasion austriaca, in particołare a
opera dei studenti universitari: tutora ła data dell'insuresion studentesca, 8
febraro, ła vien festejà. Nel 1866 Vittorio Emanuele II òcupa e anete, grasie a
un plebiscito, ła Venesia Euganea. Cusì Pàdova ła entra nel Regno d'Itałia.

Durante ła Prima guera mondiałe, Padoa a xe stà sede de vari comandi, conprexo
queło dea Tersa Armata, subendo speso bonbardamenti aerei. Da un areoporto
picenin, a San Pelajio - ora sede de un muxeo del voło, xe partio Gabriełe
D'Anunsio pal cełebre propagandistico voło su Viena. Nel 1918 a Viła Giusti deła
Mandria, nea periferia sud de Pàdoa, xé stà firmà l'armistisio che ga meso fine
ała guerra fra l'Italia e i Inperi Sentrałi.

Co ea seconda guera mondiałe xé rivà anca a Padova morte e devastasion, co ła
perdita, fra i altri, dei inestimabii dipinti dea Capeła Ovetari de Andrea
Mantegna e de Ansuino da Forlì, durante un bonbardamento aereo ałeà l'11 marso
1944: de sti capołavori resta uncó soło qualche framento. Conpagna a xé stà ła
sorte pa' i afreschi de ła capeła del podestà, realizài da Fiłipo Lippi, da
Nicołò Pizzolo e, ancora, da Ansuino da Forlì. Inportante el xe stà el discorso
del retore Concetto Marchesi el 9 novenbre 1943 par l'inaugurasion de l'ano
academico, dove chel ga invità i studenti a ciapare łe armi contro el fasismo e
el naxismo, xé da anotare che però ło ga dito dopo de l'8 setenbre.

Pàdova ła xe stà ła sede del Comando Regionałe Vèneto dea rexistensa, centro de
coordinamento de el CLN pa tuto el Veneto. Xe stà sto Comando chel ga dà el via
al'insuresion del 26 apriłe 1945.

L'Università dei Studi de Padova ła xe stà l'unica università premià co ła
medaja d'oro al Vałor Miłitare del Stato italian pai meriti durante ła
resistensa.

I ani dal dopoguera fin uncó, i xé stà par Pàdova de continuo sviłupo economico.
Grasie ała favorevołe posision geografica, al centro de importanti vie de
comunicasion, gà vuo grande slancio e industrie e i servisi. L'interamento dee
riviere (1956-1960) e ła perdita nel 1954 de alcuni coegamenti feroviari co ła
provincia (gestii dała Società Veneta per le Imprese e Costruzioni Pubbliche
nota come Ła Veneta) xé stà uno dei tanti presi che la sità gà dovùo pagare ała
difuxion del trasporto su goma.

Ea crisi sociae e poitica dei ani setanta gà visto el połarixarse dee tension a
Padova. El 15 apriłe 1969 na bomba cołocà da Franco Freda e Giovanni Ventura xè
esplosa nel retorato, ałora ocupà dal profesor Opocher. I stesi gà acquistà ała
Valigeria al Duomo e vaìxe utiixàe el 12 dicembre 1969 pa e bombe a Miłan nea
sede dea Banca dell'Agricoltura in piasa Fontana e ała Banca nasionae del Lavoro
a Roma.

El 13 genaio 1974 el cołonèo Amos Spiasi, del gruppo teroristico de destra "Rosa
dei Venti" vien arestà.

El 17 giugno 1974 e Brigate Rose compie a Padova el só primo omicidio copando dó
misini, Grasiano Girałucci e Giusepe Masoła, nea sede del Movimento Sociale
Italiano.

El 7 aprile 1979 el sostituto procuratore Pietro Całogero gà fato arestare circa
140 persone aderenti a Potere Operaio e Autonomia Operaia, tra i quai spica i
nomi dei profesori universitari Luciano Ferrari Bravo, Toni Negri e Emilio
Vesce, oltre che tanti studenti e ricercatori. L'acusa, pasà ała storia come el
teorema Całogero, gà sercà de dimostrare che el grupo de Autonomia el fuse ła
faciata legae dée Brigate Rose, e che Toni Negri el fuse l'organixadore del
sequestro de Aldo Moro.

El 5 febraro 1981 l'estremista de destra Valerio Fioravanti el gà copà
sul'arxare del canae Scaricatore i dó carabinieri Enea Codoto e Luigi Maronexe,
che i ło gaveva sorpreso a recuperare armi da un nascondiglio segreto soto aqua.
Fioravanti el xé stà subito dopo caturà.

Co ła sigla de Brigate Rose per la costruzione del Partito Comunista
Combattente, a Verona, el 17 dicembre 1981, xé stà sequestrà el generae american
James Lee Dozier, che el xé stà liberà col blitz dei NOCS a Padova il 28 genaio
1982.

El tesuto urban de Padova xé fortemente condisionà dała presensa de diversi
corsi d'aqua, formai dal'intreciarse dee aque del Bachiglion co' quee del
Brenta, che i ghe dà a tanti angoi dea sità scorci sugestivi.

Nel pasá, 'sti corsi d'aqua gera fondamentai pa' l'economia sitadina, sopratuto
pa ła prexensa de alcuni muini e pa ła só evidente funsion comerciae,
congiungendo ła cità co ła visina Venesia e co' i altri centri dea provincia de
Padova. In più, i canai gà rapresentà a lungo un vaido complemento dee opere de
fortificasion dea cità, faxendo da fosato fora dee mura.

E opere de interamento dei canai sitadini, in particołare del Naviglio Interno,
che el xé deso soto ła Riviera dei Ponti Romani, a partire dai ani '50, e gà asà
in stato de abandono sti canài, oltre naturalmente a vère alterà ireparabilmente
el streto raporto tra Padova e e só aque. Xé stà soło nei ani '90 che se gà
asistio a un recupero dee vie d'aqua sitadine, che e xé deso percorse da novo da
alcune barche.

El 23 majo del 2000 ła 10^ tapa del Giro d'Italia 2000 xé finia a Padova co' ła
vitoria de Ivan Quaranta.

Oltre al Calcio Padova, storica squadra de bałon sitadina fondà nel 1910, gà un
ruòło importante anca ła squadra de rugby del Petrarca.

Nea stajon sportiva 2005-06 ła sità de Padova xé stà rapresentà nel masimo
campionato, queo de A1, nea pałavoło maschie e feminie, dal Sempre Volley e dal
Volley Club Padova. Anca ła pallanuoto xé presente nei masimi campionati maschii
e femminii co' e squadre del Plebiscito.

I giornai più veci che 'ncora deso i xe ocupa deła cronaca deła cità i xé : el
Gaxetin e Il Mattino di Padova. Dal 12 novembre 2002 se vende el "Coriere del
Veneto" abinà col Corriere della Sera. Sto giornałe el gà sede a Padoa e el ghe
dedica ała cità do pajine al jorno. Ghe gera anca dei giornałi che łi vegneva
distribuìi gratis come: Leggo, Metro, City, Il Padova e altri 'ncora, ma nesuno
de questi gera de proprietà vèneta. Ghe se anca el giornae diocesano La Difesa
del popolo.

Na volta ła cità gaveva n'altro giornałe locałe: L'Eco da Padova, scrito par ła
prima volta nel 1977, edito dała Rizzoli e sarà nel 1980.

Arceła (Quartiere 2 Nord) ła xé ła zona nord dea cità, e ła riva fin a
Pontevigodarxare. El confine el xè raprexentà dała ferrovia Venesia-Miłàn a sud
(col centro citadino) e dała tangensiae a nord (co' Pontevigodarxere). Conosua
pa' esare el posto dea morte de Sant'Antonio da Padova (l'evénto el xé ricordà
dal santuario de Sant'Antonino) e pa' esare stà ła periferia agrìcoła de Pàdova
fin ała seconda guerra mondiałe, l'Arceła ła ga conosuo nel dopoguera na vełoce
crésita urbanìstica, fin che ła xé rivà ai 50 000 abitanti de uncó. El metrotram
ła cołega in maniera funsionae col céntro.

Mandria (Quartiere 5 Sud-Ovest) ła confina coi comuni de Àbano e de Albignaxego,
divisa da questo dal canae de Bataja.

Nata 'ntorno ała vecia strada romana Annia, che portava da Padova a Adria, ła gà
sul so teritorio ła Villa Giusti del Giardino, dove che xé stà firmà el4
novembre del 1918 l'armistisio tra Italia, Inpero Austro-Ungarico e Germania che
meteva fine ała prima guera mondiae; che a varda el Canae de Battaja ghe ze
invese Villa Mołin, pensà dal'architeto Vincenzo Scamozzi nel 1597 (e che ła
vien speso, sbajando, considerà parte dea Mandrioła, che ła xé su che altra
sponda del Canae de Bataja).

Dea vecia Montà (Quartiere 6 Ovest), che ła xé suła strada Padova-Ponteroto, a
circa 4 km dal centro cità, resta uncó soło l'antica fonte bateximae dea césa de
San Bartołomeo, risaente al XVI sec. Recentemente el teritorio del quartiere el
xé stato sogeto a forti trasformasion insediative e el xé ormai de fato inglobà
col resto dea cità. Nel 2004 xé stà completa el cavalcavia de Corso Australia
che el gà cusì eliminà l'unico semaforo esistente suła tangensiae, contribuendo
a rompere l'isolamento de Montà dal resto deła cità.

Ponte de Brenta (Quartiere 3 Est) el xé un antico insediamento suła via par
Venesia, el fa parte del Comune de Padova prima dea Prima guera mondiałe, el
confina col comune de Vigonsa, dal quale el xé separà dal Brenta. Nata atorno ai
trafici dei barcaroi e dei viagiatori, ea xé caraterixà dała prexensa de alcune
notevoli ville patrisie venesiane, tra queste spica Villa Breda, de proprietà
comunae, col só parco. Ea vila se afacia sul fiume, da dove ghe gera l'acèso
principae, verso ła fine del XIX secoło, dea ferovia Padova-Venesia. Ea xé stà
fata dal Senatore del Regno Vincenzo Stefano Breda, che col'ocaxion el gà creà
na fermata proprio ała fine del viae de aceso ała villa, dal lato del parco. Al
senatore Breda xé anca intitolai l'ospisio pa i ansiani e l'ipodromo de Padova,
che xé anca łori a Ponte de Brenta, e l'axiło infantie, che el xé nea piasa
principae. Nea stesa piasa e se afacia l'antica cesa parocchiae de San Marco e
San Michee, de aspeto setecentesco. Al'interno, opere de Luca Giordano e un
pregevole organo del'epoca. El parco dea vila ospita na pista pai cavai, primo
ipodromo citadino, e dee scuderie otocentesche, fruto dea pasion del nobìe par
l'ippica. Na picoła frasion de Ponte de Brenta xé Tore che, secondo ła storia,
in epoca medievae ła ragrupava e atuai frasion de Mortise, Ponte de Brenta,
Arceła e Altichiero, infati qualcuno dixe che Sant'Antonio sia morto a Tore
invese che all'Arceła, che a chei tempi no ła existeva gnancora.

Pontevigodarxere (Quartiere 2 Nord) el se trova tacà a dó ponti che i coega
Padova coe so frasion a nord, el ciapa el nome dal primo comune là tacà,
Vigodàrxare. Fin ała seconda guera mondiae ła gera campagna, e ła se gà
ingrandìo veocemente nel periodo dea ricostrusion dopo esere stł quaxi raxa al
suoło dai bombardamenti dei aleati nel tentativo de fermare ła ritirata tedesca.
A circa 1,5 km dal centro, ła xé na xona in fase di riquaificasion, grasie al
completamento dea tangensiae nord che permete al trafico di ragiungere ła nova
strada del Santo sensa pasare par l'Arceła. Dai tempi del'amministrasion Destro,
no ła xé più na frazione de Padova, ma ła fa parte del quartiere 2-Nord che
comprende anca Mortise, San Carlo, San Gregorio e parte de Altichiero.

No xé tanti gnanca i padovani a conoscere ła storia dee dó gate , anca se e xé
tra i più curiose simboi dea cità:



https://vec.wikipedia.org/wiki/Canada

El Canadà el xé un paéxe de ła Mèrica setentrionàl. El se cata a nord de i Stati
Unìi de la Mèrica.

istituio cofà domigno inte'l 1867, e dal 1926 partegnente al Commonwealth. El ga
na nova Costitusion del 25 de April 1982. A tuteła de łe minoranse indixene, el
1° de Avril del 1999 xe stà istituio el novo Teritorio autonomo de Nunavut (creà
da na posizion dei Teritori del Nord-Ovest).

Ła capitałe Ottawa ła xe ła quarta sità del Canadà. Ła pì popołà ła xe Toronto,
e dopo vien Montreal e Vancouver. Altre sità 'nportanti łe xe Calgary, Edmonton,
Quebec, Winnipeg, Hamilton, Łondra, Kitchener, Santa Catarina-Niagara, Halifax,
Oshawa, Vitòria, Windsor, Saskatoon, Rejina, Sherbrooke, San Janni.

En Canadà a xe riconosue do łéngoe ofiçiałi, ła łéngua inglexe e ła francéxe.
Inte'l Quebec el francéxe el xé ła łéngoa ofiçiałe; inte'l resto del Canada el
xé el angléxe.

El Canada el xe na nasion multiłengoe: oltre a łe łéngoe autoctone,, łe se ghe
ne ga difuxe altre sia parchè i inglexi e i francexi i se gha da bataja par el
controło del Stato, sia grasie ałe imigrasion. Pì de un canadéxe su do xé de
madrełéngoa ingléxe e grosomodo uno su quatro el ga par łéngoa materna el
francéxe. I altri i parla łéngoe autoctone o, infrà i imigrai, łéngoe straniere.
El fransèxe el xé parlà come prima łéngoa inte ła provincia del Quebec e anca in
serte parti de łe province de Novo Brunswick, Teranova e Ontario. Dee çità, en
particołare Montréal e Ottawa, łe xe biłéngoi.



https://vec.wikipedia.org/wiki/Islam

L'Islam (en arabo إسلام ["Islàm"], che vol dir sotomision, abandono [a Dio]), el
xe na religion monoteista nata a la Mecca (Arabia Saudita) en tel VII secolo a
seguito de la predicasion de Maometo, che i musulmani i crede esar l’ultimo
profeta mandà da Dio. Par i musulmani, l’Islam el xe la rivelasion definitiva,
el xe verto a tuti e se propaga co l’atività misionaria de tuti i credenti.

Chi crede in sti tri principi el pol dirse un islamico. En arabo, Islam e Salam
(paxe) i ga la stesa raixa (SLM), l’Islam el saria alora anca la religion de
l’intima paxe tra Dio e i omeni, el musulman la persona che la se abandona a Dio
conpletamente. Sto abandono el se dimostra ne i cinque pilastri (arkàn
al-Islàm), che tuti i boni musulmani i segue.

Quel che inporta no xe la convinsion personale so la teoria teologica
(ortodosia), ma l’asion publica (ortoprasi). I xe i conportamenti che i atesta
l’islamicità de na persona. La lege che regola la vita de i musulmani la xe la
shari'a (che vol dir la strada). Solo Dio el pol giudicar i convincimenti
interiori.

I arkān al-Islam ("Pilastri de l'Islam") i xe i cinque doveri che tuti i
musulmani i ga da metare en pratica. I xe:

Alcune sete le zonta el sesto pilastro, el jihad, lo sforso, che vol dir
conbatar i erori de fede a l’interno de l’Islam (jihad grande) e difendarse da
na violensa esterna (jihad picolo). Speso jihad el vien tradoto co "guerra
santa", ma el xe on erore.



https://vec.wikipedia.org/wiki/%C5%81%C3%A9ngoa_latina

El latin o łéngoa latina el xe na lengoa indoeuropea che la jera parlà a Roma e
in tel Lasio fin dal primo milènio a.C.. Nei secołi sucesivi, con l'espansion
dei Romani nel Mediteraneo el gà vù na inportanza senpre pì granda, in quanto
lengoa uficiałe de l'Inpero Roman, e el gà meso raìxe in bona parte de l'Europa
e de l'Africa del nord. In seguito a łe invasion dei barbari el latin l'è ndà
póco par volta desmentegà, ma da de lu gà vù origine tute łe lengoe romanze (tra
cui anca l'itałian e el veneto). Par tuto el Medioevo el gà comunque continuà a
èsar ła lengoa franca de ła cultura europea.

Al giorno d'ancó, el latin l'è ła lengoa uficiałe de ła Cexa Catołica, e fin al
Concilio Vaticano Secondo l'è stà anca ła lengoa in cui vegnèa dita ła mésa.

Anca soto de la spenta de la speculazzion greca, se ga invià un processo de
regolarizazzion de la lengua. Inte sit tenpi xe fiorì letarai cofà Ciceron, che
ell xe stà anca omo poìtego e fiòsofo de valor o cofà Catulo e i poetae novi,
che i ga revoluzzionà la lengua poètega. La scritura no la jera desconossùa
gnanca ai "rudi" condotieri cofà César, che el xe stà amirà pa'l so stil teso, e
del qual resta do òpare uncora studiae e aprezzae: La guera gàlica (Commentarii
de bello gallico) e La guerra civil (Commentarii de bello civili). I tenpi i
jera ramenti maùri parché la leteraùra la sfidasse quela greca, che a l'ora la
vegneva considerà insuparàbie. Inte la zenerazzion sucessiva, soto el principà
de Augusto, xe fiorì i pi grandi poeti de Roma: Orazzio: inte la sàtira e la
poesie lìrega, Teocrito, Virzilio, Esìodo e adiritua Omero.



https://vec.wikipedia.org/wiki/Zanbia

Lo Zanbia, ufisialmente Republica de el Zanbia, el xe no Stato de l’Africa
Australe. El confina co la Republica Democratica del Congo a nord, la Tanzania a
nordest, el Malawi a est, el Mozanbico a sudest, el Zinbabue a sud, el Botswana
e la Namibia a sudovest, l’Angola a ovest.

A partir dal XII secolo, le migrasioni bantu xe rivà ne la regione, alontanando
i pigmei. I primi bantu a river xe stà i tonga, l’ultimo grupo a river xe stà i
ngoni, che parò vegnea dal sud.

La colonizasion xe scominsià solo a la fin del XIX secolo. El misionario
esploratore David Livingstone xe el primo eoropeo che gha visto le cascate sul
fiume Zambesi, che lu gha ciamà Vitoria, en onor de la regina de el Regno Unìo.

Nel 1888, Cecil Rhodes, on inglexe che gha costruio on impero minerario en
Africa Australe, gha conprà i diriti minerari de lo Zanbia ocidentale. I ngoni,
ne l’altro canton del paexe, no gha volesto dare i diriti. Rhodes alora gha taca
guera co la so milizia privada. En tel 1911, le do parti xe stà unie co el nome
de Rhodesia Setentrionale.

Nel 1923 el controlo de la region xe pasà a el Regno Unìo, che gha proclamà el
protetorado nel 1924.

En tel 1953, le do Rhodesia xe stà tacà al Malawi en na federasion. La zente
locale la gha protestà. La federasion xe stà eliminà co l’indipendenza.

El Zanbia l’è diventà indipendente el 24 otobre 1964. El primo presidente xe stà
Kenneth Kaunda.

I primi ani de la nova nasion xe stà dificili. El baso livel de preparasion de
la zente gha costreto el paexe a dipendar da tecnici stranieri. In pi, la
tension politica de tuta la region, co i do governi razisti de Sudafrica e
Zimbabue, e le guere de indipendenza e autoderminasion de Angola e Mozanbico, no
gha parmeso lo svilupo de na politica estera e na cooperasion regionale serena.
El paexe gha sempre dipeso da l’estrasion del rame e de altri minerai. Co el
prezo del rame sa sbasà, lo Zanbia gha scominsià a far debiti internasionali.

Lo Zanbia xe uno de i pi poveri paexe de l’Africa. Parò ne i ultimi ani se vede
un cambiamento positivo: ancò l’economia xe en crescita, anca se el debito
estero xe ancora alto.

Pien de richeze naturali, el paexe pol cresar sia ne l’agricoltura che ne lo
sfrutamento minerario. Da sempre importatore de granaglie, lo Zambia xe diventà
esportatore de formenton. Questo graxie a l’arivo de agricoltori bianchi da lo
Zimbabwe e a na nova politica agricola del governo. El setor minerario,
specailmente del rame, xe en ripresa.

En Zanbia se cata 70 etnie, tute bantu. I grupi pi importanti xe: bemba, nyanja,
chewa, tonga, tumbuka, lunda, luvale, kaonde, lozi, e nkoya.



https://vec.wikipedia.org/wiki/Bangladesh

El Bangladesh, nome uficial Republica Popolare del Bangladesh, el xe un paese de
l'Axia meridional. El confina a ovest, nord, est co l'India più un tochetin a
sud-est co la Birmania. A sud el xe bagnà dal Golfo del Bengala.

El Paese el se stende su 144 000 km². Giograficamente el se cata su la fertile
pianura del delta de Gange e Brahmaputra, e el xe sogeto a le inondassion anuali
dei monsoni e dei cicloni. Insieme col Stato indian del Bengala Ocidental el
costituisse la rejon etnica-lenguistica del Bengala.

I confini de l’odierno Stato del Bangladesh i le gà stabilìi co la spartission
del Bengala nel 1947, co che sta rejon la xe deventà el toco oriental del novo
Stato del Pakistan, siben che la fusse separà dal Pakistan ocidental da ben
1 600 km atraverso de l'India. Na serie de discriminassion lenguistiche,
politiche ed economiche la gà portà a dele agitassion popolari contro el
Pakistan ocidental. Nel 1971, dopo na sanguinosa guera de indipendensa xe nato
el Stato del Bangladesh. El novo Stato el gà dovesto soportar carestie,
catastrofi naturali e povertà difusa, oltre a vari sconvolgimenti politici e
colpi de Stato militari. Dopo el ripristino de la democrassia nel 1991 ghe xe
stà na relativa stabilità e un pochetin de progresso economico.

El Paese el gà na popolassion de 153 milioni de abitanti. El Bangladesh el xe
uno dei paesi piassè densamente popolà del mondo e el gà un alto tasso de
povertà. Come rilevào da la Banca Mondial 'ntel lujo 2005, el paese el gà fato
dei progressi significativi in tel svilupo umano nei setori de
l’alfabetizassion, in te la parità de scolarizassion e in te la ridussion de la
créssita de la popolassion.



https://vec.wikipedia.org/wiki/Sv%C3%A8sia

La Svèsia la xe un Stado del nord de l'Eoropa, inte la Penisola Scandinava. La
confina co la Norveja a nord-ovest e co la Finlandia a est; la xe coligada a
sudest co la Danimarca.

La xe bagnà dal Mar Baltego a est, da el Kattegat a ovest. El paese el xe
caraterisà da montagne e foreste.

Ghe xe proe suficienti par sostègnar che la superficie cïapante rento l'atual
Svezia la xe stà colonisada quando che i giazzi de l'ùltima era giazzal i se ga
ritirà, inte l'età de la piera. Se crede che i primi abitanti i fusse cazzadori
e togidori, che i vivea principalmente de chel'à che'l mar el ghe ofrìa.
Proavilmente la Svezia meridional la giera densamente popolà inte l'età del
bronzo, sicome se ga catà resti de algune civiltà comerçai.

Durante el IX e el X sècoło, la xe fiorìa in Svezia la cultura Vichinga, co
comerci, incursion e colonisazion che le se estendéa principalmente verso est in
direzion dei Stati Bàlteghi, de la Rusia e del Mar Negro.

Inte'l 1389, le tre nazion de Norvesa, Danimarca e Svezia le se ga unìo inte un
ùgnolo regno: la Union de Kalmar.

La Union la ga tegnesto unìe le tre nazion fin al 1523, quando che la Svezia la
se ga cavà soto de Gustav Eriksson Vasa.

Inte'l XVII sècolo la Svezia la giera una de le magiori potence europee dopo de
la vitoria inte la Guera dei trenta ani. La batagia de Poltava , onde che la
Svezia la xe stà sconfita da la Rusia, la ga tacà fin a sto bon perìodo del
Regno.

L'ùltimo conflito el xe stà có la Norveza inte'l 1814. La recente storia svedese
la xe pi pasìfega: la xe restada neutral inte la Prima e la Seconda Guera
Mondial.

La so cavedal la xe Stocolma che La gà 765 044 abitanti. Altre cità importante
le xe Göteborg, Uppsala, Malmö e Lund.

Sirca el 16.7% de la povolazion svedese(un migion e mezo cerca) la ga uno o tuti
e do i zenidori de orizene foresta, cofà conseguenza de le varie imigrazion
inte'l nord Europa, prima in termeni de forza laorativa, e sucessivamente cofà
profughi politeghi.

Le etnie pì numarose dopo quela svedese le xe costituìe principalmente da
persone orizenarie de la Finlandia, sevìa da Iraq, ex-Yugoslavia, Somalia,
Zermania, Danimarca, Norvesa, Turchìa, Polonia, Romanìa, Russia e Iran.

La lengoa nazional la xe el svedese, che la partien al grupo de le lengue
zermàneghe setentrionai.

Dal 1593 fin al 2000 la cïesa de Stato la xe stà quela evangelico-luterana. El
culto catòlico el xe autorisà ufizialmente solo inte'l 1860. La leze che la
sancisse la libàrtà de culto la risal al 1951.

La magioranza de la popolazion (70%) la aderise a la cïesa evangelico-luterana.
Chei che i se dicïara àtei i xe na inportante minoransa (15%). Ghe xe na
cressente menoranza mussulmana (3%), dovùa ai flussi de imigrazion, menoranze de
catolicèsemo (infra el 2% e el 3%) e de protestanti evanzèlici (2%).

Provien dała Svèsia vari grupi muxicałi famosi a liveło internaxionałe quałi i
ABBA, i Union Carbide Productions, i Europe, i Roxette, i Ace of Base, i Rednex,
ecc.



https://vec.wikipedia.org/wiki/Parixe

Parise (in fransese Paris [paʀi] , antigamente Lutèce, dal latin Lutetia ) la xe
la cavedal de la Fransa e caologo de la rejon de l'Île-de-France. L'àrea
metropoitana de Parise la xe la pi popolà d'Europa, co sirca 12 mijoni de
abitanti.

La xe anca el comun pi popoloso del Paese, oltra che el quinto de l'union
Europea, dopo de Londra, Berlin, Madrid e Roma. L'àrea metropoitana de Parise la
xe invense la seconda pi popolà d'Europa, co 12 mijoni de abitanti (i abitanti
de la sità i xe diti Parisini) La sità, costruìa su de na ansa de la Sena, oltra
che fondamental desgropo de comunicassion e tràfeghi del continente europeo, la
xe una de le pi inportante e influente metròpoe mondiae, oltra che sentro
cultural, poìtego e econòmego tanto forte sia a liveo nassional che
internassional.

El stema de la sità el presenta i zìi de Fransa sora Scilicet (la nave che la
sinboezava l'órden dei marcanti che i comersava su la Sena). El moto el xe
Fluctuat nec mergitur.

I patroni de la sità i xe San Zerman (saint Germain) e santa Zenefa (sainte
Geneviève), acredità de gaver convinto Àtia a sparagnar la sità, inte'l V
sècolo.

Prima del 1964, Parise la faseva parte del departimento de la Seine, che el
contegneva la sità e i soborghi sircostanti.

Dal 1965, la sità de Parise la xe el caologo e uno dei 8 departimenti de la
rejon de l'Ile-de-France. El so identificatio asolùo el xe 75.

Roma, Itałia, dal 1956 «Seule Paris est digne de Rome; seule Rome est digne de
Paris» (Solo Parise la xe degna de Roma; solo Roma la xe degna de Parise).



https://vec.wikipedia.org/wiki/New_York

Nova York (in inglexe New York) la xè la pì granda zità dei Stati Uniti, con oto
milioni de abitanti (disdoto se se conta l'area metropolitana). La se cata in
tel'stato de New York, del quale però no l'e mia la capital . La xe uno dei
zentri economici e finanziari pì inportanti de la Merica e del mondo. Da 1945,
la xè anca sede de le Nazion Unìe.

Da 1898, la xè spartìa in zinque quartieri, ciamà boroughs: the Bronx (o Bronx
County), Brooklyn (o Kings County), Manhattan (o New York County), Queens (o
Queens County) e Staten Island (o Richmond County).

La data de fondazion la xè el 1614, quando dei coloni olandesi i gà messo su un
insediamento per el comercio de le pelli, ciamà Nieuw Amsterdam ("Nova
Amsterdam").

Nel 1664 la xe sta ciapà dai inglesi, che i gà canbià nome in New York da la
zità inglese de York.

La xè diventada el capital de i Stati Uniti da zenaro de 1785 fin a dissenbre de
1790.

In 1754, Columbia University l'è fondà dove che el libretista Lorenzo Da Ponte
insegnéa talian 'ntel novessento.

Da 1934 a 1945, New York gaveva come sindaco Fiorello Henry La Guardia, nato da
una mare triestina de nome Irene Coen Luzzato.

Tra i monumenti piassé famosi ghe xè la Statua de la Libertà, el ponte de
Brooklyn, el Chrysler Building, la catedral de San Patrizio, l'Empire State
Building, che na olta l'era el gratacielo pì alto del mondo e el World Trade
Center, butà zo dai teroristi islamici coi atentati de l'11 setenbre 2001 e deso
in fase de ricostruzion.



https://vec.wikipedia.org/wiki/Istoria

La storia ła xe ła disiplina che se intaresa de studiar coeło che xe capità pa'l
pasà a i omani e a łe so comonetà, doparando łe testimonianse scrite che ghe xe,
łe conte tramandà par voxe e anca i contribui de altre arte, par exenpio
l'archiołogia ma no soło.

La parola ła riva dal greco "ἱστορία" (in latin historia) e voria dir "quel che
uno el gà o el gavaria visto". I storici i dòpara fonti, scrite o stampade,
interviste (storia oral) e archeologia. Par ogni epoca ghe xe bisogno de metodi
de studio difarenti, e in ogni epoca el studio steso de la storia el ga canbià
drio de łe mode e de łe manie. Contar ła storia no xe cusì façiłe e in
particołar contar na storia che ghe vaga ben a tuti o a tanti: in tuti i tenpi
ła storia no ła xe mai coeła de tuto o de tuti ma ła xe senpre vista da na parte
o da l'altra. Ła storia de ła storia, che saria el studiar come che xe sta contà
ła storia, ła se ciàma storiografia o anca storigrafia. Se dixe che sípia stà
Erodoto (on grego de na ‘olta) a inventar ła storiografia.

I tenpi indrio, che gà łasà poche testimonianse, che no ne łasa prasiò contar
ben ła storia, i vien ciamà preistoria o anca vantistoria.



https://vec.wikipedia.org/wiki/Union_Eoropea

L'Union Europea (UE) la xe na organizazion soranazional, che atualmente la
conprende 28 Stati europei, independenti e democràtici. La xe stà istituìa, col
nome de indesso, col Tratà de Maastricht del 7 de febraro 1992, ma in realtà la
xe la continuazion de la Comunità Econòmega Europea (CEE), fondà za inte'l 1957
coi Tratai de Roma. L'Union la ga anca un so scheo, l'Euro, che el momento atual
el vien doparà da 17 dei Stati menbri.

El problema de la definizion de l'atual status zurìdego del'Union el xe sfossà,
el 29 de otobre 2004, inte la firma, a Roma, del 'tratà che l'istituisse na
Costituzion par l'Europa, comunamente conossùo cofà Costituzion europea. Tal
testo el ribadisse la possibiità de na cooperazion inforçada par la promozion de
iniziative de integrazion intra grupi de paesi, za prevista inte'l tratà de
Amsterdam e inte quelo de Nizza.

Un novo tratà le giera stà domandà dal Consegio europeo traverso la Dicïarazion
de Laeken dopoché el funzionament de le istituzion comuni, el xe atualmente
ritegnùo inadato a la coesistença de ben 27 Stati membri, ogni un dei quai co
dirito de veo in àree fondamentai de la polìtega comun.



https://vec.wikipedia.org/wiki/Egito

El Egito, ufisialmente Republica Araba d'Egito el xe un Stat de el Nord Africa.
L’Egito el conprende anca la penisola del Sinai, che xe parte de l’Axia
sudosidental. El confina co la Libia a ovest, co el Sudan a sud e co Israele a
nordest.

El xe bagnà da el Mar Mediteraneo a nord e da el Mar Roso a est. A nordest el
canal artifisial de Suez mete in comunicasion i do mari.

Quasi tuto l’Egito xe parte del deserto del Sahara. Ecesion xe la fasa de tera
longo el Nilo e la costa rente del delta.

I primi abitanti de l’Egito i sa stabilio longo el fiume Nilo e i vivea de pesca
e agricoltura. Verso el 4000 a.C., la zente gha scominsiá a radunarse en unitá
che faxea capo a le citá.

Int'el I secolo a.C. Giulio Cesare gha conquistá el paexe che l’è rimasto roman
par scuaxi sete secoli.

Int'el VII secolo d.C. i arabi gha concuistà el Egito e scominziá la loro
avanzata verso l’Europa. En man araba, l’Egito xe pasá da un califato a l’altro
par sirca sicue secoli.

En tel 1517 i Otomani gha zontá l’Egito al loro impero che parò gha lasá i
Mameluchi come feudatari.

Nel lulio 1798, i francexi gha invaso l’Egito con 40 000 omeni soto la guida de
Napoleone Bonaparte. L’ocupasion durò solo do ani. Soldai inglexi e turchi gha
riconquistá el paexe nel 1800.

En tel 1881, francexi e inglexi, par protezar i investimenti eoropei, gha obligá
el khedive (re) a tor i loro esperti de finanza e laori publici. On pò a la
olta, i inglexi gha tolto el poder al re e gha scominziá a governar par conto
lori.

En tel 1952, el general Muhammad Neghib e el colonel Gamal Abd al Nasser fasea
on colo de Stato, proclamaa la republica e parava fora i inglexi da le basi che
i gavea longo el canal de Suez. Nasser xe stá eleto presidente nel 1956 e gha
subito dovuo afrontar la crisi del canal de Suez. Francexi e inglexi, e poi anca
i israeliani, gha ocupá el canal e el Sinai. Rusia e Merica sa meso en mezo e i
ocupanti gha dovuo lasar l’Egito. Nel 1967 ghe stá la guera de i sei giorni
contro Israele, ghe sará altre do guere contro Israele, tute finie co la
sconfita de i paexi arabi. Nasser el more el 28 setembre 1970.

L’economia xe prevalentemente agricola. El campo agricolo ocupa el 32% de la
popolasion. El paexe xe autonomo par el petrolio.

I antichi egiziani ciamaa la loro tera Kemet, che volea dir tera nera, in
riferimento al limo che el fiume Nilo depositava su le sponde al tempo de le
piene.

La cexa locale copta la cata le so origini ne la predicasion de San Marco. La
tradision vol che dopo esar andá ne le isole che diventará Venexia, el santo
evangelista xe andá in Egito e gha fondá la cexa copta.



https://vec.wikipedia.org/wiki/YouTube

YouTube xe un sito web de video-sharing, fondà inte'l 2005, inte'l 2006. L'è de
proprietà de Google Inc. e xe el terso sito pì visità al mòndo dopo, Google e
Facebook. L'axienda ga sede a San Bruno (California) e, utiłixa ła tegnołogia
Adobe Flash Video par visuałixare na vasta gama de contenùto xenera daji utenti
de video, tra cui film, video tełevisivi e video musicałi, cossì come i contenui
amàtoriałi come Video blog de brevi video orixinałi. La majior parte de contenui
su YouTube l'è sta carica dai singołi individui o da vari grupi, talvoltà anca
musicałi, e così, molti divegnono famosi; anca se le società dei midia tra cui
ła CBS, BBC, VEVO e altre organixasioni i offre parte deł łoro materiałe tramite
el sito, come parte deł programa de partnership de YouTube. Xe anca possibiłe
crearse el proprio canale, co tuti i video preferii.

You Tube utiłixa ła tecnołogia de Adobe Flash par tor xo i so contenuti. El so
fin xe queło de ospitar soło che video reałixà diretamente da chi che łi carga,
ma speso contien materiałe de terse parti cargàe sensa autorixasion, cofà
spetacołi tełevixivi e video muxicałi. El rispeto del regołamento del sito, che
vieta l'upload de materiałe proteto da dirito d'autor se no se xe titołari, se
baxa so' na verifica ex post de quanto proposto dai utenti.

You Tube consente l'incorporasion dei pròpi video a l'interno de altri siti web,
e se ocupa anca de xenerar el codexe HTML necesario.

You Tube xe acesibiłe conetendose al web co' PC, coì Media Internet Tablet
(M.I.T.) e co' dispoxitivi che gà funsion simiłi. Xe acesibiłe anca da tełefono
cełulare senpre cołegandose al sito wwww.youtube.it.

Recentemente el sito dà ła posibiłità de vixionar, in modałità beta, alcuni
filmati in HTMLS.

You Tube xe stà fondà 'ntel febraro 2005 da Chad Hurley (aministrator demandà),
Steve Chen, (diretor tecnico), e Jawed Karim (consegier), che gera stài tuti
dipendenti de Paypal. El primo video cargà, ałe 20.27 del 23 apriłe del 2005, xe
stà Me at the zoo de Jawed Karim. El video gà 'na durata de 19 secondi e 'l xe
stà girà danànsi a ła cheba dei leofànti del zoo de San Diego. Xe suo anca el
primo account, la prima registrasion so'l sito.

You Tube xe 'l sito web che prexenta el maxor taso de cresìta. 'Ntel xugno 2006
l'azienda gà comunicà che xornalménte vien vixuałixài sirca 100 miłion de video,
co' 65.000 novi filmati de baìn xontài ogni 24 ore. L'azienda de anałixi
Nielsen/NetRatings vałuta ch'el sito gabia sirca 20miłioni de vixitadori al
mexe. L'incremento de popołarità ch'el sito gà avùo da ła so fondasion ghe gà
parmeso de deventàr el terso sito più vixità 'ntel mondo dopo Google e Facebook.

'Ntel agosto 2006 Sony cronpa par 65 miłioni de dołari el sito concorente
Grouper. Questo evento lasa presuponer a l'epoca ch'el vałor de You Tube so'l
marcà podese esare de sirca un miłiardo de dołari, ma ła stima se riveła
sotodimensionà, parchè el 10 otobre 2006 Google Inc. conpra You Tube par 1,65
miłiardi de dołari pagài in asion pròpie.

A partir dal mexe de april 2006, You Tube gà tacà 'na inponénte atività de
scançełasion dei video che vioła el copyright. El nùmaro de video ełiminài se
agira datorno ai sentomiłe e xe stài sospexi i account dei utenti che co' pì
frequensa cargava contenuti in viołasion de łe norme so'l dirito d'autor.

Dal 14 magio 2007 el sito oltre ad esare disponibiłe in inglexe, xe
visuałixabiłe anca ne łe altre lengue, anca in itałiàn.

Grasie soratuto al pasaparoła online YouTube xe cresùo in modo rapido, fin da
quando che xe stà creà, e ghe gà dà al so sito el so primo aumento de notorietà
quando ch'el gà ospità el popołàr Saturday Night Live. Tutavia, ła łinea de
condota de YouTube proìbise ła publicasion de materiałi proteti da dirito de
autor e NBC Universal, propietaria de SNL, gà decixo presto de intraprender
asion contro YouTube. 'Ntel febraro 2006, NBC richiede ła remosion de alcuni dei
so contegnui proteti dal dirito de autor da You Tube, conprexa Lazy Sunday e łe
imàxeni de łe Ołinpiadi del 2006. El mexe drìo, in un tentativo de fortesàr ła
so połitega contro łe infrasion al copyright, YouTube gà meso un limite masimo
de tenpo ai video, guałìvo a 10 minuti (fora che par i contegnùi spedìi
atraverso el so programa nel quało se pol spesifegàr che se trata de video
amatoriałi). Anpo', el limite masimo xe de 10 minuti e 58 secondi. Sta
restrinsión speso xe sorpasàda da chi che inserise video spartìndo el video
orixinàl in segmenti pì cei o al masimo al limite conpagni.

Anca se YouTube gaveva fato ła so parte par vegnirghe incontro ałe richieste de
NBC, l'incidente xe deventà 'na notisia publica, rendendo YouTube ancora pì
popołare. Mentre el sito jera senpre più drìo cresare, NBC gà scomisià a capire
łe posibiłità e 'ntel xugno del 2006 gà fato 'na mosa stranba. El network gà
considerà el pròpio operà e ga cussì anuncià 'na ałeansa strategica co' YouTube.
Cofà parte de l'ałeansa, xe stà 'verto un canałe uficiałe de ła NBC so YouTube,
ospitando filmàti promosionałi de ła Serie TV The Office. Inaxonta, YouTube,
promovarà i video de ła NBC nel so sito.

La CBS che in precedensa ghe gaveva chiesto a YouTube de scansełàr alcuni dei so
filmati, s'a fata risentìr 'ntel lujo 2006. In un documento indicativo de come
che jera drìo canbiàr la percesion de YouTube (e de siti simiłi) da parte de
l'industria tradisionałe dei media, Sean Mc Manus, prexidente de ła CBS News and
Sports gà dito:

'Nte l'agosto 2006, You Tube gà anuncià che, entro 18 mexi, se augura de ofrìr
ogni video muxicałe mai creà, finchè restarà a maca. Warner Music Group ed EMI
gà confermà che xe infra łe conpagnìe in tratative par rénder efetìvo sto
progeto. In setenbre, Warner Music e YouTube gà parafà un pato, nel qual You
Tube sarà abiłità ad ospitàr ogni video musicałe prodòto da ła Warner, mentre
condividarà 'na parte dei recàvi publicitari. Inaxonta, i video creà dai utenti
de You Tube sarà autorixà ad uxàr canson de ła Warner ne łe so cołone sonore.

El 9 otobre, ła CBS, co' ła Universal Music Group e ła Sony BMG Music
Entertainment gò patuìo de fornìr contegnùi so YouTube.

El 29 xenaro 2007, el cofondador de YouTube, Chad Hurley, gà anunçià ch'el sito
pagarà i utenti pì inportanti, staltri podarà anca deventàr propietari dei
diriti de autor e davagnàr 'na parte dei recavi publicitari. Ad ogni modo, al
Forum Economico Mondiałe, Mr. Hurley no gà dichiarà ła soma concreta che YouTube
ghe pagarà ai pròpi contribuenti.



https://vec.wikipedia.org/wiki/Prima_guera_mondia%C5%82e

Ła prima guera mondial (par i contenporanei Granda Guera) ła xé stà el conflito
scominsà el 28 de ługio 1914 sèvito che 'l arsiduca Francesco Ferdinando, eredo
al tron de 'l Inpèro Àustro-Ungàrico, el xé stà copà a Sarajevo
(Bosnia-Erxegòvina) el 28 de giugno 1914 da parta del studento nasionałista
sèrvo-bosnìago Gavrilo Princip e terminà l'11 de novenbre 1918.

Tuto scominsia co ła ritirada de Caporeto, efeto de ła pèrdita neła 12° batagia
de 'l Lisonz, e ne ła conseguente rotura de'l fronte.

El exercito el torna indrìo e el se ferma sul monte Grapa , fra el Brenta e el
Piave, novènbre 1917.

Dopo i primi dì de sbandamento, ła ritirada ła se organixa megio par mèrito del
General Luigi Cadorna. Ła sèrve rèndarse conto che i soldai i gera strachi
morti, afamài e demorałixai. Tanti no i gaveva gnanca el s-ciopo: el 91. Cuaxi
tuto: canoni mortai e munision i gera stài abandonai par far presto e no èser
circondai.

I austriaci, visto come ndava łe robe, za i pensava de rivar in pianura e de
méter łe sate su łe sità, su i paexi, e su tuto el ben de Dio che ghe gera ne łe
campagne, sensa pensar che i gavarìa ciapà i Bocia a łe spałe su 'l Monteo e su
'l Piave.

I soldai, capìa ła situasion e tirae su łe màneghe, i ga costruì co tanta fadiga
e tanti morti na łinea difenxiva nóva par fermar na vòlta par tute sti forèsti.

Ła prima batagia par fermar i austro-ungarici ła xe divixa in do tempi: dal
cuatordexe al vintisie de novenbre e da l'ùndexe al vintiun de desenbre del 17.

Dopo un viołento bombardamento de canoni , i austriaci i taca łe nóve łinee de
difexa tra Cismon e el Piave. I méte in campo tuto queło che i ga: i grossi
caibri, i spara fógo, e anca i gas asfisianti, e pian pianeło i scominsia a
roxegar łe primìsime łinee.

Giorno dopo giorno, sempre più posti vien investìi da ła fanteria (el Roncon, el
Prasoean, Còl Caprie, el Pertega, el Tomba ecc.). Sti monti sacri i vien ciapai
e pèrsi tante volte co tante pèrdite fin al vintisìe novènbre, giorno che vede
ła Brigada Aòsta e soldai del batagion alpin "Val Brenta" butar fora da 'l Col
dea Bereta ła divison "Edelweiss".

I austriaci i gera de pì, pì ripoxai e in cuel momento pì carica, ma i tajani i
gèra disperai par el pericoło che coreva tuta l'Itałia.

In 'sto momento intanto, riva i Francesi e i Inglexi per dar na man a i tajani,
dato che i gèra a corto de canoni e ghe vołeva calcòsa per tirar suxo el moral.

Gnanca el tempo de un cafè che i austro-ungarici i taca n'altra volta l'undexe
de desembre. E se torna a coparśe su 'l Col de ła Bereta, su 'l Còl de l'Orso su
l'Axołon, ecc.

I tajani i rexiste, ma i pèrde l'Axołon e cusì i austrìaci i riva in vista de
Basan.

Ma no xe mìa finio, e el vintiun de desembre i austriaci i śe ferma e tuto pe 'l
momento taxe.

Durante l' inverno col frédo łe forse itałiane łe organixa dei gran łavori de
difexa sia su 'l teren che in rocia, sicure che co i primi caldi, saria
scominsià ła łòta.

I łavori i xe pexanti e pericołoxi, dato che i xe stai spenti a ła fine de ła
montagna verso Basan, e no ghe xe tanta tèra da drìo. Par fortuna o par mèrito,
Nicola Gavotti el studia e l'inventa ła Galleria Vittorio Emanuele III: na vera
e pròpria strada drento ła montagna de 5 000 metri tra el braso prinsipal e cuei
secondari. Cuesti i sbóca sui fianchi del Grapa, co postasion de artiglieria e
posti de oservasion. Da staltra parte vicevèrsa, i austro-ungarici i se prepara
co ła 11° armada a ła concuista del Grapa e, dopo averlo ciapà, riversarse su ła
pianura e ciapar a łe spałe łe diféxe su 'l Piave ne 'l steśo momento che ła 5°
e 6° armada austriaca łe gavaria tacà frontalmènte.

Ła Batagia del Solstisio ła scominsia ne ła note del cuìndexe giugno de 'l
disdoto, da l'Astego a 'l mar.

Su 'l Grapa ghe xe un gran caigo, no se véde un tubo, e in cueła situasion
staltri taca sènsa èser visti, e in póco tempo i riva su 'l Col Moschin e anca
fin su 'l Ponte San Łorenso.

Anca Cima Grapa vien tacada da divèrse diresion, e i tajani no i ghe ła fa a
tegnirli: grandi scontri e tanti mòrti, a ła fine i austro-ungarici i se ferma
su ła diretrice Valderoa - Solarolo, riciapada el giorno dopo.

Tuto o cuasi xe tornà come prima, soło che de tanti fiołi de łe dó parti no ghe
xe pì tanto.

In cueła batagia Epica, ben siesentocuaranta medagie a 'l Vałor Miłitar łe xe
stà dae a i Fanti, Alpini, Arditi e Genieri .

Sto rixultà el xe stà na copada par i Austro-ungarici parché i gera restai co
poco magnar, sènsa abiti, pochi rifornimènti e sènsa pì moral. I gaveva naxà ła
vitoria e dèso ła sconfita.



https://vec.wikipedia.org/wiki/Posta_e%C5%82etr%C3%B2nega

La posta eletronica (ing. e-mail, scrito anca email tuto tacà, e pronuncià
iméil) la xe un servizio con cui ogni utente de Internet el pol mandar e ricevar
messagi, in maniera simile a come sucede ne la posta normal, solo che la posta
eletronica de solito la riva a destinazion entro pochi secondi o minuti. Ghe xe
un mucio de siti internet che i offre a la gente servizi de posta eletronica, de
solito a gratis.

La posta eletronica la laora in sta maniera qua: prima de tuto bisogna
iscrivarse a un servizio de e-mail, segliendo un nome utente e na parola-ciave
(password). A sto punto te ghe el to indirizo e-mail, che el xe fato dal nome
utente seguìo da la chiociola (@) e da l'indirizo del sito che offre el servizio
(senza www davanti). Esenpio: "nomedelutente@postaeletronica.com". Co sti dati
te pol entrar ne la to casela postal, dove te vedi tuti i messaggi che la gente
la ta mandà e te pol scrivar dei messaggi e inviarli a ci te vol (basta saver
l'indirizo e-mail del destinatario). A la casela postal se pol ndarghe in do
maniere: andando diretamente sul sito, o doparando un programma de posta
eletronica, che el se colega a la to casela e el te fa vedar i messaggi.

Ogni messaggio de posta eletronica, oltre al testo, el ga varie intestazion: le
pi inportanti le xe el canpo A (From), dove va scrito l'indirizo del
destinatario (anca più de uno) e el canpo Soggetto (Subject) dove se scrive
l'argomento del messaggio. I messaggi i pol verghe anca dei alegati, cioè dei
file che se vol spedir insieme col messaggio.



https://vec.wikipedia.org/wiki/Gresia

La Grecia, oficialmente Repulica Elenega (in greco Ελληνική Δημοκρατία), la xe
un stato del sud Europa. La confina a nordovest co l'Albania, a nord co la
Masedonia e co la Bulgaria, a nordest co la Turchia.

La Grecia la xe formada da 'na parte continental e da da sirca 2000 isole catae
intei mari Jonio a ovest e Egeo a est. la parte continental la conprende el toco
meridional de la penisola balcanega, che a so volta ła xé formada da un mucio de
penìxołe conpagne, come ła penìxoła Calcidega, del'Atica e del Peloponeso.

La caena del Pindo, prolongamento de le Alpe Dinareghe, el nasse in Albania e el
se slarga in direzion sud-est, fra Epiro e Tesaja. La caena dei monti Rodopi ła
se cata a nord-est che se slarga da ovest a est al confin fra Gresia e Bulgaria.
Ghe xé anca un mucio de caéne ixołae, come el Monte Ołinpo (2911 m, el Monte
Parnaxo e el Monte Taigeto, en Pełoponexo.

Parché el teritorio greco el gà un mucio de mónti, xé siguro che łe pianure łe
xé poche. Ła pianura pì inportante ła xé fata dal basin pianegiante de ła
Tesaja, sèvito da cheło de ła Masedonia; łe pì pìcene łe xé visin a ła costa.

El stato greco se fasa interamente sul mar e no existe miga parte del teritorio
nasional chel sia distanto pì de 137 km da ła costa. Ła conformasion de łe coste
ła xé bastansa iregołar co numaroxe frastagiadure, tra łe quałi ghe xé i gòlfi
de Corinto e Egina,, Patraso, Salonichi, Mesenia, Łaconia, Argòłide, Casandra,
Hagiu òrus e de Orfani. In total ghe xe 15 021 chilometri de coste. La costa
jònega la xe bassa e paludosa. Quele egee e meridionale, le xe alte e pierose.

I fiumi greghi i ga un parcorso curto e dificil e i xe de caratare torentizio,
donca la so portada la varia par piovosità e stagion. Intra i fiumi pì
inportanti ghe xe:



https://vec.wikipedia.org/wiki/Giografia

Ła giografia (dal latin geographia, che xe stà ciapà dal grèco pasà, γη/γεια
("tera") e γραφειν ("scrivare"), che saria ałora "scritura de ła tera") ła xe ła
siensa che ła va studiar, interpretar, descrìvare e far veder ła Tera coi soi
aspeti fìxici e che i varda a l'omo.

I primi omini che i ga provà de crear on conceto de giografia i xe stà i Greci
del periodo pasà ke i gà creà el nom. Lori no i gà però provà a far cresar la
siensa giografica. Se ga dovù spetar i Romani che i ga scuèrto nòve tegnighe par
studiar ła siensa de ła tera.

Co che xe rivà el Medioevo ła inportansa de sta siensa ła xe całà, parké ghe
gèra de łe credense che łe vegniva tirà fora da ła Cexa. Sołamente i giografi
Arabi i ga creà de łe opàre inportante.

L'omo l'à riscominsià a ocuparse de giografia co ke se ga scominsià a far łe
grandi scuèrte giografiche con parxenpio el viagio en Axia del venesian Marco
Polo che 'l ga anca scrìo el romanso giografico ciamà "El Mijòn" o łe scuèrte
par mar co ła Merica che ła xe ła pù inportante.

Da el XIII secolo se ga scominsia a organixar le istrusion par ła navigasion
'nte i portołani.

Ntel secolo XVIII se ga scominsià a aver intaresi par elaborar dati de
carateristiche ke łe pò esare fixiche, sociałi, economiche e stóreghe de tuti i
paixi. On secolo in avanti se pò dir che ła xe nata ła giografia moderna, grasie
ai giografi todeschi Alexander von Humboldt e Ritter.

Ła giografia ła xe inparentà co ła giołogía e botànica, ma anca co ła economia,
ła sociołogia, ła politica e ancor de pù co ła demografía.



https://vec.wikipedia.org/wiki/Verona

Verona l'è la cità pì a ovest del Veneto, l'è vissina al Lago de Garda. Ła g'ha
na posission giografica che ła ghe permete de esar senpre al sentro dei trafichi
de mercanti, che i vegna da levante, che i vegna da Milan, chi sia tamochi o chi
vegna dal sud. Infati l'è una de i centri piasè importanti par łe comunicassion
par strada, e gh'è na mota de robe inportanti par exenpio 'n fiera, 'ndo che i
fa tute łe 'spoxissioni.

I só monumenti prinsipali i è l'Arena en piassa Bra, el pontesel de Romeo e
Giulieta, el ponte Piera, Piassa Erbe ndo che gh'è un casin de palassi pituradi,
e 'l Teatro Romano su par łe toresele. Łe só vie principali i è via Mazzini, via
Capèl e via Bałòn, se vardemo solo nte ła parte pì asè vecia.

Łe squadre de balòn de Verona i è do: l'Hellas Verona, che l'è la squadra piesè
conoçua e che a gà vinto anca un scudeto e l'è pena tornà in serie A, e el Ceo,
che la xuga in Serie A e st'ano ghe sarà de novo el derby de Verona dopo 12 ani.
A dir la verità łe done a balon jè andà mejo, tre squadre le ga ciapà el
scudeto: el Verona Calcio Feminile jutà anca da ła Fondasion Gunther, el Foroni
Verona e a ła fine el Bardolin.

Verona l'è anca sede universitaria, che l'è sempre piasè granda sopratuto par
medicina e informatica anca se jè facolta rilativamente nove.

Verona l'è sta abità fin da la preistoria co un pochi de insediamenti su la
cołina de le Toresełe (dita anca de San Piero) che domina l'Adese. Se barufa
'ncora deso su ci sia stà la popołazion che ga fondà ła sità: l'ipotesi pi
acredità, sostegnua anca dal scritor romano Plinio el Vecio, ła parla dei Reti,
opure de na popolazion de Galli Cenomani, come sostien inveze Tito Livio. Altre
ipotesi łe parla de na inprobabiłe origine etrusca (forsi parché vizin a Verona
vivea i Arusnati, popolo de origine mia certa e che secondo alcuni el saria
etrusco) e, par ultima, l'ipotesi paleoveneta ła dise che ła sità ła saria stà
fondà da ła popolazion local dei Euganei.

Comunque l'è stà solo co la fondazion de la colonia romana ne ła "esse" de
l'Adese (89 a.C.) che è tacà el periodo de grando splendor de ła sità. Da
insediamento picenin e sconosùo, i romani i ghe na fato un capolaoro d'arte
tirando su grandi monumenti, alcuni dei quali i se pol vedar ancora deso. Ła
sità l'è sta in seguito particolarmente doparà nel III secolo d.C. come base
militare contro i barbari, e l'è sta rinforzà da l'inperador Gallieno, che el ga
fato slargar i muri de la sità.

Dal V al XII secolo Verona l'è passà soto el dominio de varie popolazion
barbare: dai Visigoti de Alarico I a le distruzion portà da Attila, pasando par
el dominio dei Ostrogoti de Teodorico el Grande, fin a rivar a l'ocupazion dei
Longobardi guidà da Alboin. Nel 774, proprio a Verona, i Franchi de Carlo Magno
i ga batuo l'ultimo re dei Longobardi, Adelchi, causando la fine del periodo
Longobardo.

Dal 1136 Verona l'è deentà un Comun, entrando in na faxe de transizion dal
feudalesimo. Da de lora sa sucedùo varie guere e la sità l'è sta doparà spesso
come forteza. Dominà prima da Ezelin III da Roman, nel 1262 l'è passà soto le
mane dei Scałigeri, che i ga slargà un bel po la sità e i so domini. Dal 1387
Verona l'è sta ciapà dai Visconti de Milan, dopo par un tochetin dai Carraresi,
e par finir nel 1404 è rivà i Veneziani. Soto la Serenisima ghè sta quasi quatro
secoli de relativa pace, con na breve ma sanguinosa parentesi (1509-1516) al
tenpo de la guerra de la Lega de Cambrai, quando i soldai inperiali i ga ocupà
la sità.

Nel 1796 l'è sta conquistà da le armate de Napoleon, che nel 1797 el ghe là dà
ai austriaci col Tratato de Campoformio, dopo che la sità la gavea proà con
corajo a ribelarse ai francesi co le Pasque Veronesi. Dopo col Tratato de
Lunéville (1801) Verona l'è stà spartìa in do longo el corso de l'Adese: la
parte destra ai francesi, la sinistra (che i francesi i ciamava con disprezo
Veronette, da cui el nome Veroneta) ai austriaci, e cosita l'è restà fin al 1805
quando i austriaci i ga dà el Veneto par intiero a la Francia.

Col Congreso de Viena (1815), Verona l'era stabilmente in man dei austriaci e la
ghe restarà fin al 1866, deentando el vertice che strategicamente contava piasè
tra le forteze del Quadrilatero, l'inportante zona militar asburgica che gavea
da far da cusineto contro i asalti dei Piemontesi che zercava de conquistar el
Lonbardo-Veneto austriaco.

La storia de Verona italiana l'è tacà el 16 de otobre 1866 co la conquista del
Veneto da parte dei Savoja dopo la terza guera de indipendenza: da de qua in
avanti la sità la ga passà un periodo de relativa tranquilità e prosperità, anca
se verso la fine del secolo è tacà un forte fenomeno de emigrazion, soratuto
verso le Meriche.

Nel 1882 ghè sta n'aluvion tremenda: l'Adese el ga superà i arzeni e bona parte
de la sità l'è ndà soto aqua. Dopo de lora, par metar al sicuro la sità da altre
piene, è stà costruii i murajoni, e la sità la ga dovuo rinunciar par senpre a
uno dei so aspeti piasè tipici, de "sità che vivea su l'aqua".

Ne la seconda guera mondial l'è sta una de le sità pi colpie dai bonbardamenti.
Dopo la caduta del fasismo (1943), Verona l'era difati deentà centro nevralgico
dei "republichini" nazifasisti. Col Processo de Verona, Galeazzo Ciano e altri
gerarchi fasisti, acusà de ver tramà con Badoglio par far arestar el Duce, iè
stà dichiarà colpevoli e fusilà in riva a l'Adese.

Dopo el processo el regime de Salò l'è deentà, se posibile, ancora pi violento e
persecutorio. L'atuale santuario de Lourdes sul col de san Leonardo (protetor
dei carcerati), zà sede de una cesa omonima dal XII secolo, che l'era sta
esproprià da Napoleon e trasformà dai austriaci nel 1838 nel Forte San Leonardo,
l'è stà trasformà nel 1943 in carcere politico adibìo a la persecuzion de
sitadini ebrei, antifasisti e prigionieri de guera.

Nel secondo dopoguera, sicome l'Italia l'è entrà ne la NATO, Verona la ga ciapà
de novo inportanza strategica, vista che la cortina de fero coi Paesi de l'Est
no l'era mia tanto distante. La sità l'è deentà sede del Comando de le Forze
Terestri Alleà del Sud Europa (FTASE) e par tuto el periodo de la guera freda
ghè sta na forte presenza militar, soratuto mericana, che la sta calando solo in
sti ultimi anni.

Verona la ga un mucio de monumenti de epoca romana, tirà su tuti quanti dopo el
I secolo a.C., quando la sità l'è sta ricostruia rento de la "esse" de l'Adese.
El monumento piasè famoso in asoluto, sinbolo de la sità stessa, l'è l'Arena, el
terzo anfiteatro roman par dimension dopo el Colosseo e l'Anfiteatro Capuano, ma
quelo tegnù mejo tra questi, tanto che el vien doparà ancora deso par ospitar el
famoso Festival Lirico Areniano, oltre a numerosi concerti.

N'altro famoso monumento l'è el teatro romano, del I secolo a.C., ma riportà a
la luce solo nel 1830, quando i edifici che i leteralmente i lo cuerzea iè stà
butà zo. D'istà se tien nel teatro na serie de spetacoli che tol el nome de
Estate Teatrale Veronese.

El basso medioevo el ga lasà pochi ricordi a Verona, par via del devastante
teremoto del 3 xenar 1117 che ga vu come epicentro proprio el veronese, e ga
fato un mucio de danni. Par colpa del teremoto è cascà parfin na parte de l'anel
esterno de l'Arena, lasandoghene in pié solo un tochetin, che l'è sta botà
ancora piasè in un sucessivo terremoto nel 1183, creando cosita l'attuale
suggestiva forma de l'Arena co lo so "ala". Inoltre un mucio de palazi e quasi
tute le cese, i monasteri e i monumenti iè stà seriamente danegià, se non butà
zo. A sto proposito ghe da dir anca che i veronesi i sà ciavà qualche piera par
costruir le case che vedemo visin a l'Arena e più precisamente se pol vedarle
nel cantòn tra via Leoncino e la piasetta prima de via Patuzzi.

I principali monumenti medievali i risale quindi a dopo del XII secolo. In
particolar sto periodo el ga visto la costruzion de un saco de edifici de culto,
dei quali quelo piasè famoso l'è la Basilica de San Zen, ritegnù uno dei
capolavori del romanico in Italia, e ligà a l'omonima Abazia de San Zen, de cui
ne resta la torre ed alcuni chiostri.

El centro storico, in particolar piaza Erbe, piaza dei Signori e piaza San Zen,
el presenta vari edifici nati durante la Signoria dei Scaligeri, come el Palazo
del Podestà (o Palazo del Goerno) e quelo de Cansignorio.

Importantisimo l'era el sistema difensivo costruio dai Scaligeri, che el fasea
perno su Castelvecio, fato costruir da Cangrande II de la Scala insieme al ponte
Scaligero. El castel l'è sta tirà su tra el 1354 ed el 1376, e l'era pensà no
par difendar la sità dai nemici, ma par difendarse proprio dai sitadini; difati
el ponte Scaligero el servea par poder scapar via dal castel verso la Germania,
dove regnava el genero de Cangrande II, Ludovico el Bavaro. El ponte Scaligero
l'è sta costruio ne l'arco de tri anni, tra el 1354 e el 1356, e l'è talmento
ciosso che el ga tegnù bota a tute le piene de l'Adese par sié secoli, fin a la
note del 24 aprile 1945, quando, a la fine de la seconda guera mondial, i
tedeschi, che i stava scapando via, i ga fato saltar tuti i ponti de Verona.
Castelvecchio l'ospita inoltre el museo piasè importante de Verona, el museo
civico de Castelvecchio.

Tra i scritori e i òmeni de cultura famosi nati a Verona, val la pena de nominar
almanco Aleardo Aleardi, Scipione Maffei, Ippolito Pindemonte, Emilio Salgari,
el storico Giovanni Battista Biancolini, el umanista Guarino da Verona e el
poeta Berto Barbarani. Inoltre se pol zontarghe el architetto Michele
Sammicheli, el pitor Paolo Caliari ciamà el Veronese, Cesare Lombroso
antropologo, criminologo e giurista. Tra i veronexi famoxi de ancó ghè el
genetista Mario Capecchi, premio Nobel par ła medisina nel 2007 e la Sara
Simeoni campionessa olimpica de salto en alto.

Tra le personałità famose che gà visù un tòco a Verona o ghe n'ha parlà in tełe
só opere, i du piesè famosi jè sicuramente Dante Alighieri e William
Shakespeare, Wolfgang Amadeus Mozart. N'altro veronexe celebre, anca se no se
conoxe propio ben łe só origini, l'è el poeta latìn Catullo.



https://vec.wikipedia.org/wiki/Turchia

Ła Turchia, ufisialmente Republica de Turchia (in turco Türkiye Cumhuriyeti),
l'è un Stato transcontinental, a cavało tra Axia e Europa. Ła Turchia ła confina
a nord-ovest coła Grecia e ła Bulgaria, a nord-est coła Zorzania, a est
col'Armenia, l'Azerbaigian e l'Iran, a sud-est col'Iraq e a sud coła Siria.

Ła se stende su na superfice de 780 580 km². El so teritorio el ciapa drento ła
parte estrema orientałe deła Tracia, in Europa, e ła penixola del'Anatolia in
Axia. L'è çircondà a sud dal Mar Mediteraneo, a ovest dal Mar Egeo, a nord-ovest
dal Mar de Marmara e a nord dal Mar Negro.

Ła capitałe l'è Ankara, una dełe tre çità turche piesè grande insieme con Smirne
(in turco İzmir), e Istanbul, che l'è ła pi granda metropołi del paexe, e anca
el çentro industriałe e commerciałe pi grando.

Ła Turchia l'è menbro deła NATO dal 1951, e ła gà fato domanda de 'ndar ne
l'Union Europea, ma no se sa gnancora quando ła podarà entrar.

e in tel'ultimo censimento (2002) l'è risultà verghe na popołasion de 67 308 928
àneme, quaxi tuti de rełigion musulmana; ghè anca deła picole minoranse
cristiane (soratuto ortodose, ma anca catołiche) e ebraiche, mentre l'ateismo
l'è poco praticà.

Ła łengua ufiçiałe l'è el turco, ma ghè anca un mucio de minoranse lenguistiche.



https://vec.wikipedia.org/wiki/Roma

Roma ła xe ła Capital de ła Repùblica Itałiana (e del Regno d'Itałia che gh'era
prima).

Ła xe sede dei organismi de governo de ła Repùblica Itałiana e prima ghe xera i
organismi de governo del Regno d'Itałia e de l'Inpero itałian. I vari organismi
i xe postài su vari cołi de ła sità e in vari pałasi da nomi famuxi: sul Pałaso
del Quirinałe ghe xe ła Presidensa de ła Repùblica, sul Viminal ghe xe el
Ministero dei Interni, a Pałaso Chigi ghe xe el Governo, a Pałaso Madama gh'è el
Senato.

Roma ła xe sede dei anbasadori foresti sia in Itałia che in Vatican e donca ła
òspita l'Anbasada Itałiana in Vatican (l'Itałia cioè ła xe l'ùnico Stato del
móndo che 'l ga sul só teritorio el só stéso anbasador a l'estero). Ła òspita
anca na zona estrateritoriałe picenina che l'è sede del Sovran Miłitar Órdene de
Malta, un ente de ajuti e beneficensa co sovranità riconosùa internasionalmente.

Ea region ea xe relativamente granda, ea xe al centro dea Itałia, el xentro
storico el se sviuppa spexialmente sui 7 coli te Roma dove ke ghe xe anca e più
importanti ville Romane.

Dal primo de novenbre 2015, a seguito de ƚa decadensa del sindico Ignazio
Marino, ƚa sità ƚa xe ministrà da un comisario straordinario.



https://vec.wikipedia.org/wiki/Sv%C3%ACzera

Ła Svìsera (en tedesco Schweiz, en françexe Suisse, en itałian Svizzera, en
romançio Svizra), co nome ofiçial Confederasiòn Svisera (en tedesco
Schweizerische Eidgenossenschaft, en françexe Confédération Helvétique, en
Itałian Confederazione Svizzera en romançio Confederaziun Svizra, ł'è un paexe
de l'Eoropa çentral. Canfina a nord co ła Germania, a ost co el Liechtenstein e
ł'Austria, a sud con ł'Itałia, a ovest co ła Fransa.

Ła Svisera ła gera abità 'nte l'antichità dai Elvezi , un popoło de stirpe
gàłica. L'è stà conquistà dai Romani guidà da Giulio Cesare durante ła su
conquista de ła Gałia.

El 1° de agosto del 1291 i raprexentanti de tre cantuni i à decidesto de ałearse
formando 'na confederasion. Isteso, ła xera sempre influensà da l'inpero
Austriaco. Ła xe stà riconosùa indipendente co ła Paçe de Vestfalia neł 1648.

Napołeone ła invaxe nel 1798 e l'è deventà na repùblica. Nel 1803 se ga riformà
na confederasion ciamada Confederasion Elvètica. Nel 1815, col Congreso de
Viena, ła xe stà riconosùa come un stato de "neutralità armà permanente".

L'è sempre stà neutrałe anca tegnendo rełazion comerciałi e połìtiche co altri
Stati e l'à rifiutà de entrar 'nte ła CEE e ła NATO.



https://vec.wikipedia.org/wiki/Finlandia

Ła Finlandia ła xè un paese de ła Eoropa setentrional. Ła se cata inte ła
Penisola Scandinava. Ła confina a nord-òvest co la Svezia, a nord co ła Norveja,
a est co ła Rusia, a sud e a òvest col Mar Bàltego.

El teritorio de ła Finlandia el xe logà inte ła banda oriental de ła rejon
giogràfega ciamà Fenoscandia. El xe ciapà infra i 60° e i 70° de latitùdene
nord; oltra un terzo del teritorio el xe a nord del Sircoło Połar Àrtego: questo
el fa el paéxe uno dei Stati pi setentrionałi al móndo.

Ła morfołogìa del teritorio ła xe conseguénsa de grandi moviménti jasałi: a sud
el rixulta un teritorio pa'l pi pian, co numaróxi łaghi e ìxołe. A nord del
fiume Oulujoki el teritorio el canbia aspeto: se cata prima numeróxi riłievi
cołinari fin a rivar, inte-ła banda nord-osidentałe del paéxe a ła banda
oriental de łe Alpe Scandìnave .

El fiume pi lóngo del paéxe el xe el Kemijoki che el sbóca inte'l Gólfo de
Bòtnia da łe bande de ła sità de Kemi. Se ricorda anca el Oulujoki. Ghe xe
numaroxìsimi łaghi (sérca 187.888 łaghi) de orìxene jasałe e de ogni dimension
tante olte cołegai infra de łoro e co numaróxe ìxołe, in particołar inte-ła
banda sud-oriental del paéxe.

Łe foreste łe coverze sérca el 70% del teritorio. Inte-ła banda nord-oriental
del paéxe si estende ła Łaponia, ła tera de ła tundra.

La Finlandia, dal 2010, la xe divisa inte sete azenzie regionai , che le se
devide inte vinti altre region (Maakunta) pì pichiole.

Łe foreste łe costituise ła major risorsa del paéxe, che el xe un inportante
esportador de legne e pasta de legna uxà par prodùxar carta.



https://vec.wikipedia.org/wiki/Euro

L'Euro el xe la monéda comun europea che, contrariamente da quel che se crede de
sołito, ła vien doparà 'nte ła Xona de l'Euro xa dal 1° de xenaro del 1999, in
sostitussion de łe monéde nassionałi. El equivoco el nase dal fato che ancora
par tre ani da cheła data łe monéde nassionałi łe ga sevità a sircołar e èsar
doparae.

Dal 1° de xenaro del 1999, defati, łe monede nassionałi łe xe deventàe gnente de
pi che sotomultipli de l'Euro dopo che jera stà fisà dei tasi de cambio fisi e
irevocabiłi verso ła nóva moneda ùnica, l'Euro.

I tasi de canbio i jera stà fisài co un no senplice calcoło, ciapando a
riferimento el vałor de ogni moneda rispeto al dołaro statunitènse co ła
partesipassion del (ałora) ministro del texoro tałian Carlo Azeglio Ciampi.

Da chel momento in vanti, tute łe tranxassion finansiarie łe xe stà
obligatoriamente in Euro, e i marcài finansiari i ga scumisià fisar i presi de
borsa e i canbi monedari gavendo come unico riferimento l'Euro. Fin dal 1°
xenaro 1999 jera legałe e posibiłe de far ogni tranxassion in Euro (questo no'l
escludeva de poder doparar i só sotomultipli nassionałi) e i Stati i gavéa ła
posibiłità ma no l'obligo de ciapar qualsiasi inissiativa par favorir e pareciar
l'entrada in sircołassion de l'Euro concretizà in forma fìxica, prevista par el
1° xenaro 2001.

La pi conpleta inersia dei vari governi ła ga fato in maniera che el 1° xenaro
del 2001 el publico el xe stà de fato sofegà soto ła sorpréxa dei nuvi schei.
Tute łe categorie econòmeghe organizàe, nel fratenpo, łe gaveva avuo modo de
pareciarse co i nuvi listini e ciapar pa'l coło ła masa dixorganizada
asołutamente no pronta. L'inpato psicołogico de védar i presi espresi coi novi
vałori el ga fasiłità el zógo de chi che, metendo presi conpagni de prima (ma in
Euro), el ga praticamente radopià i listini. Questo spiega tute łe sircołari che
jirava favełando de "Grande Opportunita'" oferta da l'Euro, mentre che, a rigor
de lojica, ła senplice introdussion de un nóvo sistema de calcoło ła gavarìa
dovùo eser del tuto neutro.

A ogni modo, ła nóva moneda ła ga irevocabilmente ligà insieme le economie dei
paixi partesipanti. Questo ga significà na stabiłizassion de l'inflassion e par
conseguensa un liveło de costo dei schei (intarese) mai cusì baso in Italia. In
sto modo qua i finansiamenti i ga scumisià a èser particołarmente convegnenti e
parò l'ineficiensa struturałe del marcà italian in particołare ła ga in realtà
favorìo enti finansiari e società imobiliari che i ga portà tuto a só profito el
vantajo de l'Euro, e par converso a totałe scapito dei singołi consumatori.
Insoma, i pi svantajài i xe comunque stai costreti a pagar el preso pi grando
come che sucede in tuti i grandi stravolgimenti, co l'agravante de ła conivensa
del sistema połitico

Dal pónto de vista tecnico de jestion monedaria, ła cołaborassion de łe banche
sentrałi co ła BCE in ocaxion de l'introdussion de l'Euro ła xe stada
estremamente sodisfasente. Portar in tuti i sportełi bancari na quantità cusì
enorme de banconote e monede in tenpo parfeto e smaltir na quantità altretanto
strabiłiante de moneda vecia ła xe stà sensa altro na grandìsima próva de
eficiensa e organixassion, motivo de vanto par tuta ła UE.

Le banche nassionałi łe ga conferìo tute łe só sovranità al nóvo organismo creà
par jestir ła połitica monedaria comun. Łe banche nassionałi, in canpo
monetario, łe xe deventàe insoma senplisemente agensìe periferiche e executive e
de controło de decixion ciapàe da ła B.C.E. (Banca Centrale Europea). I
governadori de łe diverse banche nassionałi, insieme ai òrgani comunitari, i
partèsipa a ła jestion de ła BCE e a ła nomina del Presidente Executivo, che 'l
gode de gran independensa e autonomìa.

Conpito istitussionałe de ła BCE el xe de garantir e protèjer ła stabiłità e el
poder de "aquisto" de l'Euro, e no de altro come par exenpio de łe połitiche
macro-economeghe. La BCE ła xe stretamente tegnùa a rispetar i só conpiti
istitussionałi, che i vien regołai in detajo e i xe sojeti a controło
jurisdisionałe da parte de ła Corte de Justisia Europea.



https://vec.wikipedia.org/wiki/Aqua

L'aqua (dita anca ensa o lensa), en condisioni de tenperatura e presiòn
standard, ła xe un liquido sensa cołor, sensa saor e sensa odor, co un punto de
fuxion a 0 °C e un punto de ebołision a 100 °C. Ła só mołecoła ła xe formà da un
àtomo de osìjeno dove che i xe łigai dò atomi de idrògeno; ła sò formuła chimega
ła xe quindi H2O

Al stao sołido ła xe ciama giaso e ła someja al véro. Al só stao gasoxo invese
ła xe nota cofà vapor aqueo o pì senpliçemente come vapor.

Al de sora de çerti vałori de tenperatura e presión (detti crìteghi), che par
l'aqua i xe 647 K e 22,064 × 106 pascal, l'aqua ła va drento un stao dito
supercritego, en i quałi agregai de aqua ało stao simil-liquido i fluise en na
faxe de simil-vapór.

Se trova en mase parti del universo, come 'nte ła Łuna e en altri pianedi. Su ła
Terra l'aqua copre el 70,8% de ła superfise de'l pianeda.

El termine "aqua" 'l gà orixine da'l latin aqua che vien ricondòta a na radise
indoeuropea ak- co 'l signifigà de piegar (che xè prexente 'nte 'l sanscrito
ak-na piegà cofà anca in altre łengue), talvolta co' no scanbio de soni fra c, p
e f (cfr. el sanscrito ap e ło zendo afs, l'itita akwanzi "łori i beve," e 'l
lituan uppe "on fiume").

Ła convinsion che l'aqua fuse 'n ełemènto primixenio e indivixibiłe se protrase
fin a i ultemi dexeni de'l XVIII secolo, cuando i sciensiai Antoine Lavoisier e
Henry Cavendish i scopri sta sostansa ła xè formà in realtà da do costituènti:
idroxeno e osìgeno. 'Nte 'l 1742, Anders Celsius definìi ła scała de tenperatura
che prende 'l so nome, ponendo el ponto de fuxion del'aqua (a ła normałe presion
atmosferega) a 0 gradi e 'l ponto de ebołision a 100 gradi. Ła prima
sconpoxision del'aqua in idroxeno e osìgeno (i so conponènti ełementari) fu
exeguia 'nte 'l 1800 da'l chimego inglexe William Nicholson, tramide el proceso
de eletrołisi del'aqua. L'aqua xè infati parsialmènte disocià in ioni H+ e OH-,
che i migra verso i do połi de ła sela eletrołitiga, 'ndove łe avien łe seguènti
reasion:

l'osìgeno e l'idroxeno son prodoi soto forma de bołe gasoxe su ła superfise de i
eletrodi, da cui i pol esar racolti. Gilbert Newton Lewis el gà ixołà el primo
canpion de pura acqua pexante ('ndove l'idroxeno xè sostituo da'l deuterio, so
ixotopo) inte 'l 1933.

Na controversia scientifega xè nada a ła fin de i ani sesanta a propoxito
del'existensa de na forma połimerega del'aqua (ła połiaqua). Xè ora mai
condivixa l'opinion che tałe połiaqua nò ła exista. 'Nte 'l 2007 grasie al'uxo
de superconputer e a ła mecanega cuantistiga xè stà sviłupà un modèło numerego
del'aqua che a partir da i prinsipi de ła mecanega cuantistiga de łe mołecołe ne
estrapoła el conportamènto in modo coreto.

L'aqua ła xè una de łe pì picenin de sostanse existenti (insiem a galio, bismuto
e antimonio) 'ndove el proceso de sołidificasion avien co' 'n aumento de vołume
spesifego (pari a sirca 0,087 L/kg, a ła tenperadura de 0 °C (273,15 K) a ła
presion de 1 atm), mèntre el so ponto de ebołision 'l xè a 100 °C (373,15 K).
Cuèsto conporta che a ła diminusion de ła tenperadura, ła presion corispondènte
al pasajio de stato sołido-licuido aumènti sensibilmènte: se gà na pendensa
negadiva de ła linea de pasajio sołido-licuido inte 'l diagrama de faxe
presion-tenperadura. In particołar, par ogni senteximo de grado Celsius
(0,01 °C) de diminusion de ła tenperatura se gà 'n aumento de ła presion de
fuxion de sirca na atmosfera. Sta relasion ła xè verifegà fin a ła presion de
2070 atm e a ła tenperadura de -22 °C, oltre ła cuàłe i se gà altri stati
ałotropisi.

A ła presion atmosferega (1 atm) l'aqua ła bołe a ła tenperadura de 100 °C. Cofà
par tute łe altre sostanse, dorante ła trasformasion xè nesesario fornir na
serta cuantità de całor (deto całor latènte), che 'nte 'l caxo del'aqua 'l xè pì
ełevà de ogni altra sostansa nota: a condisioni de 0 °C e de 1 atm cuesto całor
de vaporizsasion 'l xè infati pari a 2501 kJ/kg.

Fra i 90 °C e i 250 °C vałe ła regoła enpirega par cui ła presion de
vaporixasion p v a p {\displaystyle p_{vap}} (in bar) ła xè pari a ła cuàrta
potensa de ła sentesima parte de ła tenperadura de vaporixasion T v a p
{\displaystyle T_{vap}} (in gradi Celsius):

L'aqua ła xè anca na sostansa anfòtera, overo capase de conportarse sia da açido
che da baxe (chìmega).

A pH 7 (condision de neutrałità) ła consentrasion de ioni idrosido OH- xè uguałe
a cuèła de ioni idroxeno H+ (o idronio o osonio H3O+). Cò cuesto equiłibrio 'l
vien alterà, ła sołusion ła se traforma in açida (majior consentrasion de ioni
idroxeno) o baxiga (majior consentrasion de ioni idrosido).

Secondo ła tèoria de Brønsted-Lowry, 'n açido 'l xè na spesse chìmega capase de
donar uno ione H+ e na baxe xè na spesse chìmega capase de adisionarlo a sé. In
prexensa de un açido pì forte de esa, l'aqua ła se conporta da baxe, in prexensa
de 'n açido pì debołe de esa, l'aqua ła se conporta da açido. Par exenpio, inte
'l equiłibrio:

l'aqua ła se conporta cofà baxe e un açido łe dona el so ione H+. Invese inte ła
reasion co l'amoniaga:

Ło ione H3O+, prexente senpre in picenin cuantità insieme a ła normałe mołecoła
d'aqua, se forma dopo a ła reasion chìmega de autoprotołixi del'aqua:

Sta reasion ła xè anca nota cofà autoionixasion, semi-ionixasion o
autodisociasion del'aqua, e spiega ła natura anfòtera del'aqua.

L'aqua ła xè na conponènte fondamentałe de tuti i organismi vivènti prexenti
su'l nostro pianeda. Ła xè cata in ełevate persentuałi 'n te łe celule (in
particołar inte 'l sitoplasma e 'nte i vacuołi – prexenti 'nte łe celule
vexetałi e in on fià protisti), indove al' interno vien convojià 'traverso el
proceso de pinocitoxi. Inte'l protoplaxma de tute łe celule, sia procarioti sia
eucarioti, l'aqua raprexenta el conposto predominante e ła agise cofà solvente
par tute łe biomołecołe (cofà i carboidrati, łe proteine, łe vitamine
idrosołubiłi ecc.), dando a łori ła posibiłità de reagir tra de łori 'n te łe
varie reasion biochìmighe. Oltre che cofà solvente, l'aqua partesipa ativamènte
anca cofà reaxente in diverse reasion metabołiche, soratuto cuèłe de idrołisi e
ła xè, asieme a l'anidride carbonega, uno de i prinsipałi reaxenti de ła
fotosintexi clorofijana; xè anca, senpre asieme a ła CO2, el prodoto concluxivo
de'l proceso de respirasion selułar.

Esendo el prinsipałe costituènte de ła gran parte de i viventi, l'aqua xè donca
prexente anca inte 'l organixmo uman, in persentuałi variabiłi a seconda de'ł
età, de'l seso e del pexo. I fluidi corporei che i gà el majior contenuo de aqua
son el licuido cefało-rachidian (99%), el midoło oseo (99%) e 'l plaxma
sanguigno (85%). Rixulta cuindi de fondamentałe inportansa pa'l trasporto de i
nutrienti in tuti i distreti corporei e par l'eliminasion e l'escresion, tramide
l'urina, de łe scorie prodote inte łe reasion biochìmighe. L'aqua ła svolge anca
na funsion de granda inportansa 'nte ła regołasion de ła tenperadura corporea
(tramide ła sudorasion) e de ła consentrasion de i sałi minerałi; partesipa anca
a ła digestion, faorèndo el tranxito intestinałe e l'asorbimènto de łe sostanse
nutridive. Propio parché l'aqua ła gà da esar prexente in cuantità molto elevae
'nte ła alimentasion uman ła vien clasifegà cofà "macronutriente".



https://vec.wikipedia.org/wiki/%C3%80ustria

L'Àustria (in tedesco: Österreich), ofisilmente Repùblica de l'Àustria, ea xe na
nasion de l'Europa Çentrałe. Ła confina co: Svisara el Liechtenstein al ovest,
Italia e Slovenia al sud, Ungarìa e Slovachia al est e Germania e Republica Ceca
al nord.

L'Àustria ła xe montuosa suparxó par el 60%. El oxidente e el meridion del paese
i xe percorsi dałe Alpi austriache. El monte piessè alto el xe el Großglockner
(3798 m), seguìo dała Wildspitze (3774 m). Ła parte nord e est ła xe invese
conposta da colline.

Dópo che ła xé stada tólta da Romani, Uni, Łongobardi, Ostrogoti, Bavari e
Franchi, l'Àustria ła xè finida soto al dominio dei Babenberg dal X al XIII
sècoło. I Babenberg, in sèvito, i xe stai mandai via dai Asburgo, che i xe
restai a governar l'Àustria fin al XX sècoło.

Dópo ch'el Sacro Roman Inpero el xé cascà 'ntel 1806, el xé stà fondà l'Inpero
Austriaco, ch'el xé deventà 'ntel 1867 'nte ła dopia monarchia
del'Austria-Ongaria.

Dópo che i Inperi Sentrałi i ga perso ła Prima guera mondiałe, l'inpero el xé
spartìo en difarenti Stati indipendenti, strenxendo l'Àustria ai confini de
ancò. 'Ntel 1918 l'Àustria ła xé deventada na repùblica, che ła xé 'ndà vanti
fin al 1934, có che el cansełièr Engelbert Dollfuß el ga fa na ditatura.
L'Àustria ła xé daventada na parte de ła Germania Naxista 'ntel 1938 (el cusì
dito Anschluß).

A ła fin de ła seconda guera mondiałe, dópo de ła sconfita naxista, l'Àustria ła
xé stada ocupada dai Ałeati fin al 1955, có che ła nassion ła xé deventada
ancora na vólta na repùblica indipendente, a condision de restar neutrałe. Parò,
dópo de ła cascada del comunismo, en Europa orientałe, l'Àustria la xé stada
senpre pì ciamada drénto a łe question europee, e 'ntel 1995, ła xé entrada a
far parte de ła Union Europea, e 'nte ła xona del'Euro 'ntel 1999.

L'Àustria ła xe na democrasia parlamentar, conposta da nà federasion de nove
Stati.

El capo de Stato el xè un presidente federałe (tedesco: Bundespräsident), el
vien votà par 6 ani diretamente dał popoło. El presidente a so olta el vota el
canselier federałe , par tradision el capo del partito pì grando come da elesion
par el parlamento.

Ła xe entrà 'nte l'ONU 'ntel 1955 e 40 ani dopo, 'ntel 1995, ła ga aderìo a
ł'Union Europea (UE).

Łe Sità prinsipałi son ła capitałe Viena e łi capołoghi de łi Bundersalnder: St.
Pölten, Linz, Salisburgo, Innsbruck, Bregenz, Klagenfurt, Graz e Eisenstadt.

Çirca eł 90% de ła popolasion austriaca xe de proveniensa bavarexe, eł restante
10% provien prinçipalmente da łe nasion çircostanti: ongarexi e slavi. Łi Stati
federałi de Carinsia e Stiria ospitan na significatica minoransa indigena
slovena de çirca 18 000.

Łi cosideti "łavoratori ospiti" (Gastarbeiter) e łi łoro diçiendenti , forman
anca łoro na importante minoransa en Àustria.

La łegoa ofisial, el tedesco xe parlà da quasi tuti łi rexidenti. Existe anca un
diałeto standard gramaticałe par eł tedesco austriaco, con ałcune significative
diferense rispeto a eł tedesco parlà en Germania. Ła natura montagnosa de eł
tereno ga portà a ło sviłupo de numeroxi diałeti, che apatengon tuti a eł grupo
austro-bavarexe, trane eł diałeto parlà en eł Vorarlberg, che apartiene a eł
grupo de łi diałeti ałemani.

Ł'Austria, con su economia de mercato ben sviłupà e su alta quałità deła vita,
xe stretamente łegà ałe altre economie deła Union Eoropea, spesialmente a queła
tedesca. Ła UE ga portà un influxo de investitori stranier atrà dał aceso
autriaco a eł mercato unico e a ła su vixinansa ałi novi membri deła Union
Eoropea. Ła łenta cresita deła Germania e de eł resto de eł mondo ga influenxado
ła Àustria, rałentandone ła cresita a eł 1,2% de eł 2001. Par icontrà ła
crexente competision dei paexi de ła UE e deła Eoropa Çentràl , ła Àustria
necexiterà de encrementà łi setori economiçi più legà a eł know-how, continuà la
dereglutation de eł setòr de łi servisi e abasar eł carico fiscałe.

Se ałevan bovini e se coltivan barbabietołe da sucaro, çereałi ecc.
Particołałmente sviłupà xe ła coltivasion de viti con cui se fan boni vini.



https://vec.wikipedia.org/wiki/%C3%80frica

L'Africa ła xé el secondo continente par estensiòn e popołasiòn (dopo l'Axia).
Ła só superfisie, pari a 30 065 000 km², ła xe el 20,3% de łe tere emerse del
pianeta, i soi abitanti (oltre 800 000 000) i costituise un sètimo de ła
popolasiòn mundiałe. L'Africa ła xe dełimità a nord dal Mar Mediteraneo, a òvest
da l'Oceano Atlantico, a Sud da l'Oceano Antartego e a est da l'Oceano Indiàn. A
nord-est ła xe separà da l'Axia dal Canałe de Suez che l'è artifiçiałe. Ła xe
traversà da l'Equator e caraterizà da na gran varietà de climi.

Miłioni de ani fa, ła gera tuto un bloco de tera insieme col Sud-Amèrica e pian
pian łe sa ga divixo co l'Atlàntego in mezo.

Al dì de ancó ła xe divixa pułitegamente in 54 stati menbri de łe Nasion Unìe, 1
stato co ricognosimento parsial, 1 stato no ricognosuo da nisun ma de facto
indipendente, e vari teritori dipendenti.

El continente africano ga n'andamento nord sud. El xe de forma pi o meno
triangolare co la parte setentrionale pi larga de quela australe. Al nord se
cata el Mar Mediteraneo, a est el Mar Roso e l'Osèano Indian, a ovest l'Oceano
Atlantico. L'Africa l'è separà da l'Eoropa da lo Streto de Gibiltera e da el
Canal de Sicilia; l'è unia a l'Axia da la penisola del Sinai.

El punto pi a nord xe Ras ben Sakka, in Tunisia, el punto pi a sud xe Cape
Agulhas en Sudafrica, co na distansa de 8 000 km. El punto pi a ovest xe le
Isole de Capo Verde e quelo pi a est Ras Hafun en Somalia, co na distanza de
7 400 km. Lo Stato pi grande xe l'Algeria, e el pi pecenin le Seychelles.

L'atitudine media del continente xe de 600 metri sul livel del mar. Grosomodo,
el nord del continente xe baso e pianegiante, mentre al sud se cata i altipiani.
Le montagne pi alte xe el Kilimanjaro (5895 m), el Kenya (5199 m ), el Ruenzori
(5110 m). Questi xe monti che confina co la Rift Valley e xe de origine
vulcanica. El monte Camerun (4070 m) xe l'unica alta montagna lontana da la Rift
Valley.

En tel nord se cata el deserto del Sahara, el pi grande del mondo
(9 000 000 km²). El Sahara el xe pianegiante, ma ghe anca de le catene de
montagne. Importante xe la catena de l'Atlante, che separa el deserto da la
costa marochina a ovest. A sud del Sahara ghe na fasia semi-desertica ciamada
Sahel.

Se se guarda a l'area del continente, l'Africa ga na costa curta. L'Eoropa, con
manco de on terzo de l'area, gha 32 000 km de costa. L'Africa gha solo 26 000 km
longo el mar. Se trata par lo pi de coste lineari, sensa insenature profonde. I
unici do golfi importanti xe quelo de la Sirte (Libia) e quel de Guinea (dal
Ghana al Gabon). Tuti e do golfi larghi.

Le coste xe pianegianti al nord, longo el Mar Mediteraneo, e in Somalia, Namibia
e Mauritania. Longo el Golfo de Guinea e in Mozanbico - ma anca in certe aree de
la Tanzania e del Kenya - ghe coste base cuerte da mangrovie. El resto de la
costa l'è generalmente alta co dirupi e montagne che le finise diretamente nel
mar. El Madagascar xe l'unica isola de grandi dimensioni. Le altre isole, iè
picole e speso le forma arcipelaghi rente de la costa.

In Àfrica ghe xé vaste zone dexèrteghe sensa aque superficali - deserti del
Sahara, Namib, Kalahari. Ghe xé dełe zone do i fiumi i finise 'ntel deserto o en
łaghi interni (l'Okavango del Botswana finise nel deserto, i fiumi rente del
Lago Ciad i se buta nel lago, lontan dal mar, e l'Omo se buta nel Lago Turkana).
En tuta la zona central de el continente se cata fiumi che riva al mar. En el
Oceano Atlantico se buta el Niger, el Volta, el Congo e altri piassè pecenini.
Ne l'Oceano Indiano se buta el Zanbesi. El fiume pi imporante xe parò el Nilo,
che xe el pi longo del mondo (6 671 km). El Nilo nase dal Lago Vittoria, ance se
ghe zente che vede en tel fiume Kagera el primo ramo del Nilo. El Nilo che nase
en Uganda l'è ciamà Bianco, par distinguarlo da el Nilo Azuro che vien zò da i
altipiani de l'Etiopia e se unise al Bianco a Khartum, la cavedal del Sudan.
Dopo verghe traversà Uganda, Sud Sudan, Sudan e Egito, el Nilo se buta nel Mar
Mediteraneo co on grande delta. Longo la Rift Valley, la pi longa vale de la
Tera, ghe tanti laghi. I pi importanti xe el Vitoria, el Tanganica, el Turkana,
el Malawi.

El clima xe generalmente caldo, anca se ghe grandi variaxioni e zone frede. El
nord gha on clima mediteraneo, co grose escursioni termiche dal di a la note.
Nel Sahel ghe ponte masime manco forti, co inverni miti. Ne la zona tropicale,
ghe on clima caldo longo le coste e ne le zone soto i 1000 metri. I altipiani de
l'Africa Orientale xe temperati, e i inverni (lulio - setembre) xe fredi co
temperature soto lo zero. El Madagascar gha on clima tropicale, mentre el
Sudafrica varia da caldo al nord e so la costa orientale, a fredo su i altipiani
e la costa del Capo.

L'Africa gha na granda varietà de ecosistemi. Se pasa dal deserto (Sahara,
Kalahari) a le foreste (del Congo, del Gabon, del Madagascar), a le savane
semidesertiche del Sahel, a quele de l'Africa Orientale. L'alta montagna se cata
en Etiopia e en Kenya. Tipicamente mediteranee xe le coste del Maghreb ma anca
la zona costiera de la region del Capo, en Sudafrica.

I animali de l'Africa iè conosudi en tuto el mondo. I pi famoxi xe i felidi –
leon, lionpardo, ghepardo. Ma ghe anca i canidi – licaon e siacali. Difuse en
tute le foreste xe le simie – simpazè, gorila. Ne le savane se cata elefanti (ma
ghe anca elefanti de la foresta), girafe, rinoceronti, e i grandi bovini –
bufali, gnu – sensa desmentagarse de antilopi e gazele. Le acue xe popolà da
cocodrili, ipopotami e pexi de tute le speci. I mari gha na granda varietà de
pesi, corali, crostacei e altre forme viventi. Particolarmente bele xe le
bariere coraline de l’Osèano Indian.

I pi importanti parchi nasionali che serva a protezar la natura xe: Tsavo,
Maasai Mara (Kenya), Serengeti (Tanzania), Kruger (Sudafrica, Mozanbico e
Zimbabue), Chobe e l’Okavango(Botswana).

Questa la xe la division adotà da le Nasioni Unie par i loro studi de
statistega. No la xe na division che rispeta le culture, la giografia o la
storia de i popoli.

I pi antighi ricatamenti de i ominidi se cata en Africa, en te la Rift Valley. I
pi antichi osi umani i sa catà en Tanzania (Olduvai Gorge), Kenya (Turkana) e
Etiopia (Afar). I primi omeni sa spostà a nord, traversando el toco de mar che
separa Gibuti da lo Yemen e gha popolà la tera. I grupi rimasti in Africa gha
dato vita a i pigmei, i primi veri abitanti de l’Africa interna, e a i vari
grupi (sudanici, bantu, hamitici, ecc.) che i gha conquistà el continente a
partir dal VII secolo de la nostra era.

Par tanti secoli, l’Africa la gha vù pochi contati co i altri continenti. Al
nord ghe senpre stà el contato co i popoli mediteranei. So le coste de l’Osèano
Indian ghe stà contati co i marcanti persiani, indiani, e arabi. Na spedision
cinese l’è rivà su le coste del Kenya e de la Tanzania de ancò nel XIV secolo.
Minatori indiani gha scavà de le miniere en te le montagne del Drakensberg
(Sudafrica) nel XI secolo.

Secondo Erodoto (Erodoto, Storie - Libro quarto), i fenici i gha fato la prima
navigasion conpleta intorno a l’Africa nel 600 a.C., co tre ani de navigasion.
Tacito el conta de na spedision romana che saria rivà fin a le cascate
Marchinson sul fiume Nilo, in Uganda. Se sa che marcanti romani vegnea fin su le
coste del Kenya par comprar merci da marcanti arabi.

I primi contati tra eoropei e i africani del centro del continente xe del XIV
secolo, co esporatori eoropei gha scominsià a seguire le carovane del sale che
da la costa mediteranea entrave ne l’interno, e quando portoghexi e olandexi gha
scominsià a cercar na vie par le Indie par contraster el monopolio venexian del
marcà oriental, e par evitar la mediasion de i paexi musulmani ne i contati co
India e Cina. I portoghexi gha scominsià la loro presenza en Africa co la
conquista de Ceuta, na cità su le coste del Maroco. Par tuto el XIV secolo i
portoghexi i sà spinto longo le coste de l’Africa. Na spedision guidà da Pedro
del Corvilâo xe ndà da el Mar Roso a la foce de el Zambesi en tel 1487. Da i
calcoli fati, i gha scoverto che l’Africa la finea a ponta.

En tel 1488, Bartolomeu Dias el sa spinto pi a sud de tuti i so predecesori. Na
tempesta lo gha butà fora rota, e solo dopo vari giorni de navigasion e calcoli
su la posision, el gha scoverto de verghe pasà el sud de l’Africa. Par via de la
tempesta, el gha ciamà el capo "Capo de le Tenpeste". El re Giovanni II de el
Portogalo gha canbià el nome en "Capo de Bona Speransa". Bisogna parò dire che
sto Capo xe la posision pi a sud-est de l’Africa, la vera ponta pi a sud la xe
el Capo Agulhas, qualche centenaro de chilometri pi a ovest del Capo de Bona
Speransa. En tel 1497, Vasco da Gama gha rifato la rota de Dias e, dopo ver tocà
varie coste de l’Africa oriental, el xe rivà en India el 19 magio 1498. Par do
secoli dopo la circumnavigasion de el continente, i eoropei xe restà su le
coste, co poche esplorasioni de l’interno.

La colonizasion de l’Africa la xe scominzià en tel 1800. Dopo le prime
conquiste, le potenze eoropee le gha diviso l’Africa a la Conferensa de Berlino.
I confini de ancò, i riflete ancora le divisioni fate ne l’epoca coloniale.



https://vec.wikipedia.org/wiki/Zugo

El zugo (o xógo) el xe n'atività che se fa par gòdarse, e che se pol far in una
o più persone (i zugadori), e che se baxa su:

El videoxògo o Zughi ełetronici xè on xogo łe cui regołe son jestie
automaticàmente da on dispositio ełetronego che utiłixa on'interfaçia
omo-macchina basa sol display cofà sistema de output. Cofà calsiasi xògo, el
videoxògo riproduçe sinbołicamènte determinai contesti culturałi, astraendołi
da'łoro anbito de default e aplicandołi a contesti e situaxioni che posono andar
dała simułaxion pì fedełe fino ała paròdia.

Divegnuo ormai on fenòmeno culturałe de masa, on mass media o adiritura n'arte
visuałe a sé stante, el videoxògo pò vivère en rajion deł'enformatega e
deł'eletronica (sia par el software che par ła parte hardware, par esenpio na
tełevixion). Nato quaxi par caso già a partir daji anni çinquànta inte' anbienti
de riçerca scientifiga e nełe facoltà universitàrie 'mericane, ga avuo el so
sviłupo a partir dała seconda metà degli anni setanta. On exenpio de zugo
ełetronico xe World Cup Soccer.



https://vec.wikipedia.org/wiki/Union_Sovietica

Ł'Union dełe Republiche Sociałiste Sovietiche (URSS) (en ruso: Союз Советских
Социалистических Республик (CCCP), trasliterà: Sojuz Sovetskich
Socialističeskich Respublik, IPA /sʌ'vʲɛtskɪj sʌjus səʦɪəlɪ'stiʧɪskɪx
rʲɪ'spublɪx/ ), pi comunemente nota come Union Sovietica (Сов́етский Со́юз,
Sovetskij Sojuz, IPA /sʌ'vʲɛtskɪj sʌjus/ ), el gera on stato federal socialista
de l'Eoraxia nordorientałe.

Ła łista de łe republiche che ga costituio ła federasion, existia dal 1922 al
1991, ntel corso dei ani ła xe varià. Ntei ani precedenti el só siojmento, a ne
faxeva parte 15 Republiche Sociałiste Sovietiche (RSS).

Ła pi granda par superficie, economia e popołasion e ła pi inportante sol piano
połitego a xe sta ła Republica Sociałista Sovietica Rusa, ł'odierna Rusia. Anca
el teritorio de ł'Union Sovietica el ga subìo vari mutamenti, e 'ntel periodo pì
recente el corispondéa aprosimativamente a queło del tardo Inpero Ruso, senza
parò Połonia e Finłandia. L'organizasion politega del paexe ła prevedéa on
partito połitego soło, riconosesto uficialmente, el Partito Comunista de ł'Union
Sovietica (PCUS), guidà da on Segretario Generałe e dal Połitburo.



https://vec.wikipedia.org/wiki/URL

In tełecomunicasion e enformàdega un Uniform Resource Locator o URL ła xè na
sequensa de carateri che ła identifega univocamente l'indiriso de una risorsa in
Internet, de sołito prexente su un server, come ad exenpio un documento, na
imagine, un video, rendendoła acesibiłe ad un client che ne fa dimanda atraverso
l'utiłixo de un web brausér.

Na definision formałe de sto identificativo, scrita da Tim Berners-Lee, se cata
inte ła RFC 3986 de ła Internet Engineering Task Force.

protocoło://<username:password@>nomehost<:porta></percorso><?querystring><#fragm
ent identifier>

Descrive el protocoło, tipicamente de liveło aplicasion, da utiłixar par l'aceso
al server. I protocołi pì comuni i xè l'HTTP, HTTPS, FTP evc. Se 'l protocoło
nò'l vien spesificà, xeneralmènte el brausér utiłixa "HTTP://" come predefinìo.

Raprexenta l'indiriso fixico del server su cui risiede ła risorsa. Pol esar
costituìo da un nome de dominio o da un Indiriso IP.

El DNS xè invese el database che 'l contien ła corispondensa fra nomi de host e
indirisi IP necesaria par ła risołusion da uno all'altro indiriso e el sucesivo
indirisamento-instradamènto del fluso dati dexiderà tramide el protocoło IP so
ła rete Internet.

Percorso (pathname) inte 'l file system del server che identiega ła risorsa
(xeneralmènte na pajina web, na imagine o un file multimediałe). Se 'l nome del
file nò'l vien spesifegà, el server 'l pol esar configurà par restituir el file
predefinìo.



https://vec.wikipedia.org/wiki/Islanda

L'Islanda (Ísland in islandese) l'é on nažion de la Eoropa setentrional. El
teritorio el corisponde co la isola omonima, che l'é tel nord del Oceano
Atlantico setentrional, a sudest dela Groenlandia e a nordovest de le Fær Øer.

Sta isola l'é che la à na granda atività vulcanica: ghe n'é diversi vulcani
ativi sula tera e arènt ala costa, sofioni de vapor, laghi termali e geyser.
Scuazi tuto el tarén l'é de orizene vulcanica.

L'é na tera de giažèri. Se ricorda el Vatnajökull, en imenso giažèr a calòta .
De sti giažèri parte tuta na seria de ghèbi co na grant portaða de aqua, con
cascaðe che scava el tarén vulcanico. Se ricorda la cascaða Dettifoss.

A partir del 874 l' Islanda la é staða colonizaða dai vichinghi che i rùea dala
Norvegia, ma la avéa bu anca coloni celti dał'Irlanda. Intotno al an 1000 la
isola la à tacà e vegner evangelizaða.

La é staða posidimento danese prima de deventar repùblica independente tel 1944.

La cavedal e žità pi' inportnate l'é Reykjavik. Altre žità importanti l'é
Akureyri, Hafnafjörŏur, Keflavik, Kópavogur.

La Islanda la à 320 000 abitanti che i parla l'islandese. Ghe n'é anca dialeti
norvegesi e danesi.

La religion l'é quasi par tuta la ðènt quela Evangelica Luterana. L'un par žento
i é Catolici Romani soto la diocesi de Reykjavik.

La base stòriga de l'economìa islandese l'è stat la pesca: l'Islànda la à na
gran flota de pì de mili navi de pesca. Al contrario, el rèst del setor primàrio
el é poch svilupà (agricoltura ghe n'é poca, se pianta cartùfole, fén e en cic
de fruta e verdura coltivada tele sère). La produze anca energia geotermica e
idroeletrica a bon marcà.



https://vec.wikipedia.org/wiki/Astronomia

Ła astronomia (dal greco: ἀστρονομία = ἄστρον + νόμος, che vołe dir lexe dełe
stełe) ze ła siensa che ła va studiar e descrivar i eventi cełesti. Studia łe
orizini e l'evołusion, łe propietà fiziche, chìmeghe e tenporałi dei ogeti che
łi fa sù l'Universo e che i połe eser oservai suła sfera cełeste.

No bisogna confondar ł'astronomia co l'astrołogia, na pseudosienza che dize che
i fenomeni cełesti i gavaria na influenza su quel che sucede su la Tera e in
particolar ai omeni. Anca se łe do disipline le ze nate insieme, le ze
conpletamente difarenti: i astronomi i segue el metodo sientifico, a difarensa
dei astrołogi.

A l'inissio deła so storia, ł'astronomia ła se ocupea unicamente deła
oservassion e deła previzion dei movimenti dei ogeti cełesti che i podea eser
oservai a ocio nudo da l'omo. I primi astronomi i jera i cosideti
sacerdoti-astronomi che cołe conosense astronomiche i jera in grado de creare i
całendari, de preveder łe stajoni, łe inondassion dei fiumi e i gavea anca 'n
forte poter połitico derivà dałe previzion astrołoziche e divinatorie.

Łe çiviltà mezopotamiche e jera molto esperte de astronomia e molta deła
astronomia greca deriva dała Mesopotamia. Tutavia el caratere pratico deła
astronomia mezopotamica no ga permeso ła astrassion geometrica che invece jera
tipica dei Greci.

I Greci i'à dà inportanti contributi ała astronomia, soratuto atraverso Iparco e
Eudoso; culminai con ła opera de Claudio Tołomeo. Durante el Medioevo, nel mondo
oçidentałe ła astronomia ła fazeva parte del corso ordinario de studi (nel
cosideto quadrivio): se varde, par ezenpio, łe notevołi conosiense astronomiche
che esprime un poeta come Dante, neła Divina Comedia. Anca preso i Arabi se ne
proseguea el studio.



https://vec.wikipedia.org/wiki/Te%C5%82evixion

La Tełevixion (che vien dal greco e vol dir vixion a distansa) xe uno dei mexi
de comunicasion pì difuxi inte'l mondo. Ła serve a trasmeter imàgini e soni a
distansa, e ła xe uno de i mexi de comunicasion de masa.

Xe considerada l'evołusion de ła radio, che ła trasmeteva soło che soni, ła ga
vełoçemente sostituia co i giornałi par la vełoçità e ła completesa de łe
informasion.

Ła tełevixion vien difuxa a i utenti traverso łe reti par łe tełecomunicaxion
che łe poe utiłixar metodi de trasmision diversi. In baxe a'l mètodo de
trasmision, utiłixà inte'l trato de rete che riva a'l utente ła tełevixion, se
distingue in tełevixion terestre (st'ultima, sta avansando in tuta Italia) se'l
mètodo de trasmision che ła utiłixa xe łe onde radio emese da trasmetitori posti
su ła superfise terestre, in tełevixion satełitare se'l mètodo de trasmision che
ła utiłixa xe łe onde radio emese da trasmetitori posti su satełiti par le
tełecomunicasion, infine ghe xe i mètodi, par la tełevixion via cavo, che se
utiłixa, parlopì un cavo in fibra otega, par le tełecomunicasion.

Łe prinsipałi reti tełevixive 'tałiane son ła Rai, de proprietà de stato,
Mediaset e infin SKY 'tałia che utiłixà l'antèna parabołicà.



https://vec.wikipedia.org/wiki/Republica_Popo%C5%82are_Cinexe

Ła Cina (cinéxe senplificà: 中国 Zhōngguó; cinéxe tradisional: 中國), ufisialmente
Republica Popołare Cinexe ła xe un Stato de l'Axia orientałe. Ła confina a nord
co ła Rusia, ła Mongołia, a est co ła Corea del Nord, a sud col Vietnam, ła
Birmania, el Łaos, el Bhutan el Nepal, a ovest co ł'India, el Pakistan, el
Kazakistan, el Tagikistan el Kirghizistan.

La Republica Popołare Cinexe l'é na nasion pròpio granda: co 9 596 960 km², l'é
la cuarta pì estexa de 'l mondo .

Ła istòria çinéxe ła tàca par tradiçión co' ła dinastìa Xia a ła fìn del tèrço
miłènio a.C.. Antigamente ła xera n'inpero, che ga durà 4000 ani.

Ła archeołogìa ła ne ga da próve ca łe data ła prexénça omàna in tière çinéxi
indrìo fin 500'000 àni fa ; col rivàr de ł'ondà migradòria del Homo sapiens tute
łe spèce de omìnidi xe stà sopiantà, e ntel gìro de póchi mejàri de àni ła
soçietà ca vanti de łóra ła gèra matriarcàł ła xe deventà patriarcàł (datórno
del 5'000 a.C. ça) e xe stà inventà agricoltura, ałevamento e artizanà.

Łe prìme fàxe de ła istòria połìtega çinéxe no łe xe inperiàł: de fati al
scumìçio ghe gèra xvàrie çità stato tute comandà da ła pì granda e forte,
almanco fìn a ła dinastìa Zhou, ca ła ga istituìo dei confìni definìi e el mandà
del çéło, strumento diplomatego ca 'l xe stà doparà fin a ła fin de ł'època
inperial par zustifegàr el sovràn e el só clan al podèr. Có ca calchidùni el
ritenéa ca 'l mandà no 'l fuse pì in faór del clan regnànte (de sółito durante
grande serie de catastrofe o revòlte de matrìze pì o manco popołàr), el paséva a
n'antra faméja. El perìodo Zhou se pòł divìdar nte dó momìnti majùri: el Chunqiu
o "de łé vèrte e i autùni", e el periodo de i stati conbaténti; st'ultimo xe stà
caraterixà da na granda sudivizión de ła soranidà, paragonabiłe al feudałeximo
eoropèo del medioevo, ca 'l ga portà a forte divizión culturàłi e anca
łengoìsteghe rènto del règno, finìe pò nte goère pal podèr. Da ste batàje xe
vegnésto fóra on sóło vinçidór, el stato de Qin ca 'l ga unefegà el inpèro ntel
221 a.C. sóto ła goìda de Qin Shi Huangdi.

El inpèro de Huangdì xe durà péna fin al 202 a.C., masa póco rispèto i só
sucesùri, sostituìo da ła riòlta popołàr de Liu Bang ca se ga proclamà primo
inperadór de ła dinastìa Han. I Han i xe durà fin al 220 e i xe responsàbiłi de
ł'averdùra de ła via de ła seta e de i primi contàti co ł'oçidente e de
ł'invençión de ła carta, oltre ca de ł'introduçión del taoixmo rełijóxo. Cascà
ła dinastìa Han, i só teritòri i xe stà dividésti nte tre règni (da ke el nome
del "Perìodo de i tre Règni"), favorìi anca dał difarènte spartìrse deł budhixmo
ca 'l vegnéa introdóto in Çìna pròpio in chéł ténpo. El perìodo de ténpo infra
'ł 220 e el 581 el raprexénta el Medioèvo çinéxe, e xe stà caraterìxà da
divizión połìtega (Dinastìa Jin (265 - 420) e dinastìe del Nòrd e del Sud (420
d.C - 589)), ma a difarèsa del medioevo eoropèo ła produçión artìstega e poètega
xe sevità. Ntel 589 ła dinastìa Sui ła xe riuçìa a unifegàr danóvo el inpèro
sóto de na sóła cavedàł. Cascà i Sui, ntel 618 ghe ga sucedù i Tang, ca i ga
raprexentà on de i màsimi punti de fioridùra de ła coltùra çinéxe. Durante i
Tang e i Song (960 - 1279) xe stà inventà ła busoła, ła polvare da xbàro e ła
stànpa.

Nteł XIII sentenàro ła Çìna ła ga dovésto afrontàr el istéso nemìgo ca gèra drìo
invàdar ła Eoròpa: i Móngołi. Stó pópoło, sóto ła goìda de Gengis Khan prìma e
de Kublai Khan pò ga formà in pùki àni on de i inpèri pì grandi ca ła tèra gabie
mai vedésto. Ntel 1279 ła cavedàł de i Song meridionàłi ła xe cascà rènto łe màn
nemìghe e driomàn el desfàrse del inpèro móngoło ntel XIV sentenàro ła Çìna ła
xe rimasta sóto el contròło de i Móngołi, ca i gavéa formà ła dinastìa Yuan -
rispetàndo łe tradiçión połìteghe e culturàłi dei vèci ténpi. Pròpio a i
primìsimi àni de sta dinastìa el risàłe el viàjo de Marco Poło contà ntel só
łìbro el Miłion. Nteł 1368 na riòlta popołàr ła ga istituìo danóvo on çinéxe
sora ła carèga inperiàł, ca 'l ga deçidésto de ciamàr ła só nóva dinastìa Ming,
çoè "łùze", a signifegàr ła rinàçita da on perìodo scùro de dominaçión forèsta
cofà no 'l ghe gèra mìa mai stà nte ła istòria del paéxe. Ła dinastìa Ming (1368
- 1644) ła ga scumiçià co' on ténpo de vèra fioridùra ecomòmega e çientìfega: de
fati gèra finançià viàji de scoèrta in òlta par ł'Oçèano Paçìfego e 'l inpèro
gèra deventà ła vèra poténsa mondiàł par tecnołogìa e çiénsa, cofà da bòn xa
sucèso in pasà.

Çìrca al mèzo de stó perìodo dinastego na fónda crìxi ła ga colpìo el paéxe,
łasàndoło fiàpo, dixarmà e vulneràbiłe a i atàchi ca i podéa végnar da fóra; i
Mànciu, ca i gèra pópołi raménghi del Nòrd, i ga donca tacà a móarse vèrso sud e
ntel giro de puchìsimi àni i ga conchistà on inpèro ca na òlta gèra stà grando.
Col rabaltón de ła cavedàł i ga fondà ła dinastìa Qing, sènpre in stìłe çinéxe,
e co' łùri el inpèro el xe rivà a ła só màsima espançión, ma 'l ga anca tacà on
łénto e ireversìbiłe calà ca 'l menarà el paéxe al só ponto pì xbàso có i
Inglèxi i darà el vìa a łe goère de ł'òpio (1839 - 1860) ca łe finirà par
obligàr i çinéxi a łasàrghe grandi tère ai eoropèi e Japonéxi. Ntel 1911 ła se
ga scatenà na goèra çivìł anemà da ideàłi marcsìsti da na banda e naçionałìsti
da st'altra ca ła ga obligà int'el 1912 el oltimo inperadór Pu Yi a łasàr ła
carèga inperiàł scançełàndo cusìta na istòria łónga pì de dó mìłe àni. Łe dó
façión de drìta e sànca łe se ga afrontà in dó goère e pasà ł'invazión Japonéxe
póco vanti de ła seconda goèra mondiàł i Comunìsti de Mao Zedong i xe riuçìi
int'el 1949 a scaçàr i altri de Jiang Jie Shi da ła Çìna continentàł nte ł'ìxoła
de Taiwan.



https://vec.wikipedia.org/wiki/Berlin

Berlin ła xe ła cavedal deła Germania. Con sirca 3 milioni e mexo de abitanti,
ła xe anca el comune pì popołoxo del Paexe, nonchè el secondo de ł'Union
Eoropea, dopo Łondra. El costituise uno dei Land (stati federài) deła Germania,
e el xe quindi na sità-stato.

Berlin ła se cata 'nte ła parte orientałe deła Germania, a 70 km dal confine
połaco. Ła se cata drento ła rejon giografega del Brandeburgo, ma no ła fa mìa
parte de ł'omonimo Land.

El sentro de Berlin el sorge sóra łe rive de ła Sprea (Spree en todesco), 'nte
on'anpia vałe de orixine glaciałe (Berliner Urstromtal) fra i altipiani de
Barnim e Teltow, orientà in senso est-ovest.

A Berlin i ga celebrà la Conferensa de Berlin (in todesco: Kongokonferenz) del
1884-1885, deta anca Conferensa sul Congo, gha regolà la colonizazione e el
comercio eoropeo in Africa nel XIX e XX secolo.

Berlino ła confina con 27 comuni del Brandeburgo, de cui 7 łe xe sità, fra cui
queła extrasircondariałe dw Potsdam.

Berlin ła xe sudivixa in 12 distreti (Bezirk), o distreti aministrativi
(Verwaltungsbezirk):



https://vec.wikipedia.org/wiki/Belun

Belun (na olta ciamada anca Cividal de Belun) al 'è an comun de 36112 abitanti,
capoluogo de provincia, e pì gros zentro abità de la Valbelluna.

La žità vecia de Belun la se kata su na ponta de sas vesin de n'dè ke la Piave e
gl'Art i se kata. Drio de la žità ghe n'è la Sciara (Sčara) (2531ms.l.m) co la
Gusèla del vescovà, al monte Serva (2133ms.l.m) co la so panža grosa e il monte
Talvena, inveže a sud ghe n'è le prealpi ke le tira na riga tra al Belumat e la
Trevisana. Sempre a sud, te 'l Castionese, se kata l'alpe del Nevegal ko i so
impianti de risalita e le piste da sci.

Al nome de la žità al gnen dal celtico belo-dunum ke ol dir conkòl che slùsega,
propio parkè 'l se kata 'te'n posto de oro in mež a la Valbelluna. La žità l'è
nasèsta atorno al 200 – 220 a.C. e dal 181 a.C. la è deventada 'na base militare
de i romani e 'l municipium Bellunum al temp de Augusto l'è vegnèst ad aver an
ruolo de primaria importanža ne la X Regio Venetia et Histria.

Al posto 'ndè ke la se katea, al controlo par gražia de la prima tor del' castel
de Zumele, te la strada pi granda verso 'l nord, la Claudia Augusta Altinate, la
ha fat in visa ke la diventese na roca forte inespuniabile. Taca a rivar i
barberi e Belun la se camina verso 'n lent e trist tramont par kuel ke interesa
l'età romana. Par an bel tok Belun la resta sot al dominio longobardo (VI sec.
D.C.) e carolingio (VII sec.), e te'l finir del nono žentenèr al met radis al
govèrno aristocratico del Vescovo Conte, nas così la žità medieval col castel, i
murajoi, porte e torioi.

A l'è sto cuà al temp de brute guere forèste contro i trevisani, specie kuando
ke governa al cativo vescovo conte Giovanni che agli'à ingrandì i domìni belumat
fin a la grasa piana de Montebelluna, ma presto la grandeža de Venezia la obliga
al governo belumat a kogner de sielier, no senža grosi rabagas interni, a la
dedižion spontanea a la žità de la laguna tel 1404 an, so kuà, kuando le se
finis le guere contro i Trevisani e le lote interne fra le varie fažion. La žità
la se fa nova 'n tel tesuto urbano in visa anka alla kostružion di case e palaž
dei nobili e dei novi siori borghesi, te sti tempi de "vache grase" anka par
gražia de i streti raporti co Venezia, infati se ghe vendèa legne e spade. La
Piave la era, te sti secoli navigada da i žater ke i portea do al legnan che dai
bosch del Cadore i 'ndea a rifornir la Serenisima e alimentea l'atività
economica de i artigiani, de i marangoi, de i porti. Riva pò i burti ani de
Napoleòn (1797-1815), e nas co lù al Dipartimento della Piave, Belun al pasa sot
i muk striaci e po dopo longhi ani al pasa sot al Regno d'Italia.

'ndando in su co la scala mobile se pol veder an gran bel panorama su la
Valbelluna, se riva 'n tel kor de žità vecia e se riva in piaža Domo 'nde ke ghe
nè al gran campanil projetà nel '700 da Filippo Juvarra, e 'ndove che se afacia
i palaž de kuei ke comendea na olta, al palaž dei Retori del 1491 (ancoi
prefetura), al palaž ros del municipio e al palaž dei vescovi ancoi sede dell'
Auditorium, mes sù tel 1190 dal vescovo-conte Gerardo de' Taccoli. Palaž 'nde ke
al stile nordico ben al se misia co 'l stile architetonico venežian ko bifore e
polifore a sesto acuto, porteghi cornicioi e ornamenti di tant bei, anca ancoi
kuel che tira meio i oci l è la bela fontana central fata tel 1411, la statua
nova meśa in zima al pilastro la è stata fata da poc e la rapresenta San Joatà
(la statua oriunda la è conservada tel vesin Museo Civico). Al domo l'è stat fat
su tel 1400 al se svilupa su tre navade co l'abside girà verso ocidente, al
projet del domo de ades l' è attribui a Tullio Lombardo, architetto venežian,
che l'è gnest a Bełun tel 1517 kuando che i lavori de costružion i era bel che
scominziadi sot la direzion de 'n capomastro del posto, an certo Nicolò
Tagliapietre, ke le quel che l'a fat anca l'Orolojo del palaž de i Retori.
Ndando par via Medatera (al veciodecumano masimo de la žità romana), 'nde che se
facia desine de Palaž fati su tra 1300 e 1600 se riva a la ceŝa de San Piero
tacada a un dei chiostri del vesin Seminario Gregoriano, come ke l'è skrit te na
iscrižion entro te l'atuale Capela Fulcis, la ceŝa de S. Piero la è stata finida
tel 1326, dopo pi de quaranta ani de laori, kuando ke ghe n'era al Jubileo del
1300 olest da Bonifacio VIII. La ceŝa, fata su dai frati minori in stile gotico,
ancoi la è in stile barocco ko tante opere d’arte: ben žinque piture de Andrea
Schiavone (San. Pietro, San Paolo, l’Annunciazion …), tre capolaori de
Sebastiano Ricci nella Capela Fulcis (fata nel 1704 tra la ceŝa e la sagrestia):
na Sacra Conversazion, su tola, meŝa nell’abside, e i do afreschi: “Decollazione
di San Giovanni Battista” e “Chiamata di San Pietro” e sin maniera speciale le
do meraviliose pale de lenc de Andrea Brustolon. In zima, sora al presbiterio,
ghe n'è un dei pochisimi esempi de organo fonocromico a do tastiere de Giovan
Battista De Lorenzi (1860). Te i do cantoi estremi de la žità vecia se pol
veder, ancora intere, le do porte majori, l'imponente porta Dojona a nord e, ko
i so merlet in piera e matoi, porta Rugo a sud 'ndè che veŝin se kata al Palaž
del Capitano e la zinquezentesca ceŝa de Santa Maria dei batuti.

Poki sas i ne dis ke ghe n'era 'n kasel te ka žità vecia, da drio apena fora da
le mura se verde in tuta la so beleža e grandeža la piaža Campedel che ancoi se
ciama "Piazza dei Martiri" in ricordo de cuei ke i è stadi picadi dai muc su pa
i pai de la piaža. Sta piaža la è cosiderada al saloto dei belumat col so liston
(paseggiata) co la cieša de San Roc dove ke ghe n'è cuadri de Padre Santo da
Venezia e Luigi Cima. 'ndando verso est e paša ia piža Tojo Lele (Vittorio
Emmanuele), 'nde ke se afacia al teatro Comunale, se riva in via Roma e da là se
riva al la ceša de Sant Stefen.

La ceša de Sant Stefen, la pi bela cesa de Bełun, la è stata fata su tel 1463,
al posto de la vecia ciešeta de la Madona de le Grazie. Tel 1480, ko i era drio
scavar i a katà al sarcofago de Flavio Ostilio, ke ìncoi l'è stat mes tel
kortivo de palazzo Crepadona. A cener su le volte a krošéra, e consideradi tra
le opere d'arte pi interesanti conservade in te la ceša, ghe n'è doi angioli de
Andrea Brustolon

(ke a gl'a fat anca na kros - takà sul mur a sinistra); 'n te la Capela Cesa
(1485) a sinistra del presbiterio: 'n altar de lenc intajà, e se pensa che lo
epie fat al belumat Andrea di Foro (XV sec), ko i afreschi picenini 'n te la
cornìs ke se pensa i epie fati Matteo Cesa; afreschi de Jacopo da Montagnana, ko
su al martirio de Sant Stefen e la conversion de Paolo, la vita de 'l Signor, i
e saltadi fora da sot le malte dopo de 'l taremoto del 1873. Bel anca al
tabernacol de lenc de frà Francesco della Dia; tele del la scola de Vecellio, na
"Adoražion de i Magi", fursi de la bo tega de Tiziano; quindese formele de ram e
una in tela de Francesco Frigimelica te la capela de sinistra; tele de Cesare
Vecellio e del Frigimelica sui mur del batistero. Vesin de la cesa ghe ne al
convento dei Serviti col bel chiostro gotico ancoi sede dell'intendenža di
finanža. 'Nde che finis le "scalete" l'unico esempio de cesa in stile romanico
de la žità dedicada a San Biagio.

Da pensarse: palaž Barcelloni Corte, palaž Doglioni, palažPiloni, palaž Barpo,
le cese de Santa Maria de Loreto, la Seicentesca cesa di San Gervasio, la iesa
di San Nicolò do a Borgo Piave che lambis le sponde dell'omonimo fiume e la cesa
de San Giuseppe "marangon" (falegname) a Borgo Prà che fin a la fin del medioevo
fu la capitale della produpalažion de spade da bataglia. La žità po la continua
verso i cuartieri residenziali de Cavarzan, Baldenich, Musoi e San Lorenzo.

Tante le manifestažion culturali organizade in ambito citadino. Palazzo
Crepadona in 'sti ultimi ani l'è gnest al centro culturale citadino par
antonomasia co le so numerose importantisime mostre da Vincent Van Gogh a Pablo
Picaso, da Jean-Baptiste-Camille Corot a Claude Monet, Ippolito Caffi,
Sebastiano Ricci e tanti altri. La žità la è sede de n'orchestra da camera, de
numerosi cori polifonici e popolari, La stajon teatrale de prosa la ciama
spetatori da ogni žità del Veneto. Ogni an, in occasion de la festa patronale di
San Martin, gnen organizada l'ex tempore di scultura su lenc dove che decine de
artisti de fama internazional e se fa guera a kolpi de scalpel sparsi par tuti i
kantoi pi bei de la žità. Ogni an in te la manifestažion "Oltre le Vette" gnen
fati tanti incontri, concerti, convegni ecc.. dedicadi a la montagna.

La "sagra de i fiŝċiòt" la è senža dubio la più grosa fiera della žittà e la è
in primavera, dò domeneghe prima de Pasqua. Ghe n'è la mesa e na longa procesion
'nde che se porta in giro la statua de la Mađona de i sete dolori che la è
cenesta te la capela piciola de la cesa de Sant Stefen. Ghe ne na mucia de roba
da magnar, đughi par i bocete e traghene varie de artigianato locale. Co riva
sera i fa i foghi de artificio che i sluseghea in žiel che imbarlumea tuta la
žità.

In sto periodo in te la piaza se fà an veċio žogo tipico co i ovi sodi, ke se
ċiama Ròlo.

La Fiera de San Martin, patrono della žità, la è a novembre e ghe nè, oltre a la
già menžionada ex tempore internažional de scultura su lenc, an bel marcà de la
roba vecia te pol snisar i prodoti locali e žercar le canstegne col vin novo.
Tut finis a la sera con un concerto de musica sinfonico-corale entro te 'l Domo.

A Belun ghe ne na starnera de impianti sportivi, na pisina olimpionica co cuatro
vasche, an palaž del giaž, an stadio polisportivo, un palažet de lo sport e
vesin del zentro su sul Nevegal an comprensorio siistico co piste da sci alpino
de varie difficoltà e pendenze e un pista di sci nordico su ai Pianlonghi.



https://vec.wikipedia.org/wiki/%C5%81engua_ita%C5%82iana

L'Itałian (scolta▶[?·info]) el xe na łéngua che ła fa parte del grupo de łe
léngue romanxe 'nte ła fameja de łe léngue indoeuropee (de diałeti e de léngoe
neo-romanze ghe ne xe un bel nùmaro). L'itałian moderno el xe, cofà tute łe
lengue nasionałi, un diałeto che xe riusío a inporse come łengua uficial de na
rexon molto pi granda de qûeła orixinal. In 'sto caso qua xe stà el diałeto
fiorentin, parlà a Firense, a prevałer, no par raxon pułìtiche - come tante
volte capitava - ma par el prestigio cultural che'l gavéa. El toscan, e el
fiorentin famoxo (in quanto incalcà de prestiti dal siciłian, fransexe e latin)
in particołar, i jera in efeti ła łengua che ga scrito Dante Alighieri,
Francesco Petrarca e Giovanni Boccaccio, considerai i tre scrituri itałiani pi
grandi. Ła spinta finałe a definir scritura e gramàtica de l'itałian l'è rivà da
Pietro Bembo 'ntel '500. No'l va mìa confuxo col tałian che invese el vien parlà
in Sudamèrica.

Prima che rivase l'Inpero roman, xera l'etrusco che vegnéa parlà in Toscana e in
Lasio setentrionałe ("Tuscia"). Seben che ła łéngua etrusca ła sipia stà
scansełà in puchi sècołi dal latin, dopo ła conquista romana, ła só influensa ła
podarìa èser restà viva 'ntel sostrato del toscan, ma l'è na question ancora
verta. El latin volgar el ga fato presto a deventar ła łéngua doparà 'nte ła
Penìxoła Itałiana e in bona parte de l'Europa. Sicome che el dominio roman sul
Continente el xe durà un saco de tenpo, se capise fasilmente come mai che el
łatina el xe ła baxe de un mucio de łéngue europèe. Dopo che ntel 476 se ga
desfà l'Inpero d'Ocidente, in Toscana gh'è rivà i Ostrogoti e i Łongobardi (V
secolo e VI secolo) che i vegnéa da l'Europa del nord e de l'est. I ga influensà
ła łéngua soło come vocabołario mentre el resto l'è restà groso modo come prima.
El toscan el xe una de łe łéngue neolatine pi visine al łatin (el sardo
logudoréxe el xe ancor pi conservativo)

I numeroxi diałeti italo-romanxi i pode èsare clasificài in baxe a łe só orìxene
łenguìsteghe comuni. A ła proveniensa comun da el latin łe xe somà łe łengoe
preçedenti a ła conquista romana (substrati) e sopratuto i superstrati che li
vegnea da i contati co i vari popołi, che i gà diferensià łe diverse parlate
łocałi.

Intra i dialeti taliani, comunà da numeroxe carataristiche morfologiche cofà i
plurali che i no xe sintagmatiçi, xe pode dividare 'nte dialeti setentrionali
(romanzi ocidentali) e çentro-meridionali (romanzi orientali) a seconda
del'influensa del sostrato celtico.

Nota: Xè posibiłe scoltare anca ła vocałe ə , come completamento de el sòno de
na consonante. Sta qua n'te ła łéngoa scrita vegne o tralasà o trascrita come
'e'.



https://vec.wikipedia.org/wiki/%C5%81%C3%A9ngoa_spagno%C5%82a

El spagnoło o castełan (in spagnoło "español", IPA: /espa'ɲol/ o "castellano",
IPA: /kaste'ʎano/) el xe na łengoa che la fa parte de 'l ensema de łe łengoe
romanxe de ła fameja dełe łengoe indoeuropee. Par chedune clasificasioni, el xe
ła cuarta lengoa pisè parlada intè el mondo, domente ła xe ła segunda cofà
łengoa mare (dopo el cinexe). El spagnoło el se anca ła lengua ofiçiałe de łe
prinçipałi organizasion economiche e połitiche internacionałi (come UE, UA, OEA,
TLCAN, Unasur e Caricom, par exenpio). El xe parlà come prima e seconda lengua
da de pì de 450 milioni de persone e se poe rivare anca a 500 milioni se ghe
metemo rento anca quei che ło ga inparà come lengua stragnera.

El spagnoło, come del resto tutte chealtre łe lengue romanxe, el xe na
continuasion moderna del latin parlà (ciamà latin volgare) che el ga inisià
formarse dal terso secoło, dopo che el Inpero Roman el se ga smembrà in diversi
tocatełi. Grasie a ła difuzion che a ga bio in America, el spagnoło se a lengua
che se ga estero de pì en asołuto tra quełe romanxe.

El Mesico xe el Stato ispanofono pì popoła del mondo, seguìo dai Stati Uniti. Se
se parla de çità, a pi granda a xe Çità del Mesico e suìto dopo catemo Buenos
Aires e Madrid.

1. primer, -ero, -era 2. segundo, -da 3. tercer, -ero, -era 4. cuarto, -ta 5.
quinto, -ta 6. sexto, -ta 7. séptimo, -ma 8. octavo, -va 9. noveno, -na 10.
décimo, -ma 11. undécimo, -ma o decimoprimero, -ra 12. duodécimo, -ma o
decimosegundo, -ra 13. decimotercero, -ra 14. decimocuarto, -ta 20. vigésimo,
-ma 21. vigésimo primero, -ra 30. trigésimo, -ma 40. cuadragésimo, -ma 50.
quincuagésimo, -ma 60. sexagésimo, -ma 70. septuagésimo, -ma 80. octogésimo, -ma
90. nonagésimo, -ma 100. centésimo, -ma

lunes: Luni martes: Marti miércoles: Mercore jueves: Xoba viernes: Venare
sábado: Sabo domingo: Domenega

enero: jenaro febrero: febraro marzo: marso abril: apriłe mayo: majo junio:
giugno julio: lujo agosto: agosto septiembre: setenbre octubre: otobre
noviembre: novenbre diciembre: diçenbre



https://vec.wikipedia.org/wiki/Vicensa

Vicensa ła xe na sità del Veneto e ła ga sirca sentoventimiła abitanti,
trexentotrentamia co la cinta urbana. La xe capologo de provincia e sede del
vescovo.

I abitanti de Vicensa (Vixentini) i xe famusi par èsare soranomenà "Magnagati";
soranome che se cata anca nel famoso proverbio:

"Venessiani gran signori, Padovani gran dotori, Vixentini magnagati, Veronesi
tuti mati!"

Vicensa ła xe sta nominà patrimonio de l'umanità da l'UNESCO, par i pałazzi
costruìdi dal Paladio.

Par la so arte la se una dele sità pì importanti de la Venessia (e de l'Italia).
Le so orijni le xe antiché asà, pare che la sia sta fondada dai Veneti atorno
l'VIII secolo a.C., difati xe sta catà, soto la Standa in corso Paladio, i resti
de on tenpio veneto e de le plachete votive. Fasilmente la so orijine, come tute
le çità venete, xe al'età de bronxo o prima ancora. El so nome, come testimonià
da documentasion del 135 a.C., jera Vicetia.

Dopo el desfamento de l'inpero roman vien ocupà e sotomesa in tenpi diversi dai
Goti, dai Longobardi e dai Franchi e la resta soto l'influensa dei feudatari,
dei re e dei inperadori germanici fin al 1000-1200. On poco a la olta dal 1000,
el comun ciapà forsa e se svincola dal poder dei feudatari germanici, pur esendo
coesti ancora forti e prexenti fra i nobili de la çità. Vicensa in te el
medioevo deventa preda dei diversi potentadi feudali visini che i se la
contende: i scalijeri, i Exelin da Roman, i Cararexi, e i Milanexi (tuti o cuasi
di orijine germanica). Par non esar pì preda de le mire espansionisteghe dei
diversi potentadi, Vicensa deçide de sotometarse a la Republica Veneta, a ch'el
tenpo na potensa economega e militar e goernà da on rejime çivile che gavaria
garantio, paxe, benesare e libartà de comerçar. Unico periodo de goera xe stà el
1509-1517, la Guera de Cambrai, indove Vicensa xe stà diverse olte ocupà da
Austrìasi o da Venesiani.

On altro momento tragico xe sta la calada dei Lanzichenechi tedeschi a Mantoa
del 1630, che ga portà la peste in tuta la Venesia, e a cauxa del coale xe stà
costruia la baxilica de Monte Berico. El tempo de la paxe e del benesare finise
co l'arivo de le orde napoleoniche in t'el 1797 e dopo co l'ocupasion francexe
del 1809-1815. Difati i francexi i ga invadesto la Venesia, e i ga sacheja e
spolià conpletamente le çità venete prima de consegnarla ai Austrìasi. E dopo,
dal 1809 al 1815, i ga ocupà la Venesia, mandando via i Austrìasi e inponendo
tase enormi e leva obligatoria par finansiar le canpagne militari (p. ex.
canpagna de Rusia). 'Ntel 1848 Vicensa ła se ribela ai Austrìasi e i li buta
fora dała sità. Dopo na disperata rexistensa, el diexe de giugno, però, la vien
ocupà naltra volta dał'esercito austriaco (par sto fato d'arme Vicensa la ga
avudo ła so prima medaja de oro al valor militare, ł'altra la ga avuda dopo ła
Rexistensa 'nteła seconda guera mondiałe: difati ła xe ł'unica sità d'Italia ad
aver do medaje de oro al valor miłitare).

I italiani i ocupa Vicensa in t'el 1866 e dopo puchi ani scumisia la granda
emigrasion che ga colpìo tuta la Venesia fin a la fine de la seconda goera
mondiale a ondà sucesive.

La prima goera mondial segna asà Vicensa, che esendo in te le retrovie del
fronte deventa on çità de smistamento de soldai, armamenti e de ospedai, con
grave dano par la so economia.

Anca co la seconda goera mondial Vicensa la subise pesanti bonbardamenti che
cauxa la morte de tanti çivili e gravi dani al patrimonio imobiliare e
cultural(duomo e baxilica paladiana distruti), Vicensa e 'a so provincia 'e jera
anca n'importante sentro par la rexistensa partijana, che 'a ga conbatù molto
anca inte la città. Solo dopo la ocupasion anglo-mericana Vicensa la otien la
paxe che ghe consente de tornar a esare in poche dexine de ani na potensa
economega e industrial.

In quasi tuto el mese de novenbre 2010, a Vicensa (e anca nei dìntorni), ghè xe
stata n'alluvion potente, che gà ricòperto de aqua, quasi tuta Vicensa e i so
monumenti.

Intorno a Vicensa ghe xe fabriche che le laora el fero e i altri metałi, che
produse sostanse chimiche e medisine, che fa la carta e che ghe stampa de sora.
Pì importante de tuto par l'artigianà xe el setore de l'oro, dove che Vicensa xe
considerà la capitałe de l'Italia. La pì grosa esposision de artiginà de l'oro
xe VicenzaOro, che ła ga na posision de importansa mondiałe par el setore. Suito
dopo l'oro, la roba pì importante par Vicensa xe la pełe, che vien laorà
soratuto a Arzignan e a Ciampo, e che la vien spedìa in tuto el mondo. El
giornałe più groso de ła provincia, el "Giornale di Vicenza" (Giornałe de
Vicensa), el ga la so sede in te la cità de Vicensa.

Vicensa la xe importante pal vin, che il ghen produse un fraco de queo bon. Dei
meio in tuta la produsion ghe xe i vin dełe xone D.O.C. (Denominasion de Origine
Controłà): ła xona D.O.C. Cołi Berici, col Tai, ła xona D.O.C. Breganze, col
Bianco, el Roso, el Cabernet, el Sauvignon, el Cabernet Sauvignon, el Pinot
Nero, el Marxemin, el Pinot bianco, el Pinot grixo, el Vespaioło (Chardonnay e
Sauvignon, kuando ke i ga almanco dodexe gradi, i pol aver ła qualifica
agiuntiva superiore; Roso, Cabernet, Cabernet Sauvignon, Pinot nero, Marxemin e
Torcołato, dopo almanco do ani de inveciamento, a partire dal primo novenbre
deł'ano de produsion, i pol avere anca ła xonta deła qualifica riserva), ła xona
D.O.C. Ganbełara, coi Ganbełara, Ganbełara Recioto, Ganbełara Vin Santo e Dureło
(vitigno Garganega, da soło o coła xonta de altri vitigni a perla bianca no
aromatici, al masimo el 20%). A tuta sta produsion de vin ghe xe da xontarghe
anca łe robe da magnare tipiche, che i łe conose anca in giro pal mondo:

Vicensa xe sede destacà de l'Università de Padoa: par Ingegneria ghe xe le
lesion de Ingegneria gestionale, ingegneria mecanica, ingegneria mecatronica;
par medisina veterinaria ghe xe el corso de sicuresa de la roba che se magna. Se
anca sede destacà de l'Università de Verona, che la ga meso su i corsi de
economia del comercio internasionałe e Economia e ministrasion dele imprese e de
Siense infermieristeghe.

La squadra de bala a volo dele femene, parà su in serie A1 in te la staion
1997-98 ga vinto na "Coppa Cev", 2 scudeti de beach volley 4x4 e 4 "Coppa
Italia" de beach volley 4x4. Nel 2003 la ga vinto lo scudeto par le fiole che ga
manco de 19 ani.



https://vec.wikipedia.org/wiki/Trieste

Trieste, o a la vecia triestina Tarieste (par latin Tergeste, par talian
Trieste, par tedesco Triest, par sloven e par croato Trst, per tergestin
Trièst), xe na zità e un porto de la Italia nord-oriental, propio sul confin co
la Slovenia. Come che 'l dixi 'l poeta triestin Carolus Cergoly, Trieste saria
come un fior "fato de piera" (el altipian del Carso che 'l scominzia drio de la
zità), "piantà su creste / d'onde marine" (el Golfo de Trieste, nel Mar
Adriatico setentrional). Trieste la ga 209.557 àneme (stima xenaro 2003), e la
xe capital de la Region Autonoma Furlania - Venesia Giulia e de la provinzia de
Trieste.

Su l'orixene del nome de Trieste ghe xe diverse teorie. Ghe xe chi che dixi che
deriva dal latin Tergeste, che tradoto saria come dir "tre volte costruida".
Altri dixi che deriva de la parola celtica "trg" - marcà. Po i romani ghe ga
ficà la dexinenza -este per farla più latina. Un'ultima teoria saria questa: in
siriaco ( variante de l'aramaico) la parola "Ter'uza" o "Terguza" vol dir
"melon". Una variante al feminile saria "Terguzta", che al plurale fa
"Terguzte".

In tanti caxi i Romani lassava 'l nome che ghe iera prima, come par esempio
Lubiana se ciamava Emona o Aemona prima 'ncora che rivassi i Romani; lori i la
ga ciamada solo Iulia Emona. Cussì pol esser che la località dove che ghe iera
l'antica Tergeste, za la se ciamassi col nome simile "Terguza" o "Terguzta".
Tìpega de Trieste xe el vento ciamà Bora.

Barcola, Opcina, Miramar, Grignan, Basoviza (sloven Bazovica, tal. Basovizza),
Bane, Catinara, Conconel, Contovel, Gropada, Lonjer, Padrice, Proseco (sloven
Prosek, tal. Prosecco), Santa Croxe, Trebician.



https://vec.wikipedia.org/wiki/Teatro

El teatro xe l'arte de far un spetacolo dal vivo. El smisia parole, gesti,
muxega e altri tipi de arte. Se ciama teatro (dal greco Theatrón, "logo par
contenplar") ła rama de ła arte sènica, relasionà co ła atuasión, che ła
rapresenta storie rente a na audiensa usando na conbinasion de discorso, gesti,
senografía, mùxega, soni e spetácoło. El xe anca el género łiterario chel
conprende łe ópare consepíe inte on senario, rente a on público. El teatro el xe
anca el posto dove se mete in sèna le opere teatrali.

Ghe xe vari stili de teatro: la distinzion principal la xe tra la comedia, che
la xe na rapresentazion alegra e lixiera e de solito la ga un lieto fine, e la
tragedia, che come dise el nome la xe de argomento pi serio, con calche
personaggio eroico che affronta con corajo el so destin, e de solito el more a
la fine de la tragedia. Tra i altri generi de teatro ghe xe la comedia de
l'arte, nata in Italia nel Zinquezento, dove i atori i recitava inprovisando,
senza un testo preciso scritto prima, solo ndandoghe drio a un "canovaccio"
generico.



https://vec.wikipedia.org/wiki/Luca_Barbarossa

El taca ła manéta uxando el palcosenico cofà fusse 'na strada, sonando el
repertorio folk 'merican e i clasici dei cantautori itałiani. In sto perdiodo in
cui el se forma a livèło profesionałe e personałe el conose Mario Amici che xe
senpre stà so cołaborador.'Ntel 1980 el vien rimarcà da Gianni Ravera, che ło
invita a partesipàr al festival de Castrocaro. Durante queła manifestasion el
prexenta el brano Sarà l'età e donca el firma un contrato co' discografego, el
primo par łù, co' ła Fonit-Cetra. Avendo vinto el Festival de Castrocaro el gà
el dirito de partesipàr al Festival de Sanremo 1981 co' Roma Spogliata,
otegnendo suìto un gran suceso ma clasifegandose co' maravegia al quarto posto
(Luca gà conponesto sta canson so'i banchi de scòła durante l'ora de itałian. A
setenbre ese el so primo albun, Luca Barbarossa, prodòto da Shel Shapiro, indove
se cata anca ła cołaborasion co' Antonello Venditti. Da sto albun vien ciapà el
45 xiri Da Stasera, ch'el cantautor roman publicixa a ła Mostra Internasionàl de
Muxica Łixièra de Venesia sensa però aver el steso suceso del singoło de
Sanremo; a fìn de l'ano el parte in tournée fasendo da spała a Riccardo
Cocciante.

Ne l'Istà del 1982 el publica el singoło La strada del sole che anca se el xe
intrà in clasifica no l'à avùdo el suceso sperà risentindo cussì de ła crixe che
gavea ła Fonit-Cetra, par sta raxon el decide de firmàr co' ła CBS che 'vanti de
darghe fiducia par un albun intièro ghe gà dà l'ocaxion de publicàr 'na serie de
45 xiri. Colore del 1984, Vita del 1985 e Via Margutta 'ntel 1986. Questa gà
segnà anca ła cołaborasion co' Antonio Coggio e 'l ritorno a Sanremo. Da nòvo al
Festival de Sanremo 'ntel 1987 co' Come dentro a un film, titoło de l'albun che
a ła fìn ła CBS gà acetà de publicàr; pochi mexi drìo el vinse Un disco per
l'estate a Saint Vincent cofà mejo albun e megio canson co' Roberto mentre 'ntel
Setenbre senpre de quel'ano el riseve anca el premio come mejo revełasion 'ntel
concorso Vota la voce.

'Ntel 1988, grasie a ła partecipasion a Sanremo, crese ła so notorietà. So'l
palco de l'Ariston el se exibise prexentando ła canson L'amore rubato, un tòco
che parla sensa remore so l'atuałe tema de ła viołensa sessuałe e che ghe fa
ciapàr el terso posto. In direta Luca gà risevùo i conplimenti da Franca Rame e
Dario Fo, che ghe gavea spedìo un tełegrama. N'altra canson famoxa xe Yuppies,
satira so stereotipo ani 80 mentre Fiorella Mannoia partesìpa a ła canson
Quartiere. A ła fìn de l'istà 1988, dopo eser andà in xiro in tournée in
conpagnìa de Paola Turci, par la prima volta el se ritrova daseno in sima al
vero suceso, l'albun Non tutti gli uomini infati gà vendùo 350.000 copie. Senpre
nel steso ano el raprexenta l'Itałia a l'Eurovision Song Contest co' Ti scrivo
(vivo).

'Ntel 1989 ese Al di là del muro albun che gà el singoło omonemo el cui titoło
profetico gà antisipà de pochi mexi ła cascàda del muro de Berlìn anca se ła
canson se riferiva a łe bariere mentałi. Nel disco xera prexente anca 'na canson
dedicà a Nelson Mandela mentre Eros Ramazzotti cołabora sonando ła chitara
ełetrica in Senza panico. Un altro brano che gà da esser minsonà xe La fine di
un amore, una fra łe canson d'amor pì pasionàe scrite dal cantautor roman.

'Ntel 1992 el pasa a ła Columbia e drìoman el partesìpa al so quinto Festival de
Sanremo, indove el vinse co' Portami a ballare, canson dedicàda a so mare
Annamaria. Sia ła canson che l'albun Cuore d'acciaio prodòto da Roberto Costa,
ło fa resbalsàr ne łe prime poxision in clasifica.

'Ntel 1993 vien publicà Vivo (titoło ispirà a l'omonema canson del 1988), un
albun live che xe 'na racòlta dei so tòchi pì famoxi, dove el regała 'na
anteprima de l'atmosfera che se respira quando Luca taca exibirse so'l palco.

'Ntel 1994 el partesìpa al Festivalbar co'l brano Cellai solo te, canson che
trata i rapòrti de cùbia, contài in ciàve ironica (scominsiando da ła grafia
sbalià del titoło). Ne l'albun Le cose da salvare, ła cui produsion xe stà
reałixà da Vincenzo Mancuso, vien rimarcà ła partecipasion a ła chitara de
Francesco De Gregori ne ła canson Ho bisogno di te, oltra a ła cover de Shower
the people (sciogli l'amore) de James Taylor. El disco gà anca 'na trasa ciamà
Cercautore dove Luca invita chi che cronpa el disco a remeterghe un testo novo
creà de bałìn, indicando ch'el gavarìa sielto i mejo testi par proponerli
durante i so concerti. El testo presielto e indrìoman incixo xe stà Onda
Controvento scrito da Paolo Audino.

'Ntel 1996 el firma co' ła Sony Music e al Festival de Sanremo se exibise co'l
brano Il ragazzao con la chitarra, canson dal saor country. Drìo vien publicà
l'albun Sotto lo stesso cielo dove se trova tra łe altre Ali di cartone (fra łe
più bèłe scrite da l'artista roman) e Sette candele, che trata so'łe persecusion
rasiałi verso i abrèi durante el fasismo.

Ne l'istà del 1999 el publica Musica e parole, canson che ciapa nòme da l'albun,
prodòto da Romano Musumarra publicixà co'l singoło Segnali di fumo cantà in doto
co' Tina Arena.

'Ntel xugno del 2001 ese ła so prima racòlta de sucesi Viaggio di ritorno, co'i
brani nòvi Viaggio di ritorno, Zerosei e Nessuno come noi. 'Ntel 2003 el
partesipa a Sanremo co' Fortuna inserìa nel disco omonemo, che vede ła prexensa
de ospiti quałi Marco Conidi e Roy Paci; senpre in quel'ano el conpone el brano
Il canto par Luciano Pavarotti, che xonta nel so albun. Come autor Barbarossa,
gà scrito par Gianni Morandi, Fiorella Mannoia, il Gabibbo, Raquel del Rosario,
Paola Turci, Tosca, Tina Arena, Alessandro Safina e i Dahmm.

'Ntel xugno del 2007 dopo 4 ani de fermàda, fa insìr el singoło Aspettavamo il
2000, un antìçipo de queło che vien distribuìo l'ano drìo.

So'l fenìr de avrìl 2008 vien publicà Via delle storie infinite, che ciapa el
titòło da l'omonemo brano trasmeso da alcune stasion radio.

Intra el 2008 e 'l 2010 el xe stà protagonista de un spetacoło teatrałe de
suceso dal titòło Attenti a quei due (ispirà da ła serie tełevixiva omonema).
co' l'ator Neri Marcoré. 'Ntel 2009 el gà cantà ne l'albun de Claudio Baglioni
Q.P.G.A., ne ła canson Mia libertà

Dal xenaro 2010 xe el prexentador de Radio 2 Social Club, un programa de Rai
Radio 2 trasmeso el sabo e ła domenega da łe 11.00 a łe 12.30. In sto programa
ła cui anbientasion xe un locałe imaxenario indove se ciacòła, se xoga e se fa
muxica, Barbarossa xe in conpagnìa de Virginia Raffaele ed Andrea Perroni. El 7
disenbre 2010 vien meso sul marcà l'atexo dvd+cd live de Attenti a quei due,
mentre 'ntel febraro del 2011 el partesipa al Festival de Sanremo in cùbia co'
Raquel de Rosario, co'l brano Fino in fondo. El 16 febraro 2011 ese ła raccolta
Barbarossa Social Club, par sełebràr i so oltre 30 ani de carièra, che vede ła
partecipasion de Fiorella Mannoia, Max Gazzè, Roy Paci, Neri Marcorè e Raquel
del Rosario.

Nel steso ano el partesìpa al Concerto del Primo Magio e fa parte del Sete di
Radio Tour.

El 9 magio 2012 Barbarossa debuta in tełevixion co' Max Giusti prexentando el
programa Super Club so Rai 2.

L'è el caocanonier de ła Nasionałe cantanti, avendo segnà 207 gol in 225 partìe
xogàe.



https://vec.wikipedia.org/wiki/Grafia_Veneta_Unitaria

Grafia Veneta Unitaria (scursà GVU, in vèneto se scrivarìa Grafìa Vèneta
Unitària) el xe el titoło de un manuałe, scrito in itałian, fato fare 'ntel 1995
da ła Xonta Rejonałe del Vèneto, par catar fora un sistema de scrìvare ła łéngua
vèneta che el vae ben par tuti i difarènti diałeti.

El sistema el xe sta pensà da na comision sientìfega nominà da ła Xonta Rejonale
e formà da Manlio Cortellazzo (diretore), Silvano Belloni, Luciano Canepari,
Dino Durante, Mario Klein, Gianna Marcato, Sergio Sacco, Maria Rosaria Stellin,
Ugo Suman e Alberto Zamboni.

L'açento el xe un segno che el se mete sora na vocałe tònica par mostrare ła
maniera giusta de pronunsiare na paroła. El sistema GVU el dixe de doparare
l'acento grave par tute łe vocałi (à, è, ì, ò, ù) e l'acento acuto soło par łe
vocałi é e ó (quando che łe xe sarae).

(*) in ogni caxo davanti a na consonante ghe va senpre S, sia par el suono sordo
che par queło sonoro.

Par ła Z ghe xe tanti sinbołi a seconda del suono precixo che se vol
raprexentar, ma in realtà no ghe xe maniere alternative de scrivar el steso
suono. Ła se dopara cosita:



https://vec.wikipedia.org/wiki/Do%C5%82aro_statunit%C3%A8nse

El dołaro statunitènse xè ła vałuta ufiçiałe dei Stati Unìi de Merica. Xè anca
anpiàmente utiłixà cofà vałuta de reŝerva al de fori dei Stati Uniì. El sinboło
comunèmente usà par el dołaro statunitènse xè '$'. El codiçe ISO 4217 xè USD.

El dołaro xè diviso in 100 çentesimi. Orijinariamènte xera ulteriòrmènte
sudiviso in 1000 "mill", utiłixai fin a co' ła seconda guera mondiałe non rese
l'ałuminio tropo costoso par esere utiłixa cofà metało da conio (e l'inflaxion
cresçente łi rese de vałor insignifigante).

Łe banconoe moderne son stanpae dała Federal Reserve fin dal 1929. Łe banconoe
co denominaxion supèriore ai $ 100 non son pì stanpae dal 1946. El dołaro vene
unanimèmente selto cofà unità monètària dei Stati Unìi el 6 lulio 1785. Fu ła
prima volta che na naxion adotava on sistèma deçimałe par ła vałuta. El nome del
dołaro statunitènse dèriva dal dołaro spagnoło (che a so volta dèriva dal
termine tałero), na monèta d'argento largamènte difusa durante ła guera de
indipendenxa 'merican.



https://vec.wikipedia.org/wiki/%C5%81%C3%A9ngoa_greca

El greco (in greco "ελληνική γλώσσα", pronuncià "elinikì glòssa") el partien a
ła granda fameja de łe łéngoe indoropee derivade da na łéngoa vecia comun
conoxesta cofà indoropeo.

La łéngoa greca antiga no ła gera parlà soło inte l'Antiga Grexia peninsułare,
ma anca inte łe cołònie; sto fato el ga contribuío a na difuxion de raquanti
diałeti che a se conose oncó. El greco moderno el xe parlà da xirca 14.000.000
persone, e ła xe ła xe ła łéngoa ofixiałe de ła Grexia e parte de Sipro.

El Neogreco o Greco Moderno xe come che vien ciamà ła lengua greca che se parla
desso. Co sto termine se indica, par tanto, el ultimo stadio de l'evołusion de
ła lengua greca, parlà da circa 15.5 milioni de persone soratuto in Gresia e a
Sipro. Se inisia a parlare de "Greco Moderno" a partire dal croło del Inpero
Bizantin nel 1453. Par un periodo de tempo, no ghe xe stà na lingua greca
ufiçiałe, ma tanti picołi diałeti legai pi o manco al greco antico. Al di de
oncò, el greco moderno ordinario el se basa sul demotico.



https://vec.wikipedia.org/wiki/Wikimedia_Commons

Wikimedia Commons (ciamà anca Commons o Wikicommons) xè un archivio de imaxini,
soni e altri file multimediałi có licensa libara. Commons xè un projeto de ła
Wikimedia Foundation. I file inviai a sto archivio i pol essar dopàrai
diretamente da tuti i altri projeti che i se cata soi server Wikimedia, incluxi
Wikipedia, Wikibooks e Wikisource come se i fusse cargai localmente so ogni
singoło projeto (in alcuni caxi xè però posibiłe che l'uxo de serte imaxini xè
vietà in spesifici projeti a cauxa de problematiche legixlative dovùe a lexi
locałi).

Wikimedia Commons, che inte'l xenaro 2012 ła ghèva oltre 13 000 000 file,
costituise uno dei magiori archivi de risorse multimediałi a scopo didatico e
documentałe liberamente utiłixabiłi inte'l web.

El projeto nacue el 7 de setenbre 2004 có ło scopo de costituir un archivio
sentrałixà par łe imaxini e łe altre risorse multimediałi dei projeti Wikimedia
(in presedensa ogni projeto Wikimedia e ogni edision de Wikipedia dimandava de
cargar i file multimediałi inte'l propio database). El 24 de majo 2005 Wikimedia
Commons gà raxonto ła pietra miłiare de 100 000 file multimediałi cargai. Xè stà
anca el primo projeto Wikimedia a dopàrar el softuér MediaWiki version 1.4. El
linguaxo predefinìo par Commons xè l'inglexe; l'interfasa però ła pol essar
configurà inte łe prefarense utente par dopàrar calsiasi altra łéngua. Molte
pajine łe xè xa stae tradote in varie łéngue.

Dal 2005 Wikimedia Commons nò ła parmete el caricamento de file có license mìa
libare, incluxe łe license che łe limita l'uxo comersałe del contegnùo
multimediałe o che łe xè rilasiae in fair use. Tra łe license libare acetae da
Commons, ła GFDL e łe license Creative Commons libare (overo che nò łe restringa
l'uxo al soło scopo nò comersałe e che nò łe inpedissa ła modifega del
contegnùo).

Dal majo 2005 el sito gà acumułà un'anpia cołesion. Racoje oltre 10 000
riprodusion de dipinti de publico dominio dai tenpi antichi ai moderni, oltre
7 000 file de pronunsa in varie łéngue, sentinaia de registrasion de publico
dominio de mùxega clasica e una cołesion in cresita de filmai de discorsi
storisi.



https://vec.wikipedia.org/wiki/Carboidrati

I carboidrati i xé el grupo che'l tol drénto łe più inportanti mołècołe che łe
revarda i procesi biołòxeghi. I vien anca ciamadi glucidi, sùcari o sacàridi. I
vien divixi in monosacàridi, disacàridi, oligosacàridi e połisacàridi. Infrà łe
sóe funsion catémo queła prinsipal de dar energia 'ntel proceso ciamà
metabołismo, in spesìfego in queła parte ciamada catabołismo, overosia ła
formasion de energia co ła degradasion de mołècołe grande. Co ła reasion de
osidasion del glucosio

oltra che anidride carbònica, aqua e ATP otegnimo 342 kcal par mołe (anca se, co
l'imagaxenaménto in ATP, quéłe veramente a despoxision łe xé 266 kcal/mol) da
doparar par łe funsion del corpo.

I carboidrati i pol averghe altre funsion, derivae dal fato che łe infinide
posibiłità de combinasion infrà i monosacàridi (łe mołècołe baxe dei altri
glùcidi, come tuti i altri monòmeri par i respetivi połìmeri) łe perméte na
granda varietà de mołècołe desferénti. Cusì glicògeno e àmito i fa da reserve de
energia (respetivamente) par anemałi e piante, ła strutura de łe quai ła ga ła
sełułoxa come mołècoła baxe.

I se destingue asae dai idrocarburi, che i no contien osìgeno insieme al
carbonio e al'idrògeno, anca se i ga un nome che'l ghe somégia.

I monosacàridi i xé i sùcari baxe, che mési insieme i dà mołècołe più grande. In
tèrmini chìmeghi, i xé aldèidi o chetoni che i ga grupi osidriłi (-OH) par ogni
carbonio che no'l xé ocupa dal grupo carbonìłico (=O). I ga come formula
mołecołar fondamental CnH2nOn, overosia i xé formai da mołècołe de aqua par ogni
carbonio. I vien destinti in baxe al grupo aldeìdico o chetoso (monosacàridi
aldosi e chetosi), al nùmero de carboni del schèłetro (che i va in gènere da tre
a sie, dónca se parla de monosacàridi triosi, pentosi e esosi, coi tetrosi che i
ga poca inportansa) e al'orientaménto dei grupi osidriłi (spece del quarto
carbonio de ła caéna, se destingue cusì levogiri – a sanca - e destrogiri – a
dreta -).

I disacàridi i xé el rexultà del union de dó monosacàridi. Ła reasion che ła
porta a ła formasion de un legame glicosìdico ła xé de condensasion in quanto ła
porta ła formasion de na mołècoła de aqua par ogni legame formà. El sacarosio el
xé el sùcaro più cognosuo infrà tuti e'l se cata in tute łe tołe daspò che'l
vien cavà dal'erbetarava o da ła cana da sùcaro; el xé formà da na mołècoła de
glucosio a ła qual ghe vien tacada na de frutosio, ła fòrmuła dónca ła xé
C12H22O11. El latosio el xé dà dal'union de glucosio e galatosio e'l xé el
sùcaro de ła late; el maltosio el xé dà dal union de dó glucosi.

Anca diti sùcari conplesi, perché i riva a averghe mière de monosacàridi, i
połisacàridi i ga na strutura cusì ramifegada e granda che no ła perméte de
degerirli sùbito, ma i ga bixogno de èser frasionai in tochi pìcołi prima de
intrar 'nte ła circołasion sanguìgnea. Altre caraterìsteghe che i fa desferénti
dai altri sùcari łe xé el saor (anca se tegnéndo in boca par un fià un toco de
pan se scoménsa a sentir un saor dolse par l'ativasion del'enzima amilasi
contegnùo 'nte ła sałiva) e'l fato che i no se desfa in aqua.

I połisacàridi i pol èser divixi in dó grupi. El primo el xé queło dei
połisacàridi de reserva e i più inportanti de sti qua i xé l'àmito (reserva de
sùcari par łe piante, catà soratuto in magnar come cereałi, patate e derivai)
e'l glicògeno (reserva de sùcari par i anemałi, indove ła vien imagaxenada 'ntel
figà). El secóndo el xé queło dei połisacàridi de strutura e i più inportanti de
sti qua i xé ła sełułoxa (costituénte fondamental de ła parete sełułar,
escluxiva de łe sèłułe vegetałi) e ła chitina (catada 'ntel exoschèłetro de
particołari inseti).



https://vec.wikipedia.org/wiki/Tr%C3%A9nto

Trénto (Trènt in Trentin) l'è ła sità cavedal de ła Provinsia Autonoma de
Trénto, en ła Region Trentin-Alto Àdexe e en Itałia. Ła sta su łe rive del Àdexe
e l'è sircondada de monti alti sirca miłesinquesénto-domiłe metri. Ła ga pasà
sentomiła abitanti e l'è recordada dapertuto perché dal 1545 al 1563 gh'è stà el
Conséjo de Trénto.

Ła sità ła se cata sol fondoval del'Àdexe, 55 km a sud de Bolxan e 100 km a nord
de Verona. A ovest ła xé sorastada dal Mónte Bondon (Cima Palon 2090 m s.l.m.),
a nordovest da ła Paganeła (2125 m s.l.m.), a nordest dal Mónte Całixio (1096 m
s.l.m.), a est da ła Marsoła (1738 m s.l.m.) e a sudest da ła Vigołana (Becco de
Fiładona, 2150 m s.l.m.). Ghe se cata ła stasion meteorològega de Trento; ła
sità ła xé stada ła pì coverta da ła "nevegada del sècoło".

Ła sità de Trénto rapprexenta el sentro un'àrea urbana conprexa
longitudinalmente fra Mexołonbardo e Roveredo e diładada a est verso ła
Valsugana, oltre el comun de Pergine.

Trénto ła prexenta estreme deversidà teritoriałi e de popołasion. Ła popołasion
comunal non ła xé presente soło en sità, ma anca en un mucio de sentri sparsi
(soborghi), tanto difarenti l'un dal'altro e chei conserva ancora na propia
identità che ła sia urbana, paexana, rural o montana. Ła sità antiga conta
55 197 abitanti (otobre 2004). El comun corisponde al'aglomarà urban, al qualè
xé qualca volta incluxo quel de Lavis (8 000 ab.; i supera conpagni i 120 000
abitanti). Łe altre localedà confinanti łe xé separae par motivi orogràfeghi.

Fra i soborghi, quel pì popołoxo el xé Gardoło (a nord de ła sità, 12 449
abitanti ła sircoscrision), mentre quel manco popołado el xé Sardagna (soło
1 106 abitanti). Ła magioransa dei soborghi ła xé distribuida sol fondoval
del'Àdexe o su łe cołine a est de ła sità, mentre el paexin de Sardagna, catà a
ovest el xé su un pian pieroso a 560 metri s.l.m. e el xé łigà al fondoval da na
pìcena funivia; i paexi del Bondon i xé invese catai fra i 490 metri s.l.m. de
Vìgoło Baxelga ei 1650 metri de Vaxon e i fa tuti parte de ła stesa
sircoscrisione comunal.

Ła grandesa del teritorio comunal ła fa derivar dónca na densità de popołasion
miga carateristiga de sità conpate e a forte concentrasion de popołasione
(668 ab./km² contro, par exempio, i 1 869 ab./km² de Bolxano).

Trénto ła tien un łigame molto streto co ła montagna, en particołar col Mónte
Bondon, ciamà anca l'Alpe de Trénto, parte del teritorio comunal se pol 'ndarghe
so en poco tenpo dal sentro sitadin co ła strada provincial.



https://vec.wikipedia.org/wiki/Piante

El regno de łe piante (Plantae Haeckel, 1866) el contien a ocio 350 000 spece de
organismi vivénti, destinti de sòłito co nomi de àlbori, arbusti, caspi, erbe,
roeghine, sucułénte, felse, muschi e ancor paréci altri.

La magior parte de łe piante che łe xe conosuo łe xé mese drénto el grupo de łe
Angiosperme (divixion Magnoliophyta), co, a ocio, 250 000 spece che ła se
destingue da łe altre divixion par ła produsion de fióri seguia, daspò
l'inpołinasion, da ła formasion de séme serai e proteti drénto un fruto.

Ła parte de ła biołogia che ła revarda el studio de łe piante ła xé ła botànega.

Ai inisi el regno de łe Piante (en maniera più s-ceta, el regno Vegetal) el
contegnéva anca organismi eteròtrofi, come i Fónghi, e tuti i bateri. Daspò łe
Piante łe ga tacà a èser i sołi organismi autòtrofi plurisełułari, co ła
creasion del regno dei Protisti, chel contegnéva tuti i organismi unisełułari
anca autòtrofi.

Ancó se taca de nóvo a portar indrio 'ntel regno de łe Piante i organismi
unisełułari autòtrofi, basta che i sia eucarioti. Sta roba ła pol referir en
particołar a łe àłeghe verde, par tradision conpagne ai Protisti; sta qua łe
faria parte del regno de łe Piante, parché łe ga sèłułe co łe parete de
sełułoxa, łe ga el stéso tipo de clorofiła de łe piante terestre e łe produxe
àmido co ła fotosìntesi.



https://vec.wikipedia.org/wiki/Ocio

L'ocio el xé un òrgano de sénso chel fa parte del paramento vixivo. El manda
signałi, traverso el nervo òtico al serveło. 'Ntel ómo l'ocio el pol ciapar tuti
i cołori col'ónda de frequénsa infrà 400 e 700 nm, dónca miga i infrarósi e i
ultraviołéti. Altri i ga oci che i ciapa ónde de frequénsa difarénte.

I inseti e i crostàcei i ga oci conplesi, formai de altri océti sénplixi. I ragi
de łuxe i crea imàxene sìngołe che łe vien mése conpagne par sorapoxision, come
un moxàico: sto sistema nol tol bén tuti i detagi, mal ciapa anca i moviménti
più picenini.

Ghe xé animałi, come ła suéta, che i xé più bóni a véder de note parché i ga un
magior nùmero de bastonsełi (sèłułe de ła rètina che łe łavóra co póca łuxe,
conplementari ai coni chei pol destìnguer fórma e cołor).

El ocio del omo, dito "bulbo ocułar" el xé conpleso e bastansa bón. El se cata
'ntel cavità ocułare 'ntel cranio e se pol divìder en una parte de vanti e
n'altra de indrio. Da drio ghe parte el nervo òtico, chel se orìxena 'ntel bulbo
co diramasion. Da vanti ghe xé al séntro ła pupiła, buxo nero chel tol i ragi,
ł'ìride, menbrana muscołare che ła strénsa e slarga ła pupiła drio de quanta
łuxe ghe xé e che ła xé cołorada. Ste qua łe xé protete da ła còrnea. A diféxa
del ocio ghe xé anca flùidi de łàgreme che ło neta da bateri, pólvere, ecc...



https://vec.wikipedia.org/wiki/Los_Angeles

Los Angeles (nome orisenario: Ciudad de la Iglesia de Nuestra Señora de Los
Angeles sobra la Porziuncola de Asìs, comunemente brevià in LA), a xé a pì
granda cità de la California e a seconda de tuti i Stati Unìi de Merica. Co New
York e Chicago a xé una de le tre metropoi pì inportanti del paese e el xé un
centro economego, de coltura, sientifego.

El sindego el xé Antonio Villaraigosa, primo sior de orisene spagnole a deventar
sindego dal 1872.

Proabilmente el sinbolo de LA el xé la famosissima scrita su le coline de
Hollywood sora de la cità. Uncuò Hollywood le xé na meta turistega, ma le pì
inportanti case del cinema se ga da tenpo trasferìo fora de la cità (soratuto
inte la San Fernando Valley, da chel'altra banda de le montagne) e quelo che el
stà oncora là dai ani de oro xé le stele co i nomi dei divi sui marzapiè e i
locai de moda nel Sunset Boulevard. De note, comunque, no xé tanto racomandà
pasegiar la zona de Hollywood Boulevard, cofà anca Downtown.

La municipalità de Los Angeles la costituisse, insieme a tanti altri centri de
le contee de Los Angeles e Orange na vastissima area urbana che co oltra 12
migioni de abitanti la xe la seconda dei Stati Unìi dopo de quela de New York e
intra le prime del mondo. I abitanti de Los Angeles, conossùi anca come
"Angelenos". La cità la ga una de le popolazion pì diversifegae etnigamente del
mondo. Inte i Stati Unìi, solo Miami la ga na parcentual pì granda de abitanti
nassùi a l'estaro. L'Aeroporto Internazional de los Angeles (LAX) la xe la
magior porta de acesso de la cità soratuto par i inmigrai. La popolazion de
orisene ispànega (soratuto messicana) la aumenta in mesura considerevole de ano
in ano, al punto che oramai el 46,53% la xe de orisene latina e la cità la xe
intieramente bilengual. La popolazion asiatega la xe la pì granda dei Stati Unìi
(inte la contea de Los Angeles vive cerca 1 400 000 de asiàteghi. Los Angeles la
ospita le pì grosse comunità mondiai de armeni, filipini, guatemalteghi, ongari,
israeliani, coreani, messicani, salvadoregni, thailandesi e fora dei rispetivi
paesi. A Los Angeles se cata anca le pi grande comunità statunitensi de iraniani
e zaponesi. Anca la popolazion de orisene nativa mericana la xe consistente.

Cofà a New York, a Chicago o a San Francisco, la comunità italo-mericana la xe
numarosa; cofà quela de orisene irlandese a todesca. El stesso el val par i
afro-mericani che i rapresente l'11,2% de la popolazion.



https://vec.wikipedia.org/wiki/Irlanda

Ła Irlanda (Éire en irlandexe e Ireland en inglexe), ufisialmente Republica de
Irlanda, ła xe un paese de ła Eoropa osidental. Ła confina a nordest co ła
Irlanda del Nord, ke fa parte del Regno Unido.

Par un çerto tenpo, xera posibiłe vegner a pie da ł'Eoropa fin in Irlanda;
difati ghe xe trace, 'ntel periodo Mesołitico, 8000 ani prima de Cristo, deła
presensa de omeni rivà dal continente. Mejari de ani pi vanti, 'nteł'era del
Fero, xe rivà i celti, fra ł'otavo e 'l primo secoło vanti Cristo, e i xe
diventà ła definitiva popołaxion de ł'Irlanda. I Romani no xe mai sbarcà su
ł'isoła, ma i ła conoseva col nome de Hibernia.

'Ntel 5° secoło dopo Cristo, anca grasie a San Patrisio , xe rivà el
Cristianesimo. 'Ntel alto Medioevo, visto ke ł'ixoła ła xera al riparo dełe
invasion barbariche, ghe xe sta na grande fioridura culturałe cristiana in
raquanti monasteri sparsi 'ntei diversi regni celtici, con produxion de
manoscriti (el "Libro de Kells"), bigiù e altri atrezi. Ma soratuto xe partii
dał'Irlanda un saco de misionari (San Cołonban, San Gało etc.) ke in pratica i
ga riportà indrio el Cristianesimo in Eoropa, dove ke ghe gera devastaxion e
guere continue. Dal nono secoło, però, taca a rivare ondà de vichinghi, ke brusa
monasteri, ciese e case, ma ke anca i se inpianta pian pian su ł'ixoła,
mis-ciandose coi celti e fondando çità come Dublin, Cork, Limerick, Waterford.

'Ntel 1171 i inglesi, col re normano Enrico secondo, i invade ł'Irlanda.
Scuminsia secołi de guere fra i celti (o celto-vichinghi) e i inglesi, ke vol
comandare. Ała fine, 'ntel 1603, i inglesi i vinse na volta par tute. Col fato
ke intanto ł'Inghiltera ła gera diventà protestante, mentre ke i irlandesi i
gerà restà catołici , i inglesi, ała fine del 17° secoło, i ga portà in Ulster
coloni protestanti dała Scozia e dał'Inghiltera. Co ła guera portà da Cronwell
in Irlanda contro i catołici xe morta metà deła popołaxion. Dal 1641 el
parlamento de Dublin no'l ga pi acetà catołici, anca se el 90% deła popołaxion
ła xera catołica. I irlandesi i ga tacà, 'ntel corso dei secołi, a ałearse co
tuti i nemisi deł'Inghiltera, basta ke i ghe dese na man a butarli fora, ma ła
ghe xe senpre 'ndà sbusa. Prima coi spagnołi de Filippo Secondo , dopo coi
francesi , infine coi todeschi .

'Ntei ani quaranta del 19° secoło, su 8 miłioni de Irlandesi, 1 miłion xe morto
de fame 'nteła "Grande Carestia" e 1 miłion e mexo xe emigrà; par sta tragedia
xe sta ancà incolpà łe połitiche agricołe protezionistiche del governo inglese,
incurante del destin dei catołici irlandesi.

Dopo ła rivolta del 1916 e ani de guerija, ała fine, 'ntel 1921, xe rivà
l'indipendensa, ma 6 dełe 9 contee deł'Ulster łe xe resta łigae al Regno Unido
cofà Irlanda del Nord. Tra i Irlandesi ghe xe sta quełi ke ga acetà
l'indipendensa fata cusì, coła spartixion, e quełi ke i vołeva continuar ła
guera finkè l'Irlanda no ła fuse sta unida. Cusì xe s-ciopà ła "Guera civiłe",
durà fin al 1923, quando ke ga vinto i primi. Fra i altri, 'nteła guera civiłe
xe sta copà anca el patriota deła lota par ł'indipendensa, Michael Collins.

Par tradixion, ł'ixoła de Irlanda ła xe divisa in quatro provinçe: Connacht,
Leinster, Munster e Ulster, co 32 contee, ventisie dełe quałi łe xe 'nteła
republica de Irlanda.

Ła xe divixa in 26 consiji de contado (county councils), 3 consiji de sità e de
contado (city and county councils), 2 consiji de sità (city councils)

Ł'Irlanda ła ga na economia vispa e ativa. El redito pro capite xe el secondo al
mondo.

Dopo ł'indipendensa, ła republica ła xera pitosto poareta e ła se tegneva su co
ł'agricoltura. 'Ntel 1973 coł'entrada 'nteła Comunidà Eoropea (adeso Union
Eoropea), xe canbià łe robe. Un uso intełigente dełe risorse mandà da Bruxelles
e na połitica fiscałe de tase base par quei ke meteva su inpresa, ga fato
s-ciopar l'economia. In particołare, el baso prelievo fiscałe par i capitałi
foresti e el fato de esare un paese de łengoa inglexe drento l'Eoropa, ga atirà
un saco de multinasionałi e de capitałi apunto, co na cresita vertical
deł'economia scancełando ła disocupasion. 'Ntei ani 90 del ventesimo secoło ghe
xera un taso de cresita del 10% ał'ano e ł'Irlanda, par questo vegneva ciamà ła
"Tigre Celtica". 'Ntel 2006 se xe rivà al punto ke i do governi deł'Irlanda e
dei Stadi Unidi d'America i ga fato 'n acordo ufiçial par regołar ł'imigrasion
dał'America de gente in çerca de lavoro, quando ke na volta i xera miłioni i
Irlandesi ke partiva in nave par trovar lavoro in America.

"Éire" (che coretaménte el va pronuncià [ˈeːrʲə]), el riciama al nome de na
divinità anticamente ciamada Ériu, na dea mitołòxega ceh ła ga jutà i gaèłisi
inte ła conquista de l'ìxoła irlandéxe. Éire el xe na fórma nominativa del
sostantivo in gaèłico, sendo ła fórma dativa Éirinn e cheła xenitiva Éireann.

"Ireland" el xe ła contrasion de Ériu e de el xermanego (vecio noren o vecio
inglexe) land, "tera".

Ła Costitusion irlandéxe, de el 1937, ła aférma che el "nome" del stato el xe
Éire in irlandéxe, e po' Ireland in ingléxe. El Republic of Ireland Act, de el
1949, el aférma che ła "descrision" oficial de el stato ła xe Poblacht na
hÉireann in irlandéxe e Republic of Ireland in ingléxe, par distìnguar el stato
da l'ìxoła intiera e enfatixar ła fórma republicana oltre che ła total
indipandénsa.

Ła nasion ła ga anca altri nomi e soranomi in ingléxe cofà Éire, The Free State
(el "Stato łìbaro") e Twenty-six Counties ("łe 26 contee").

Seben che tante olte sìe doparà el nome estéxo, che el xe l'ùnego tra l'altro
asetà dal Regno Unìo, par tratai e inisiative internasionałi, el vien uxà el
sénplise nome "Irlanda".

Spéso inte'l Regno Unìo el vien ciamà anca Southern Ireland ("Irlanda del Sud").

Da el 2007 el stato el xe ciamà co tute e do łe łéngue costitusionałi, irlandéxe
e ingléxe, co i contraségni "Éire Ireland"



https://vec.wikipedia.org/wiki/Iraq

L'Iraq el xe un Stato del Medio Oriente, situà nel sud-ovest asiatico. El
confina co l'Arabia Saudita e el Kuwait a sud, la Giordania a ovest, la Siria a
nordovest, la Turchia a nord, e l'Iran verso est. El xe bagnà da el Golfo
Persego a sudest.

El so teritorio el corisponde a quelo de la vecia Mesopotamia, la "tera dei do
fiumi" (Bilād al-Rafidayn in arabo), mentre el nome de desso el vien dal persian
eraq, che vol dir "tere basse" (rispeto a l'altopian iraniano).

In Mesopotamia xe nato alcune de le pi vece siviltà del mondo: i Sumeri, i
Babilonesi, i Assiri. La ga fato parte de l'inpero persian fin quando xe rivà i
Arabi in tel 656 d.C.. I Arabi i ga portà l'Islam e Baghdad la xe deventà una de
le sità pi inportanti del mondo islamico. I Mongoli i ga invaso do volte
l'odierno Iraq, nel 1251 e dopo nel 1401 con Tamerlan. In tel 1638 el xe passà
soto l'inpero otoman.

A la fine de la prima guera mondial i lo ga ciapà i britaneghi, che i lo ga
proclamà indipendente el 1° otobre 1919, soto forma de monarchia. I britaneghi
però i ga continuà a governarlo co un mandato de la Società de le Nassion e nel
1941 i ga stofegà nel sangue un colpo de stato sostegnùo da la Germania nazista.
Finìa la seconda guera mondial i britaneghi i xe ndà via, ma in tel 1958
l'esercito iracheno el ga fato n'altro colpo de Stato proclamando la republica.

Dopo varie lote par el potere, nel 1979 Saddam Hussein el xe deventà presidente
de l'Iraq, metendo su na ditatura. In tel 1980 l'Iraq, col sostegno economico
dei mericani, el ga atacà l'Iran dove da poco i gavea parà via el scià e messo
su na republica islamica. La guera la xe finìa solo nel 1988 sensa canbiamenti
teritoriali e con piassè de un milion de morti.

In tel 1990 l'Iraq el ga invaso el Kuwait. In risposta le Nassion Unìe le ga
autorixà l'invio de na forsa multinassional guidà dai mericani, che nel
zenaro-febraro 1991 la ga liberà el Kuwait.

El 19 marso 2003 l'Iraq el xe stà invaso da na coalission guidà dai mericani,
che ga conquistà in pressia tuto el paese, metendo in piè un governo novo, de
tipo democratico. In tel dicenbre 2003 i mericani i ga ciapà Saddam Hussein. Le
nove autorità irachene le lo ga processà e condanà a morte pa i so crimini. El
30 dicenbre 2006 i lo ga picà. El novo governo el ga vuo finora tanti problemi,
sopratuto par via dei atachi teroristici scadenà dai islamici fondamentalisti
contro i soldai ocupanti, che de conseguensa no i ga gnancora podesto ndar via
par paura che el governo iracheno nol sia bon de controlar da solo el paese. In
più drento del governo a olte i barufa tra le etnie prinsipali. Però pararìa che
un fià a la olta sti problemi i se staga risolvendo. I mericani i pensa de
poderse ritirar da l'Iraq nel 2011.



https://vec.wikipedia.org/wiki/An

An an al indica an periodo de tenp pari a quel doperà da la Tera par conpletar
la so orbita dintorn de 'l Sol. An an al è dividest in 365 dì, ma da' che la
Tera la feniss al so giro te 'n tenp poch pi lonch se à rendest necessario
dontar i ani bisesti fati de 366 dì, par coreger la diferenža. par estension al
nome se 'l dopera par al periodo orbital de qualunque pianeta, te 'l qual caso a
"an" ghe gnen dontà an agetiu (come "an maržian"). In astronomia gnen definidi
diversi tipi de an:

Al Calendario normalmente al tenta de adeguarse a 'l an tropico, parchè le
stajon le è determinade da sto tipo de an. Par motivi pratici al an de 'l
calendario al è fat da 'n numero intiero de dì. te 'l calendario dess in vigor
te la società ocidental, al calendario gregorian, i ani i à 365 dì. A 'l scopo
de cenerlo sincronizà co 'l an tropico, ogni 4 ani an calendario al conta 366 dì
(an bisest). La principal ecežion a 'l calendario gregorian la è al calendario
islamico, an calendario lunar senža ani bisesti, secont al qual le ricorenže le
se sposta te le stajon.

Al an gaussiano al dura 365,256 898 3 dì, e al è derivà da la "costante
gravitažional gaussiana" che la gnen espressa in unità de 'l sistema solare.

Al an besseliano: al è an an tropico che 'l scominžia quando che al Sol al rua a
la longitudine elitica di 280°. Sta longitudine la gnen senpre dondesta arent a
'l 1° de genaro. Al ciapa al nome da 'l astronomo e matematico de 'l XIX secolo
Friedrich Bessel.



https://vec.wikipedia.org/wiki/%C5%81ibia

Ła Łibia (en arabo: ليبيا), ufisialmente Granda Jamāhīriyya Araba de Łibia
Popołare e Sociałista el xe on Stato del Nordafrica parte del Maghreb. El xe
conprexo tra ł'Egito ad est, el Sudan a sudest, el Ciad e el Niger a sud e
ł'Algeria e ła Tunixia ad ovest; el xe bagnà da el Mar Mediteraneo a nord.

No ghe montagne de rilievo. La costa xe piata da la Tunisia al Capo Misurata,
sabiosa fin a Bengasi, pi alta e rociosa fin a Ras el Tin. Le acque del Golfo de
Tobruk ie profonde. I fiumi xe stagionali con esclusion de el Kiam, el Ramla e
el Derna.

Abitá fin da i tempi preistorici, i primi ricatamenti de valor xe quei del tempo
de i fenici (VI secolo a.C.) su la costa.

Co la terza guera punica nel 146 a.C. Roma gha conquistá Cartagine e la costa de
la Libia. La region ciapa el nome de Tripolitania.

Ła so cavedal ła xe Tripołi. Altre sità inportanti łe xe Bengasi, Misurata e
Beida.

I Libeghi moderni xe el resultà de smissiamenti infra i berberi locai e i arabi
e altri povoi che i jera pasai da ste tere. Ghe xe uncora grupi berberi che no
se ga smissà co de altri povoi.

La zente la parla arabo. El berbero el xe doparà ma no'l xe reconossuo.
L’inglese e el talian i xe doparai par far marcà.

La Libia xera on paexe agricolo, la pesca l’era comun su la costa. L’agricoltura
la xe ristreta al 1,2% del teritorio.



https://vec.wikipedia.org/wiki/Servia

Ła Servia, ufisialmente Republica de Servia (en serbo Република Србија,
Republika Srbija) ła xé no Stato del sud-est del'Eoropa, ne ła regiòn dei
Balcani. Ła confina a nord co ła Ongarìa, a nordest co ła Romania, a sudest co
ła Bulgaria, a sud co ła Macedonia e ła Albania, a sudovest co el Montenegro, a
ovest co ła Bosnia-Erzegovina e a nordovest co ła Croasia.

El paexagio de ła Servia setentrionałe el xé costituio da na vasta pianura
ałuvionałe che ła se stende fin a ragiunger el Basopian Panònego, del qual ła
Servia conprende ła porsion meridionałe, ła Vojvodina. Ła xona ła xé atraversaà
da qûalche fluente del Danubio e ghe xé poche modeste are de riłievi cofà a
exenpio ła catena cołinare de Fruška Gora (539 m s.l.m.).

Ła Servia ła xé traversà da mùci fiumi, grande parte del teritorio del paexe fa
parte del baxin del Mar Negro, soło ła parte sudoçidentałe fa parte del baxin
del Mar Adriatico e ła parte sudorientałe fa parte del baxin del Mar Egeo .

El Danubio traversa el paexe da ovest a est par na longhesa conpłesìa de çirca
588 km, 'ntel só percorso el xé ałimentà da numeroxi fluenti:

I łaghi naturałi de ła Servia i xé pochi e rełativamente picenini, tra łori gh
xé el Palić (5 km²) e el łago Ludaš 'nte ła Servia setentrionałe vixin Subotica.
I łaghi i xé prinsipalmente de orijin artifiçiałe. El prinçipałe el xé el łago
Ðerdap (253 km²) al confin con ła Romania. Altri baxini artifiçiałi i xé el łago
Vlasina 'nte ła parte sudorientałe del paexe, el łago Gazivode sul fiume Ibar
'nte ła parte sudosidentałe, el łago Zlatar sul fiume Drina 'nte ła region del
Sangiaccato, e el łago Zvornik.

Ła parte setentrionałe del paexe ła gà un clima de tipo continentałe influensà
da łe mase d'aria provenienti dal nord ed est eoropeo, con inverni frédi e
estati calde e umide, łe precipitasioni łe xé distribuìe lóngo tuto l'ano. 'Nte
ła parte meridionałe e sud-oçidentałe del paexe ghe xé un clima el
prevałentemente caldo e seco en estate e autuno e rełativamente frédo e rico de
preçipitasioni nevoxe en inverno, cauxae de łe influense da parte del Mar
Mediteraneo, anca si łe Alpi Dinàreghe łe forma no sbaramento par łe mase d'aria
calda.

Ło Stato servo el se gà formà int'el XI secoło, el xé divegnù un Regno stabiłe
'ntel 1220 col re Stefano II Nemanja.

En sèguito a un periodo de espansion teritoriałe, 'ntel 1346 ła Servia ła gà
costituio un Inpero che el 'ndava dal Danubio al nord de ła Grecia.

Co ła sconfita 'ntel giugno del 1389, 'nte ła storega bataja de Kosovo Polje, e
i sucesivi scontri 'ntel nord del Paexe, el gà tacà par ła Servia el łongo
período de ła dominasion otomana (1459-1804).

Ła Servia, co l'inisio del'XIX secoło, sostegnua ancà dal'Inpero Ruso, ła gà
tentà de aumentar ła sóa autonomía rispeto a l'Inpero Otoman e ła se gà struturà
'ntel semi-indipendente Principato de Servia (1815). El Principato el gera
caraterixà da na lota interna enfrà łe dó dinastíe pì potenti del Paexe, i
Obrenović ei Karađorđević.

'Ntel 1878 el Congreso de Berlin el gà riconosesto l'indipendensa de ła Servia e
del vixin Montenégro.

I do Stati i gà partesipà a łe Guere dei Balcani (1912-1913) contro ła i otomani
prima e ła Bulgaria dopo, e i xe vegnesti fora da ła guera pì forti e co un
teritorio pì grando. El progeto de unificasion dei do regni el xe stà fermà però
da l'Àustria-Ongarìa. Ła stesa Austria-Ongaría ła gà diciarà un toco de tenpo
dopo guera (28 de giugno 1914) al'anbisioxo Regno de Servia, dopo che l'arciduca
Francesco Ferdinando el xé stà copà da parte de Gavrilo Princip, un nasionałista
servo. Dopo ła concluxion de ła prima guera mondiałe, ła Servia ła xé divegnua
parte del Regno dei Servi, Croati e Sloveni soto ła dinastía dei Karađorđević;
int'el 1929 el Regno canbia nome in Regno de Jugoslàvia</ref>,

Dorante ła seconda guera mondiałe, dopo el smenbramento del Regno de Jugoslàvia,
ła Servia ła xé divegnua no Stato fantocio de ła Germania nasista afidà da
Hitler al xeneral Milan Nedić e al nasista serbo Dimitrije Ljotić. El governo
fiłonasista de Nedić el gà cołaborà pienamente con ła Germania fin a ła
łiberasion da parte conxunta de ła cavedal da parte del'Armata Rossa e dei
partixani jugoslavi 'nte l'otobre 1944. Tito en queła ocaxion el gà abandonà
l'íxoła de Łisa, dove el jera soto protesion anglexe, e el se gà trasferio a
Belgrado dove, par farse acetabiłe da ła çità ostiłe al comunismo, el gà
proçeduo con anpie amnistie ai cołaborasionisti integrandołi de ła Armata
Popołare de Łibarasion de ła Jugoslavia.

Dopo ła seconda guera mondiałe, la Servia gà costituio una de łe sié republiche
de ła Republica Sociałista Federałe de Jugoslavia (1945-1991), guidà par un
łongo periodo da Tito.

'Ntel 1992, dopo el siojimento de ła RSFJ, Servia e Montenégro łe se gà asocià
'nte ła Republica Federałe de Jugoslavia (1992-2003), divegnua Union de Servia e
Montenégro 'ntel 2003.

Col referendum che l'è stà svolto en Montenégro el 21 de majo 2006, el
Montenégro el ga decixo de 'ndar fora dal'Union e de otegner el riconosimento
internasionałe e ła piena indipendensa. Ła Confederasiòn xé stà siolta e ła
Servia ła ga otegnù cusì indiretamente ła ricostitusion de un'entità statałe
nasionałe autónoma dopo çirca 90 ani en i quałi ła gavéa sperimentà projèti de
Federasion e Confederasion con łe altre rejoni abitae dai slavi del sud. Cofà
stabilío da ła Carta Costitusionałe de ła Confederasion, ła Servia ła xé stà
riconosesta cofà dirèto sucesor del'Union Statałe, drìo ereditar el sejio de ła
Confederasion al'ONU, łe asociasioni a łe organizasioni internazionałi e tuti i
tratai biłaterałi stipułai coi altri Paexi.



https://vec.wikipedia.org/wiki/Pakistan

El Pachistan, ufisialmente la Republica Islamica del Pakistan (in Urdu پاکستان),
el xe un Stato de l'Asia meridional. El Pakistan el confina co l'Iran a
sudovest, l'Afghanistan a ovest, la Cina a nordest e l'India a est; el xe bagnà
dal mar Arabico a sud.

El xe nato nel 1947, a seguito de l'indipendensa de l'India britanica. I
musulmani no i volea vìvar in te un Stato a majoransa indù, quindi i gà convinto
i inglesi a crear do Stati separà. A l'inissio el Pakistan el xera fato de do
tochi, distanti 1.800 chilometri e separài da l'India: quelo ocidental (el pi
grando e sede de la cavedal Islamabad) e quelo oriental. El Pakistan oriental,
ritegnendose discriminà, el se gà ribelà nel 1971 fasendose jutar da l'India, e
el gà dichiarà l'indipendensa come Bangladesh.

El xe divixo in 4 province e 2 teritori; el aministra de facto anca do aree
int'el Kashmir.

Con piassè de 150 milioni de abitanti, el xe el sesto Stato piassè popoloso del
mondo, oltre ad èssar el secondo Stato musulmano pi grando al mondo dopo
l'Indonesia.



https://vec.wikipedia.org/wiki/Inpero_Otoman

L'Inpero Otoman o Całifato Otoman o anca Inpero Turco, durà dal 1299 al 1922, el
xe stà un vecio Stato goernà dal popoło dei Turchi Otomani, che i se ciamava
cosita da Osman, el fondator de ła dinastia otomana.

Ł'avansada dei turchi otomani ła xe sta rapida: intel 1354 i ga superà el streto
dei Dardanei, intel 1361 i ga conquistà Adrianopoli, intel 1389, a seguito deła
bataja dita Kosovo Polije, i ga abatù el regno de Servia e intel 1393 i ga
conquistà el regno de Bulgaria, rivando a minaciar ł'Ongaria. El re ongarexe
Sigismondo el provà a fermarli ma el xe sta batù inte ła bataja de Nicopoli
intel 1396.

Nel so momento de masima espansion (XVI-XVII secoło) el controlava un bel toco
de l'Europa sud-oriental, el Medio Oriente e el Nord Africa. Ła so cavedal
storica ła xera Costantinopołi (che lori i ciamava Istanbul), conquistà nel 1453
ai Bizantini. L'inpero el xe sopravisù fin al 1922, quando el xe cascà dopo ła
sconfita in te ła prima guera mondial, e al so posto xe stà fondà ła Republica
Turca, parando via el Sultan.



https://vec.wikipedia.org/wiki/Fiume_(Croasia)

Fiume (en croato Rijeka) ła xè na sità de ła Croasia, ła tersa dopo Zagavria e
Spàłato. Ła gà 155.000 abitanti.

Fiume ła xè nata come cołonia romana de nome "Tersticae", po ła xe deventà sità
del regno Francopane, par dop deventar parte del regno Austriaco. In sto tenpo
Fiume xè un paese importante, soratuto quando che i Austriasi i costruise ła
ferovia (1873). 'Nte'l 1918, al tèrmine de ła Prima guera mondiałe, ła xé pasà a
ła Jugoslavia anca si i tratai de Łondra (1915) i dixea che ła dovéa deventar
itałiana. Cusì el poeta Gabriele d'Annunzio el gà organisà ła cusidita Inprexa
de Fiume e i Tratai de Rapało i gà stabiłì i confini infrà Itałia (co drento
Fiume) e Jugoslavia. Dopo ła seconda guera mondiałe ła xé andà ai jugoslavi e ła
majoransa itałiana de ła popołasion gà exodà en Itałia. Ła Croasia se gà fata
indipendente dal 1991.

Fiume xè na bea cità, che val ła pena visitar, anca par più de na sornata,
magari fasendo un siro per Abasia, na cità la visino con la parte del Mar
Adriatico più beo. Comunque ła cità gà dei bei monumenti come el Teatro Zajc e
ea Cesa de San Vito. Ma ea cosa più bea, a pochi minuti dal centro, xè el
Casteło de Tersato.



https://vec.wikipedia.org/wiki/Danimarca

La Danimarca, la xè un Stato che el se trova in tel nord de l'Europa. La confina
a sud co la Germania. La xè bagnada dal Mare del Nord a ovest e dal Mar Baltico
a sudest, e la xe separada da la Norvegia e da la Svezia dai stretti de
Skagerrak a nord e de Kattegat a nordest.

La xè considerà parte dei Paesi Scandinavi, ma in realtà no la se cata mia su la
penisola scandinava. El paese el xe fato da na granda penisola, el Jutland, e un
zentinaro de isole e isolete (le pi grande le xe Sjælland, Fyn, Falster,
Lolland, Vendsyssel-Thy e Bornholm). Grassie a sta conformazion giografica,
storicamente la Danimarca la ga senpre poduo tegner d'ocio chi ndasea drento e
fora dal Mar Baltico.

La Danimarca la xe na monarchia da pi de mile anni: nel 1849 la xe deentà na
monarchia costituzional, e dal 1901 la xe na monarchia parlamentar.

El Regno de Danimarca (Danmarks Rige) el ciapa rento, oltre a la Danimarca vera
e propria, anca le Isole Fær Øer e la Groenlandia, che i ga comunque na granda
autonomia.

Dal 1973 la fa parte de l'Union Europea, mentre le Fær Øer, pur fasendo parte
del regno, no le xe entrà ne l'Union, e la Groenlandia la sa tirà fora nel 1979.

Finora i danesi i ga preferio tegnerse el so scheo, la corona danese, inveze de
l'euro. Lori e i britanghi i xe i unici che i ga dei acordi speciali co l'Union
Europea, che dise che no i xe obligà par forza a doparar el scheo comune se no i
vol.



https://vec.wikipedia.org/wiki/Telefonin

El telefonin, dito anca telefono celulare, el xe n'aparechio che el te parmete,
dovunque te te trovi, de ciacolar a distansa co n'altra persona. Defati, a
difarensa del telefono tradisional, el xe talmente picenin che te pol portartelo
in giro tranquilamente dovunque te vè. In più el funsiona a baterie che se pol
ricaricar, quindi par funsionar no'l gà par forsa bisogno de èssar tacà a la
corente. El laora grassie a dele onde radio che le vien captà da na rete de
anténe fate aposta. Có te ciami calcheduni col telefonin, l'aparechio el ghe
manda un segnale radio a l'antena pi vizina, da cui el segnale el vien inoltrà
fin a rivar a la persona con cui te vol parlar.

Inventà nel 1973, al zorno d'uncuò el telefonin el xe uno dei mezi de
comunicasion pi doparài al mondo: nel 2009 secondo l'ONU el 61% dei abitanti de
la Tera el gà un telefonin.

Oltre che ciacolar a voce, coi telefonini se pol anca mandarse dei curti messaji
de testo: i famosi SMS. Col passar de i ani i telefonini i gà ormai senpre pi
funsioni e i xè senpre pì ajornai (i smartphone): con serti modèłi se pol anca
videociamarse, far le foto, navigar in Internet, scoltar la musica in MP3 e
tante altre robe.

E multinasionai pi grande e xè par esempio Samsung, Sony, LG, Huawei e Motorola.
In tei paesi emergenti ghe ze marche cinesi come Xiaomi, Meizu, Lenovo e altre.



https://vec.wikipedia.org/wiki/Stat%C3%ACstega

Ła statìstega ła xè na siensa, de derivasion da ła matematega, che se òcupa de
studiare e descrivare ła realtà dei fenomeni nei so aspeti de rilevasion
numerica. Ła tira fora łe so regołe e łe so valutasion quałitative atraverso
l'anałisi dei riłevamenti quantitativi, sełesionai par ben.

Coła paroła statìstega, inte 'l parlar de tuti i dì, se vołe indicare
senplicemente dełi risultadi numerici (łe statìsteghe riciamae inte łi
tełegiornałi, ad esenpio: l'inflasion, el PIL eçe.) de un proceso de sintesi
dełi dati osservai.

Ła statìstega descritìva ła se pone come obietivo queło de sintetizare i dati
par mexo de strumenti grafici (diagrami a bare, a torta, istogrami, scatołe a
bafi ciamae anca boxplot) e indeçi (indicatori statìsteçi , indicatori de
posizion come ła media, de variasion come ła variansa e ła conçentrasion, de
corełasion, eçe.) che łi descrive i aspeti prinçipałi dei dati osservai.

Ła statìstega inferensiałe, inveçe, ła çerca de far afermasion estendendo a casi
generałi łe ipotesi formułae con l'oservasion dei dati; infati ghe xè na
posibiłità de sbajare dovua ała natura teòrica (ła lege probabiłistega) del
fenomeno che se osserva. Ła conosiensa de sta natura ła parmeterà de far dełe
prevision (se pense, ad esenpio, che quando se diçe che "l'inflasion del pròsimo
ano ła gavrà na çerta entità" deriva dal fato che esiste un modeło so
l'andamento del'inflasion otegnuo da tècniche inferensiałi). Ła statìstega
inferensiałe ła xè fortemente legà ała teoria deła probabiłità. Ła statìstega
inferensiałe ła se sudivide inte altri capitołi; i pì inportanti łi xé ła stima
puntuałe, ła stima intervałare e ła verifega dełe ipotesi.



https://vec.wikipedia.org/wiki/Singapor

Singapore, ufisialmente, la Republica de Singapore (in cinese senplificà 新加坡共和国;
in malese Republik Singapura; in tamil சிங்கப்பூர் குடியரசு) el xe na sità-stato
de la Axia sudoriental.

La xe na isola situada su la ponta meridional de la penisola malese, a sud del
stato malese de Johor e a nord de l'isola indonesiana de Riau.

Par che i primi insediamenti umani su l'isola i ghe fusse zà nel II secolo d.C..

Nel XIII-XIV secolo la jera deventà un inportante sentro comercial, ma dopo la
xe 'ndà in declino.

In seguito i la gà ciapà prima i portoghesi e dopo i olandesi, ma Singapore la
jera a sto punto solo na isoleta de pescadori.

Nel 1819, l'inglese Sir Thomas Stamford Raffles el xe rivà qua e el gà capìo che
l'isola, vista la so posission giografica, l'era perfeta par métar in pié un
avanposto comercial longo la via de le spezie e quindi el gà afità el toco pì a
sud de l'isola dal Sultan de Johor.

Nel 1824 tuto quanta l'isola la xe deventà colonia britanica, aministrà da la
Conpagnia Inglese de le Indie Orientali, e dal 1867 soto el controlo direto de
la Corona britanica.

Nel febraro 1942 i la gà ocupà i giaponesi. I inglesi, inpreparài par la guera,
i se gà rendesto in soli sié zorni. I giaponesi i gà massacrà la popolassion
cinese. L'ocupassion la xe finìa solo nel 1945 co la sconfita definitiva del
Giapon.

Nel 1963 Singapore gà proclamà l'indipendensa, per unirse poco dopo co la
Federassion Malese. Ma dopo no i 'ndasea mia dacordo tra Singapore e Malesia e
quindi nel 1965 Singapore la xe tornà indipendente.

La bandiera de Singapore la xe conposta da do fasse orixontali, rosso su bianco.
El rosso el indica la fradelansa universal e l'uguajansa tra o òmeni; el bianco,
la puressa e la virtù. In tel canton de sora a la sanca se cata na mezaluna
calante co sinque stele messe in sercio. La meza luna calante la rapresenta na
zòina nassion in ascesa. Le sinque stele le rapresentano i ideali de democrasia,
pase, progresso, justissia ed uguajansa.



https://vec.wikipedia.org/wiki/Po%C5%82a

Poła o Pula ła xè ła sità pì granda de l'Istria. Co fa tuta la rejon de ła costa
istro-dalmata ła ga na storia venesiana, e, par sta via, de influensa italiana.
Indopo de ła sconfita de l'Itałia ne ła seconda guera mondiałe ła xe pasada
definitivamente soto el controło de ła republica Jugoslava. Col siolimento de ła
Jugoslavia de Tito ła sovranità ła xe pasada ała Croasia.

Nei secołi de l'epoca inperiałe de Roma antiga ( dal I al III sec.), a Poła xe
stà costruìo i pi' inportanti monumenti de l'antichita' in Croasia. El monumento
pi' inportante e el pi' famoxo de quei tenpi xe l'Arena. L'anfiteatro, destina’
ała lota dei omeni e dei animałi, el vien costruìo soto l' inperator Vespasian,
nel I sec. dopo Cristo. El xe de forma elitica, de dimension 130 X 105 m circa,
alto 32 m. Par grandesa el xe al sesto posto tra i anfiteatri al mondo. L' Arena
al so tenpo ła podeva acolier 23 000 spetadori, al dì de un quo ałe
rappresentasion estive ła ghin riceve sui 5 000.

Poła antiga ła disponeva de tute łe conquiste inportanti de ła sivilta' romana,
ła gaveva el sistema idrico e ła canałizasion, el forum che el jera el sentro
aministrativo, comerciałe e rełigioso, el canpidolio co i tenpli (al forum), do
teatri, un cimitero sitadin grando (che anca Dante ricorda in te ła Divina
comedia), case riche de mosaici e marmo.

El Forum, la piasa centrałe de ła Poła antiga e medievale, un tenpo el jera
borda’ da arcade co statue e rilievi e suła parte nord sorgeva i tenpli. Al dì
de un quo el xe ancora conpletamente conserva’ el Tenpio de Augusto, costruìo
tra l' ano 2 prima de Cristo e il 14 dopo Cristo.

Neła seconda metà del VI secoło i Longobardi scumisia ła so avansata verso ła
penisoła istriana incorporandoła nel regno longobardo. Dopo i novi paroni de
l'Istria, i Franchi, i portava na tradision de raporti feudałi moderni. Ało
steso tempo però questo provocava ła resistensa de łe sità istriane. Se sviłupa
el feudałesimo e nase łe sità-stato. Nel tardo medio evo in Istria se fa vanti
Venesia. Cusì nel 1150 Pola ła jura fedeltà a Venesia e aseta i oblighi de
suditansa – el pagamento dei tributi, ła costrusion de łe galee,la partecipasion
ałe guere e altro.

Pola dunque fin da ałora ła se integra in tei scopi economici e połitici de
Venesia. Le popołasion originarie abandona pin pian łe lingue latine orijinarie
de łe sità e łe deventa sostansialmente venetofone. In te łe canpagne resiste i
vernacołi istrioti a anca el parlato croato, ma el veneto el vien universalmente
asetà. Questo segna el futuro de Poła par diversi secołi. Durante il XIV, XV e
XVI secoło Pola ła vien atacada, conquistada e persa dai jenovesi, dal esercito
croato-ungarico e da quel asburgico, causando l'estinsion de tanti picołi
insediamenti e viłagi medievałi. Oltre che par łe guere, la popolazione połese e
istriana ła vien decimada dałe grandi epidemie de peste, małaria,tifo e vaioło.
El degrado de łe costrusion monumentałi, l'economia distruta e ła popołasion
decimada ofusca l'imajine de ła sita'. Poła però no ła podeva sparir par conto
de ła so favorevołe pozision jeografica e del'importansa del so porto par el
movimento comerciałe. In te l'otica austro-ungarica, ła sita' ła vien "salvada"
da l'insediamento organisà de popołasion croata e de Slavi del sud. Par ronpar
el ligame storico e sentimentałe dei istriani co ła perduta Republica de
Venesia, el governo imperial incoraja i croati locałi al nasionałismo, fa'
conpilar ła prima gramatica croata, istituise scołe croate e pian pianeło spenze
par formarghe ostacołi a quełe italiane. Poco ała volta, za' verso i ani 70 del
otosento el numero de scołe italiane deventa minoritario.

Dopo el 1848 rivołusionario, l'Impero austroungarico gaveva capìo l'importansa
del porto de Pola e in quel periodo inisia ła costrusion intensiva de un grande
porto de guera e del cantier navałe. Scumisia cusì el "popołamento" de ła sita'
e in 50 ani, il numero de abitanti riva a 40 000 da 1 126.

Poła anca in seguito ła vien descrita co fa un paese staca' dal resto del mondo.
Pi tardi però se spende gran schei par costruir opere comunałi, sanitarie e de
risanamento. Grasie ała costrusion de ła ferovia, Poła ła ciapava gradatamente
łe funsion dei porti de Trieste e de Fiume nei cołegamenti co ła Dalmasia.
Questo portava sviłupo sul piano miłitare e comerciałe. Soto el patronato de
Vienna, la łéngua uficiałe inposta ła jera el tedesco, ma el vèneto el
continuava a vegner parlà quotidianamente da tuti i ceti sociałi. El croato
invese el restava tradisionalmente secondario nel uso publico. La situasion ła
resta fondamentalmente in questi termini anca durante l'apartenensa a
l'aministrasion italiana fin ała II guera mondiałe. Co ła fine de ła guera e ła
liberasion dal'ocupasion tedesca, Poła fin al 1947 resta soto l'aministrasion
angloamericana.

Ała vizilia de l'entrada de ła Croasia in te l'Union Europea, sensa contar la
distrusion dei archivi catastałi che podeva conservar tracia de łe proprieta'
ante-ezodo, esiste ancora na legislasion che vieta de conprar beni imobiłi ai
sitadini che no i ga optà a só tenpo par la nasionalita' croata e che comunque
no i gabia ła sitadinansa croata. Sta Lege ingiusta la se stà cavà sto anno nel
2008.



https://vec.wikipedia.org/wiki/Madrid

Madrid ła xe ła cavedal de ła Spagna, e anca ła so çità pi granda. Ła ga (2005)
3 miłióni de abitanti. Situada inte l'altipian de ła Meséta, ła xe una de łe
cavedałi pi alte de Eoropa, catàndose a 667 metri de altitùdene (Andorra la
Vella, cavedal de Andora ła xe tacada pi in alt, a 1 070 m de altitùden).

Costruìa su un liogo onde che se levava un forte àrabo (al-Maǧrīṭ - المجريط)
costruìo inte'l IX sècoło. Ła xe stà conquistà par el re Alfonso VI de Castiłia
en 1083, ła xe stà sernìa cofà cavedal, al posto de Tołédo, dal re Fiłipo II
inte'l 1561. Dal 1601 al 1606, ła cavedal ła xe stà movésta tenporaneaménte a
Valladolid. Óltra a èsar cavedal de ła Spagna, Madrid ła xe anca cavoliogo de ła
provincia e de ła rejon omòneme.

Ła popołasion de Madrid ła ga subìo na ràpida cresésta da quando che ła çità ła
xe deventada cavedal de ła Spagna. Sta cresésta ła xe stà particołarménte
significativa inte'l XX sècoło, a càuxa de ła granda quantità de imigrati, sia
nasionałi che èsteri che i xe rivai qua.

Par qûel che riguarda ła rejon, Madrid ła xe una de łe 17 Comunità autònome de
ła Spagna (comunidades autonómicas in spagnol). Ła xe tacada al çéntro de ła
penìxoła iberica, altre łocałità inportanti łe xe Alcalá de Henares, San Lorenzo
de El Escorial, e Aranjuez. Ła rejon ła òcupa teritorio de 8 028 km² e el ga
5 423 384 abitanti (çensiménto del 2001).



https://vec.wikipedia.org/wiki/Kenya

El Kenya, ufisialmente Republica del Kenya (Jamuhuri ya Kenya en swahili e
Republic of Kenya en inglexe) l'è na nasion africana a caval dell'equator. El
confina con la Somalia a est, l’Etiopia a nord, el Sud Sudan a nordovest,
l’Uganda a ovest e la Tanzania a sud; el xe bagnà da l’Oxeano Indian.

Al centro ghe i grandi altipiani che i culmina col Monte Kenya (5199 m), el
secondo monte de l’Africa. A ocidente del Monte Kenya ghe la Rift Valley, la
piasè longa spacatura de la crosta terestre, che la traversa el Kenya da sud a
nord.

La costa la xe sabiosa o coralina. El Kenya el gha pochi fiumi (Tana, e Galana i
xe i piasè longhi). Se cata un tocheto del Lago Vitoria e i laghi del Rift.
Questi xe laghi de acqua salà (Nakuru, Bogoria, Elementeita, Magadi, Turkana).

La popolazion keniana la vien da tante parti. I popoli bantu i xe rivai da el
Sudan, i hamitici da Etiopia e Somalia. I arabi, che i vegnea da el Yemen e el
Oman, gha fondà dele cità importanti su la costa. Lamu, doe el swahili l’è nato;
Gedi, Mtwapa, Mombasa. I arabi fasea comercio de roba che vegnea da l’Asia e
comprava i mori da menar en Arabia come sciavi. Da Mombasa, i arabi rivava fin
al regno de i Baganda.

I portoghesi xe rivà nel XVI secolo e i gha ocupà Malindi e Mombasa, ma i no se
gha moso da la costa.

Le esplorazioni del secolo XIX fasea conosar la regione a i eoropei. Tuti i
esploratori gha seguesto le carovane de i schiavisti arabi. Dopo i esploratori,
i inglesi xe arivà da l’India. Lori i volea andar in Uganda e i no volea saverne
de star en Kenya. Parò un grupo de coloni sa tolto le tere bone de i altipiani
centrali e alora la colonia del Kenya la fu acetada da la corona inglese.

Nel dopo guera (1948 – 1963), i kikuyu volea conquistar l’indipendenza. I mau
mau i combatea contro i colonialisti e l’indipendenza rivò el 12 dicembre 1963.
Jomo Kenyatta fu el primo presidente del Kenya, da el 1963 a el 1978. Dopo de
lu, ghe stà el presidente Daniel Toroitich arap Moi da el 1978 a el 2002). Ora
ghe cofà presidente Emilio Mwai Kibaki.

La capital la xe Nairobi. La ga 4 milioni de abitanti, piasè de la metà i vive
ne le baracopoli. Kibera, con otocentomila abitanti, l'è la baracopoli piasè
grande de l'Africa. Le altre cità importanti ie Mombasa, Nakuru, Eldoret e
Kisumu.

I popoli majori i xe i kikuyu, i kamba, i luya, e i luo. Tra i popoli pecenini,
i piasè conosudi i xe i maasai, i pokot e i turkana.

I altopiani centrali i e’ abita’ da popolazioni bantu (kikuyu, embu, meru e
kamba). La Rift Valley l’è abità da popoli pastori (maasai, turkana, pokot,
kalenjin). Rente al Lago Vitoria ghe i luo e i luya, anca lori vegnù zo dal
Sudan. Nel nord ghe popoli hamitici, originari de Etiopia e Somalia. Su la costa
se cata altri bantu (taita), e i popoli swahili.

Ancò el 30% de la popolasion la seve sete de ispirazion cristiana. El 25% i xe
cristiani catoleghi. La cesa catolica la xe presente con cese e opere sociali
(scole, ospedai, centre de salute, progeti de svilupo). Ghe tanti veneti tra i
misionari. Sirca el 24% i segue le religioni tradizionali. El 15% i xe cristiani
protestanti. Ancò ghe el 6% de musulmani. El Islam xe la religon organizada pi’
vecia presente en Kenya. La minoria indiana la xe de religion hindu.

El nome Kenya vien dal kikuyu. Quando i esploratori eoropei ghe domandava el
nome de la montagna con la nee, i Kikuyu i gha risposto Kerinyaga, "la montagna
de lo struzo".



https://vec.wikipedia.org/wiki/Trentin

El Trentin el xe ła xona giografega corispondente a ła provincia autònoma de
Trento, che ła fa parte de ła region itałiana del Trentin-Alto Adexe/Südtirol.
Ła so cavedal ła xe Trento.

El Trentin el confina a nord co' ła Provincia autonoma de Bolzan, a est e a sud
co'l Veneto (Provincia de Bełun, Provincia de Vicensa e Provincia de Verona), a
ovest co ła Lonbardia (Provincia de Bresa e Provincia de Sondrio).

El canbiamento del clima sirca 10 000 ani fa, rexose pì mite e manco rigido, el
ga permeso 'l insediamento de popołasion sedentarie 'nte'l teritorio del
Trentin, in particołar in prosimità de corsi d'aqua e łaghi picinini.

Dei scavi arecheołoghi fati durante i anni 30 visin a ła sponda meridional del
łago de Ledro, 'nte'l comune de Mołina de Łedro, i ga portà a ła luxe on
inportante insediamento che el xe sta fato risałire a sirca 2000 anni prima de
Cristo.

Intorno al VI secoło a.C. a se ga insedià inte'l teritorio provinciałe, come del
resto in bona parte de l'arco alpin sentral e orientale ła popołasion dei Reti,
che ła se ga stabiłìo inte łe diverse vałade e in particołar inte'l Trentin
osidental (reperti inportanti i xe sta catai a Sanzeno in Val de Non, inte 'l
altopiano de ła Paganeła, a Stenico inte łe Giudicarie esteriori).



https://vec.wikipedia.org/wiki/Thailandia

La Thailandia, nome ofisial el Regno de Thailandia (in thai: ราชอาณาจักรไทย
/Ratcha A-na-chakr Thai/; opure: ประเทศไทย /Prathet Thai/ Paese dei Thai) el xe
un Stato del Axia sudorienatal. La confina col Laos e la Cambogia ad est, el
golfo de Thailandia e la Malesia a sud, e col mar de le Andamane e el Myanmar ad
ovest.

La agricoltura in Thailandia ła xe tant conpetitiva, varia e speciałixada, donca
la espòrta tante ròbe anca al èstero. El rixo el xe ła coltivasion pì
inportante, nò par nient ła Thailandia ła xe ła pì granda esportatrice de rixo
in tut el mondo. Altre matèrie prime agrìcole coltivade in bòne cuantità xe el
pes e i prodoti deła pesca, ła tapiòca, ła goma, el forment e el sùcaro. Le
esportasion de ròbe de magnar laorade industrialmènte, tipo 'l tòn in scàtoła, i
ànanas e i gambereti surgeladi i xe in aumènto. La Thailandia settentrional ła
xe ła patria del Black Ivory coffee.

La Thailandia la xe conossùa anca come Siam, che xe stà el nome uficial de la
nassion fin al 24 giugno 1939. El nome Siam i lo gà doparà in seguito dal 1945
fin al 11 majo 1949, data in cui i gà adotà definitivamente el nome atuale.

La parola "Thailandia" la vien da ไทย Thai, agetivo che vol dir "lìbaro" in
lengua thailandese e che vien doparà a olte al posto de thailandese.

Sicome sta parola la ghe dà anca el nome al popolo Thai, alcuni abitanti (in
particolare la considerevole minoransa cinese) i continua a doparar el nome
Siam.



https://vec.wikipedia.org/wiki/Monten%C3%A9gro

El Montenegro, ufisialmente ła Republica del Montenegro (in serbo: Црна Гора,
Crna Gora, el xè un stato de ła Eoropa sudoriental, in te łi monti de i Balcani
El confina a nordovest co ła Croasia e ła Bosnia e Erzegòvina, a nordest co ła
Serbia, a est co el Kosovo e a sudest co ła Albania; a sudovest ła se mostra sul
mar Adriatico.

El xè nassuo inte l'Età de mezo cofà principà serbo. Ła republica de Venesia ła
gavéa però otegnuo el control de ła çità de Cátaro e łe só boche.

Dopo varie rebelion, nel 1878, col Congreso de Berlin, el Montenegro el xe
riussio a farse riconossar da l'Inpero Otoman cofà principà independente. El
1910 el principe Nicola I el se proclama Re.

Durante la prima guera mondial el xe stà invaduo dai Austriachi, e nel 1918 el
ga perso la so independenza, ndando a far parte del Regno dei
Serbi-Croati-Sloveni . Inte'l 1919 i montenegrini restai fedei al re Nicola i ga
anca proà a rebelarse ai Serbi, ma i xe sta batui.

Durante la seconda guera mondial el xe stà ocupà dai taliani nel 1941-43. L'idea
del re Vitorio Emanuele III la gera quela de ricostruir un regno del Montenegro,
tacando sul trono uno dei Savoia , ma no i ga mia fato in tenpo a realisar sto
prozeto prima de la sconfita taliana. El xe stà ocupà dai todeschi fin del 1944.

Dopo che sa desfà la Jugoslavia nel 1991, el xe sta l'ugnola republica che xe
restà insieme co la Serbia inte'l novo Stao de Serbia e Montenegro.

Eł nome "Montenegro" eł xe stà introdoto da i venesiani, e eł fa riferimento al
color scuro e intenso de łe foreste che na olta łe cuerzéa łe Alpi Dinareghe,
cosita come se podéa védarle dal mar. Tralatro ł'è interesante notar come, in
quasi tute łe lengoe ocidentałi, se dòpara propio el termine "Montenegro" par
indicar sto paéxe, pitosto de tradurlo o de doparar Crna Gora, el termine suo de
lori.



https://vec.wikipedia.org/wiki/Jesu

Jesu de Nazareth, fiol de Giusepe, el xe stà un profeta e predicatore ebreo,
ativo en te i ultimi ani de la so vita, verso el 28 - 30 d.C., en te la Galilea
e la Palestina. I cristiani i le considera el Mesia e Fiol de Dio, Dio encarnà
lu steso. Le fonti pi inportanti par conosare Jesu de Nazareth i xe i quatro
vangeli (Matteo, Marco, Luca e Giovanni), che le ciexe cristiane le ga acolto en
te la so Bibia. Se cata notisie atendibili anca ne i vangeli apocrifi, en te la
leteratura giudaica de i primi do secoli, e en te la leteratura patristica de i
primi secoli de l’era moderna. El scritor e storico ebreo Flavio Giusepe, el ga
scrito la storia del popolo ebraico verso el 93 d.C. El libro – Antichità
Giudaiche – scrito en greco, el ga on pasagio che parla de Jesu conosù come el
testimonium flavianum: “Ci fu verso questo tempo Jesu, uomo saggio, se pure
bisogna chiamarlo uomo: era infatti autore di opere straordinarie, maestro di
uomini che accolgono con piacere la verità, ed attirò a sé molti Giudei, e anche
molti dei greci. Questi era il Cristo. E quando Pilato, per denunzia degli
uomini notabili fra noi, lo punì di croce, non cessarono coloro che da principio
lo avevano amato. Egli infatti apparve loro al terzo giorno nuovamente vivo,
avendo già annunziato i divini profeti queste e migliaia d'altre meraviglie
riguardo a lui. Ancor oggi non è venuta meno la tribù di quelli che, da costui,
sono chiamati Cristiani”. (Flavio Giuseppe, XVIII, 63-64]]) Alcuni storici i
pensa che sto pasagio el sia stà manipolà da autori cristiani, ma tuti i
manoscriti che se conose i lo riporta. Al momento no se ga motivi seri de
dubitar l’autenticità del libro de Flavio.

Luca ne dixe che on angelo el ga anuncià a Maria che la saria diventà la mare
del Signore, anca se la xera vergine. El vangel de Mateo conferma stà notisia e
precisa che Giusepe el ga anca lù visto n’angelo che lo ga spinto a sposar
Maria. (cfr. Lc 1:26-38 e Mt 1:18-25). Mateo e Luca i dixe che la nasita la xe
stà a Betleme. Marco e Giovani i no dixe niente. Dopo la nasita, Gesù el xe stà
portà al Tenpio de Gerusaleme, cosa posibile se se parte da Nazareth che la xe a
soli 9 km da la cavedal israeliana. Co Gesù el xera adolesente, el xe ndà a
Gerusaleme co i genitori, el xe rimasto en tel Tenpio par vari giorni a
rispondar a le domande de i dotori de la Lege. La sesion de i vangeli de
l’infansia no la ga da esar tolta come storica. Sti capitoli de i vangeli i vol
far vedar che Gesù el xera destinà a esar el Mesia fin da prima de la concesion
verginale de Maria. I elementi de storia i xe misciadi co elementi teologici –
che vol spiegar la divinità de Gesù.

De la vita de Gesù fin a circa trent’ani de età no se sa niente. Verso i
trent’ani, Gesù el s’a fato batezar da Giovani el Batista ent el fiume Giordano
e el ga scominsià la vita publica, che la xe durà circa tre ani. Da de i pasagi
del vangelo se sa che el xera conosù come el carpentiere. El greco el dixe
tekton che pol riferirse a vari lavori artigianali, dal marangon al murador. I
artigiani al tenpo de Gesù i fasea parte de la clase media, l’idea de Giusepe e
de Gesù come pori artigiani la xe na letura fata en Eoropa che poco la ga da
vedar co la verità storica.

La morte de Gesù la xe inportante par la fede de i cristiani. Prima de tuto
bisogna dire che Gesù nol xe morto, el xe stà copà. Pochi giorni prima de la so
morte el xe entrà en Gerusaleme acolta da na fola che lo gha tratà come on re
(Mt21,1-11;Mc11,1-10;Lc19,29-44;Gv12,12-15) che volea dir che i le considerava
el Mesia. El ga celebrà la Pasqua co i so pi streti colaboratori. Durante sta
selebrasione, el ga dato on novo significato a la benedision ebraica del pan e
del vin (qiddush), dandoghe vita al sacramento de l’Eucarestia. Gesù el ga dito
che el pan e el vin, co la comonità la pregava insieme, el diventava el so corpo
e el so sangue, e che magnando e bevendo el pan e el vin i credenti i gavaria
participà al mistero de salvesa. Dopo la festa, Gesù el xe stà arestà, acusà de
esare un ribele e fato copar da i romani su la croxe, s la colina del Golgota
apena fora da le mura de Gerusaleme. Sepolto en tuta freta da i so disepoli,
Gesù el xe risorto el terzo giorno. I disepoli che i xe ndà a la tonba par
finire i riti de sepoltura, i ga catà la tonba vuda. I vangeli i raconta i
ultimi gionri de la vita de Gesù co de le discrepanse storiche. La pi inportante
la xe la data de la Pasqua. Par i primi re evangelisti la Pasqua quel’ano la
xera de sabato. Gesù el saria stà copà de venardi e el saria risorto la
domenega. Par Giovani, la pasqua la xera el sabato. Sta diferensa la se pol
spiegar parché al tenpo de Gesù diverse corenti del ebraismo le seguiva do
difarenti calendari – quelo uficiale e quelo de i eseni -, contando i noviluni
(scominsio del mese) en modo diverso.

La cristologia la xe lo studio teologico de Gesù. La Cristologia la studia la
natura umana e la natura divina de Gesù, e la relasion de ste nature en te la
persona storica de Gesù; el significato de la morte e risuresion de Gesù; el
raporto de Gesù con Dio Padre e co lo Spirito Santo – le altre do persone de la
Trinità; la diferensa tra el Gesù de la storia e el Cristo de la fede. La
Cristologia la sa sviluà par rispondare a le teorie eretiche de vari teologi,
specialmente en te i primi secoli de la storia de la Cexa. Inportanti i xe stà i
concili ecumenici de Nicea (325) e de Calcedonia (451). A Nicea la Cexa la ga
dito che Gesù el xe consostansiale (omoùsion) al Padre, e cioé che el xe Dio
come el Padre. A Calcedonia la Cexa la ga dito che en Gesù ghe xe do nature –
umana e divina – che le convive en te na sola persona.



https://vec.wikipedia.org/wiki/Java

Java xe un lenguajo de programmassion orientà ai ogeti, derivà dal C++ (e quindi
in qualche manièra anca dal C) e creà da James Gosling e altri ingegniri dea Sun
Microsystems. A piataforma de programassion Java xe fondà sol linguajo stesso,
soa Macchina virtuae Java (Java Virtual Machine o JVM) e soe API Java. Java xe
un marchio registrà de Sun Microsystems.

El grupo de sviupatori del proget li ga tacà laorare nel 1991, al linguajo ghe
xera sta dato el nome Oak, ma li ga dovesto canbiarlo in Java par rogne de
copyright (Ghe gera xa un linguajo de nome Oak). I programaturi infatti li ndava
bevarse un cafe al bar par parlare de sto projeto, e da questo ghe ga dato el
nome. (Java xe na sorta de cafè che vien da l'isoea de Giava, in Indonesia.
Gnanca farlo aposta, el magic number che identifica un file de bytecode otegnuo
dala compiassion de un file Java xe 0xCAFEBABE (pararia riferirse aa cameriera
che ghe portava el cafe).

El 13 novembre 2006 a Sun Microsystems ga rilassà el compiatore e a Machina
Virtuae Java soto GPL.

L'8 maio 2007 SUN ga rilassà anca e librarie, (manco dee parti che no gera dea
Sun) soto licensa GPL, faxendo in modo de rendare Libaro el Java!.

Par fare in modo che i programatori vecio-stie i podesse usare sensa tante rogne
sto linguajo, i ga mantegnesto tante robe del C, a sintassi de base, (struture
de contreo, operatori e cussì via).

La prima carateristega, l'orientamento ai ogeti, a se riferisse a un moderno
metodo de programasion e projetasion, la programasion orientà ai ogeti (OOP).

L'idea ala base dea OOP a xe de rapresentar, nea projetasion del software, le
entità reali o astratte che compone el problema soto forma de ogeti. I ogeti xe
caraterixai da dele proprietà (definìe variabili o campi de istansa o de
esemplare) e de metodi aplicabili sui ogeti stessi, che pode ad esempio
modificarne lo stato o estrarne informasion.

I programi scriti in Java i pode essere unicamente orientài ai ogeti, de
conseguensa tuto el còdese el gà da essere necessariamente incluso in una
classe.

Siben che Java possa operar sia su ogeti che su tipi de dati primitivi, el xe
considerà un lenguajo ad ogeti puro, overo nel quale i ogeti xe le entità de
base del lenguajo, anziché essere costruìi partendo da costrutti ad un inferiore
livèo de astrasion.



https://vec.wikipedia.org/wiki/Google_Inc.

Google Inc. xe na dita mericana nota in tuto el mondo pa i servisi che la ofre:
el pì famoxo xe el motore de riserca Google. La xe sta fondà inte'l 1998 da do
studenti mericani. Ła ofre anca altri servisi via web cofà GMail, Google Maps,
Google Talk e YouTube.

Larry Page e Sergej Brin, ałòra stùdènti del'Università de Stanford, dòpo avèr
sviłupà ła tèoria secòndo cui on motòr de riçèrca baxà so l'anàłixi matematèga
dełe relàxioni tra siti web gàvaria prodòto risùltai mijori rispèto ałe tecnighè
enpirìghè dopàrae preçedéntemènte, fondaròno l'axìènda el 27 setenbre 1998.
Convìnti che łe pajine çitae co on major nùmaro de cołegàmènti ipèrtestùałi
fusèro łe pì inpòrtànti e merìtévołi (Tèoria dełe Rèti), deçixèro de aprofòndir
ła łoro tèoria al'intèrno de i lòro stùdi e poxèro łe bàxi par el łoro motòr de
riçèrca.

L'axìènda, che gà el pròprio quartier xenèrałe a Mountain View en Całifornia, in
te' cosidèto Googleplex, xè al mòmènto jèstia co capitàłi privai, i majòri
detentòri de quòte son Kleiner Perkins Caufield & Byers and Sequoia Capital.
Inte'otobre 2003, discùtèndo na posibiłe ofèrta publicà inixiałe ła soçietà fu
contatà da Microsoft a propòxito de on posibiłe acòrdo o de na fuxion; Google
rifiùtò l'ofèrta.

In te' xenaro 2004 xè stà anunçià l'asùnxion de Morgan Stanley e Goldman Sachs
Group par orgànixar l'ofèrta publicà inixiałe, che gà rajùnto el prìmo xòrno
çirca i 2 miłiàrdi de dołari 'mèricani (19,6 miłìoni de axioni a çirca 100
dołari ł'una); ła quòtaxion gà inixià subio a sałir, rajùnxèndo a novènbre 2004
i 200 dołari par axion. A novènbre 2007 l'axion osieła intòrno ai 700 dołari. El
23 xenaro 2008 Google pèrde çirca el 10% in bòrsa a Wall Street, e dònche brùsa
16,3 miłiàrdi de dołari. Ła pèrdita xè dovuà ałe indicaxìoni no pròprio positìve
de i anałisti Ubs, secòndo cui el taso de cresita de'l titoło dovària segnar in
te' cuàrto trìmèstre on brùsco rałentàmènto rispèto al preçedènte trìmèstre.

El 9 marso 2006, Google gà acuistà dała conpàgnia Upstartle Writely on Word
procèsor utiłixàbiłe tramidè Browser, che parmète el salvatajo de i file prodòti
in formai asai difùsi, parmètendo na façiłe interopèràbiłità co vari softuèr de
prodùtività pèrsonałe. Infin, el 10 otobre 2006, Google gà riłevà el portałe par
vidèo amatòriałi YouTube, vero fenòmeno de masa tra i xòvani par ła façiłità de
condivìxion de vidèo amatòriałi co çirca 20 miłiòni de visitàtòri al mèxe, par
l'astronomèga çifra de 1,65 miłiàrdi de dołari. A metà 2010, inòltre, Google gà
prevìsto el rilaso del so prìmo sistema operativo open source, denominà Google
Chrome Os che'l sarà destinà almèno inixiàlmènte al mercà de i netbook.



https://vec.wikipedia.org/wiki/Continente

Un continente (dal latin continere, cioè "tegner insieme") el xe un grando toco
de la crosta terestre che el conprende tere emerse, caraterixae da continuità e
sircondae da osèani, e le ìxole che le se cata so la piataforma continental. No
ghe xe però na definizion ciara de continente, per cui ghe xe diverse maniere
par sudividar le tere emerse in un numaro de continenti che el va da cuatro a
sete.

Le diferense pi' grande le xe relative a Eoropa e Axia che le se podaria unir
inte un continente Eoraxia, (anca se, nonostante che la sia tacà a l'Axia par un
bel toco, l'Eoropa la se considera de solito un continente da par ela, e Merica
de sora e Merica de soto che a olte le se considera un continente solo (
Mèrica), formà da do subcontinenti unìi da l'istmo de Panama. Serti giografi li
ga anca proposto de ragrupar Eoropa, Axia e Africa inte un continente pi' grando
ciamà Eoroafraxia .

El modèl a sete continenti el xe speso uxà inte la Eoropa osidental; chelo a sie
continenti, considerando la Eoraxia, el xe speso uxà in Mèrica del Nord, e el xe
el modèl uxà da la comuità sientifega; cheli che considera la Mèrica el se uxa
in Eoropa, Mèrica del Sud e serte bande de la Mèrica del Nord.

Nota bene : serti modèli no li ten en conto el Antartide visto che el xe un
continente inabità, donca se scarta un continente da ciascuna de le liste cua
sora.



https://vec.wikipedia.org/wiki/Ango%C5%82a

L'Angola el xe on Stato de ł'Africa sentrałe. Ła confina a nord co ła Republica
Democratica del Congo, a est col Zanbia, a sud co ła Namibia e a ovest ła se
affacia so ł'Oçeano Atlantego. Ła fa parte del paexe anche ł'exclave de Cabinda
che ła se cata al confine fra Republica Democratica del Congo e Republica del
Congo.

L'Angola la xe cuerta da foreste, co fiumi e teren fetile. La costa l'è longa e
pescosa.

Come in tuti i paexi de l'Africa australe, i primi abitanti xera khoisan, un
grupo de caciatori e racoglitori. I bantu xe rivà dal nord e sa tolto la majoria
del teritorio. I portoghexi xe rivà su le coste de l'Angola nel 1483. Un toco a
la olta, tuta la costa de l'Angola pasò soto el control de i portoghexi. I
olandesi gha conquistà Luanda nel 1643, ma i portoghexi sa ritolto la cità nel
1648. En tel 1757, i portoghexi gha scominsià el comercio de i sciavi a partir
da Cabinda.[citasion nesesaria] Dopo un periodo de stasi, i portoghexi gha
scominsià a conquistar l'interno nel XIX secolo.

L'Angola xe diventà indipendente nel novembre 1975. Subito dopo, la guera civil
gha oposto tre difarenti grupi (MPLA, UNITA e FNLA). El Sudafrica gha atacà
l'Angola par liberarse de i gueriglieri de la SWAPO che combatea per el control
de la Namibia. En tel 1976, el FNLA fu distruto da i soldà cubani che iutava el
MPLA. L'UNITA guidà da Jonas Savimbi l'era sostegnù da la Merica e da el
Sudafrica. El 1979, Jose Eduardo dos Santos l'è diventà el presidente e da alora
el controla le sorti politighe del paexe. Nel 1997, i do grupi se sà acordà par
un governo de unità nasional, ma la guera civil xe riscomincià nel 1998. Nel
fevraro del 2002, Jonas Savimbi morì, copà da un comando de portoghexi che sera
acordá co de i capi de l'UNITA. I do grupi gha firmà n'acordo par governar el
paexe. On paexe distruto da la guera e da la corusion, senza infrastruture, pien
de campi minati. El governo dee anca tratar co el Fronte par la Liberazion de
l'Enclave de Cabinda, doe se cata la majoria del petrolio. El governo l'è acusa
de gravi abusi de i diriti mani, de corusion e de no utilizar ben i schei che
vien dal petrolio.



https://vec.wikipedia.org/wiki/Wikibooks

Wikibooks, inisialmènte ciamà Wikimedia Free Textbook Project e
Wikimedia-Textbooks, 'l xè un projeto multiłèngue pà ła racolta de e-book (overo
libri eletronisi, cioè che nò i xè fati de carta) gratuiti e dal contenùo
libaro, rivolti in particołare a i studenti, come libri de testo, manuałi e
libri comentai, de publico dominio. Eso mira a jutare l'(auto)istrusion sia de
studenti che de insegnanti de tuti i livełi.

Partìo el 10 de lujo 2003, al novenbre 2010 contava pì de 4800 modułi par sirca
300 libri inte ła version in łengua itałiana. El pì grando Wikibooks xè in
łengua inglexe có 35.500 modułi inte ło steso periodo.

Alcuni dei primi libri i xera conpletamènte orixinałi, altri testi copiai da
altre fonti libare scovae in rete. I contenùi del sito i vien rilasiài in
CC-BY-SA e GFDL. I contributi i xè senpre propietà dei loro creatori, mentre ła
licensa copyleft garantise che i contenùi i rimarà senpre liberamènte
distribuibiłi e riprodusibiłi.

Dopo che so alcuni Wikibooks (itałian, inglexe, todésco, spagnoło, fransexe)
xera stà ativà el portałe Wikiversity, un anbiente de aprendimento 'verto e na
comunidà de riserca, che 'l fornise corsi online, el projeto se gà sucesivamènte
stacà e Wikiversità in łèngua itałian xè ativa ora sul sito de Wikiversity.

Ła prinsipałe difarensa che ghè xè tra Wikibooks e Wikisource xè che el primo se
ocupa de redixere libri, manuałi, testi comentai scriti ex novo mentre
Wikisource se ocupa de '"digitałixare" testi xà editi presedentemènte so ła
carta.



https://vec.wikipedia.org/wiki/Ongar%C3%ACa

L'Ongarìa o Ungarìa ła xe un stato de l'Europa sentrałe. Ła confina a nord co ła
Slovachia, a nordest co ła Ucraina, a sudest co ła Romania, a sud co ła Serbia,
a sudovest co ła Croasia, a ovest co ła Slovenia e ła Austria.

El teritorio de l'Ongaria a destra del Danubio el xe sta conquistà nel I secolo
a.C. dai Romani, e el xe deentà parte de l'Inpero come provincia de Pannonia. Co
le invasion barbariche xe rivà i Avari, che nel 796 i xe sta batui da Carlo
Magno. In seguito xe rivà i Ungari, che ne l'anno 1000 i ga incoronà el primo re
de l'Ongaria, Stefano I , che el ga convertio el so popolo al cristianesimo e
creà un forte Stato feudal. Quando el xe morto, nel 1038, xe ndà su par un breve
tocheto el venexian Pietro Orseolo, che l'era fiol de la sorela de Stefano, e
quindi l'era l'erede legitimo, visto che Stefano nol gavea fioi. Però dopo pochi
ani el ga perso el trono par na rivolta. I disendenti de Stefano i ga comunque
mantegnesto el trono de Ongaria, fondando la dinastia dei Arpadi, fin al 1302,
quando la fameja la sa estinto. El regno el ghe xe passà quindi a na serie de
sovrani foresti.

Dal XV secolo i Ongaresi i ga dovesto vedarsela coi Turchi Otomani. A l'inizio i
Ongaresi i ga tegnuo bota, venzendo presenpio la bataja de Belgrado nel 1456, ma
dopo un secolo e passa de guera continua i Turchi i ga vinto la granda bataja de
Mohacs (1526), conquistando bona parte de l'Ongaria, che i ga doparà come base
par atacar Viena nel 1683. Dopo la sconfita patia a Viena, i Turchi i ga
scuminzià a cedar, e i Asburgo i ga podesto conquistar un toco a la olta tuta
l'Ongaria. Nel 1848 i Ongaresi i se ribella ai Austriaci dichiarando
l'indipendenza, ma la rivolta la va a finir mal. I ghe riproa però dopo la
sconfita de l'Austria ne la guera contro la Prussia del 1866, e col Conpromesso
(Ausgleich) del 1867 i riese a farse dar un'anpia autonomia. l'Inpero Austriaco
el deenta cosita Inpero Austro-Ungarico.

Nel 1918, dopo la sconfita ne la prima guera mondial, l'Ongaria la dichiara
l'indipendenza e nase la Republica. Ne la seconda guera mondial l'Ongaria la se
mete da la parte de Germania e Italia, e a la fine de la guera la vien ocupà da
l'Union Sovietica, che la mete in pié un goerno comunista e totalitario. I
Ongaresi i proa a ribelarse nel 1956, ma el paese el vien invaso de novo da
l'Armata Rossa, che la stofega nel sangue la Rivoluzion. Finalmente nel 1989,
quando casca el muro de Berlin, el regime el cede e ritorna la democrazia.



https://vec.wikipedia.org/wiki/Magnar

Magnar (dito 'nte łe varianti sentrałi magnare) el xé un verbo che'l pol èser
adatà a nome par endegar ogni sostansa che ła posa fornir energia, material par
i tesùi o enzimi a qualsevogia organismo vivénte. A seconda de queło che i
magna, i anemałi i vien clasifegai in onìvori, carnìvori, erbìvori, insetìvori e
altri grupi menóri. L'omo, onìvoro, el ga sièlto 'ntel corso dei sècołi
organismi, par de più anemałi e vegetałi, in rełasion a quanto magnar el gera
disponìbiłe o qual el fuse el megio par respónder ai bixogni de sostentamento.
El drèto a magnar el xé reconosùo dal'ONU insieme a queło de èser lìberi da ła
fame.

Traverso i magnar l'organismo el se tol łe sostanse ùtiłi par el só
funsionamento. Ste qua łe raprexénta sie grupi, definìi prinsìpi nudrigadivi,
fondamentałi a ła vita, overosia:

Grasie al proceso degestivo, łe mołècołe più conplese dei magnar łe vien
senplifegae par poder 'ndar vanti ła barièra intestinal e, traverso el fluso
emàtego, raxónxer łe sìngołe sełułe. Qua łe verà doperae 'ntei procesi
metabòłisi par ła produsion de energia, costrusion e reparasion de tesùi,
regołasion de łe atività sełułari, produsion de ormoni, anticorpi, enzimi e tute
łe robe che łe serve par el fiłà łavoro biochìmego che'l xé ła vita. El magnar
el pol èser anca vèro desferénte da spece a spece, alguni èseri vivénti i xé
bóni de metabołixar robe che par altre spece non łe raprexénta un qualche
interese, o łe pol anca èser vełenoxe.

Ła cuxina ła pol èser l'anbiénte indove se prepara el magnar, come l'arte de
farlo. Col tèrmine diéta se éndega l'insieme de queło che l'omo el magna par
abitùdene, anca se el vien doperà par parlar de quełe modìfeghe al stiłe de vita
fate par megiorar el propio stato fìxico.

Squaxi tuti i magnar i xé de orìxene anemal o vegetal. I cereałi i xé quełi che
i fornise ła magior parte de energia a ła popołasion mondial. Formento, rixo e
formenton insieme i fa el 87% de tuta ła produsion mondial de sti qua.

Infrà i altri magnar che i no vien da anemałi o piante ghe xé i fónghi miga
vełenóxi: alguni de sti qua, insieme a qualche baterio, i xé doperai par ła
fermentasion. I rexultai più cognosudi i xé el pan, ła bira (col levà), i
alcòłeghi, i formagi e i yogurt.

Anca ostanse inorgàniche, come el Bicarbonato de sodio, łe vien doperae par
alterar un prodóto.

Paréce piante, o parte de łóre, łe vien magnae. Al mondo ghe xé, a ocio, 2.500
spece de piante łe vien coltivae par el magnar, co paréci destinti cultivar.

Łe seménse de algune piante i xé bone fonte de magnar par i anemałi, anca i
ómeni, par el fato che łe contien un bel fià de ełeménti che i serve a ła pianta
par créser al'inisio, anca grasi sani come l'Omega-3. De fati, ła magioransa dei
magnar dei èseri umani ła xé costituia da łóri. Łe xé seménse da magnar łe xe
cereałi (come formento, rixo, formenton, órxo, avena, sorgo ...), legumi (come
faxiołi, bixi, lénte, fave, bagigi ...), e noxe. Altre seménse, come el girasol
o ła giorgiołina, łe fa un ogio rico de całorie.

Na de łe resete più antighe ła vien fora dal'Antigo Egito e ła ga come baxe ła
céxara. I sémi i xé, in gènere, pieni de grasi insàturi e, magnai co moderasion,
i xé considerai bastansa sałutari, anca se no se pol miga magnarli tuti.I sémi
grandi, come quełi del limon i pol far sofegar, méntre quełi dei pómi e de łe
siaréxe i contien cianuro vełenóxo.

I fruti łe ovare maturae de łe piante, coi sémi drénto. Paréce piante łe ga
adatà el sistema de far fonte de magnar par i anemałi, cusì che łóri i magna sti
qua e i moła i sémi łontan. De conseguénsa, i fruti i xé na parte inportante de
ła cuxina de paréce popołasion. I più conosùi i xé el pomo, el pero, ła naransa,
el limon, ła banana, el pèrsego, l'armełin, l'àmoło. L'ua e łe ołive łe vien
magnae, anca se el só magior uxo el xé ła produsion, respetivamente, de vin e
ogio. Ghe xé magnar, come i pomodori, łe suche e łe mełansane, che i xé fruti,
anca se par el saor i vien considerai verdura. Łe bache i xé dei pìcołi fruti
bastansa saoridi, che i se cata in natura 'ntei boschi in sbari o i vien
coltivai: łe più conosùe łe xé ła fràgoła, el frànboło, ła mora, ła giàxena, el
ribes.

Ła verdura ła xé un secondo tipo de recavà da ła pianta che'l vien magnà. Ste
qua łe xé raixe (come łe patate e łe carote), foge (come ła latuga, el radicio,
e'l spinaso), stéłi (come el spàraxo) e infioresénse (come l'articioco e'l
bròcoło). Łe erbe e spesie łe xé vegetałi davèro saoride.

I anemałi i vien doperai come magnar in manièra direta come indireta, traverso i
sói prodoti. Ła carne ła xé n'exénpio de un prodoto diretamente tólto da
n'anemal, che'l vien sia dai mùscołi, sia da altri òrgani. Otegnimo ła carne
traverso l'arlevamento o ła casa. Infrà i magnar prodoti dai anemałi catémo i
prodoti de ła late (un béver), prodoto da łe giàndołe mamarie dei mamìferi, che
ła vien trasformà in laticini, come el formagio, el butiro o ła puina. In axónta
specialmente i oxei (soratuto ła gałina), ma anca i pési, i moła vóvi boni da
magnar par l'omo e łe ave łe produse el mièl, na trasformasion del nètare dei
fióri, che'l xé un popołar dolsifegante in paréce culture. Ghe xé culture che łe
dòpera el sàngue come ingrediénte de łe piatanse, come el boldon.

I insacai o sałumi i xé carne de mamìfari tratae par favorighe ła conservasion;
un dei mètodi più doperai el xé ła fumegasion. I vien da anemałi de arlevamento
(cavra, piègora, oca) o salvàdeghi (cervo, sengial, cavriol), anca se queło più
doperà el xé el porseło, dal qual tołémo parsuti, lugàneghe, sałami e parece
altre robe.

No bixogna miga desmentegar i prodoti de ła pesca. Ła carne de pése ła xé in
gènere più łixièra e sana de queła dei mamìferi par el fato che ła contien manco
cołesterol e più grasi insàturi, anca se el só contegnùo el xé desferénte da
pése a pése. Altri prodoti de ła pesca i xé mołuschi (òstreghe, pevarase, peoci
e altri) e crostàsei (gransi e conpagni).

Algune culture e persone no łe consuma carne o prodoti dei anemałi par raxon
culturałi, de diéta, de sałute, de ètega o ideołòxiche. 'Ntel Abraismo e 'ntel
Islam se respeta ła prescrision de no magnar carne de porseło, anemal considerà
inpuro. I vegetariani i no magna carne, i vegani gnanca quei piati che i contien
ingrediénti tólti via dai anemałi.



https://vec.wikipedia.org/wiki/Istria

L'Istria o Ístria (in croato e in sloveno Istra) ła xe ła più granda penixoła
del Mar Adriatico (superfice: suparzó 3 500 km²).

La màgior parte de l'Istria ła fa parte atualmente de ła Croazia. Un tocheto,
che ciapa drento łe çità costiere de Ìxoła d'Istria (Izola), Portoroxe
(Portorož), Piràn (Piran) e Capodistria (Koper), el fa parte invese del
teritorio de ła Slovenia. Un tòco ncora piesè picenin de ła penìxoła (limità
suparzó a ła zona dei comuni de Muja e de San Dorligo della Valle/Dolina) el xe
in teritorio itałian.

Oltre a ste chì, xe inportanti anca łe picołe çità de Colmo (Hum) e Rozzo (Roč).

El nome el deriva dała tribù illirica dei Histri, ricordai da Strabone come
abitanti de sta rejion. I Romani i łi descriveva come na tribù feroce de pirati
de l'Illiria, proteta dała dificoltà de navigasion dełe so coste rocioxe. Ai
Romani ghe ga vołest do campagne miłitari par sotometarli inte'l 177 a.C..

Dopo ła fine de l'Impero Romano d'Occidente, l'Istria ła xe stada sachegiada dai
invasioni di Awari e Slavi i xe venuti drio i Longobardi. Son rimasti i
longobardi in Istria inseme cola popolasion romana. Dopo una parte ła xe pasada
soto el controło de Bisanzio (538). Inte sto periodo storico se ga sviłupà un
diałeto ladin parlà dai abitanti romani de l'Istria setentrional (inte l'Istria
meridional se ga sviłupà l'Istrioto. Ła xona istriana ła xe stada anessa al
Regno Longobardo (588) di Friuli e Venesia e dopo al Regno Franco da Pipino III
(789), re dei Franchi e Longobardi, e ła xe deventada na Marca, par dopo esar
controłada dai duchi de Merano, dal duca de Baviera, dai duchi de Carinzia e dal
patriarca de Aquileia. Inte'l 933, co ła pace di Rialto, Venezia ła ga otegnù un
primo riconosimento del dirito de navigar e de far comerci sułe coste istriane:
inte sto periodo storico dei popołi itałici i se ga spostà suła costa deła xona
e ghe xe stadi de insediamenti de popołi slavi inte ła parte interna istriana.

L'Istria ła xe deventada squasi tuta teritorio deła Repubblica di Venezia piassé
dal 1420 finché Napoleon no ła ga fata finire inte'l 1797.

Inte'l periodo venesian l'Istria ła xe stada periodicamente devastada da guere e
pestiłense; par sto motivo ła Repubblica di Venezia ła ga ripopołà l'interno
deła rejion co cołoni de diverse razze slave (oltre che de greci e albanesi),
trasferìi dai chełaltri so posedimenti. In Istria, cusì, se ga formà ła tipica
composision etnica, co ła costa e i çentri urbani de lengua italiana e łe
campagne abitae pi che sia da slavi.

Dopo el trattato de Campoformio l'Istria insieme a tut el teritorio deła
Republica de Venesia ła xe stada data ai Asburgo de Austria. Dal 1805 al 1813 ła
xe stada dominada diretamente da Napoleon. Dal 1805 al 1808 ła ga fat parte del
Regno d'Italia napoleonico, e dopo dełe Province illiriche diretamente anese a
l'Impero francese.

Inte'l 1814 l'Istria ła xe tornada soto ła dominasion dei Asburgo. Inte'l 1825
l'Impero austriaco el ga fondà ła provincia istriana, che inte'l 1861 ła xe
deventada autonoma con na so dieta a Capodistria (Marchesado d'Istria).

Inte'l XIX secoło se ga sviłupà i movimenti nasionałi italian, croato e sloveno.
Co ła nasita de sti movimenti ga scumisià łe prime barufe fra i italiani da na
parte e ii slavi da chełaltra, parché ognun dei grupi el gavarìa vołest
l'anesion deła rejion ała so madrepatria.

Esendo una dełe tere reclamae da l'iredentismo italian, el governo
austro-ungarico el ga fat in modo che ghe inte ła rejion se trasferese altri
slavi par contrastar el nasionałismo dei italiani.

Un pas importante el xe stat el trasferimento da Venesia a Poła deła base pi
granda deła Marina austriaca. Sta deçixion ła xe stada fata in seguito a
l'insuresion de Venesia inte'l 1848-49. In pochi ani Poła ła ga fat na cresita
grandisima, pasando da pochi çentener de abitanti ai 30-40 000 de fine '800.

In seguito ała vitoria 'taliana inte ła prima guera mondial col tratato de
Versailles (1919) e'l tratato de Rapallo (1920) l'Istria ła xe deventada parte
de l'Italia. Co l'arivo del fasismo xe scumisiada na politica de italianixasion
forsada. Inte ła seconda guera mondial, par colpa de l'ocupasion deła Jugoslavia
da parte dełe potense de l'Asse łe rełasion fra italiani e slavi łe se ga guastà
uncora de pi.

L'8 de setembre del 1943 el Regno d'Italia el xe stat sconfito e l'esercito
italian el se ga desfà. Ła rejion ła xe stada ocupada par poco tempo dai
partigiani titini, e dopo dai tedeschi che i ła ga anesa al Terso Reich a
l'interno del cosideto Adriatisches Kustenland. Tra l'april e'l majio del 1945
l'Istria ła xe stada ocupada da novo dai partigiani titini.

A la fìn deła seconda guera mondiał l'Istria, salvo Muja e Pola, la vien ocupada
del esercito jugoslavo. Cola Conferenza de Paxe e col tratàdo de Parigi (1947),
vien deciso che squasi duta l'Istria, Pola inclusa, ła passi ała Jugoslavia. La
parte istriana nordocidentał (500 km²) de Ancaràn a Citanova, ła gavarìa dovesto
far parte del Territorio Libero de Trieste come zona B, con capologo
Capodistria, insieme co la zona de Trieste cità e dintorni, dita la zona A
(200 km²) Ma anca sta zona B la ga continuà a restar soto ocupaziòn militar
Jugoslava, intanto che a Trieste cità xe rimasti i Angloamericani. Pò, visto che
pasava i ani e mai no se rivava a meter in pìe sto TLT, i aleati ga lassà che
italiani e jugoslavi se spartissi provisoriamente el Teritorio Libero de
Trieste, cussì Italia e Jugoslavia le gà firmà in'tel 1954 el memorandum de
Londra , e anca la zona B la xe stada incorporada definitivamente a la
federativa Jugoslava. Sta spartiziòn del TLT qualchi ano dopo la xe stà de novo
confermada, cò Italia e Jugoslavia le ga firmà fra de lore el trattato de Osimo
(1975). De facto solo Mùia, che jera el unico paexe istrìan inserido in zona
angloamericana, dentro la Zona A, xe desso teritorio aministrativo taliàn.
Intant un gran numaro de 'taliani jera stai copadi 'ntel masacro dele foibe, sia
'ntel Istria che 'ntel Carso triestìn. El teròr par sti masacri, seguìo dela
repression e dele vesazioni operade sui italiani dele 'utorità Jugoslave, l'a
portà a scampar de l'Istria squasi tuti i abitanti 'taliani, tanti subito tel
1945-46 e tanti che ga provà a restar ma dopo ani no ga podù pì resister. 'Ntel
1954-56, xe stà la ultima ondada del’esodo , cò i abitanti de la zona B gà visto
sparir le ultime speranze che vegnissi fato el TLT : in totàl l’Istria la ga
perdù metà dela so popołazion e deła so identità sociał e culturał. El drama dei
taliani de l’Istria se ga vìsto sora detuto col esodo de Poła concentrà tra 'l
disembre del 1946 e 'l marso del 1947, in sti pochi mesi ła sità la xe stada
bandonada de oltra 28 000 de i so 32 000 abitanti. I polesani fino inalora jera
i unici istriani che no gaveva ancora dovesto scampar visto che Pola cità jera
soto ocupaziòn angloamericana: i jugoslavi i jera tuto intorno ma no a Pola. Cò
se gà savù che el tratado de paxe de Parigi firmado el 10 febraro 1947, el
asegnàva Pola a la Jugoslavia, in un impeto de disperasion, tuti a Pola gà
deciso de scampar, xe stà organizà navi, e i polesani ga zercà de portar via
tuto quel che se podeva e parfin desoterà del zimisterio Nazario Sauro,
portandose via la salma. Stò esodo de Pola, l'unico esodo che ga podù eser
organizà uficialmente de l'Istria, el gà vu granda difusiòn dela stampa
internasional. Tel 1991 la Jugoslavia se ga disolto e l'Istria desso risulta
spartida fra Slovenia e Croazia. Dopo de sto esodo dei italiani, tanti paesi e
campagne xe restàe despopolàe e ghè ndà a starghe croati, sloveni e tanti
jugoslavi de zone anca ssai lontane.

'Ntel dramatico contesto storico de la fine de la II guera mondiale, in te la
region triestina, istriana, fiumana e dalmata 4 000-17 000 persone le xe stà
copà (ma sul nùmaro efetivo de le vìtime se discute aspramente ancora desso). A
causa del terór provocà dai massacri e de le vessazioni del governo jugoslavo,
circa el 90% de la popolasion 'taliana el gà lasà la so tera. Le stime dei
profughi le varian da le 200 000 a le 350 000 persone (comprese Fiume e la
Dalmazia). Par comemorar sti dramatici eventi, dal 2005 i gà istituìo in Italia
un Giorno del ricordo el 10 febraro (aniversario de la ratifica del tratado de
pace).

Dopo del sfacelo dela Jugoslavia, el novo Stato Sloveno ga bastanza confermà le
tutele, anca se no xe praticamente italiani xe bilinguismo sule tabele. Inveze
in Croasia, per via del nasionalismo del partido nasionalista HDZ de Franjo
Tuđman, che iera stado tra l'altro el principale artefice dela indipendensa, ghe
iera stai 'ssai tentativi per limitarghe i diriti ai italiani e per no riconoser
la particolarità de l'Istria. I istriani de ogni raza alora i fondava la Dieta
Democratica Istriana, un partido senza una forte conostasion de etnia, che
lotava per otegnir l'autonomia de l'Istria a l'interno dela republica croata.
Quando che el HDZ xè stado sconfito, ai italiani in Istria i ghe gà riconosudo
le tutele che i gaveva prima soto la Jugoslavia.

I taliani d'Istria i parla do difarenti dialeti autoctoni: l'istrovèneto e
l'istrioto, entranbi presenti da prima de la dominassion venexiana (anca se
tanti pensa el contrario).

Fra i croati istriani xe prevalentemente doparà el dialeto ciaciavo e in minor
misura el stokavo.

In tel'Istria interna sopravive na picenina comunità de Istrorumeni, i Ciribiri
'nte la piana de l'Arsa e i Cicci a Seiane/Žejane (Cicceria), disendenti dei
rumeno-valachi, un tenpo molto più numerosi, vegnùi a star in sti teritori nel
tardo Medioevo. Al zorno d'ancuò, purtropo, la so lengua e cultura e la so
stessa identità nassional le xe a serissimo ris-cio d'estinsion a causa del
secolare processo de assimilassion a l'etnia croata e slovena (processo de
slavixassion, par lo più naturale), ma anca a causa del scarso intaresse e de la
mancansa de tutela da parte de le istitussion.



https://vec.wikipedia.org/wiki/GNU

El projeto GNU el xe stà inisià pa parte de Richard Stallman co el objetivo de
crear on sistema operatío conpleto łibaro: el sistema GNU . El 27 de setenbre de
el 1983 a se ga nunsià piovégamente el projeto pa ła prima olta intel grupo de
notisie net.unix-wizards. A sto anunsio orijnałe, ne xe ndà drio altre prove
grasie a Richard Stallman come el "Manifeesto GNU", che łe ga stabiłio łe so
motivasion pa realixar el projeto GNU. GNU elxe on acrònimo chel vol dir "GNU No
xe Unix". Stallman el suxerise che el se pronusie, in inglexe, come "ghn-noo"
(se pol oservar che el łogo el xe no gniu) pa evitar confusion co "new" (novo).

UNIX el xe on sistema operatío no łibaro raquanto popołare, parché el xe basà
inte na architetura che xe ga demostrà esare técnicamente stabiłe. El sistema
GNU el xe sta disegnà pa esare totalmente conpatibiłe co UNIX. El discorso de
esare conpatibiłe co la architetura de UNIX ìnplica che GNU el xe conposto de
tochi picenini individuałi de software, on mucio de questi xa łi gera
disponíbiłi, come el sistema de edision de testi TeX e el sistema gràfico X
Window, che i ga podesto esare adatai e reutiłisai; altri invese a xe ga dovesto
rescrivarli tuti.

Pa securarse che el software GNU el sevitava łíbaro pa che tuti i usuari łi
potese aviar-lo, copiar-lo, modifegar-lo e distribuir-lo, el projeto el dovéa
esar łibarà bàso na lixensa disegnà pa garantir sti diriti pa evitar łe so
restrision intel tenpo. Sta idea a se conoze in Inglexe come copyleft -'sanco de
copia'- (in lanpra oposision a copyright -'dreto (e dirito) de copia'-), e ła
stà contenúa inte ła Licensa General Piovega de GNU (GPL).

Intel 1985, Stallman el ga creà ła Free Software Foundation (FSF o Fondasion pa
el Software Libaro) pa prevedare suporti łojísteghi, łegałi e finansiari al
projeto GNU. La FSF ła ga contratà anca programadori pa contribuir a GNU, anca
si na porsion sostanciałe de el sviupo ła xe vegnesta fora (e ła continua èsare)
prodota da vołontari. Manman chel GNU toeva nome, afaristi interesadi i ga
scuminsià contribuir a ła comersialixasion de prodoti GNU e el corespondente
soporto tècnico. El pi de èxito de sti chi el xe stà Cygnus Solutions, deso
parte de Red Hat.

Intel 1990, el sistema GNU xa tenea on editor de testo ciamà Emacs, on òtimo
conpiłador (GCC), e ła magior parte de łe biblioteche e utiłidà che łe conpone
on sistema operatío UNIX tìpego. Parò a mancava on conponente ciave ciamà nucleo
(kernel in inglexe).

Intel manifesto GNU, Stallman el ga mensionà che "on nucleo inixiałe existe,
parò se nesesita tanti altri programi pa emular Unix". Lu se referea a TRIX,
chel xe on nucleo de ciamade remote a prosedimenti, sviłupà da el MIT e i so
autori che łi ga dexidesto chel fuse łibaramente distribuxesto; Trix era
totalmente conpatibiłe co UNIX version 7. Intel Dixenbre de el 1986 xa se gavea
laorà pa modificar sto nucleo. Tutavia, i programadori i ga dexidesto che no era
inisialmente utiłixabiłe, dovesto a che soło el funsionava en"coalcheduna
màchina somamente conplicà e cara", rason pa che a dovaría èsare tolto e portà a
altre architeture vanti che se posa utiłixar. Finalmente, intel 1988, a se ga
dexidesto utiłixar cofà base el nucleo Mach sviłupà ne ła CMU. Inixialmente, el
nucleo ga rexevuo el nome de Alix (cusita se ciamava na morosa de Stallman),
parò pa dexision de el programador Michael Bushnell xe stà renominà Hurd. Pa
pena Hurd, parò, el se ga via via stufà.

Intel 1991, Linus Torvalds a ga scumisià scrivar el nucleo Linux e el ga
dexidesto distribuir-lo baso ła GPL. Rapidamente, meiare de programadori łi se
ga unío a Linus pa el sviłupo, cołaborando traverso de Internet e otegnendo chel
Linux rivàse èsar on nucleo conpatibiłe co UNIX. Intel 1992, el nucleo Linux xe
stà conbinà col sistema GNU, e subito drio x esta meso rento on sistema operatío
łibaro e conpretamente funsionałe. El sistema operatío formà da sta conbinasion
xe usualmente conoxesto cofà "GNU/Linux" o cofà na "distribusion Linux" e łe
existe difarenti varianti. (Vedarse anca: Controversia pa la denominasion
GNU/Linux)

A xe soralconto frequente catar conponenti de GNU instaładi en on sistema UNIX
no łibaro, invese de łi programi orijinałi par UNIX. Sta roba se deve a che
raquanti de łi programi scriti pal projeto GNU i ga demostrà èsare de pi alta
cuałità che łe so version conpagne de UNIX. A sbaro, sti conponenti łi xe
conoxesti cołetivamente cofà "feri de el mestiere GNU". On mucio de programi GNU
łi xe stà anca portà pa altre piataforme cofà Microsoft Windows e Mac OS X.



https://vec.wikipedia.org/wiki/Disco_duro

El disco duro (ing. hard disk), dito anca disco fisso, el xe un marchingegno
doparà nei computer par memorizar i dati. La xe na memoria de tipo secondario:
mentre su le memorie primarie (come la RAM) quando te smorzi el computer i dati
i se scancela, su i dischi duri i se mantien anca col computer smorzà e senza
corente. El xe fato da uno o più dischi de aluminio o de vero, cuerti de
material feromagnetico, che i gira velocisimi, e da na serie de testine (do par
ogni disco, una par sora e una par soto) che serve par lezar e scrivar i dati
contegnù sui dischi.

I dischi duri de solito i xe tacà al computer, e par destacarli bisogna
smorzarlo e verzarlo, anca se se pol metarse su un calto rimovibile che se
inserise sul davanti del computer, se ghe mete dentro el disco e dopo te pol
tirar fora el calto senplicemente tirando na maniglia. Nei ultimi tenpi xe
inveze vegnù fora ne le boteghe dei dischi duri esterni, che i se taca al
computer co la porta USB e se pol destacarli quando che se vol, e menarli in
giro facilmente, in maniera simile a le ciavete USB, solo che i dischi duri
esterni i ciapa piesè posto e i tien piesè dati. In più de solito i dischi duri
esterni i ga anca el filo de la corente, parché la corente che pasa par la porta
USB no la xe in bisogno par alimentarli, come sucede inveze su le ciavete.



https://vec.wikipedia.org/wiki/Copyright

El copyright (termine de łéngua inglexe che leteralmente signifega dirito de
copia) xè l'equivałente del dirito d'autore inte i paexi de common law, come i
Stati Unii de ła Mèrica e la Regno Unìo, dal quałe però diferise soto vari
aspeti.

'L xè sołitamente abrevià có 'l sinboło ©. Quando tałe sinboło nò'l xè
utiłixabiłe se riproduce có ła letera "c" posta tra parentexi: (c) o (C).

Anałogo dibatito investe el rispeto del proporsionałismo fra łe pene rispeto a
ła gravità del reato. El plagio, infati, prevede pene inferiori al furto (anca
se l'utiłixo comerciałe xè un'agravante inte ła violasion de copyright). In
sostansa, chi copia e vende opare in forma identica all'orixinałe comete un
reato punìo molto p' severamènte del plagio, overo de chi aporta lievi modifighe
e se apropia de na calche paternità sull'opera, traendone un serto profito.

Inte'l XX secoło, l'avento dei riprodutori e in particołare del computer e de łe
Rete internet, gà sotrtto uno dei cardini a ła baxe del copyright in senso
clasico: overo el costo e ła dificoltà de riprodure e difondare sol teritorio łe
opere, aspeti fino ad alora gestìi da ła corporasion de i editori dietro congruo
conpenso o cesion dei diriti da parte de i autori. Ciò gà rexo masa difisiłe ła
tuteła del copyright come tradisionalmènte intexo, e creà novi spasi par i
autori.

El primo epixodio có eco internasionałe, se gà avuo a cavało fra 'l XX e 'l XXI
secoło có el cussidito caxo Napster, uno dei primi sistemi de condivixion
gratuita de file mùxicałi, ogeto de enorme suceso a cavało del milenio. Ła
ciùxura de Napster, avegnùa inte'l 2002 e xenerà da łe denunse da i editori che
i vardava el sistema cofà un concorente ai propi profiti, nò'l gà risolto se nò
par breve tenpo i atriti. Novi programi de file sharing gratuito i xè sorti
rinpiasando l'orixinałe Napster e vanificando i scopi de ła ciùxura. Secondo i
operatori del mercà dell'intratenimènto, na costante diminusion de łe vendite de
CD mùxicałi xè scaturìa da ła difuxion de sti sistemi e de ła progresiva
obsołescensa dixitałe de ła presedente tecnołogia, obsolescensa dovùa
prinsipalmènte all'ecesivo costo d'acuisto de materiałe orixinałe. Questo gà
danexà prinsipalmènte el sistema corporativo e ingesà dell'industria
discografega. I ghè xè, tutavia, autorevołi studi che i dixe el contrario.

El file sharing (scanbio e condivixion de file) de materiałe proteto dal
copyright, se gà sviłupà e difuxo có l'inporse de łe tecnołogie enformatighe e
del web, e in particołar modo grasie al sistema del peer-to-peer. Ła vełosità de
sta difuxion e sviłupo, gà rexo difisiłe pà'l dirito industriałe internasionałe
axornarse có ła medexima prontesa. Molti anałisti internasionałi i xè drio
acuxar infati ła prexensa de vodi normativi nò omoxeneamènte colmai.



https://vec.wikipedia.org/wiki/Vietnam

El Viètnam (vietnames: Việt Nam, [viət˨ næm˧] , Scolta▶[?·info]), ufisialmente
la repùblica socialista de 'l Viètnam l'é en stato de 'l Axia sudoriental. El
confina a nord co ła Republica Popołare Cinexe, a ovest co 'l Laos e ła
Canbògia, a est e a sud co 'l Mar Cinexe Meridionałe. A sud, par en tochet, el
Vietnam el buta su 'l golfo del Siam.

A'l iniẑio (prima de 'l 1200) el Viètnam l'é de mò cuel che incoi l'é el
Tonchin.

Tra 'l II secoło a.C. e 'l I secoło el Viètnam el fa tante guère contro la Cina
e pì de na òlta el é concuistà e el ciapa l'indipendènẑa, ma el restà dominà da
i cinexi.

Inte'l 938, 'l general Ngô Quyền el lìbera la só naẑion e 'l crèa en règno, che
'l à vàrie dinastie: i Ngô, i Đinh, i Lê, i Lý, i Trần e i Hồ.

Tel 1527 à tacà na guèra ẑivil e 'l Viètnam se staca in do tòchi: el nord, co la
dinastia de i Mạc, e el sud ,co i Lê. Tuti e doi i règni i fa progređir la
naẑion (visto che l'é tacađi anca dei contati co i europèi). I Mạc i spòsta la
cavedal da Hanoi a Phú Xuân.

Tel 1771 taca dei dixordini te 'l sud e la dinastia Nguyễn la va in decadènẑa,
così i Tây Sơn i ciapa 'l só pòsto e te 'l 1786 i se bat contro i Lê e prest i
rimet insieme el Viètnam. Te 'l 1799, visto che i Tây Sơn i à problèmi intèrni
(de sucesion) Nguyễn Ánh, prima scanpà in Cina, el torna co 'n exèrcito e 'l
combat fin al 1802, co 'l concuista Thăng Long e 'l vèn re.

Te 'l mèẑ de 'l XIX secoło el Viètnam el vèn concuistà da la Fransa, che la ghe
cava la autonomia e 'l la fa colònia. Fin de sùbito taca le protèste e vari
partiti i conbat par la indipendènẑa. Par ani pò sèguita a èserghen la guerilia
in giro par la naẑion.

Te la Seconda guera mondiałe el Viètnam el vèn ocupà da i giaponexi e i
comunisti de Ho Chi Minh i taca a èser potènti. Sti comunisti, da 'l 1946 a 'l
1954 i conbat contro i francexi e i venẑ. El Viètnam el vèn parò spacà de nòu
ten do tòchi: nòrd e sud.

Te 'l 1960 i Stati Uniđi i fa la guèra a 'l Viètnam de 'l Nòrd, anca parché l'é
en paes comunista e se é in piena Guera Freda. Co la tàtica de la guerilia i
comunisti i bat i americani e te 'l 1975 i ciapa Saigon, finèndo così la guèra.

Te 'l Viètnam la religion pì difuxa l'é el Budismo Mahāyāna, ruà graẑie a le
influènẑe cinexe e de i vexini Khmer.

Se pòl catar de spes le dotrine tradiẑionale cinexe, tipo el Confucianèximo e 'l
Taoism. Nòva l'é la feđe te 'l Cao Đài, fondađa te 'l 1926. Ghe n'é pò la
seconda pì granda comunità catòlica de l'Axia drìo cuela de le Filipine, fata de
i misionari portoghexi te 'l 1500-1600 e pì tardi de cuei franẑexi.

La lengua ufiẑiala l'é el vietnames, na lengua austronexiana co 'l alfabèto
latin.

Intant la dominaẑion coloniala se à difondest el franẑes. Incoi el é parlà
sènpro de manco; inveẑe i đoveni é drìo a stuđiar el ingles.

Te le region intèrne, te le montagne, ghe n'é dele minoranẑe, ciamađe de i
franẑexi montagnard, che parla le so lengue indìgene, tipo el Khmer.



https://vec.wikipedia.org/wiki/Viena

Viena (en tedesco Wien, en bavarexe Wean) ła xé ła cavedal e al steso tenpo un
Stato federà de l'Àustria, conpletamente sircondà da ła Basa Àustria.

Viena ła xé sede de inportanti organixasiòn internasionałi fra łe quałi: OPEC,
AIEA e ONU.

El çentro storego de ła çità xé stà dichiarà patrimonio de l'umanità dal UNESCO.

Abità xà dai Celti, Viena ła xe deentà na sità romana inte'l I secolo d.C., co'l
nome de Vindobona. Catandose propio so'l Danuvio, ła xera na sità de frontiera,
inportante par defendar 'l Inpero da łe tribù xermaneghe del nord. Inte'l alto
Medioevo ła zona de Viena ła xe sta invaxa da vari popołi, prima i Longobardi,
po i Slavi, i Avari e i Magiari, fin cuando che inte'l 955 'l inperador del
Sacro Romano Inpero Otto I el ga parà via i Magiari e inte'l 976 el ga dato
Viena a la fameja dei Babemberg. Xe tacà quindi un longo periodo de sviłupo,
deentando una de łe sità pi inportanti de 'l Inpero, e inte'l 1156 xe nato el
Ducato d'Àustria, co Viena cavedal. Inte'l 1246 s'a estinto ła dinastia dei
Babemberg, e inte'l 1278 l'Àustria la xe sta ciapà da Rodolfo d'Asburgo re de
Xermania, e xe tacà la dominasion asburgica (che ła ndarà vanti fin al 1918). Ła
xe sta sedià dai Turchi na prima 'olta inte'l 1529, ma i Vienexi i ga tegnù
bota; i Turchi i ga riproà inte'l 1683 e i xe rivà a tanto cusì da ciapar ła
sità e invadar l'Eoropa sentral, ma i xe sta fermà da n'aleansa de polachi e
todeschi soto el comando del re de Połonia Jan Sobieski. Inte'l 1815 ła 'a
ospità el Congreso de Viena, che'l ga ridixegnà l'Eoropa dopo łe guere de
Napoleon. Dopo che xe cascà 'l Inpero Austro-Ungarico a seguito de ła prima
guera mondial, Viena ła xe deentà cavedal de ła Republica Austriaca. Inte'l 1938
ła xe sta ciapà da Hitler, e dopo ła seconda guera mondial i Aleati i ła ga
divixa in cuatro xone de ocupasion, come a Berlin, e dal 1955 ła xe tornà
cavedal de l'Àustria.



https://vec.wikipedia.org/wiki/Sitadini_veneti_ilustri

Sta qua la xe na lista dei tuti i sitadini veneti ilustri de na olta, cioè de
tute quele persone famose ligà, par nàsita o par verghe vissù a longo, a la
vecia Republica Veneta, che le sàvia particolarmente distinto par la so atività
in canpo cultural, artistico, etc. I Veneti de prima e de dopo del periodo de la
Republica no i ghe xe su sta lista, parché no i xe sitadini veneti in senso
stretto.

L'archiologo veneto forsi pi famoso el xe el padoan Giovanni Battista Belzoni
(Padoa 1778 – Nigeria 1823), che ai primi de l'Otozento ghè tocà scapar via dal
Veneto dopo che xe rivà Napoleon, par no dover far el soldà ne l'esercito
francese, e el xe rivà in Egito. Qua el sà messo a far l'archiologo, scoprendo
tra le altre robe la tonba del faraon Seti I, una de le pi bele de la Val dei
Tenpli, e l'entrada de la piramide de Chefren.

El pi grande architeto veneto de senpre el xe sicuramente Andrea Palladio (Pàdoa
1508 - Maxer 1580), che el ga laorà specialmente a Vicensa (la sità del Paladio
par ecelenza) ma anca a Venexia e ne le aree vizine. Tra i so laori pi famosi
ghe xe la basilica Palladiana de Vicensa, Vila Capra dita la Rotonda e el Teatro
Olimpico de Vicensa. Ispirandose ai principi de l'architetura classica, el ga
dato vita a un novo stile architetonico, ciamà el Paladianesimo, che lu stesso
el ga definìo nel so scrito I Quattro Libri dell'Architettura (1570). La so
opera la xe stà portà vanti in maniera originale da Vincenzo Scamozzi (Vicensa
1548 – Venexia 1616), che el ga terminà la costruzion de Vila Capra e costruìo
le Procuratie Nove in piaza San Marco a Venexia. N'altro architeto famoso el xe
sta Baldassare Longhena (Venexia 1598 – Venexia 1682), alievo de Scamozzi, che
el ga costruìo la baxéłega de Santa Maria de la Salute a Venexia, una de le
opere pi inportanti del barocco italian e veneto.

Jacopo Sansovino (Firenze 1486 – Venexia 1570), scapà via da Roma nel 1527
quando i lanzichenechi i ga sachegià la sità, el ga catà riparo a Venexia
(entrando in seguito nel patriziato veneto), in do che el ga costruìo le
Procuratie vece, la loggeta del Canpanil de San Marco, la Biblioteca Marciana e
altri palazi.

Nel canpo de l'architetura militar, el veronese Michele Sanmicheli (Verona 1484
- Verona 1559) el se ga dedicà a rinforzar le fortificazioni (secondo i cànoni
de la "fortificazion a la moderna", cioè con i bastioni e varie tèniche par
tegner bota ai bonbardamenti de l'artilieria) nei vari posedimenti veneti (oltre
a Verona, Candia, Dalmazia, Corfù, Cipro). El ne ga lassà inportanti òpere come
Porta Nova, Porta Palio e vari palazi a Verona e Porta Teraferma a Zara.

Un gran teorico de l'architetura el xe sta el venexian Carlo Lodoli (1690-1761),
che el ga antisipà el conceto moderno de funzionalismo. Purtropo tuti i so
scriti i xe 'ndai perdui, e le so teorie le se conosse solo 'traverso i so
alievi, come el patrizio venexian Andrea Memmo (Venexia 1729 - 1793), el famoso
progetista del Prà de la Vale a Padoa.

Giovan Battista Piranesi (Mogliano Veneto 1720 – Roma 1778) el xe famoso
soratuto par le so incision che rafigura monumenti famosi, rapresentà in tuta la
so grandiosità e dramaticità. Le so incision le ga vu na grande influenza nel
periodo del Neoclasicismo, permetendo de riscoprir l'arte romana antica in tuta
la so magnificenza.

Giuseppe Jappelli (Venexia 1783 – Venexia 1852) el xe sta uno dei pi grandi
esponenti del Neoclasicismo in Veneto e specialmente a Padoa, in do che el ga
realizà tra l'altro el Cafè Pedrocchi.

La pitura venexiana del Rinasimento la xe sta particolarmente prolifica e piena
de talenti. I pitori pi conossiùdi de sto periodo i xe:

Tra i scultori de sto periodo el pi famoso xe sicuramente Antonio Canova
(Possagno 1757 – Venexia 1822), autore de le famose statue de Amore e Psiche, de
le Tre Grazie e de la statua de la principessa Paolina Borghese.

El pi famoso viajador veneto el xe sicuramente Marco Polo (Venexia 1254 -
Venexia 1324), che insieme con so upà Nicolò e so zio Maffio el xe sta uno dei
primi osidentali a rivar nel Catai (la Cina de desso), e el ga riportà la storia
del so viajo e de tute le maraveje chel ga vedesto nel libro El Miłion.

El capitan Pietro Querini el xe inveze famoso parché in un so viajo verso le
Fiandre nel 1431-32, la so nave la xe sta portà via da na tonpesta e la ga fato
naufragio su l'isola de Røst, ne l'arcipelago norvegese de le Lofoten. El xe
restà lì quatro mesi insieme ai so marineri, fasendo amicizia con quei del
posto, che i canpava pescando merluzzi che dopo i metea a 'sicar par conservarli
a longo. Querini el ga riportà a Venexia sti péssi, ciamai stoccafissi, che da
de lora i xe entrai stabilmente ne la cuxina (e ne la cultura) veneta col nome
de bacalà.

Dopo de lu, nel periodo de le grande descoverte giografiche (XV - XVI secolo),
diversi Veneti i ga partesipà ai primi viaj de esplorazion. Sicome che la
Republica Veneta, par la so posizion giografica, la se catava tajà fora da le
nove rotte comerciali, e la preferéa tegnerse bone quele vece, sti qua i xe
spesso entradi al servizio de na potenza straniera. El primo el xe sta Alvise
Cadamosto (Venexia 1432 – Venexia 1488), che par conto del Portogal el ga
esplorà l'Africa Osidental, scoprendo na parte de le isole del Capo Verde. Nel
1497-1498 Giovanni Caboto (nato a Gaeta o forsi a Savona nel 1450 zirca, ma
naturalizà veneto - 1498) el ga esplorà par primo le coste nord-est de la
Merica, scoprendo Teranova, par conto del re d'Inghiltera. So fiol Sebastiano
Caboto (Venexia 1484 – Londra 1557) el ga navigà anca lu prima al servizio dei
inglesi, e dopo dei spagnoli, esplorando l'estremità sud de la Merica. El
visentin Antonio Pigafetta (Vicensa, ca. 1491 - dopo 1534) el ga fato parte
inveze de la spedizion, ai ordini de Ferdinando Magellano, che ga fato el primo
viajo intorno al mondo. Pigafetta el xe sta uno dei 18 òmeni che i xe sta boni
de tornar indrio, e el nà lassà un resoconto de l'aventura, la Relazione del
primo viaggio intorno al mondo.

La storia de la leteratura in lengoa veneta la xe ligà soratuto a du autori de
teatro: el primo el xe Angelo Beolco dito el Ruzante (Padoa o forsi Pernumia,
1496 zirca - Padoa 1542), conossiùo soratuto per el Primo Dialogo - Parlamento
de Ruzante che iera vegnú de campo e el Secondo Dialogo - Bilora, opere in cui
el mete in scena el mondo rùstego dei contadini pavani, rapresentà in tuta la so
realtà de miseria, disperazion, sfrutamento e ingiustizia. El secondo el xe
Carlo Goldoni (Venexia 1707 – Parigi 1793), autor de comedie in italian e in
venezian, che ne la so opera el na lassà un straordinario afresco de la vita e
dei costumi de la gente de l'epoca.

Luigi da Porto (Vicensa 1485 - Vicensa 1529) el vien ricordà par la Historia
novellamente ritrovata di due nobili amanti, da cui ga tolto l'ispirazion
William Shakespeare par el so Romeo e Giulieta.

Lorenzo da Ponte (Ceneda 1749 – New York 1838) el xe sta un poeta e libretista,
conossiùo par ver scrito el libreto de tri capolavori de Mozart: Le nozze di
Figaro, Don Giovanni e Così fan tutte.

Na figura emblematica del Setesento venexian la xe quela de Giacomo Casanova
(Venexia 1725 – Dux, odierna Duchcov 1798), scritor, diplomatico e agente
segreto, ma ricordà soratuto come aventuriero e come quelo che el ga fato del so
nome el sinonimo de sedutor.

Nel canpo de la poesia, i Veneti più noti i xe Ugo Foscolo (Zante 1778 – Londra
1827), poeta e patriota talian e Ippolito Pindemonte (Verona 1753 – Verona
1828), famoso par la so traduzion de l'Odissea de Omero.

Nel canpo de la musica, nel periodo del Barocco se ga distinto Antonio Vivaldi
(Venexia 1678 - Viena 1741), autor de le famosisime Quatro Stagioni, Tomaso
Albinoni (Venexia 1671 – Venexia 1751) e Evaristo Felice Dall'Abaco (Verona 1675
– Monaco de Baviera 1742).

Antonio Salieri (Legnago 1750 – Viena 1825), oltre che par la so musica, el xe
deentà forsi anca pi famoso par la so presunta rivalità con Mozart, che in
realtà par che la fusse solo na invenzion leteraria.

Diversi veneti i xe rivà a posizion inportanti ne la gerarchia de la Cesa
Catolica. Tra i papi gavemo:

Na figura particolare ne la storia de la Cesa a Venexia la xe quela de Paolo
Sarpi (Venexia 1552 – Venexia 1623). Pensador, teologo, religioso de l'Ordene
dei Servi de Maria, Sarpi el sa batùo par difendar la Republica Veneta da le
ingerenze de la Cesa de Roma, vegnendo anca scomunicà. I ga anca proà a coparlo
co na pugnalada, ma el xe sopravissù.

El xera contrario al potere tenporale dei papi, al processo de mondanizazion del
clero e al prinsipio de la superiorità del papa sul Concilio. Par sti motivi el
xera anca in contato coi Protestanti, e el ga scrito na Istoria del Concilio
Tridentino in do che el criticava el Concilio de Trento, che secondo lu l'era
solo un mezo par afermar la superiorità del papa. El xera anca amigo de Galileo
Galilei, e el ga fato diverse descoverte sientifiche, come le valvole de le vene
e el fato che la pupilla la se dilata soto l'azion de la luce.

Girolamo Fracastoro (Verona 1478 – Incaffi 1553), medico, filosofo, 'stronomo,
giografo, teologo e leterato, el xe noto soratuto par i so studi su la
patologia.

Prospero Alpin (Marostega 1553 – Padoa 1617), medico e botanico, el ga
descoverto el conceto de difarenza sessual ne le piante. El xe famoso parché el
xe stà el primo a far conossar a Venexia e in Europa el cafè, de cui el ga parlà
nel so libro De Medicina Egyptiorum del 1591.



https://vec.wikipedia.org/wiki/Scozia

La Scozia (in inglese e Scots Scotland, in gaelego scozese Alba), antigamente
ciamada Caledonia, la xe un paese de l'Europa nord-ocidental e la ocupa la
porzion setentrional de la Gran Bretagna.La xe na nazion costitutiva
(Constituent country) del Renio Unìo.

Un tempo Regno independente, dal 1707, co l'Ato de Union la xe ndada a far parte
del Regno de Gran Bretagna, insieme a l'Inghiltera. I regni de Scozia e
Inghiltera i jera par altro zà unii dinasticamente dal 1603.

Dopo del referendum del 1997 sulla c.d. devolusion, el xe stà anca recostituio
el Parlamento Scozese (el jera stà fuso co quel inglese inte'l 1707), co
difarenti competenze lesislative inte le materie de intaresse nazional scozese.

Le lengue parlae in Scozia le xe l'inglese, chiamà SSE (Scottish Standard
English), Scots, na lengua zermanega che la se gh'ha desvilupà in maniera
difarente respeto a l'inglese de l'Inghiltera e chiamà anca Scots o Lallans e el
gaelego scozese.

'L inglexe de Scosia el xe sta uficialmente riconosuo come "lenguajo rejonal o
de minoranse" da el European Charter for Regional or Minority Languages,
ratificà dal Regno Unìo inte'l 2001, e el ga otegnuo el suporto nasionałe dato
al inglexe e al gaelico scosexe.

Su le Isole Shetland se parlava anca el norn, na lengua de orizene celteghe ma
oramai da tempo estinta. Benché el gaelego el sie ormai praticamente relegà a le
Highlands, tanti elementi i xe presenti, in forma tante volte anglicisada, in
tanti toponemi, p.es. aber (fose), baile, bal (cità), beinn, benn (monte, let.
testa), innis (isola), loch (lago). Tuta via na parcentual picenina de scozesi,
poco pì de l'1%, el gh'ha uncora el gaelico cofà so prima lengoa.

L'area ministrativa del Na h-Eileanan Siar (Ebridi esterne) el xe l'ugnol onde
che el gaelego el rapresente uncora uncuò la lengua pì chiacolada da la
povolazion. Squasi tuti i gaeleghi i parla comunque la lengua inglese.

Ebora ła xe uno dei prinsipałi sentri finansiari europei. I fondałi del Mar del
Nord e de l'Atlàntico setentrionałe de pertinensa scosexe i contien łe pi grande
riserve de petrołio de l'Union Europea.



https://vec.wikipedia.org/wiki/Os%C3%A8ano_Atl%C3%A0ntego

L'Osèano Atlàntico el xe el secóndo osèano de ła Tera, e el cuerde sérca el 20%
de ła superficie.

El xe dełimità a òvest dal continente american (da ła banda setentrional co ła
Mèrica del Nord, da qûeła meridional co ła Mèrica del Sud) e a est da l'Europa e
da l'Àfrica, a sud da el continente antartico .

El meridian 20°E ło separa a est da l'Osèano Indian; cheło 67°W ło separa a
ovest da l'Osèano Pasìfico. El łimite osidental del'osèano int'el arsipełago de
ła Tera del Fógo el xe in corispondensa de el Pasajo de Drake. A nord el xe
cołegà co el Mare Jasal Àrtico, da el qûal ło separa na łìnea convensional che
ła va da ła Groenlandia fin a el arsipełago de łe Spitzbergen e n'altra łìnia
convensional che ła va da łe Spitzbergen a ła banda setentrionae de ła Norvegia.

Inóltra existe anca de łe conesioni artificiali co staltri osèani:co l'Osèano
Pasìfico par banda de el Canal de Panamá , e co l'Osèano Indian par banda del
canal artificial de Suez.

El nome de l'osèano, el riva da ła mitołogìa greca, el signìfica "Mar de
Atlante".

Sto osèano el òcupa un basin a forma de "S", slongà inte ła diresion nord-sud.
El xe dividést in do sesion prinsipałi, l'Atlàntico del Nord e l'Atlàntico del
Sud, da corénti equatoriałi a sérca 8° de latitùden nord. L'Osèano Atlàntego,
specie nea parte setentrionàe, el presenta coste iregolari con molte baie, golfi
e comunicasiòn con altri mari. Tra sti ultimi ghe xe ad ovest el Mar dei
Caraibi, el Golfo del Mèsico, el Golfo de San Lorenso, ea Baia de Hudson e ea
Baia de Baffin, e ad est el Mar Mediteraneo, el Mar Negro, el Mar Seltego, ea
Mànega , el Mare del Nord, el Mar Bàltego, el Mare de Barents, el Mare de
Norveja e el Groenlandia.

L'osèano propriamente dito el coerxe un'area de sirca 82 362 000 km² (pari a 8
olte quea de l'Europa), che riva a 106 450 000 km² se se toe in considerasiòn
anca i so mari adiacenti. L'Atlàntego el coerxe el 20% dea superficie dea Tera,
e'l xe secondo solo al Pasìfego come grandessa. Le tere ocupàe dal bacino
idrogràfego de l'Atlàntego e amonta a cuatro olte quee del Pasìfego o de
l'Indiàn.

Ea larghessa de l'Atlàntego ea varia tra 2 848 km nel ponto pi streto, tra el
Brasil e ea Liberia, fin a 4 830 km tra i Stati Uniti e l'Africa setentrionàe.

Ea profondità media de l'Atlàntego ea xe de 3 926 metri, ridota a 3 332 se se
toe in considerasiòn i mari adiacenti. Ea profondità majore a xe de 8 605,
ragiunta nea Fossa de Milwaukee, vissìn a Porto Rico.

E pi grande isole de l'Atlàntego e xe ea Groenlandia, ea Tera de Baffin,
l'Islanda, Teranova, ea Gran Bretagna, l'Irlanda, Cuba ed Hispaniola. Tra cuee
picenine se segnala e Ìxołe Canarie, e Azore, e isole del Cao Verde, e Bermuda,
e Isole Madeira, e Isole Falkland, l'isola de Ascension, Sant'Elena, Tristan da
Cunha, e tute e isole minori dea regiòn caraibica (Bahamas, Martinica, Barbados
ecc.).



https://vec.wikipedia.org/wiki/Mar_Jonio

El Mar Jonio o anca Mar Ionio (in itałian Mar Ionio, in albanexe Deti Ion, in
greco Ιóνιo Πέλαγoς, Ionio Pelagos) el xe 'na porxion del Mar Mediteraneo.

Ła se cata intra łe coste de ła Sicilia e de ła penixoła itałiana a ovest e
chełe de ła penixoła balcanica a est. El se cołega a nordest col Mar Tiren
tramite el Streto de Mesina, a nord col Mar Adriàtego grasie al Canal de
Òtranto, a sud comunica diretamente col Mar Mediteraneo.

Łe so calanche pi' grande indando in senso orario da ovest verso est le xe, el
Golfo de Noto, el Golfo de Catania, el Golfo de Sciłaċe, el Golfo de Taranto, el
Golfo de Patraso, el Golfo de Córinto, el Golfo de Arcadia, el Golfo de Mesènia.

No converse un area molto granda, ma el ga na gran fondità (5.267 m), ła masima
del Mar Mediteraneo. Ła so parte meridional ła forma el Basin del Jonio (fondo
sirca 4000 m), separà da ła piataforma continental dała Scarpata Siciłia-Malta a
ovest, dal Rialso de Mesina a nordovest e dała Platea Sałentina a nord. Intra łi
primi do tochi de scarpata se cata el Canion de Mesina, tra staltri do ła Vałe
de Taranto . A est invese se cata ła fosa oseanica Ełenica e el bordo de ła
Dorsal Pełoponeso-Creta.

El Mar Jonio coverse inteła so parte osidentale e setentrional łe piataforme
continentałi africana e eoropea, inteła so parte mexana un vecio fondal
oseanico, e a oriente un arco insułar. El fondo oseanico el xe un rełito del
vecio Oseano Tetide, formà intel mesosoico, l'arco invese el xe ancora in
formaxion. Tuta l'area ła xe sogeta a sismisità ełevata, łe coste sudosidentałi
e orientałi łe xe a riscio de zunami.

Łi fiumi pi' inportanti che łi se jeta intele so acue łi xe l'Achelò, e l'Alfeo;
tra i pi' łonghi se ga da sitar i fiumi łucani Basento e Agri, tra chełi col
basin pi anpio el siciłian Simeto e tra chełi co ła portata pi' granda l'epirota
Aracto.

El bagna łe coste de l'Itałia (rejon de Siciłia, Całabria, Baxiłicata, Puja), de
l'Albania (contea de Vałona) e de ła Gresia (Periferie de le Ìxołe Jonie, de
Epiro, de Gresia Osidental e de Pełoponexo).

Łe sità pi' grandi łe xe Catania, Mesina, Regio Całabria, Siracuxa, Taranto e
Patraso. Tra łi porti petrołiferi se pode ricordar Augusta.

No el xe un mar particołarmente pescoxo, ła pesca pi' inportante ła xe cheła del
tón praticada soratuto su łe coste orientałi e sudosidentałi. Se ricorda anca ła
pesca del pese spada fata senpre tra Siciłia e Całabria, e l'ałevamento de peoci
a Taranto.



https://vec.wikipedia.org/wiki/Et%C3%A0_de_mezo

La "Età de Mezo", definia anca cofà Medioevo la xe stà un periodo de storia che
xe durà dal 476, co'l copaton de Inpero Roman, finamente al 1492 co la
descoverta de la Mèrica.

Drìo de ła sudivixion pì condivixa de ła Storia del'Eoropa che prevedea tre ere,
clàsica, medioevałe e moderna, el Medioevo (termine conià da Flavio Biondo,
ispirandose a Francesco Petrarca) xé el periodo entermedio, l'inisio del cual xé
cołegà, par l'intera Eoropa, nel 476 d.C., cioè nel'ano che senia, secondo na
convensiòn fisà dai storici, la deposisiòn del'ultimo inperatore romano Romoło
Augustoło e de conseguensa ła fine del'Inpero Romano.

Diversamente, ła concluxione de sta era xé cołocà en ciascùn paéxe en date
diverxe, che le coincide co la nasita de łe rispetive monarchie nasionałi ed el
periodo rinasimental.

Algune date comunemente doparae le xe el 1453, co la cascada de Costantinopołi
par man dei Turchî o la fin de la Guera dei Cento Ani infra Inghiltera e Franza,
el 1492, co la fin del periodo islamego inte la Penisola Iberega e la descoverta
de la Merica da banda de Cristoforo Colonbo, e el 1517, co'l scuminzio del la
Riforma Protestante. Secondo l'impostazion de la storiografia marxista,
condivisa anca da alguni storeghi no marxisti, el Medioevo el se concludaria co
la fin del Feudalesemo e la vegnua de l'industrialisazion inte'l XVIII secolo.



https://vec.wikipedia.org/wiki/Washington_D.C.

El Distreto de Cołumbia (en inglexe District of Columbia) el xe on distreto
federal de i Stati Unìi. El se cata al sentro de ƚa banda oriental de ƚa
federasion, a sud del stato de el Maryland, a nord del stato de ƚa Virginia e
233 miglia a sud de ƚa sità de Nòva Iorc.

El distreto el ga on’estension de 179 km² e ƚa conta piesè de 582.049 abitanti
(stima 2005) e ƚa fa parte di na grande area metropoƚitana.

ƚa xe ƚa sede de tute ƚe prinçipaƚi istitusion de goerno dei Stati Unìi de ƚa
Mèrica (Presidente, Congreso, Corte Suprema), molti ministeri e enti federaƚi, e
alcune organixasion internasionaƚi, tra cui ghe xe ƚa Banca Mondiaƚe, el Fondo
Monetario Internasionaƚe e ƚa Organixasion de i Stati Mericani.

El Distreto de Coƚumbia el xe sta creà dal Congreso co ƚegi de el 1790 e 1791 in
te 'na xona selta da George Washington. En origine el gera on quadrato de
259 km² (100 mija quadrae) estexo so ƚe do sponde del fiume Potomac, otegnuo da
ƚa cesion de teritorio da parte del Mèriƚend (sità de Georgetown) a NE e de ƚa
Virginia (Contea de Alexandria) a SO del fiume. Ƚa porsion a sud del Potomac ƚa
xe ritornada indrio a ƚa Virginia 'ntel 1847. Co el espandarse de ƚa cavedale,
che 'ntel 1878 ƚa xe rivà a inglobar Georgetown, ƚa sità de Washington e el
Distreto de Coƚumbia ƚe xe diventà praticamente ƚa stesa entità.



https://vec.wikipedia.org/wiki/Va%C5%82uta

Ła vałuta ła xe na unità de scanbio che ła gà el scopo de rendar piesè faciłe el
trasferimento de beni e servisi. De sołito ła asume forma de moneda.

Normalmente na vałuta ła vien emesa da na nasion o un grupo de nasion (come con
l'euro o el dołaro) per lo più tramite ła propria banca çentral in regime de
monopolio. In çerti Stati ghe xe più de un istituto de emision.

El steso nome el pol èser doparà par più de na moneda (tipo el dołaro, che gh'è
quel canadexe e quel statunitense), opure ła stesa valuta ła pol vegner doparà
da tante nasioni (tipo l'euro), o ancora na nasion ła pol dichiarar a corso
legale ła valuta de un altro paexe.

Ogni valuta tipicamente ła gà i so multipli e sotomultipli, de sołito i
centeximi. In vèneto a se dixe Schei parchè squaxi doxento ani fa i striaci i
gavea introduesto dee monede intel Lonbardo-Veneto che se ciamava Scheidemunze.
In todesco scheidemuenze a vol dir monedete, 4 franchi. Da Scheiden: spartir,
divìdar e Munze: moneda. I vèneti i ga tolto el nome striaco e i pronunsiava sol
che ła prima parte de sta paroła.

I schei i xe stà introdoti daspò de ła fine de el Stato vèneto, 1797, e donca i
ga sostituìo el zechin, el sixin, el soldo e ła lira vèneta.

Se uxa dir anca Franchi al posto de lire taljane, sta denominasion la se deve a
n'altra moneda introdota par i striaci, ndo che ghe gera stanpà co n'abreviasion
el nome de l'inperador striaco de l'epoca, tal Cecco Bepe, o sia FRANC.. Da qua
el nome franco o franchi, plural.



https://vec.wikipedia.org/wiki/Trevixo

Trevixo (o anca Travixo, in trevixan de sanca Piave) ła xè na sità de sirca
80 000 anime, de orixene vecie e che par tradision de ła cuxina e dei piaxeri
vari ła ga senpre fato vegnar in mente a bea vita, tanto xe vero che łe so tere
jera stae ciamae, sin dai tempi del Medioevo, ła Marca gioiosa et amorosa. Ła xe
situada al sentro de ła pianura vèneta a ła confluensa del Boteniga e dei so
rivi inte'l fiume Sil e poxada su łe tre cołine del Domo, de Piasa dei Signori e
de Sant'Andrea. Ła gà na diocexi tanto granda, che a va oltre anca ai confini de
ła provincia, fin a ła province de Pàdoa e Venèsia. Łe sità pì inportanti dentro
a sta diocexi łe xé Casteło, Mojan, Miran e San Donà.

Trevixo ła se cata inte ła pianura veneta, sirca a 15 chiometri a sudovest de ła
riva drita de ła Piave a ła confluenza intra el Sil, fiume de sortiva, el
Boteniga, che, risevui ła Linbraga e la Piavexeła el riva fin in centro, e 'l se
devide inte tanti canai (Cagnan grando, Cagnan medio o Buranei, Rogia o Sileto,
el Canal de le Convertie), e ła Storga, che ła bagna el comun a est.

Par che al nome Tarvisium el vegna da na romanixasion de n’altra parola che ła
se riferìa ai Taurusci, povoło de area seltega, che el stava sui Monti Tauri a
ła fin de łe Alpe Orientai e che se pensa che el gavese costruì ła prima
comunidà trevixana. No manca gnanca chi che taca el nome al indoeuropeo tarvos
(toro) co'l sufiso –isium come che faxeva i Romani. N’altra opinion a se rifà al
galego trev- dopo canbià in tarv-, che el vołeva dir "vilajo de legno". N'altra
ipotexe ła xe cueła che el nòme el vegna da na statua co tre vixi che ła dovea
star in beła mostra inte ła piasa central. Par ultema ghe xe ła ipotexe de ła
derivasion da do paròłe romane, Ter- e –visi, che łe corispondeva a tre cołi,
'ndove deso a ghe xe el Domo, ła Piasa dei Siori e ła Piasa de Sant'Andrea, dove
che saria stà fondada ła sità.

Al comune de Trevixo no partien ufisialmente gnanca na frasion, ma al de fora
del sentro storego se conta numaroxi cuartieri e soborghi che speso i ciapa el
nome da ła parochia prexente. A sud del corso del Sil, partindo da ovest, se
cata:

Località menore łe xe El Chiodo (cinta extramuraria a nord); Sant'Artemio
(S.Maria del Rovare); Le Corte (S.Maria del Rovare-S.Pelajo); Borgo Furo, Pale
del Cornain (S.Bona); Busa de l'ojo (S.Bona-S.Pelajo); Roncole, Lovera
(S.Pelajo); Case Sambugole (Selvana); Vila Pendola (Fiera); la Ghirada, Borgo
Mestre(S.Zen); Mure, San Vidal, Confin (Canizzano); Sant'Anzolo basso
(S.Angelo); La Monchia, Capeleta(S.Isepo-aeroporto).



https://vec.wikipedia.org/wiki/Rinasimento

El Rinasimento el xe un periodo artistico e cultural de la storia d'Europa, che
se cata tra la fine del medioevo e el scuminsio de l'età moderna. In sto periodo
se ga instaurà un novo ideal de vita e ghe xe stà na rifioridura dei studi
umanistici e de le arti bele. El rinovamento cultural e sientifico el xe intacà
nel XV secolo in Italia, dove uno dei çentri prinsipai xera Firenze, par dopo
difóndarse in tuta Europa. In sienza, teologia, leteratura, arte, el Rinasimento
el xe nato da la riscoperta de testi greci e latini conservà ne l'Inpero
Bizantin e nei prinsipai monasteri europei, che la ga incorajà tuta na serie de
novi studi e invenzion nel secolo sucesivo. Altro çentro prinsipal de sta
corente xera Napoli: grazie ai ligami culturai e artistici con Firenze e ai
rinovamenti de Alfonso d'Aragona, xe nato el Rinasiimento napoletan.

Alcuni storici i mete la data de la fine del Rinasimento al 6 de majo 1527,
quando le truppe spagnole e todesche le ga sachegià Roma, mentre ne la storia de
la musica la conclusion la sarìa pi avanti, tra el 1600 e el 1620.



https://vec.wikipedia.org/wiki/Microsoft_Corporation

Microsoft Corporation, conosua mejo cofà Microsoft, xè ona dełe pì inportànti
axiendè de enformatega dèl mondo, e anca ona dełe pì grandi axiende dèl mondo
co' na capitałixasion axionarea superior ai 220 miłardi de dołari. Ga sede a
Redmond neło Stato de Washington (Stati Unìi).

I so prodoti prinxipałi sono el sistema operatìvo: Microsoft Windows el pì
granda sistema costruio tut'ora (par exenpio Windows 98, Windows XP o el novo
Windows 7), ła suite de produtività personałe Microsoft Office, par i quałi xè
leader de mercà. Altre linee de produxion conprèndono: sistemi de sviłupo
software (IDE e compiładori), DBMS, periferiche moltimediałi cofà el letore MP3
Zune, periferiche de input (tastière e mouse), console de jiogo (Xbox e Xbox
360), periferiche de jiogo (joystick e cloche par el piłotajio de velivołi,
vołanti e altro) nònché videoxoghi par PC, sviłupati soto el marchio Microsoft
Games Studios.

Ła storia de Microsoft Corporation inixia inte' 1975, co Paul Allen e Bill Gates
propòngono ała Micro Instrumentation and Telemetry Systems, soçietà che gaveva
sviłupà el primo computer (ciamà Altair 8800), de utiłixar el linguagio de
programaxion BASIC che, secondo Allen e Gates, avrèbe potuo funxionar sol
computer Altair 8800. Se trata del primo linguagio scrito par el PC: funxiona
bene e inte' febraro deło steso anno i do ło dannò in liçensa ała MITS, dała
quałe Paul Allen xè asunto cofà Diretor del Software. Inte'Apriłe del 1976
nasce, contemporanèamente, ła Apple fondà da Steve Jobs e Steve Wozniak. Allen e
Gates, a Albuquerque, dano vita a Microsoft, dopo che Gates ga abandonà i studi
preso l’Harvard University. Intanto Allen deçide de lasciar el posto ała MITS
par dedicarse interamente al novo projeto. I do lansano, cussì, ła prima
canpagna publiçitaria denominà "The Legend of Micro-Kid". Microsoft decide de
inplementar el linguagio Basic in modo tałe da potèrlo vendère a altri
distribudori cofà General Electric, Citybank, NCR ecc., estendèndo łe
funxionałità del Personal Computer ałe esigenxe scientifighe e gestionałi.

A ostacołarne ła vendita a altri distribudori xè ła stesa MITS che fa de tuto
par inpedirne ła distribuxion. Dopo na bataglia legałe, Microsoft ga ła meglio,
otenèndo ła libertà de vendère autonomàmente el prodotto a altre axiende
interesae. Inte' 1978 vien aperto el primo uficio internaxionałe deła soçietà,
in Giapòn, denominà ASCII MICROSOFT (ora "Microsoft Giapòn").

Inte 1979 Microsoft, a causa deła dificoltà de reperimènto de personałe
qualifigà nel New Mexico, deçide de spostar ła propria sede in Bellevue, a
Washington, e de aprirne una anca in Europa (Belgio). Vinse inte' fratenpo el
premio "ICP Million Dollar Award", conclude acordi co'a Phillips, ICL e altri
inportanti OEM e annuncia la creazione del foglio di calcolo elettronico,
denominato "VisiCalc".

Inte' 1975 Microsoft conta 3 dipendenti e on faturà de $16.005; inte 1979 i
dipendènti salgono a 28 e el faturà a $2.390.145.



https://vec.wikipedia.org/wiki/Juventus_FC

Ła Juventus Football Club S.p.A. o pi senplicemente Juventus o Juve l'e na
scuadra de bałon de ła cità de Turìn. Ła e stada fondada in tel 1897 da un pochi
de studenti de Turìn e ła e senpre stada in Serie A, fora che in te a stajon
2006/2007 che ghe ha tocà 'ndar in Serie B par via de "Calciopołi" anca se a vea
vinto el canpionato de'l ano prima in Serie A. Ła e tornada su suito vinzendo el
canpionato de Serie B, ciapando anca a copa "Ałe de ła Vitoria" (prima edision).
In Itałia le queła che ha vinto de pi co 28 scudeti (che i sarìe 30 contando
quei revocadi: 2005 e 2006), 9 cope Itałia, 4 supercope italiane, 1 copa Ałe de
ła Vitoria e tra quei internasionałi 2 cope intercontinentałi, 2 cope dei
canpioni, 1 copa de łe cope, 3 cope UEFA, 2 supercope UEFA e 1 copa Intertoto.

Ła Juve o "vecia Siora" o "morosa d'Italia" łe a squadra co pì tifosi in Itałia
e a ghe n'ha tanti anca in tut el resto del mondo. Fin dai ani vinti ła e ligada
a ła fameja Agnelli e ha soghea dal 1930 in tel stadio "Comunałe" dopo dedicà a
"Vittorio Pozzo", dal 1990 dopo i mondiałi 'tałiani le e 'ndata al "de łe Alpi"
e dal 2006 ła soga in tel vecio comunałe che ades el se ciama "Ołinpico" par via
dee Ołinpiadi invernałi del 2006. Dove che l'jera el "de łe Alpi" ades ij'e drio
costruir la nova Juventus Arena. El simboło de ła scuadra le na Zebra. Nel
canpionato 2011/2012 la ga into el scudeto.



https://vec.wikipedia.org/wiki/IPad

Ł'iPad xè on tablet computer prodòto da Apple in gràdo de ripròdùre contenui
moltimèdiàłi e de navigar so Internet. Xè inòltre retròconpàtibiłe co łe
aplicaxioni par iOS. El dispoìtivo xè dotà de no schèrmo da 9,7 połiçi co
retròiluminaxion a LED e supòrto al multi-touch. In tre mèxi Apple gà venduo tre
miłioni de iPad.

iPad xè stà prexèntà da Steve Jobs el 27 xenaro 2010 a na conferènxa Apple ało
Yerba Buena Center for the Arts Theater de San Francisco, dopo n'intènsa
canpàgna mediatega conpòsta esclusivàmènte da indiscrèxioni. Prìma de tałe data
Apple, cofà da so tradixion, gà mantègnuo el masimo silènxio rigùardo al'iPad:
l'anunçio al publico xè coìnciso co ła presèntaxìon de'l prodòto.

Ło schèrmo mixùra 9,7 połiçi e el display a cristàłi łicuidi gà na risołuxion de
1024 x 768 pixel. El vètro (ołeorepełènte e antìgrafio) che costitùise ło
schèrmo xè multi-touch, al pàri del'iPhone e l'iPod Touch. El display rispònde a
do sensòri: on sensòre de luçe anbiènte par regòłar ła łuminòsità deło schèrmo e
on açelèromètro a tre asi par riłevar l'orientàmènto del'iPad. A diferènxa
del'iPhone e del'iPod touch, l'iPad supòrta na rotaxion deło schèrmo de
cualsìasi angòło. Ła major pàrte dełe aplicaxioni vien supòrtà sia in verticàłe
che in orixontàłe.

Cofà ł'iPhone e ł'iPod Touch, l'iPad xè in gràdo de exegùir soło softuér
scarìcai dal'App Store. L'iPad xè in gràdo de exegùir ła major pàrte dełe
aplicaxioni par iPhone e iPod Touch: graxie a on botòn de contròło de zoom, xè
posibiłe exegùir tałi aplicaxioni sia in formà grafègo orixinàłe che i na
version ingrandìa. L'iPad inclùde ste aplicaxioni de bàxe: Safari, Mail, Foto,
Video, YouTube, iPod, iTunes Store, App Store, Maps, Note, Całendàrio e Contati.
iPad pòl visùałixar l'antèprima de i file de Mail tramidè Quicklook e ofre ła
riçèrca glòbałe Spotlight.



https://vec.wikipedia.org/wiki/Hawaii

Łe ìxołe Hawaii (conosue col nome de The Aloha State) dal 21 de agosto 1959, łe
costituise el 50° Stato dei Stati Unìi de Amèrica;el xe el 42° in ordene de
popołaxion e 43° in ordene de superfisie.

El teritorio el xé un arçipèłago de ìxołe tropicałi de l'Oçèano Paçìfego situà a
na latitùdene intra i 23° e i 18° Nord. El ciapa rento l'ìxoła de Hawaii, altre
sete ìxołete prinçipałi e tante altre ìxołe pi cee, scoji e seche. Łe ìxołe
Hawaii łe xé intra de łe tere emerxeste pi ixołae al mondo, łe dista de fato
quaxi 4 000 km sìa da ła costa mericana (Całifornia), sìa da Tahiti, e oltra
1 000 km da łe ìxołe Kiribati. L'arçipèłago el partien jografegamente al
continente de l'Oçeania. El teritorio el se estende dal łiveło del mar a 'na
altitudine masima de 4 205 m.

Ła cavedałe de l'arçipèłago ła xé Honolulu, che ła se cata su l'ìxoła de Oahu e
ła xé ła çità pi granda de l'ìxoła. Altre ìxołe inportante łe xé l'ìxoła de
Hawaii (the big island), che ła ga do aeroporti prinçipałi: Hilo e Kona, e el
çentro abità de Kamuela; l'ìxoła de Maui, co l'aeroporto Kahului e i çentri
abitai de Lahaina, Wailuku, Hana, e Kihei, e l'ìxoła de Kauai, co l'aeroporto
Lihue e i abitati de Poipu, Hanalei e Waimea. Altre ìxołe abitae łe xé Molokai,
Lanai, Niihau (de propietà privaa e de aceso difìçiłe) e Kahoolawe (doparada da
ła marina mericana par ani cofà połìgono de tiro).

Scuaxi tute łe ìxołe Haùaiane łe xe de orixene vulcanega. Ła ipotexi prevałente
ła indega ła prexensa de un ponto caldo int'el mantel terestre che ła cauxa ła
formasion de volcani sotomarini e inte ła superfisie. El spostamento de ła zolla
continental de el Pasifego el spiega el fato che łe ìxołe pi' a ovest łe sia pi'
antighe de chełe a est.

Ła ìxoła de Hawaii ła xe ł pi' resente e ła conprende sincue volcani prinsipałi,
intra łi cuałi el pi' ativo el xe el Kilauea (a sud de Hilo), sevìo da el Mauna
Loa (inte ła metà meridional de ła ìxoła) e da el Hualali (sora Kailua/Kona). Łi
altri do volcani, el Mauna Kea e el Kohala no łi xe istorigamente ativi. El
vulcan Haleakala el xe el volcan prinsipal de Maui (inte ła metà oriental de ła
ìxoła).

El stato de łe Hauài el ga xurisdision so tute łe ìxołe de łe Hauài manco
Midway, che ła apartien a el governo federal american.

Łe Hauài łe ga do łengue ufisiałi: cheła inglexe e cheła hauàiana. Anca se ła
łéngua hauàiana ła xe uxada par ła cultura e inte ła muxica łocal, inte ła vita
de tuti łi xorni de łi abitanti de łe Hauài ła xe poco uxada.



https://vec.wikipedia.org/wiki/Cren

El cren el xe na pianta dełe Brassicaceae: ła Armoracia rusticana o anca
Cochlaria armoracia. Ła xe ciamà kren anca in Austria, anca se el so nome
todesco xe Meerrettich; i inglexi i ła ciama horseradish, i taljàn rafano.
Originaria del Sud e del'Est Europa, deso el se trova dapartuto. Ghin parla
Catone intei so scriti su l'agricoltura. A Pompei ghe xe un mosaico ke ło
rafigura. Plinio el Vecio el parla del cren 'nteła so opera Historia Naturalis.

Ła ga groxe raixe bianche ke par tuberi e xe queste ke se dopara par far ła
salsa de cren. Łe raixe crue no łe sa da gnente, ma quando ke łe vien tajà o
gratà, i ensimi dełe cełułe i spaca ła sinigrina (un glicosinołato) faxendo
vegner fora un allylisotiocianato ke xe queło ke fa sbrusar i oci e el naso. Na
volta gratà, el cren ocore smisiarlo subito co l'axedo, altrimenti el diventa
scuro e amaro. El cren el ga vitamina C, B1, B2, B6, fero, calcio, fosforo,
potasio e magnesio. Ł' ensima perosidasi del cren vien doparà un saco 'nteła
biołogia mołecołar e 'nteła dignostega de łaboratorio par evidensiar i
anticorpi. I Giaponesi i grata ła raixa de naltra pianta, ła Wasabia japonica
dełe Cruciferae, par far na salsa ke ghe someja al cren e ke se dopara in specie
par magnar el pese crudo, el sushi. Sto cren giaponese el se ciama wasabi e el
xe pi forte ancora del cren nostran e el ga un cołor verde ciaro.

El cren vien doparà da senpre 'nteła cuxina dei Ebrei, in queła dei Todeschi e
de l'Est Europa. El xe anca un magnar tipico dełe Venezie. Ła salsa clasica
veneta xe queła de smisiar el cren gratà col'axedo de vin bianco (calkedun ghe
mete anca un poco de sucaro e sałe). Altri ghe mete anca buro o crema de łate.
Ła so morte ła xe coła carne bojà o col pese fumegà. Bon anca el cren coł speck.



https://vec.wikipedia.org/wiki/%C5%81%C3%A9ngua_po%C5%82aca

Come cuaxi tute łe łéngue slave, el ga na declinasion beła rica co sete caxi e
du nùmari. El ga anca un sistema de xènari misto baxà su maschil/feminil/nèutro
e su łe distinsion uman (pers.) / anemà ma no-uman (bestie) / inanemà (robe) che
misiàndose łe tira fora fórme bastansa difìsiłi da ricordar.

I verbi, come łe altre łéngue slave, i ga na distinsion de baxe fra fórme
perfetive e inperfetive che dopo łe se divide in tenpi e modi.

El vien scrito co l'alfabéto łatin ma sicome che 'l ga un saco de soni
particołari ła scritura ła xe fata de tanti grupi consonantici speciałi (cz, rz)
o de sìnbołi speciałi (ę, ą , ś, ć, y) incluxo ła L-tajà (Ł, ł). In połaco 'sta
qua ła raprexenta na vecia L normałe che deso ła vien pronunsià come na "u"
curta semivocàłica (come l'itałian uomo, uovo): Wojtyła = voityua.

L'alfabeto połaco el conta 32 létare de l'alfabeto łatin:a ą b c ć d e ę f g h i
j k l ł m n ń o ó p r s ś t u w y z ź ż, co ła zonta dei segni diacrìteghi fà
l'ogonek (Ą ą Ę ę), l'açento acùo (Ć ć Ń ń Ó ó Ś ś Ź ź), ła sbara scavesa (Ł ł)
e el ponto suparior (Ż ż). El dopara, in oltra, 7 degrami, ciamai dwuznaki (ch,
cz, dz, dź, dż, rz, sz). Łe łétare Q, V e X łe xé doparae sol in tèrmini derivai
o de orìxen foresta.

I caxi de ła declinasion połaca i è nominativo, genitivo, dativo, acuxativo,
vocativo, locativo, strumental e i se fa co de łe finałi che parò speso łe
produxe canbiaminti de vocal o de consonante rento ła raixa come par exenpio
"Uniwersytet" (nom. l'università) "w Universytecie" (loc. a l'università) che se
fa fadiga inparar.

I verbi i ga du aspeti fondamentałi perfetivo e inperfetivo e du tenpi "pasà,
no-pasà" che conbinàndose i dà i vari tinpi: i ga po tre persóne, dù nùmari, e
dó vóxe (ativo e pasivo pi na fórma inpersonałe. I distingue anca maschil,
feminil e nèutro e i modi indicativo, condisional, inperativo, partisipio,
gerundio e ciaramente l' infinìo.

Co l'auxiłiar "być" (èsar) se pol formar vari tinpi conposti sìa futuri che
pasài o condixionałi: "będę czytać" (lezarò=tacarò lèzar).



https://vec.wikipedia.org/wiki/Tunixia

La Tunixìa, ufisialmente la Repùprica de Tunixìa (in àrabo الجمهورية التونسية,
al-Jumhūriyya al-Tūnusiyya), xe on Stato de l’África de el nord, parte de el
Maghreb. El confina co ł’Algeria a ovest e co ła Libia a sudest; la xe bagnada
da el Mar Mediteraneo a nordest.

I fenici xe rivá su nte łe coste de ła Tunixìa e i ga fondá Cartàxene nte el 814
a.C.. Cartàxene l’è deventá na potensa comerçiàł e militàr in pochi ani e sa
mexo a concoistàr i paexi de el Mediteraneo. La łota co Roma xe ndá vanti da el
264 a el 146 a.C. e xe fenìa co la distrusión de Cartàxene. I romani ga
ricostruìo la çitá e i ła ga fata deventàr ła prima provinçia africana.

A ła fin de el periodo romàn, i vandałi ga invadesto Cartàxene e i xe restài fin
a el 533. Nte el 533, el xeneràl bizantìn Bełixario ga concoistá tuto el nord
Africa. Doxento ani dopo, i Árabi.

La Tunixìa xe deventá indipendente el 20 de marso 1956 e ła Repùbrica l’è stá
proclamá el 25 de lujo del 1957. El primo prexidente xe stá Habib Bourguiba,
deposto con on colpo de Stato nel 1987 da el xeneràl Zine El-Abidine Ben Ali.

L’agricoltura xe praticá su la costa (gran, formenton, biada). La Tunixìa xe el
sesto produtór mondiàl de fosfati.



https://vec.wikipedia.org/wiki/Sud%C3%A0frica

El Sudafrica, ufisialmente Republica Sudafricana, el xe un Stato de l'Àfrica del
sud. El confina a nordovest co ła Namibia, a nord co el Botswana, a nordest co
el Zinbabwe, el Mozanbico e el Swaziland, el Lesotho el xe circondà dal
Sudàfrica; el Sudàfrica l'è bagnà da l'Oceano Indian a sudest e da queło
Atlantico a sudovest.

I fiumi pi inportanti i xe el Vaal, el Limpopo, el Molopo, l'Orange, el Tugela.
El Cao Agulhas el xe el pónto pi a sud de tuto el continente, mentre al Cao de
Bona Speranza i se incóntra el Oceano Atlantico e l'Oceano Indian.

Łe descoverte pi antiche de fòsiłi umani łe xe stà fate neła Rift Valley e in
Transvaal, na region del Sudàfrica.

I primi abitanti che conosémo i xe i san, on grupo de boscimani o pigmei che i
vivéa en tuta l'Àfrica del sud.

Al tempo de Cristo, i grupi khoikhoi i xe rivà ne l'Africa del sud. Dopo el
terzo secolo de ła nostra era, gha scominsià rivare altri grupi: i pi famóxi i
xe i zulu e i xhosa.

I portoghexi i xe stà i primi a vèrsar ła strada de łe Indie pasando el Cao de
Bona Speransa entel 1486 .

A ła fin del XVIII secolo, i britaneghi i gha ocupà ła zona del cao, e i
contadini olandesi i s'à moso oltre i confini de ła colonia par fondar de łe
repùbliche independenti. Alcuni grupi i voléa móvarse e ndar in Israele par
motivi religioxi. I boeri i xe stà boni de fondare varie repùbliche che łe s'à
unio nel Stato libero de l'Orange e ła Repùblica del Transvaal.

Dopo l'independensa del 1931, s'à sviłupà in Sudafrica ła teoria del sviłupo
separà de łe raze . Dopo verghe vinto łe elesion del dopoguera, el Partito
Nasional el ga aprovà łe łeji che sostegnéa l'apartheid nel 1948: i sitadini de
raza nera i gha perso quaxi tuti i só diriti siviłi, quei de raza mista e i
axiàtici i gavéa pi diriti dei neri.

L'opoxision a ste łegi l'è cresuda coi ani sia rentro che fora del Sudàfrica. El
paéxe l'è stà méso sóto boicotajo dai paixi africani e ocidentałi. El partito
ilegałe Africa National Congress (Congreso Nasionale African) el gha fato na
łota armà, da na parte, e cosientixasion de łe mase da l'altra. Uno dei leader
de l'ANC el xera Nelson Mandela che 'l gha fato pi de 40 ani de gałera. L'è sta
łibarà 'ntel 1990.

Dopo de łu Thabo Mbeki, el só vice, l'è deventà presidente. El governo l'è
ancora ne łe man de l'ANC, ma el malcontento popołar l' drio créser. Manca laoro
e ła criminałità ła crése senpre piasè. A łe ełesion del 2005, tanta zente no
l'è mìa ndà votar. Questo en on Paéxe indove soło calche ano prima ła zente
l'era disposta a morir par verghe el dirito al vóto. I partiti de opoxision i xe
en crésita, ma ła popołarità de l'ANC ła xe ancora granda.

Jacob Zuma el xe sia presidente che el primo ministro: dal 1984 el presidente el
xe anca cao de l'executivo.

Łe etnie nere łe fórma el 75% de ła popołasion(zulu 23%, xhosa 9%, ndebele,
setswana, siswati, tshivenda, sesotho, xitsonga). I bianchi i xe el 13%, ła raza
meticia (coloured) el 9%, e el resto i xe axiatici e grupi pi picenini.

El Sudàfrica el xe l'economia pi granda del continente. El Paéxe el xe ancora in
via de sviłupo, co aree avansàe e sóra i livełi eoropei, e aree de povertà
ancora forte. Ła diferensa de ła distribusion de richéza fra bianchi e neri ła
xe całà, ma ła resta alta.

Ghe xe vaste zone agrìcołe e ła posibiłità de modernizar l'agricoltura anca ne
łe zone agrìcole en man ai picoli propietari. El Paéxe el gha vasti giacimenti
minarari (el 62% de l'oro mondiałe, diamanti, carbon, uranio, fero, ecc.).



https://vec.wikipedia.org/wiki/POSIX

POSIX el xe el acrònimo de Portatiłe Operatío Sistema Intermuxo, e X última
łétara de UNIX con el significà de ła jerensa de ła API (Se traduxaría cofà
Sistema Operatío Portatiłe basà so UNIX).

Sti chi łi xe na fameja de standards de ciamade a el sistema operatío definío da
el IEEE e spexifegà de modo formałe intel IEEE 1003. I xe drio ocuparse de
evołusionar el intermuxo de el sistema operatío pa che na prezixa aplicasion ła
se pòsa usar inte difarenti piataforme. Sti standar łi xe nati da on projeto de
normalixasion de APIs e i descrive on insieme de intermuxi de aplicasion
adatabiłi a na varietà granda de inplementasion de sistemi operatíi.

POSIX el spesifega i intermuxi de usuario e software a el sistema operatío in 15
documenti difarenti. La łínea de comandi standar e i intermuxi de scripting i se
basa so Korn Shell. Altri programi a łivèło de usuario (user-level) e servisi i
include awk. I servisi a łivèło de programa vosúi i ga rento definision de
standards báxeghi de I/O, (file UNIX), terminal, e servisi de red. POSIX el
spesifega anca na API pa łe łibraríe de threading, che ła xe on mucio popołar e
ła xe utiłisà so racuanti sistemi operatíi.

Na serie de prove łe conpagna el standard POSIX. Le xe ciamà PCTS co ałusion a
el acrònimo Posix Conformance Test Suite.

Da cuando ła IEEE ła ga scumisià a gaver prezi alti pa ła documentasion de
POSIX, sensa drio ametare, soralconto, ła publicasion in łínea co i standards, a
xe vegnesta fora na tendensia pa el uso de el modèło Single UNIX Specification.
Sto modèło el xe verto, el aseta entrae da tuto el mondo e el stà łibaramente
disponibiłe so Internet. El xe stà creà da The Open Group.

El tèrmine POSIX el xe stà sujerío da Richard Stallman so dimanda de ła IEEE,
che ła sercava on nome fásiłe da recordar.



https://vec.wikipedia.org/wiki/Friul-Venesia_Julia

El Friul-Venesia Julia (Friûl-Vignesie Julie in furlan, Furlanija-Julijska
krajina in sloven, Friaul-Julisch Venetien in tedesco) el xè 'na rejon
(7 845 km², sirca 1,2 milion de aneme, co capitàl Trieste) de l'Italia
Nord-Orientałe. El confina al est co ła Slovenia (Alta Carniola e co 'l
Litorale, al nord co l'Austria (Carinsia), al ovest co 'l Veneto, al sud el xè
bagnà dal Mar Adriatico. La xè formada dal Friul, e dała Venesia Julia, separade
fisicamente dal fiume Isonzo.

El Friul-Venesia Julia el conprende na xona da montagna a nord e est, ocupada da
łe Alpi Carniche, e da łe Alpi Giulie, e una de pianura a ovest e sud ocupada da
ła Pianura Veneto-Furlana.

Inte ła banda oriental de ła rejon, al confine co ła Slovenia se cata el
teritorio de ła Schiavonia Veneta, indove łi abitanti łi parla in sloven.

El Friul-Venesia Julia el xe 'na rejon creada a tavołin nei ani del dopoguera;
dopo el pasajo definitivo de Trieste a l'Italia (suceso apena ne 'l ano 1954),
ła cità ła jera stata privada de tuto 'l so entrotera e ła Venesia Jiulia ła
jera ormai quasi del tuto soto ła Jugoslavia; par sto motivo xe stà deciso de
unir Trieste al Friul, dàndog a ła nova rejon 'na serta autonomia, anca parché
ła jera ła parte piú meridionałe de ła famosa Cortina de fero.



https://vec.wikipedia.org/wiki/Fogia

In botànega, ła fogia ła xé n'òrgano de łe piante speciałixà par ła fotosìntexi.
Par sto fin, na fogia ła xé normalmente piata e sotil, par poder cusì espor i
cloroplasti, contegnùi 'nte łe sèłułe del parénchima fotosintètico, a ła łuxe
del Sol e far in maniera che ła łuxe ła intri conpletamente 'ntei tesùi.

Łe fogie łe xé anca i òrgani in cui, 'nte ła maxor parte de łe piante, ghe se fa
ła respirasion, ła traspirasion e ła gutasion (svódo de aqua che'l perméte ła
traspirasion có łe condision atmosfèreghe łe xé cative).

Łe fogie łe pol imagaxenar magnar e aqua e in algune piante łe so forme łe xé
modifegae par altri fini. Struture sìmiłi a fogie - e ciamae fronde - se cata
'nte łe fèłexe.

'Nte łe conìfere ghe xé foge particołari, dite aghi come i struménti da cuxer,
par via de ła fórma stréta e inpontia: anca se sta conformasion qua no ła porta
vantagi par ła fotosìntexi, ła se ga sparpagnada 'ntei climi particolarmente
frédi perché ła menor superfisie ła infirma el congełamento de ła linfa drénto.
Sta forma a ago se prexénta anca 'ntei posti caldi, séchi e ventóxi, come i
posti visini ai dexerti e in sto caxo qua ła giuta a no far evaorar l'aqua
drénto.

Daspò łe fogie łe pol èser clasifegae par n'infinità de altri criteri, i più
inportanti dei quałi i revarda ła morfołogia, ła nervaùra e'l màrxene. In baxe
al'anatomia, se pol destìnguer infrà foge co na pàgina o fasa (come quéła de ła
séoła), co dó pàgine desconpagne (gran parte de łe latifogie) o guałive (come łe
graminàcee). El cołor el xé n'altro metro de destinsion de łe foge. Gran parte
de ste qua łe xé verde par via de ła prexénsa del pigmento de ła clorofiła,
contegnùo 'ntei cloroblasti e fondamentałi par ła fotosìntexi; sta qua ła xé
prexénte in grande quantità de primavera e istà, méntre in utuno, có łe taca a
cascar da łe rame, paréce fogie łe tol cołori che i va dal roso, al xało, al
naranson e al maron, dà dai carotenoidi che i resta drénto.

Ła strutura conpleta de na fogia de n'angiosperma ła xé fata da quatro parte: ła
guaina (strutura rodołada a liveło del'insersion sul fusto); łe stìpołe (dó
estroflesion prexénti a ła baxe de ła fogia); el pecoło (ła ganbera de ła
fogia); ła làmina, dita anca lenbo (ła parte piata de ła fogia).

El pónto 'ntel qual el pecoło el xé tacà al fusto el xé ciamà scagio de ła
fogia. Miga tute łe spece de piante łe produxe fogie ła cui strutura ła ga tute
łe parte sora nominae; in algune spece el pecoło ghe manca (fogie sèsiłi, par
exnpio 'ntel formenton), in altre piante ła làmina ła pol èser vèro redóta.
'Ntel Bixo ła làmina ła xé na vertaùra a forma de onbreła łóngo el fusto, méntre
ła funsion fotosintètica ła xé tólta da łe stìpołe. 'Ntel sèłeno, quéła ciamada
ganbera ła xé par vèro na grosa guaina carnóxa.

'Nte łe piante de ancuo łe fogie łe se forma da sbosi che i parte da ła rama.
'Nte ła prima faxe łe sèłułe łe se divide vełosemente e daspò se crea na porsion
baxal che ła se ferma in sto proceso e n'altra apical ancora ativa.



https://vec.wikipedia.org/wiki/Algeria

L'Algeria, ofisialmente Republica Popolare Democratica de l'Algeria el xe no
Stato de l'Africa del nord e fa parte del Maghreb. La confina co la Tunisia, la
Libia, el Niger, el Mali, la Mauritania, el teritorio de el Sahara osidental e
el Maroco.

La majoria del teritorio fa parte del deserto del Sahara. Al sud ghe la catena
de l'Atlas (Atlante) e l'altipian de Ahaggar. La costa xe colinosa e con pochi
porti naturali.

El teritorio che ancò conosemo come Algeria xe stà abità sin da i tempi
preistorici. I primi abitanti certi xe i imazighen. Sta nasion gha abità
l'Algeria fin da diese secoli prima de Cristo. I greci i le ciamava barbaroi -
senza cultura - da do vien el nome berberi. Con la cresita de la potensa de
Cartagine, i berberi i xe stà sotomesi, fin al tempo de le Guere Puniche quandi
i berberi gha fondà el regno de la Numidia. I romani gha conquistà la Numidia
nel 200 AC e gha mantegnù el control fin a l'arivo de i vandali. Dopo i vandali,
el imperator de Bisanzio controlaa la region fin a l'arivo de i arabi nel secolo
VIII de la nostra era. Co i arabi e rivà en tel nord de l'Africa, i berberi gha
resistio l'invasion, anca se i gha cetà la fede islamica. La dinastia berbera de
i Rustamidi gha unificà l'Algeria e conquistà l'Egito. Le dinastie seguenti, i
Almoravidi e i Almohadi, gha regnà e portà la pace. Dopo la fin del periodo de i
almohadi, le dinastie tunisine (Hafsidi), marochine (Marinidi) e algerine
(Zayyanidi) i gha combatuo par el control de la regione. I spagnoli i controlaa
la costa ne i secoli XV e XVI.

I francexi gha invaso Algeri en tel 1830. La guera de conquista la fu longa e
vilenta, el 30% de la oppolasion civile xe stà copà da i francexi. I emiri
Abdelkader, Ahmed Bey e Fatma N'Soumer gha guidà la resistenza che la durò fin
al 1902. I francexi gha confiscà la tera comune e ghe la data a i coloni
francexi, italiani e spagnoli. La produsion agricola la crescea, ma la
popolazion locale l'è diventà poareta e senza tera. Tuti i bianchi e i ebrei
sefardici xe stà reconosù come citadini francexi, mentre la magioranza musulmana
no la gha recevù nisun riconosimento. En tel 1954, el Fronte Nasional de
Liberasion (FNL) gha tacà la guerilia contro i francexi. La guera l'è finia nel
1962 co l'indipendenza de l'Algeria. El primo presidente xe stà Ahmed Ben Bella,
che gha perso la presidenza durante el colpo de Stato de Houari Boumédienne en
tel 1965. Boumédienne gha nasionalizà la tera e la produsion agricola. Soto de
lu, el paexe sa meso nel movimento dei i paexi non alineadi, e gha scomizià la
guera freda col Maroco. Co la morte de Boumédienne nel 1978, Chadli Bendjedid
l'è salì al poder. Soto de lu, i berberi gha scominsià a domandare i so diriti e
i integralisti islamici volea la sheria (legge islamica). Le proteste de piasa e
ne le uiversità gha portà a la fin del partito unico nel 1988 e a le nove
elesioni en tel 1991. I islamici gha vinto le elesioni e l'esercito l'è
intervegnù. La guera civil xe scominzià così, i islamici contro l'esercito e
altri grupi. En diexe ani, pì de dozentomila persone xe morte par la violenza.
Nel 1999, Abdelaziz Bouteflika fu eleto presidente e la guera civile l'è finia
dopo un par de ani. I berberi I xe stà riconosudi e la loro lengoa, el
tamazight, xe lengoa nasional dal 2002.

Ła Algeria ła xe divixa in 48 province (wilāyāt). Ła numerasion de łe provincie
ła seve un ordene uficial.

El 99% de la popolasion xe araba/berbera. La majoria asoluta xe de origine
berbere, ma ghe tanti che se considera arabi de cultura. I berberi se divide in
grupi: kabilia, chaoui, mozabiti, e tuareg. El resto xe ebrei sefarditi e
eoropei.

La popolasion xe in majoria asoluta islamica. Ghe xe minoranze ebree (200,000
fedeli) e catoleghe (50,000 fedeli).

El 10% de la popolasion laora ne l'agricultura (olive, cotone, tabaco, palme da
fibra, fighi, sughero). El pi importante setor xe quel petrolifero, 60% de le
entrate nasionali. Ghe riserve par 12 miliardi de barili de petrolio e 6
biliardi de metri cubi de gas.

El nome Algeria vien da el nome de la cavedal al-Jazir, che vol dire le isole.
Na olta ghera quatro isole rente de la costa, le se ciamava al-jazir Ban
Mazghann, le isole de Bani Mazghanna. Da sto nome l'è vegnù al-Jazir, a
l'eoropea Algeri.



https://vec.wikipedia.org/wiki/Premio_Oscar

El Premio Oscar, nome col quałe a xe mejo noti i Academy Awards, el xe el pì
inportante riconosimento cinematografego statunitense e, probabilmente,
mondiałe.

I premi i vien conferìi dała Academy of Motion Picture Arts and Sciences,
on'organizasion profesional onoraria costituìa da personałità che i ga portato
avanti ła so cariera intel mondo deła cełułoide, atori, registi, produtori,
etc., e che al 2007 el cuntava oltre 6 000 menbri votanti.

El nome ofisial deła statueta dorada ła xe Academy Award of Merit, mentre a ghe
xe varie version so come a vien dà el nome Oscar: secondo ła piasé acreditada,
el xe sta conferìo da Margaret Herrick, inpiegada a ł'Academy of Motion Picture
Arts and Sciences, ła quałe, vedendo ła statueta sora de 'na toła ła ga dito:
"Varda ciò, el someja proprio a me sio Oscar!". El nome Oscar el xe, inoltre, on
marchio registrà deła stessa Academy of Motion Picture Arts and Sciences.

I premi i xe sta consegnai par ła prima volta inte ła Blossom Room de
ł'Hollywood Roosevelt Hotel de Los Angeles el 16 de majo 1929, ma i nomi dei
vinsidori i gerano zà sta anunziai tri misi prima. Par quałificarse, on film el
doveva 'ndar fora 'nte ła sità całiforniana 'nte i dodexe misi che i finise el
31 de lujo de ł'ano precedente. Dal 1934 ła candidadura ła xe vałida se el film
el xe 'ndà fora inte ł'ano sołare precedente.



https://vec.wikipedia.org/wiki/Napoleon_Bonaparte

Napoleon Bonaparte (Ajacio, 15 de agosto 1769 - Ixoła de Sant'Ełena, 5 de majo
1821), el xè sta un xenéral, omo pułitego e figura storèga de granda riłevanza.
Nonché prinzipal responsàbile de la destrusion del Stato Veneto, co la invasion
del la Republica Serenissima.

Generałe durante ła Rivołussion fransese, el ga governà ła Fransa dal 1799: el
xe sta Primo Consołe dal novenbre 1799 fin al majo 1804 e Inperador dei
Fransesi, col nome de Napoleon I, dal diçenbre 1804 a l'apriłe 1814 e de novo
dal 20 de marso al 22 de giugno 1815. El xe sta anche President de ła Republica
Tałiana (Cisalpina) dal 1802 fin al 1805 e Re de Itałia dal 1805 al 1814,
'Mediator' de ła Republica Elvetica dal 1803 al 1813 e 'Protetor' de ła
Confederassion del Reno dal 1806 fin al 1813.

Grassie a 'na serie de bełe canpagne miłitari, el xe rivà a conquistar 'na grand
parte de ł'Eoropa continentałe, esportando i idełi de ła Rivołussion fransese
promovendo anca on serto rinovamento sociałe. Co' łe canpagne miłitari el xe
rivà a controłar altri Stati come ła Spagna, el Regno de Napołi, Vestfalia e
Olanda. El so dominio el xe finìo a causa de ła disastroxa canpagna de Rusia
(1812); sconfito dai Aleati eoropei 'ntel Otobre 1813, Napoleon el ga abdicà
'ntel apriłe 1814 e mandà in exiłio 'nte ł'Ixoła d'Elba.

A causa de ła dełuxion del popoło fransese par ła nova situassion połitega,
'ntel marso del 1815 a se crea ła condission par lasar l'exiłio de l'Ixoła
d'Elba par tornar in Fransa. El sbarca a Antibes e el torna a Parigi "sensa
sparar on sol colpo" dove el resta al poter par Sento dì), fin quando el perde
l'ultima bataja a Waterloo scontrandose co' ła Setima Coałission, el 18 de
giugno del 1815. I o ultimi ani de vita Napoleon łi pasa in exilio 'nte ł'Ixoła
de Sant'Ełena, 'ntel Oceano Atlantico, soto el control dei inglexi. Dopo ła so
caduta definitivaq, el Congreso de Viena el ga ristabiłio i veci Stati eoropei
che a ghe gera sta prima dełe conquiste fransesi, con qualche ecession, come par
ła Serenissima Republica de Venessia, la Republica de Genova e la Republica de
Raguxa.

Napoleon el xe sta el primo cao de governo de ła dinastia dei Bonaparte. El ga
spoxà Joséphine de Beauharnais intel 1796, e in seconde nozze, ła Arciduchesa
Maria Luisa d'Austria, el 11 de Febraro 1810. I so eredi i xe sta l'unioco fioło
łegitimo, Napoleon Luigi conosesto come el re de Roma (1811-1832), e do fiołi
ilegitimi: Carlo, Conte Leone 1806 - 1881 (fioło de Catherine Eléonore Denuelle
de la Plaigne 1787 - 1868) e Alessandro Giuseppe Colonna, Conte Walewski (1810 -
1868) (fioło de Maria, Contessa Walewski 1789 - 1817), ministro dei esteri de
Napoleon III.



https://vec.wikipedia.org/wiki/Linux

Linux (/'lɪnʊks/ drío łe lezi de l'Alfabéto Fonètico Internasionałe) el xe ła
denominasion de on sistema operatio e el xe el nóme de on núcleo. El xe uno de i
paradigmi de sviłupo de el software łibaro (e de el codexe verto), ndo chel
codexe fonte el stà disponibiłe públicamente e cualsevoja persona, co conosense
informadeghe oportune, ła pol łibaramente studiar-lo, usar-lo, modificar-lo e
redistribuir-lo.

El termine Linux el fa cao al núcleo Linux, parò el xe pi comunamente utiłisà pa
descrivare el sistema operativo tipo Unix (chel inplementa el standar POSIX),
chel utilixa primordialmente filosofía e metodołoje łibari. El núcleo nol xe
parte ofixiałe de el projeto GNU (chel ga el so propio núcleo chel xe drio
sviłuparse, ciamà Hurd), parò el xe distribuío baso términi de ła lixensa GNU
GPL.

La espresion Linux ła xe anca utilixà pa referirse a łe distribusion GNU/Linux,
cołesion de software che łe usa gaver rento cuantità grande de pachéti anca del
núcleo. El software che łe xe sòite incluidare consta de na enorme difarensa de
aplicasion, cofà: server web, server de posta, server FTP, ecetera. Sensa usar
termini tecnici a se aplica el łema Linux a ste últime mensionà, anca se saría
incoreto, dao che ła distribusion ła xe ła forma pi fasiłe e popołar pa otener
on sistema GNU/Linux.

La marca Linux (Numero de serie: 1916230) el partien a Linus Torvalds e el se
definise cofà "on sistema operatio pa pc che el fasiłita el so uso e łe so
operasion".

Dal so łanso, Linux el ga incrementà ła so popołarità intel mercà de servers. La
so flexibiłidà ła ga permetesto chel sipia utiłisà inte on rango ben grando, da
uso personałe, a architetura, a ła organisaxion de inpresa: personal computers,
supercomputers, dispositíi portatiłi, ecetera.

I sistemi GNU/Linux łi funsiona sora pi de 20 plataforme difarenti de hardware;
tra ste chi łe pi comun łe xe cuełe de łi sistemi compatibiłi co PCs x86 e
x86-64, computers Macintosh, PowerPC, Sparc e MIPS.

En pi a ghe xe łi Grupi de Usuari de GNU/Linux inte scuasi tute łe bande del
pianeta.

Na distribusion ła xe on s-ciapo de aplicasion reuníe inte on grupo, na inpresa
o persone, i feri de el mestier pa consomejare sistemi de pacheti de software
utiłi.

A ghe xe on sbaro de distribusion GNU/Linux. Cada distribusion ła pol ver rento
cualsevoja numaro de software adisional, co anca łi softwares che i fasa pi
fasiłe ła instalasion de el sistema. La base de el software rento cada
distribusion el ga el núcleo Linux, ndo che de sołito a se xonta anca altri
pacheti vari de software.

I feri del mestier che a se usa metare rento łe distribusion de sto sistema
operativo łe se cata da racuante fonti, cofà el GNU e el BSD. Usualmente a se
utiłisa ła plataforma XFree86 o ła X.Org pa tegner suso el intermuso gráfeghi.

Co ła so adosion (Linux) de on numaro bastansa significativo de inprese, i
fabricanti de PC, racuanti computers łi xe vendesti co distribusion GNU/Linux
pre-instałade, e Linux el ga scumisià esar inportante en el vasto marcà de i PC.

GNU/Linux el dà na interfàcia grafega alternativa a ła tradisionałe interfàcia
de linea de comandi de Unix. A ghe xe pi de on s-ciapo de interface grafeghe,
che łe xe profexionałi e che łe xe drio permetare che GNU/Linux el sipia adato
cofà fero del mestier de el desktop.

Na s-cianta de distribusion łe fa si che el scumixio de Linux el sipia direto da
on disco conpato (ciamà LiveCD) sensa modificar in asoluto el hard disk de el PC
ndo che se ga Linux. Pa sto tipo de distribusion, in jenerałe, i archivi de
someja (archivi ISO) łi xe disponibiłi in Internet pa ła so descarga.

Altre posibiłità łe xe scumixiar ła atività da na rede (ideałe pa sistemi co
requisií minemi) o da on disco flexibiłe o discheto.

La majoransa de i codixi de Linux (pi de el 70%) łi xe del lenguajo C, però łi
xe sta utilixà on mucio anca altri lenguaji: C++, Bash, Lisp,Perl, Fortran e
Python.

Pi o manco ła metà de el so codexe totałe (contà in linee de codixe) el xe stà
łibarà baso ła łixensa GPL.

La storia de Linux ła xe stà on mucio vincołà a cueła de el projeto GNU. El
projecto GNU, scumixià intel 1983, el ga cofà obietivo el sviłupo de on sistema
Unix conpleto conposto tuto de software łibari. Sora el 1991, cuando ła prima
version de el núcleo Linux ła xe liberà, el projeto GNU nol gavea a che fare co
el núcleo chel definise on sistema operativo. Tutavia Linus Torvalds, chel jera
drio studiare a ła Università de Helsinki, ga rienpío el buxo finałe chel
sistema operatio GNU exijea. Daspó, meiare de programadori vołontari in volta
pal mondo łi ga partexipà intel projeto, mejorandoło continuamente. Torvalds e
altri de i primi vołontari de Linux i ga adatà o conponenti de GNU pa laorar co
el núcleo Linux, creando on sistema operatio conpletamente funsionałe.

Cogna mensionar che parò el núcleo de Linux nol xe parte ofixiałe de el projeto
GNU.



https://vec.wikipedia.org/wiki/Lat

La lat la è an alimento liquido fat da le ghiandole mamarie de le mastce de i
mamiferi. Al ocor par darghe da magnar a i boat de i mamiferi a 'l inižio de la
so vita.

Fata ecežion par al ornitorinco e al echidna aonde che da le ghiandole mamarie
la lat la va direta a 'l esterno, ten tuti i mamiferi la se bina te 'l scarp
(che al pol esser fat da 'n numero variabile de tete), e al gnen fora da i tet
solche se i gnen stimoladi da la boca de 'l boat.

Infin da la antichità i omi i à inparà a stimolar i tet co le man in modo da far
gner fora la lat de žerti mamiferi, in particolar de le vache.

Al bisogn de salvar la lat al à portà a la invenžion de diversi derivadi de
longa scadenža come al botiro, al fiormai, al jogurt e la poina.

la lat pena moldesta par esser beesta la à da gner boista in modo da
sterilizarla da eventuai bateri che la pol er la vaca. An procedimento pì segur
al è la pastorizažion. Na olta la lat la era tuta de 'l primo tipo, ma la
industrializažion de le laterie e le norme igieniche le à fat in modo che par
ani te 'l marcà se epje catà solche lat pastorizada. Al dì de incoi se pol
vender ancora la lat pena moldesta purchè se 'l fae co adeguade autorizažion
secont na filiera controlada. Al è in continua cressita al numero de distributor
de 'l genere. An nantro tipo de lat che se cata te 'l marcà al è quel a longa
conservažion, che al à subì an tratamento de uhterizažion.

Co 'l termine "lat crut" se intende quel che la vaca la fa de i primi dì dopo er
fat al vedel. Se trata de 'n lat che no 'l è tant adato a la alimentažion de i
omi e che, se 'l gnen laorà, al dà origine a 'l formai cagnon o pincion, da la
carateristica spuža de piei.



https://vec.wikipedia.org/wiki/Inpero_bizantin

Inpero bizantin xe el nome che i ghe ciama i storici moderni a l'Inpero roman
d'Oriente, che se ga separà da la parte osidental dopo che xe morto l'inperador
Teodosio I nel 395. Sirca la data da cui i storici i desmete de doparar el
termine "roman" e i preferise ciamarghe "bizantin", ghe xe diversi ategiamenti
storiografici: el 476 (caduta de l'ultimo inperador d'Osidente Romolo
Augustolo), ma anca el 395 (morte de Teodosio I), el 330 (fondazion de
Costantinopoli da parte de Costantino I el Grando, mentre se ga tacà a parlar de
Inpero d'Oriente dal 364), el 565 (co xe morto Giustiniano I de Bisanzio con lu
el sogno de la Restauratio imperii).

Ma la data prevalentemente asetà dal mondo academico de l'inisio del periodo
bizantin la xe el 610, quando xe ndà su Eraclio I de Bisanzio, che el ga
modificà notevolmente la strutura de l'Inpero e el ga nominà lengua uficial el
greco, sostituendo così na olta par tute el latin, e faxendose inoltre ciamar
col termine greco basileus, inveze de augustus come se doparava fin a chel
momento.

L'inpero, dopo na longa crisi, el ga finìo de esìstar nel 1453 (conquista de
Costantinopoli da parte dei turchi otomani guidà da Maometto II). Nato el 17 de
zenaro 395 e cascà el 29 de majo 1453, quelo bizantin el xe l'inpero che xe durà
de pi in tuta la storia de la Tera, con 1058 anni da stato paròn; se si vol
considerarlo come la vera e propria continuazion de l'inpero roman, el xe durà
dal 27 a.C. fin al 1453, esendo cusita stà paròn par 1480 ani.



https://vec.wikipedia.org/wiki/Gio%C5%82ogia

Giología la xe na paroła che la deriva dal griego "GE" (tera) + "LOGOS"
(discorso). Co pi presisión ła vol dir "Studio de ła tera" ma ła conprende el
studio de ła màsa sołida, ła conpoxisión, strutura, storia e evołusión de tuti i
corpi sełesti. La xe ła rejina de łe siensie de ła tera.

I giologi i ga stabilío che ła etá del nostro planeta la xe pi o manco de 4.6
mijardi de ani. En pí i ga determiná che ła łitosfera, che ła conprende ła
scorsa, ła xe framentá en racuante plache tetóniche che łe se move sora a on
manteó superiore ciamá astenosfera. Senpre graxie ai giologi se posibiłe
jestionar mejo łe risorse naturałi de la Tera, cofá el petrojio, el carbón, el
gas, i metałi, cusí come l´aqua soteranea.

El primo homo che ga scumisiá usar ła parola giologia el xe stá Richard de Bury
en el 1473, che la utiłixava pa far na distinsión fra la jurisprudensa terena e
teołogica. Jean-André de Luc el xe stá el primo che el ga utiłisá sto lèma co on
significato compagno ai tenpi moderni.



https://vec.wikipedia.org/wiki/Austria

L'Àustria (in tedesco: Österreich), ofisilmente Repùblica de l'Àustria, ea xe na
nasion de l'Europa Çentrałe. Ła confina co: Svisara el Liechtenstein al ovest,
Italia e Slovenia al sud, Ungarìa e Slovachia al est e Germania e Republica Ceca
al nord.

L'Àustria ła xe montuosa suparxó par el 60%. El oxidente e el meridion del paese
i xe percorsi dałe Alpi austriache. El monte piessè alto el xe el Großglockner
(3798 m), seguìo dała Wildspitze (3774 m). Ła parte nord e est ła xe invese
conposta da colline.

Dópo che ła xé stada tólta da Romani, Uni, Łongobardi, Ostrogoti, Bavari e
Franchi, l'Àustria ła xè finida soto al dominio dei Babenberg dal X al XIII
sècoło. I Babenberg, in sèvito, i xe stai mandai via dai Asburgo, che i xe
restai a governar l'Àustria fin al XX sècoło.

Dópo ch'el Sacro Roman Inpero el xé cascà 'ntel 1806, el xé stà fondà l'Inpero
Austriaco, ch'el xé deventà 'ntel 1867 'nte ła dopia monarchia
del'Austria-Ongaria.

Dópo che i Inperi Sentrałi i ga perso ła Prima guera mondiałe, l'inpero el xé
spartìo en difarenti Stati indipendenti, strenxendo l'Àustria ai confini de
ancò. 'Ntel 1918 l'Àustria ła xé deventada na repùblica, che ła xé 'ndà vanti
fin al 1934, có che el cansełièr Engelbert Dollfuß el ga fa na ditatura.
L'Àustria ła xé daventada na parte de ła Germania Naxista 'ntel 1938 (el cusì
dito Anschluß).

A ła fin de ła seconda guera mondiałe, dópo de ła sconfita naxista, l'Àustria ła
xé stada ocupada dai Ałeati fin al 1955, có che ła nassion ła xé deventada
ancora na vólta na repùblica indipendente, a condision de restar neutrałe. Parò,
dópo de ła cascada del comunismo, en Europa orientałe, l'Àustria la xé stada
senpre pì ciamada drénto a łe question europee, e 'ntel 1995, ła xé entrada a
far parte de ła Union Europea, e 'nte ła xona del'Euro 'ntel 1999.

L'Àustria ła xe na democrasia parlamentar, conposta da nà federasion de nove
Stati.

El capo de Stato el xè un presidente federałe (tedesco: Bundespräsident), el
vien votà par 6 ani diretamente dał popoło. El presidente a so olta el vota el
canselier federałe , par tradision el capo del partito pì grando come da elesion
par el parlamento.

Ła xe entrà 'nte l'ONU 'ntel 1955 e 40 ani dopo, 'ntel 1995, ła ga aderìo a
ł'Union Europea (UE).

Łe Sità prinsipałi son ła capitałe Viena e łi capołoghi de łi Bundersalnder: St.
Pölten, Linz, Salisburgo, Innsbruck, Bregenz, Klagenfurt, Graz e Eisenstadt.

Çirca eł 90% de ła popolasion austriaca xe de proveniensa bavarexe, eł restante
10% provien prinçipalmente da łe nasion çircostanti: ongarexi e slavi. Łi Stati
federałi de Carinsia e Stiria ospitan na significatica minoransa indigena
slovena de çirca 18 000.

Łi cosideti "łavoratori ospiti" (Gastarbeiter) e łi łoro diçiendenti , forman
anca łoro na importante minoransa en Àustria.

La łegoa ofisial, el tedesco xe parlà da quasi tuti łi rexidenti. Existe anca un
diałeto standard gramaticałe par eł tedesco austriaco, con ałcune significative
diferense rispeto a eł tedesco parlà en Germania. Ła natura montagnosa de eł
tereno ga portà a ło sviłupo de numeroxi diałeti, che apatengon tuti a eł grupo
austro-bavarexe, trane eł diałeto parlà en eł Vorarlberg, che apartiene a eł
grupo de łi diałeti ałemani.

Ł'Austria, con su economia de mercato ben sviłupà e su alta quałità deła vita,
xe stretamente łegà ałe altre economie deła Union Eoropea, spesialmente a queła
tedesca. Ła UE ga portà un influxo de investitori stranier atrà dał aceso
autriaco a eł mercato unico e a ła su vixinansa ałi novi membri deła Union
Eoropea. Ła łenta cresita deła Germania e de eł resto de eł mondo ga influenxado
ła Àustria, rałentandone ła cresita a eł 1,2% de eł 2001. Par icontrà ła
crexente competision dei paexi de ła UE e deła Eoropa Çentràl , ła Àustria
necexiterà de encrementà łi setori economiçi più legà a eł know-how, continuà la
dereglutation de eł setòr de łi servisi e abasar eł carico fiscałe.

Se ałevan bovini e se coltivan barbabietołe da sucaro, çereałi ecc.
Particołałmente sviłupà xe ła coltivasion de viti con cui se fan boni vini.



https://vec.wikipedia.org/wiki/Arma

N'arma (pl. arme) ła xé n'ogeto col qual n'omo el pol danegiar n'altra o
defènderse en caxo de agresion. En xeneral, comunque, squaxi ogni ogeto el pol
èser doprà come arma, anca se ciaramente ghe xé ogetti chei xé più bóni de
altri: giuridicamente se fa desferénsa intrà arme propie e arme inpropie, dónca
intrà ogeti studiai e creai giusto per èser doprai come arme e ogeti en orìxene
destinai invese a altre funzion, che en na ocaxion determinada i vien doprai
come arme.

Ła clava sénbra che ła sia stada ła prima e adónca ła più antiga arma fata
dal'omo. Ghe xé daspò rivai ła maza a pónta o baston pontìo co corno o de
natura, e daspò łe manère, i cortei, le aste tirae su co selce łavorae, i archi
e łe frese. Co l'uxo dei metałi ła varietà, cusì per tacar, come per defènderse,
ła xé cresua parecio e ghe xé nasua ła prima divixion en difensive e ofensive,
łe qual łe ga tólto desférente forme nomi.

Da tacar e defènderse da visin, se ga pasà a farlo anca da łontan, co màchine
corasae e łe armi da lanso.

Col'invension de ła pólvere da boto 'ntel XIV sècoło, łe xé nasue łe arme da
fógo portàtiłe e łe artiłiarie, a łe qual se xonta robe da lansar a man, come
bonbe e granade. Łe arme da fógo portàtiłe łe ga tólto fin che łe xé saltae
fora, desferénti nomi, a seconda dei ténpi de costrusion, de ła forma, de come
łe gera fate. Ła stesa roba ła xé capitada per łe artiłiarie. El primo s-ciopo
el xé stà creà en Spagna 'ntel 1450.

El nùmero de łe arme per tacar, 'nte ła crésita del'umanità, dai prinsìpi a ła
storia ła xé sénpre 'ndà vanti e ste qua łe xé stà sénpre più pericołoxe.
L'invension de łe arme da fógo e el łoro uxo 'nte ła guera el ga fato desminuir
e squaxi conpletamente łasiar pèrder łe arme defensive personałi, łe qual łe se
divide en antighe e moderne.

Ła diféxa (personal, dei propi béni e del propio teritorio) e l'ataco (per
vadagnar béni e teritori) łe xé sénpre stae un travagio ciave 'nte ła storia
del'umanità, portando sénpre a doprar, per ła costrusion de armi e difexe, łe
megior tecnołogie e i megiori materiałi disponìbiłi: 'ntel ben e 'ntel mal, el
łiveło sientìfego e tecnołòxico de na siviltà el se pol ben mixurar da ła
quałità e dal tipo de arme che ła crea.



https://vec.wikipedia.org/wiki/Android

Android el xe un sistema operativo par dispoxitivi mobili costituio da un stack
software che el tien drento un sistema operativo de baxe, i middleware par łe
comunicasion e łe aplicasion de baxe. Android el dispone de na vasta comunità de
sviłupadori che i reałixa apps co l'obietivo de aumentare łe funsionalidá de i
dispoxitivi. Ste aplicasion łe xe scrite soratuto co na version modifegada del
łenguajo de programasion Java.

Android Inc. xe sta fondà ne l'otobre 2003 da Andy Rubin (co-fondator de
Danger). Inisialmente ła sosietà ła oparava sensa svełar grandi detaji. El 17
agosto del 2005 Google ła ga acquisio l'axienda parchè vołeva entrare nel marcà
de ła tełefonia mobiłe. Xe stà in sti ani ch'el team de Rubin taca a sviłupare
un sistema operativo par dispoxitivi mobiłi baxà so'l kernel Linux. El 5
novenbre 2007 xe stà el dì de prexentasion uficiałe del "robotin verde" da ła
nomenàta OHA (Open Handset Alliance), un consòrsio de alcune axiende Hi-Tech che
conprende anca Google, produtori de smartphone, cofà HTC e Samsung e operatori
de tełefonia mobiłe come Sprint Nextel e T-Mobile e produtori de microprocesori
come Qualcomm e Texas Instruments Incorporated. El primo dispoxitivo co' Android
l'era stà slansà so'l marcà el 22 otobre del 2008, l'HTC Dream.

Da quel'ano xe tanti i axornamenti de Android che xe utiłixà par majorare łe
prestasion e par scansełàr i bug de łe version pasà. Ogni ajornamento segue un
ordine alfabetico e gà ła carateristega orixinałe de ciapàr el nome dai dolsi.
Ła version 1.5 se gavea ciamà Cupcake seguìa da ła version 1.6 Donut, ła 2.1 xe
stà ciamà Eclair, ła 2.2 Froyo, ła 2.3 Gingerbread, ła 3.0 Honeycomb, ła 4.0 Ice
Cream Sandwich, ła 4.1 Jelly Bean e par finìr la version più recente 4.4 ciamà
anca Kit Kat.

'Ntel marso 2013 Larry Page anuncia che Andy Rubin gà łasà ła presidénsa de
Android par dedicarse ad altri progeti de Google. El vien sostituìo da Sundar
Pichai.



https://vec.wikipedia.org/wiki/%C5%81uxe

Ła paroła łuxe o ciàr (dal łatin, lux, lucis, chel vien fóra a sóa volta dal
greco λευκός, bianco) ła se riferise a ła porsion del spetro ełetromagnètego el
se pol véder col'ocio uman, e el xé a ocio conpréxa infrà 400 e 700 nanòmetri de
łonghésa d'ónda, vero infrà 750 e 428 THz de frequénsa. Sto intervało qua el xé
ugual a ła region dr màsima emision da parte del sołe. I confini del spetro
vixìbiłe al'ocio uman i no xé miga uguałi par tuta ła xénte, ma i canbia drio el
sogeto e i pol rivar a 730 nanòmetri, 'ndando arente i infrarósi, e i 380
nanòmetri 'ndando arente i ultraviołéti. Ła prexénsa al stéso ténpo de tute łe
łonghése d'onda vixìbiłi en ugual quantità ła forma ła łuxe bianca. I ragi
infrarósi i no se véde, ma i se pol sentir come całor su ła pełe; quei
ultraviołeti i fa anca scotadure e łe ave łe pol vederli.

Ła łuxe, come tute łe ónde ełetromagnèteghe, ła sta en raporto co ła maderia. I
fenòmeni più comuni che i se varda i xé: l'asorbiménto, ła trasmision, ła
refresion, ła refrasion e ła defrasion.

Anca se 'ntel'ełetromagnetismo clàsego ła łuxe ła xé descrita come un'ónda, el
soravénto de ła mecànega quantìstega al scuminsiamento del XX sècoło el ga
perméso de capir che sta qua ła ga anca propietà tìpeghe de łe partexełe e de
spiegar fenòmeni come l'efeto Compton. 'Nte ła fìxica de ancó ła łuxe (e tuta ła
radiasion ełetromagnètega) ła vien descrita come fata da quanti del canpo
ełetromagnètego ciamai fotóni.

Ła łuxe ła ga na vełosità definia. 'Ntel vódo ła ga na vełosità costante (dita
c) de 299 792 458 m/s. De sołito, sto vałor qua el vien senplifegà a
300 000 km/s.

El studio de ła łuxe e dei sói raporti co ła maderia el se ciama òtica. Par
l'omo e par el móndo ła fónte prinsipal de łuxe ła xé sénpre stà el sol, anca se
l'evołusion tecnołòxica ła gà portà a crear nóvi mexi, come el fógo e, piasè de
resénte łanparine, torse, ecc.

Ła łuxe vixibiłe ła xè na porsion de ło spetro ełetromagnetego conprexa sitca
tra i 400 e i 700 nanometri (nm) (inte'l aria). Ła łuxe ła xè anca caraterixà da
ła so frequensa. Frequensa e lunghesa d'onda łe segue sta relazion: l=v/f
(indove l xè ła lunghesa d'onda, v xè ła vełosità inte'l mexo considerà - inte'l
vodo in xenere se indica có c -, f xè ła frequensa de ła radiasion).



https://vec.wikipedia.org/wiki/%C5%81%C3%A9ngua_finlandexe

El finlandéxe l'è na łéngua ugrofìnica che ła vien doparà uficialmente 'nte ła
Repùblica de Finlandia. Ła xe łigà co l'èstone e in parte co l'ungaréxe.

El finlandéxe no'l ga nisuna difarensa de xènare par maschil e feminil gnanca
sui pronomi, fora che calche fórma speciałe interogativa o demostrativa par
riferirse a łe robe invese che ai èseri viventi come fa el vèneto co "ci/chi?"
(persóna) e " 'sa/cósa/ché?" (roba) o come ła difarensa fra "xe 'sto qua" (omo)
e "xe questo" (el fato).

Parò el finlandéxe el ga na declinasion de ben quìndexe caxi e do nùmari
(singołar/plural) che i se conbina faxendo un saco de fórme: serte łe xe
intuitive parché basta tacar łe finałi una drio l'altra (sing: talo-talossa
plur: taloi-taloissa), ma serte altre se fa pi fadiga ricordarle (sing:
rakkaus-rakkaudessa).

Po dopo in finlandéxe, de łe volte, el stéso conpleménto el se traduxe in modi
difarenti: par exenpio el conpleménto ojeto direto el pol aver tri caxi diversi
(nominativo, genitivo o partitivo) traduxendo parfin el tenpo del verbo.



https://vec.wikipedia.org/wiki/Zara

Zara (in croato Zadar) la xe na zità de la Croazia che la conta 81 688 abitanti
(al 2006) e la xe el cavologo stórico de la Dalmazia, anca se adesso la xe stada
superada da Spàlato. La se afaza su un stréto brazo de mar squasi serà da le do
ìsole de Ujan e Pasman. La zità vecia na volta la jera stacada da la teraferma
da un profondo fossà che'l xe stà terà. La xe séde vescovil.

In tel 59 a.C. la xe diventada un municipium roman soto el nome de Iadera. La so
inportanza la xe cressuda co la distruzion de Salona, fato che la fata divignir
capital de la provincia de Dalmazia. Za in tel 1000 Zara la gaveva zurà fedeltà
a Venezia, solo che per tuto el XII sècolo la ga subido un tira e mola infrà la
Repùblica e'l regno de Ungaria. El 1202 la Serenìsima la ga lanzà un forte ataco
in tel ànbito de le operazion de la Quarta Crociata, cioléndosela indrìo, ma za
in tel 1239 e in tel 1242 el governator venezian el vigniva cazà via. Tornada
soto la Serenìsima in tel 1313, quarantazinque ani dopo la jera de novo soto i
Ungaresi. El passajo definitivo a Venezia xé avignudo in tel 1409 per un
pagaménto de 100 000 ducati de oro al re de Nàpoli, vignudo in possesso
del'Ungaria par razon dinàstiche.

Durante la dominazion veneziana Zara la ga conossudo un zerto svilupo,
arichéndose de òpere de arte e vignindo a cior quela fisionomia che la xe durada
fin a la dominazion austroungàrica, quando la xe stada butada zò na granda parte
dei muri difensivi. Framezà da un breve ténpo de controlo franzese, el possesso
dei Austrìazi el xe scominzià col Congresso de Viena. In tel 1848 Zara la se ga
ribelada pojàndose al Regno de Sardegna, ségno de la forte presénza de Italiani
in zità.

Zara la xe stada l'unica parte de la Dalmazia a passar al'Italia daspò la Prima
guera mondial: i Italiani, infati, i jera almanco el 75% de la popolazion total.
Durante la Seconda guera mondial la xe stada bonbardada cusì a fondo da èser
ciamada la Dresda italiana. A la fin la xe stada asegnada a la Jugoslavia de
Josip Broz Tito e, in tel 1991, la xe divegnuda parte de la Croazia.

La catedral de Santa Nastasia la xe un dei edifizi più rapresentativi de Zara.
Orizenal del IX sècolo, le xe stada rifata in stil romànico e portada a
finiménto in tel 1324. La fazada a saliénti, in piera d'Istria, la xe sudivixa
in tre setori orizontai e do òrdini verticai, dei quai quel più in alto xe
decorà co archéti pénsili e quel più in basso el ga tre portoni co quel zentral
decorà co un bassorilievo de la Madona col Putèl in trono infrà i Santi
Grisògono e Nastasia. Indrénto ghe xe el famoso polìtico de Zara, òpera de Vitor
Carpazio. Altre cése inportanti le xe dedicade a Santa Maria, San Simeon, San
Grisògono e San Donà.

De la dominazion romana no résta tanto. A parte le ruine del foro, andade squaxi
conpletaménte perdude coi bonbardaménti de la Seconda guera mondial, le
fortificazion che ghe xe le partien tute al'època veneziana. De ste qua
particolarménte inportante xe la porta de Teraferma òpera del'architeto veronese
Michele Sanmicheli, che la divide el zéntro stórico da la granda fortéza de
fora. De menor inportanza e dimension xe la Porta Marina.



https://vec.wikipedia.org/wiki/Wikiversit%C3%A0

Wikiversità xè 'l projeto de ła Wikimedia Foundation, dedicà a łe atività e
materiałi par l'aprendimento. Ła Wikiversità in łèngua inglexe scominsiò
ufisalmente el 15 de agosto 2006, mentre queła itałiana ła gà tacà a łaorar el
18 de majo 2007. I xè atualmente ative nove wikiversità - inglexe, fransexe,
todesca, spagnoła, ceca, portoghexe, greca, giaponexe e itałiana - e altre łe xè
oncora in faxe de sviłupo.

Ła Wikiversità ła consiste de un insieme de pajine wiki riguardanti ło studio de
un serto argomento. I partesipanti i pol esprimare i łori obietivi de
aprendimento e ła comunidà cołabora a sviłupar de łe atività e dei projeti che i
parmeta el ragiungimento de tałi obietivi.

Łe risorse łe xè sviłupàe da singołi o grupi, o de łoro inisiativa o come parte
de un projeto de aprendimento. Łe risorse łe gà dei susidi didatisi, piani de
lesion, piani de studio, link esterni ad altre risorse e liste de leture - ma ła
scritura dei libri nò ła xè incluxa, faxendo parte de Wikibooks. I grupi có
interesi in ciascuna area i crea na rete de risorse che forma ła baxe de
discussion e atività de ła Wikiversità. Łe risorse realixae łe pol esare
utiłixae anca da educatori foresti a ła Wikiversità, soto i termini de ła GFDL.



https://vec.wikipedia.org/wiki/Wikisource

Wikisource ła xè na biblioteca dixitałe multilèngue, che ła gà dentro un mucio
de testi e libri inte'l publico dominio o có license libare. El sito xè parte de
ła fondasione Wikimedia e xè colaterałe a Wikipedia, projeto multilèngue texo a
crear un'ensiclopedia a contenùo libaro conpleta ed acurada. El projeto
Wikisource, cofà Wikipedia, se sudivide par lèngua e nò par nasionałidà.

Wikisource ospita monografie, documenti, testi de ogni tipołoxia ed epoca: da łe
racolte de poexia a łe mariegołe, dai soneti a łe comedie.

Ciamà inisialmènte Project Sourceberg (paroła conposta da Source, in inglexe
"fonte" e de ła seconda parte del nome del Projeto Gutenberg, projeto
capostipite de tute łe biblioteche libare online), el sito xè stà ufisialmente
ribatexà Wikisource el 6 de dixenbre 2003. Al primo nome rimane asocià l'imaxine
del logo del projeto: iceberg xè paroła asonante có sourceberg.

El projeto, tacà come ramificasion de Wikipedia, (che esendo un'ensiclopedia nò
ła podeva acogliare i vari documenti, fonti e testi che ła comunidà ła jera drio
'cumulare), xè stà lansà el 24 novenbre 2003 có l'URL tenporanea
http://sources.wikipedia.org e spostà in seguito sol novo nome de dominio:
http://wikisource.org.

Prima ancora, i testi orixinałi i vengneva mesi so ps.wikipedia.org, che pur
esendo eroneamènte interpretà come Project Sourceberg, in realtà costituiva un
soto-dominio pà ła Wikipedia inte ła łèngua Pashto. Tuti i testi che i xerà stai
inserìi lì, i xè stai spostài al novo sito ufisałe in ocaxion de ła so apertura.

A seguito de votasion terminà el 12 magio 2005 i xè stai adotai dei sotodomini
par ciascuna łèngua, permetendo ai testi de esare ospitài in apoxiti wiki. Ła
separasion fu conpletà inte'l giugno del 2005. Ogni Wikisource in łèngua gà
scominsià sucesivamente ad adotare modałità de gestion regołae da ła comunidà.

Dal 2007, grasie ad un'estensione del softuér MediaWiki (Proofread extension), i
projeti Wikisource i gà tacà a poder vixuałixar ogni pajina de un libro a fianco
de ła so scansion (oportunamènte cargà so Commons). Có sta modałità infati se
garantise majior afidabiłità a ła trascrision del testo, potendo senpre
confrontarla có l'orixinałe.

Queste statistighe łe raprexenta l'avansamento de łe varie Wikisource in łèngua.
Łe statistighe azornàe sul projeto in venèto łe xè consultabiłi qui

Maxori e detagliàe informasion puto catàr inte ła pajina de łe statistighe de ła
Wikisource venèta.



https://vec.wikipedia.org/wiki/Tanzania

La Tanzania xe no Stato de l’Africa Orientale. El confina co el Kenya e l’Uganda
a nord, el Ruanda e el Burundi a nordovest, la Republica Democratica del Congoa
ovest, el Zanbia e el Malawi a sudovest, el Mozanbico a sud; el xe bagnà da
l’Oceano Indiano a est.

La zona nord xe montuosa, co el Kilimanjaro che xe la montagna pi alta de
l’Africa. Altre cime e catene de monti ze el monte Meru e i monti Pare. Al
sentro del paexe ghe xe on grande altopian.

Da i ricatamenti archeolgici a Olduvai Gorge, ne la Rift Valley, se sa che i
primi ominidi abitava la regione sin da i tempi pi antichi.

I primi abitanti che se conose xe vari grupi pigmei che gha perso quasi tuto el
teritorio co le migrasioni nilotiche e bantu. Grupi pileli de pigmei xe ancora
presenti nel sud del paexe.

Dopo el X secolo, marcanti arabi (yemeniti e omaniti) i organizava spedisioni
par caturar sciavi e i pasa da le piste del nord o del sud .

El 1961 el xe sta l'ano de l’indipendenza. Nel 1964, Tanganika e Zanzibar i sa
uniò ne la Republica Unia de la Tanzania. En stà union, Zanzibar gha autonomia
aministrativa.

El primo presidente de la Tanzania dal 1961 al 1985, l’è stà Julius Nyerere,,
presidente de el partito unico Partito Rivolusionario (Chama cha Mapinduzi).
Nyerere gha fondà el pensiero de la ujamaa , on socialismo africano. La Tanzania
no la podesto sviluparse come altri paexi de la region, ma gha sempre vuo on
livel de vita suficente par tuta la popolasion. Fata ecesion par le tensioni a
Zanzibar e la breve guera co l’Uganda la Tanzania gha sempre vù na vita
tranquila e la democrazia xe ben solida.

Do picoli grupi de pigmei parla lengoe khoisan, tipiche de i boscimani de
l’Africa Australe.

El paexe xe largamente agricolo. Nel campo minerario, oro e tanzanite xe i pi
importanti prodoti.



https://vec.wikipedia.org/wiki/Soma%C5%82ia

La Somalia el xe no Stato de ł'Africa oriental, int'el Corno d’Africa. La
confina co Gibuti a nordovest, l’Etiopia e el Kenya a ovest;la gha na longa
costa sul Golfo de Aden a nord e l’Oceano Indiano a sudest.

El nord del paexe sa autoproclamà Republica del Puntland. Nisun Stato lo
reconose uficialmente.[citasion nesesaria]

Tribù arabe xe rivà su la costa dopo el X secolo. L’islam xe rivà coi
comercianti persiani. Grupi gala xe entrà on poco a la volta en tel teritorio,
comprendente anca la region etiopica de l’Ogaden.

El teritorio de la Somalia xe stà diviso tra Italia, Inghiltera e Fransa co la
Conferenza de Berlino. El nord xe andà a l’Inghiltera, el sud a l’Italia e
l’estremo nord ovest a la Francia.

'Ntel 1960, łe Somalie italiane e inglexe gha vù l’indipendenza e le sa uniò en
te la Somalia de ancò.

Dal 1964 al 1967, la Somalia gha fato do guere co l’Etiopia par la region de
l’Ogaden. La zente de l’Ogaden l’è de etnia etiopica. Nel 1967 l’Etiopia gha
rinuncià a le so rivendicasioni teritoriali.

Nel 1969, el general Siad Barre gha fato on colpo de Stato e sa proclamà
presidente de la Somalia. Subito dopo, grupi de l’oposision gha tacà la lota
armata contro de lu. El ditator Barre l’à continuà a mantegnar on livel mìnimo
de guerija, che no la pi smeso fin ancò.

Nel 1991, Barre gha dovù scapar via, e da alora, la Somalia la vive na guera
civil che no sembra verghe solusion. Dopo l’intervento de l’ONU , falia dopo la
gueriglia co i siori de la guera, la comunità internasionale gha provà a iutar
la Somalia a vegnar fora da el caos: le Conferenze de Gibuti (2000) e de
Mbagathi (Kenya, 2002) ia portà a la formasion de on governo provisorio , che
parò no controła tuto el teritorio del Stato. 'Ntel febraro 2006, i siori de la
guera gha tacà la guera co i grupi ligà a la rete terorìstega de Al Qaeda.
Mogadisio l’è diventà on campo de bataja. A l'inisio del 2007, le milisie ligà a
le corti islamiche xe reuside a controłar ła cavedal e altre cità del sud. Dopo
pochi mesi, el governo provixorio sostegnù da soldai etiopici el xé riusì a
riconqistare Mogadisio. Soldai ugandesi, nigeriani e ghaneani i xe stà mandà ne
la cavedal par jutar e mantegnar ła paxe, co pochi risultati poxitivi.

El 95% de la popolasion xe de etnia somala, divisi in clan. Ghe picoli grupi de
bantu.

El 99% de i somali xe musulmani. La comunità cristiana la conta poche centinara
de persone.



https://vec.wikipedia.org/wiki/Sangue

El sangue el xé un tesuo de conesion flùido contegnuo 'ntei vaxi sanguigni dei ,
da ła conpoxision miga sénplise, chel fa parte de ła più granda categoria dei
tesui conetivi. L'agetivo chel se riferise al sangue, "emàtego", el vien fóra
dal greco αἶμα, αἴματος (haima, haimatos), chel signìfega propio "sangue",
méntre el nome vèneta dal łatin sanguen, sanguinis, che vol dir ła stésa roba.

El sangue el xé un łìquido roso rubin (arterióxo) o róso-viołaseo (venóxo); el
costituise a ocio el 7% del péxo del corpo, el ga na viscoxità a ocio magior de
4 volte de queła del'acqua, un péo spesìfico de 1,041-1,062 kg/m³, na
tenperadura de 37-38 °C e un pH (a łiveło arterioxo) de 7,38-7,42. el xé formà
par el 55% da na parte łìqueda, dita plasma, e par el 45% da na parte
corpuscołada, costituìa da sèłułe o framénti de sèłułe (vałóri indicativi par un
ómo san). Ła grandésa dei ełeménti corpuscołai del sangue el xé dito ematòcrito.



https://vec.wikipedia.org/wiki/RAM

Eà RAM xe un tipo de memoria del computer, RAM sta pa i termini inglesi "Random
Access Memory", che tradotto vol dire memoria a accesso casuàe, cioè qualsiasi
dato che vièn sercà dal computer el vièn restituio dàea memoria in tempo
costante, roba che invese no sucede nel caso, pa esempio, de na memoria a
accesso sequensiàe, dove che se un dato xe distante dal punto de letura bisogna
spetare pì tempo pa poderlo lexare (vedi e vèce cassete, che bisogna parare
vànti e indrìo).

Oviamente se eà RAM ritorna i dati tuti più o meno in tel stesso tempo, vol dire
che in qualche modo eà ga da tegnère traccia de eà posisiòn, o mejo,
del'indirìso che identifica un dato, el che comporta che pa memorixare un dato
serve pì spàsio del dato stesso. Questo rende l'architetura de sto genere de
memoria tanto complicà, a livèo progetuàe e, a magior rajon, a livèo hardware.
Date e carateristiche pena descrite, eà RAM se usa in tel computer pa tegnere
disponibie eà magior parte dei dati che ghe serve al processore, pa esempio i
programmi che xe drio usare l'utente.

Se no fusse cusì el processore dovarìa spetare i dati, e istrusiòn e tuto el
resto dai dischi fissi, i quai ga un tempo de risposta che xe nell'ordine dei 10
7 {\displaystyle 10^{7}} ns, tempi improponibii pa un processore, che ga
atualmente na frequensa de clock che poe superare anca i 2 GHz.

Eà SRAM ("Static Random Access Memory") xe un tipo de RAM che vièn reaixà con
'na tecnologia pitòsto sofisticà el che comporta un costo abastansa alto.

Data eà so complessità xe difisie fare 'na SRAM tanto capiente, de sòito se riva
al un massimo de 8 MByte, par contro eà xe tanto veòce e grasie ai so tempi de
risposta eà vièn usà pa fare quèa che se ciàma memoria cache.

Co DRAM ("Dinamic Random Access Memory") se intende un tipo de memoria pì lenta
ma pì capiente dèa SRAM dato che eà xe fata co 'na tecnologia pì economica.



https://vec.wikipedia.org/wiki/Papa_Benedeto_XVI

Benedeto XVI (Benedictus XVI), al secoło Joseph Alois Ratzinger (Marktl am Inn,
16 de apriłe 1927) xè stà dal 19 de apriłe 2005 al 28 de febraro 2013 el 265°
Papa de ła Cexa Catołica. In quanto tałe, xè stà somo pontefice de ła Cexa
universałe, sovrano de ło Stato de ła Sità del Vatican, primate d'Itałia, oltre
a i altri titołi propi del roman pontefice. Xè stà el setimo pontefice todèsco
inte ła storia de ła Cexa catòłica, el sesto xè stà Leone IX.

So pare, de nome Joseph Ratzinger, proprio come so fiòeo, jera un comisario de
gendarmeria e vegneva da na modesta fameja de agricoltori dea diocesi de Passau,
nea bassa Baviera. Ea madre jera de Rimsting, sol lago Chiem in Baviera, jera
fioea de artijani, e prima de maridarse la gaveva fato la cameriera in molti
alberghi.

Quando ga' vesto 14 ani, come tutti i so' coetanei, fu arruola' par legge nea
Gioventù hitleriana. Do ani dopo, partecipò al programma Luftwaffenhelfer
("personae di supporto alla Luftwaffe"), partecipò al programma a Monaco come
adetto al caricamento in un reparto de artiglieria contraerea esterno aea
Wermacht, che defendeva i stabiimenti dea BMW. Nell'aprìe del 1944 disertò, come
raconta nea sò autobiografia "Ea me vita", evitando ea fucieasiòn prevista pai
disertori grassie a un sergente che lo ga' fato scampare.

Dopo che i tedeschi i ga' perso ea guera, nell'aprìe del 1945 Ratzinger fu sarà
pa alcune setimane in un campo dej Alleati, taca' a Ulm, come prigioniero de
guera; xe sta' poi rilascià el 19 de giugno del 1945.



https://vec.wikipedia.org/wiki/Nave

Na nave ła xé un grando mexo de trasporto chel gałegia sul'aqua. Łe nave łe se
destingue in xènere da łe barche a seconda de ła grandesa, del cargo o anca per
el numero de pasegèri che łe porta. Tradisionalmente, łe nave łe xé considerai
mexi sul'aqua chel gabia almanco un ponte łóngo chel vaga da ła prova a al pope.
Però ghe xé progeti de nave moderne che no łe respeta miga sta definision. Se
pol catar nave so laghi, mari, e fiumi che łe pol svolxer na granda quantità de
mestièri, come el strasporto de persone o robe, ła pesca, el svago, ła seguresa,
e ła guera.

Nave e barche łe se cresue in conpagnia al'omo. In guera o in paxe, łe xé
deventae n'inportante parte dei sistemi de tràfeghi e miłitari. Łe barche da
pesca łe vien doperai da miłioni de pescadóri in giro al mondo. I exèrsiti i
dispon de vasèi de alta tecnołogia per conbater e agiutar i soldai in tera. Łe
nave dei tràfeghi de robe, squaxi 35 000 in giro, 'ntel 2007 łe ga strasportà
7,4 biłioni de tonełade de cargo.

Sti vasèi qua i xé stai anca ła ciave per grande inprexe de esplorasion e
scoverte sientìfeghe e tecnołòxiche. Navigadóri come Zheng He i ga portà in giro
invension come ła bùsoła o ła pólvere da boto. Sìmiłi scopi i gaveva łe nave
doperae per ła cołonixasio e'l tràfego dei s-ciavi e i gà sodisfà bixogni
sientìfeghi culturałi e umanitari. Novi prodoti chei xé rivadi da ła Mèrica
grasie a navigadóri europei 'ntel XVI sècoło i gà agiutà miga poco ła crésita de
ła popołasion mondial

Come el ga demostrà Thor Heyerdahl col só pìcoło mexo, el Kon-Tiki, se pol
navegar per łónghe distanse su na sénplexe zàtara. Da łe canoa mexołìteghe a łe
poténti portaerei de ancuo, łe nave łe conta ła storia de ła crésita umana.



https://vec.wikipedia.org/wiki/Microsoft_Windows

Microsoft Windows, comunèmente abrevìa in Windows, xè na famijia de ambienti
operativi e sistemi operativi comerçiałi deła Microsoft Corporation dedicai ai
personal computer, ałe workstation e ai server. In particòłare Microsoft Windows
nase cofà anbiènte operativo par i sistemi operativi MS-DOS e PC DOS (dedicai ai
personal computer), e diventà sistema operativo co Windows NT (dedicà ałe
workstation e ai server) e Windows 95 (dedicà ai personal computer). Dispònibiłi
in comerçio atualmènte inveçe ci son soło sistemi operativi: Windows 7 par i
personal computer e łe workstation, Windows Server 2008 R2 e Windows Home Server
par i server, e Windows Phone par i smartphone, i Pocket PC e i Portable Media
Center.

Atualmènte Microsoft Corporation co Microsoft Windows detien saldàmènte ła
majior pàrte del mercà dei sistemi operativi: i ultimi riłevàmenti rełativi ai
primi mesi del 2010 par Microsoft Windows riportano na quota de mercà dei
sistemi operativi pari al 91,58%.



https://vec.wikipedia.org/wiki/Machina_automobile

L'automòbile, ciamà comunemente màchina, la xe un veicolo a motor con quatro
rude, doparà par el trasporto de le persone. La funsiona mediante un motor a
combustion, che brusando benzina o diesel el fa 'ndar su e zo dei pistoni, che i
trasmete el movimento a la biella e a l'albero-motore fasendo quindi girar le
rude.

Guidar na machina no xe massa difìcile, però bisogna essar boni, e conòssar i
vari comandi. Prima de tuto ghe xe el volante, che el permete de girar e destra
e a sinistra. Do ghe xe i tre pedài: quel de destra el xe l'acelerator, che fa
'ndar la machina pi veloce; quel de mezo el xe el freno par fermarse; quel de
sinistra el xe la frizion, che bisogna tegner macà ogni olta che se vole canbiar
de marcia. De solito su le machine pi comuni ghe xe 5 marce più la marcia
indrìo: par partir bisogna métar in prima marcia, macando la frizion e azionando
la leva del canbio. Dopo man man che se 'celera se pol passar a le marce pi
alte, in modo da 'ndar pi veloci. Oltre a sti qua che i xe i comandi
fondamentali, ghe xe anca la freccia, par segnalar a quele altre machine dove se
ga intension de girar, el freno a man par quando se parchegia in discesa, el
tergicristali che el tien neti i veri quando piove, ecetera.

Dato che le machine le xe anca pericolose, in genere par guidar na machina ghe
vole la patente, che i te la dà dopo aver superà un esame de guida, e in quasi
tuti i paesi del mondo bison ver conpìo almanco disdot'ani. In più ghe xe serte
limitasion da tegner presente: chi che guida el ga da osservar i segnali
stradali e rispetar le regole de la circolasion, par esenpio far de manco de
guidar se el xe inbriago.



https://vec.wikipedia.org/wiki/Ma%C5%82%C3%AC

El Małì (in fransese République du Mali) el xe on Stato de ł'Africa Ocidentałe
El confina co l’Algeria a nordest, el Niger a est, el Burkina Faso e la Costa
d’Avorio a sud, la Guinea e el Senegal a sudovest e la Mauritania a ovest.

El Mali se cata a ł'interno e xe on paexe sensa sboco sul mar. A sudovest el xe
bagnà da el fiume Niger.

El Mali el ga el 65% de tereno desertico. Al sud se cata savane longo el fiume
Niger.

La zona che ora se ciama Mali gha visto nel pasato tri imperi che i xe stá formá
da popoli de l’etnia mande: l’impero del Ghana, quel del Mali, e el impero del
Songhai. Sti imperi i controlaa le carovane che andaa a Tinbuctù, sopratuto la
trata de la sal.

L’indipendenza rivò nel 1960. El primo presidente fu Modibo Keita, che fu
deposto co on colpo de stato nel 1968. Moussa Traoré gha tolto el so posto e gha
governá fin al 1991.

In t'el 1991, durante le proteste de la primavera democratica africana, el
governo gha perso forsa e gha dovù acetare na nova costitusion. El poder xe pasà
a un comitato de transision presiedesto da Amadou Toumani Touré, el leader che
gha fato el colpo de stato, par sie mesi soltanto par dar spasio a la
democrasia.[citasion nesesaria] En tel 1992, Alpha Oumar Konaré gha vinto le
elesioni e l’è stá rieleto nel 1997. El presidente atuale xe el isteso Amadou
Toumani Touré, che gha tegnù el poder provixorio int'el 1991.

Altre sità, in ordene alfabetego: Aguelhok, Almoustarat, Andéramboukane, Anefis,
Ansongo, Aourou, Araouane, Bafoulabé, Ballé, Banamba, Bandiagara, Bankas,
Bénéna, Bla, Bourem, Bouressa, Diafarabé, Dialafara, Diamou, Didiéni, Diéma,
Dilly, Dinagourou, Dioila, Dioura, Diré, Djenné, Doro, Douentza, Douna, Dyero,
Fana, Faléa, Faraba, Filamana, Gao, Garalo, Gossi, Goundam, Gourma-Rharous,
Hombori, I-n-Kak, I-n-Tabezas, I-n-Tallak, Kadioto, Kanioumé, Kaogaba, Kati,
Kayes, Ké Maina, Kéniéba, Kidal, Kinyan, Kita, Kofo, Kolondiéba, Kona, Konenzé,
Koulikoro, Koundian, Koury, Koussané, Koutiala, Ktéla, Manankoro, Markala,
Ménaka, Mopti, Mourdiah, Nangaré, Nampala, Nara, Niafounke, Niono, Nioro du
Sahel, Nyamina, Ouatagouna, Ouolossébougou, San, Sandaré, Sébékoro, Séféto,
Ségou, Sévaré, Siby, Sikasso, Sokolo, Taoudenni, Telatai, Ténenkou, Tessalit,
Ti-n Essako, Timetrine, Tombouctou, Tominian, Toukoto, Yanfolila, Yélimané,
Yorosso.

El grupo etnico pi groso co sirca el 50% de la xente i xe i mande (bambara,
malinke e soninke) Seve co el 17% i peul (fula e fulani), co el 12% i voltaici,
e daspò songhai, tuareg, e mori.

El 90% del paexe xe islamico sunita, anca se speso l’Islam xe misciá a credenze
tradisionali. Quei che segue le religioni tradisionali xe al 9%, l’1% xe
catolegho.

L’agricoltura la se pol far solo rente a i fiumi Niger e Senegal. La pesca la xe
praticá su i fiumi. El paexe gha grosi giacimenti de uranio, fosfati e oro.

El nome Mali vien da l’antico impero di cui faseva parte, vien dal bambara e vol
dire "ipopotamo"[citasion nesesaria]. El nome de la cavedal Bamako vol dir
"palude del cocodrilo".



https://vec.wikipedia.org/wiki/M%C3%A8rica_del_Sud

Ła Merica de Soto o America meridionałe o America del Sud el xe on continente o,
secondo altre clasificasion, on subcontinente traverso dal'equatore, con gran
parte del so teritorio 'ntel'emisfero sud.

El Sud America el se cata tra l'Oçeano Pacifico a ovest e l'Oçeano Atlantego a
est. El se ga tacà a ła Mèrica del Nord soło in ere geologiche recenti, co ła
formasion de ł'Istmo de Panama.

Popołi de origine axiatica i ga abità el Sud America fin da tempi remoti (dal X
miłenio prima de Cristo). Cristoforo Colombo co i Spagnołi del so Terzo Viajo i
xe sta i primi eoropei a arivar proprio so ła Tera Ferma de ł'America
meridional, 'ntel mexe de agosto del 1499 . Posteriormente, 'n'antra spedision
spagnoła comandà da Alonso de Ojeda, in cui Amerigo Vespucci el faxeva el
navigador, ła ga vixità quełe coste, ma questo el xe suceso on ano dopo .

So sto continente a se cata: Al dì de ancó ła xe divixa pułitegamente in 12
stati menbri de łe Nasion Unìe, e 3 teritori dipendenti.



https://vec.wikipedia.org/wiki/Guera

Ła guera el xé un evénto social e polìtego en xeneral de vaste dimension chel se
pol sintetixar en un scontro armà infrà dó o più sogeti cołetivi de na serta
inportansa. Ła paroła "guera" ła vien fóra da gwarra del'alto tedesco antigo,
chel signìfega "mis-cia". 'Ntel dirito internasional, ła paroła ła xé stada
scanbià, sùbito daspò ła seconda guera mondial, dal'espresion "armed conflict"
(dal ingléxe, scontro armà) che ła se pol tacar a łote de tute łe dimension e
caraterìsteghe.

'Ntei ténpi de tension e de crixe se fórma l'atività połìtrga e diplomàtega de
tuta ła comunità internasional par scansar el scóntro: en sti ténpi qua, łe
forse armade łe xóga un róło inportate 'ntel dimostrar ła credibiłità e ła
determinasion del Stato, col fin de manifestar al nemigo ła sproporsion infrà
l'obietivo da asentar e el costo, social e maderial, de na sołusion miłidar. Ła
guera dónca ła se pol scansar có che tuti i dó nemisi i capise sta roba qua.

Carl von Clausewitz, 'ntel só libro De ła guera, el fa un'anàłixe del fenòmeno:
«Ła guerra ła xé ła continuasion de ła polìtega co altri mexi» e «Ła guera ła xé
n'ato de forsa chel ga el fin de obligar el nemigo a subordinà a ła nostra
vogia.»

Ła guera, parché el xé un fenòmeno social, ła ga conseguénse vero grande su ła
cultura, su ła rełigion, sul'arte, sul costume, sul'economia, sui miti,
sul'imaxenario cołetivo, chei spéso ła desfigura, inansołàndoła o
despresiàndoła.



https://vec.wikipedia.org/wiki/Gaio_Giulio_Cesare

Gaio Giulio Cesare (in latino Gaius Iulius Caesar; IPA: 'gai.us 'jul.ius
'kae.sar ; 'nte łe epigrafe C·IVLIVS·C·F·COS·DIC·CAESAR - dal 42 a.C.
IMP·C·IVLIVS·CAESAR·DIVVS - ;; Roma, 13 de lujo 100 a.C. – Roma, 15 de marso 44
a.C.) xe stà un generałee ditator roman, considerà uno dei personaji pì
inportanti e influenti deła storia.

El xe considerà dai storeghi so contemporanei el primo inperador de Roma, e el
xe sta determinante 'ntel pasajo dała Republica Romana a queła inperiałe. El xe
sta dictator de Roma ała fine del 49 a.C., 'ntel 47 a.C. e ancora 'ntel 46 a.C.
con carica dexenałe, dal 44 a.C. come ditatore perpetuo. Łe so conquiste
miłitari in Gallia Transalpina łe ga estexo el dominio romàn fin a ł'Oçeano
Atlantego e al Reno. El ga Portà romani a invadare par ła prima volta ła
Britania e ła Germania e a conbatare in Spagna, Grecia, Egitto, Ponto e Africa.

Ł'acordo par ła spartision del poter con Gneo Pompeo Magno e Marco Licinio
Crasso (che eò ga ciapà el nome de Primo Triumvirato) el ga segnà el scuminsio
de ła so aséxa. Dopo ła morte de Crasso (Carre, 53 a.C.), Cesare el se ga
scontrà con Pompeo e ła fasion dei Optimates par el controło deło Stato. Intel
49 a.C., de ritorno dała Galia, guidando łe so łegion atraverso el Rubicone
(ocaxion indove el ga pronuncià el çełebre «Alea iacta est»), Cesare el ga
scadenà ła guera sivil, con ła qual el xe diventà el capo indiscuso de Roma: el
ga batù Pompeo a Farsalo (48 a.C.) e sucesivamente i altri Optimates, tra cui
Catone Uticense, in Africa e in Spagna. Co ł'asunsion deła ditatura a vita, el
ga dà scuminsio a on proceso de radicałe riforma deła società e del goerno,
riorganisando e sentrałisando ła burocrasia republicana. El so operado el ga
provocà ła reasion dei conservadori, finché on grupo de senadori, capezà da
Marco Giunio Bruto e Gaio Cassio Longino no i ga cospirà contro de łù, copandoło
ałe Idi de Marso del 44 a.C. Intel 42 a.C., apena du ani dopo el suo asasìn, el
Senado ło ga deificà ufisialmente ełevandoło a divinità. Ł'eredità riformatrice
e storega de Cesare ła xe sta quindi sunà su da Ottaviano Augusto, so neodo e
fioło adotivo.

Łe canpagne miłitari e łe asion pułiteghe de Cesare łe xe sta cuntàe in detajo
'nte i Commentarii scriti proprio da łu: Commentarii de Bello Gallico e
Commentarii de Bello Civili. Parece nòve sora ła so vita łe xe presenti 'nte i
scriti de Appiano di Alessandria, Svetonio, Plutarco, Cassio Dione Cocceiano e
Strabone. Altre informasion łe pol esare rintraciae 'nte łe opare de altri
contemporanei, come 'nte łe łetare e inte łe orasion del so rival pułitego
Cicerone, 'nte łe poexie de Catullo e 'nte i scriti storeghi de Sallustio.

Giulio Cesare el xe nato el 12 o el 13 de lujo del 100 a.C. a Roma da 'na vecia
e nota fameja patrisia, ła Gens Iulia, che a se dixeva disendente da Iulo (o
Ascanio), fioło del prinsipe troiano Enea, secondo el mito fioło a so volta de
Venere. Al culmine del so poter, intel 46 a.C., Cesare par sotołineare ła so
disendensa dała dea el ga dedicà a Venere Genitrice on tenpio intel novo Foro da
łu fato tirar su.



https://vec.wikipedia.org/wiki/Barack_Obama

Barack Obama (Honolulu, 4 agosto 1961) el xe el 44° presidente dei Stati Unìi
d'America. El xe el primo negro che xe riusìo a rivar a sta carica, vensèndo le
elesion del 4 novenbre 2008, come candidà del Partito Democratico. El se gà
insedià come presidente el 20 xenaro 2009. So pare el jera un negro del Kenya,
so mare na dona bianca del Kansas. El xe sposà con Michelle Obama, con cui el gà
do fiole, ła Malìa (nata nel 1998) e la Sasha (nata nel 2001) . El so programa
el mira a cambiar el mondo intiero e el so moto col qual ga vinto łe elexion el
xe "Yes we can" che vol dir "Si, ghe ła podemo far".

Obama, nato ae Hawaii, el gà vissù anca in Indonesia quando sò mare se gà
trasferìo là dopo averse assà co el kenyota. So mare là la ga conossùo uno del
posto e co eo la gà avuo na fiola, ea soreastra de Obama. In seguito Obama xe
'ndà a studiar in Merica vivendo da sò noni materni. El se gà laureà in lege a
Harvard e dopo el xe 'ndà a Chicago a far el "community organizer", insoma
impegnandose nel sociae e nea difesa dei diritti sivii dei ceti medio-bassi.
Propio a Chicago el gà conossùo Michelle e la gà sposà nel 1992. Nel 1996 Obama
se gà candidà ae elexion del Senado de l'Illinois col Partito Democratico e el
gà vinto co un grande successo. Nel 2000 el xe gà candidà pa un posto al Senado
Federale ma el xe stà sconfito subito ae primarie del Partito Democratico. Nel
2004 el xe gà ripresentà e non solo el gà vinto e primarie ma anca ea "general
election" batendo l'aversario republican e deventando così senador dei Stati
Unii in rapresentansa de l'Illinois. Nel 2007 el se gà uficialmente candidà aa
presidensa dei Stati Unii e dopo ea dificie, longa e estenuante prova dee
primarie contro Hillary Clinton, finalmente nel giugno 2008 el xè riusìo a
conquistar ea nomination come candidato uficiae dei Democratici aa presidensa.
El xe stà quasi senpre in testa in tei sondagi davanti al so rivae membro del
Partito Republicàn , el senador dea Arizona John McCain, nato nel 1936 e che xè
stà prisoniero in Vietnam pa 5 anni (1968-1973). Obama gà vinto conquistando,
oltre a stati-ciave come Florida e Ohio, anca stati tradisionalmente republicani
come Colorado, North Carolina e Virginia. El gà na popoarità che supera el 60%.



https://vec.wikipedia.org/wiki/Azoto

L'azoto el xé l'ełemento chìmego de nùmero atòmego 7. El só sìnboło el xé N, dal
franséxe nitrogène nome creà 'ntel 1790 dal chìmego Jean Antoine Chaptal che'l
ga unìo el grego nitron (carbonato de sodio) e ła raixa -gen darghe vita a.
Lavoisier el ga descoverto che'l aria ła xé conposta de na parte inerte insieme
a queła de osìgeno e'l ghe ga dà el nome de azotè, paroła creada co ła partexeła
grega ἀ (alfa privativo) tacada a ζωή (vita), col signifegà de sénsa vita. Sti
nomi i se cata tuti dó 'nte łe łéngue europee (varda anca l'inglexe nitrogen).

El siclo del'azoto el xé quel proceso al qual partèsipa piante, fónghi e bateri,
che i tol st'inportante ełemento dal'aria e ło fa pasar in paréci dei sói ioni e
conposti.

L'azoto el xé el quinto ełemento più bondante del'universo, el 19º su ła crosta
terestre, de ła qual ła costituise el 0,03% e'l quarto 'ntel corpo uman, del
qual el xé el 3%. L'azoto el xé costituente fondamental de łe mołècołe orgàniche
più inportanti dal pónto de vista biochìmego (DNA, proteine, algune vitamine),
oltra che de conposti inorgànisi vèro comuni e inportanti come l'amonìaca e
l'àsido nìtrico. L'azoto mołecołar (N2, conposto de dó àtomi de azoto) el xé un
gas sénsa cołor, odor, saor e squaxi par gnénte reativo che'l costituise el 78%
del'atmosfera terestre (el xé el gas più comun del'aria). El pol reagir
col'òsigeno del'atmosfera dando anidride soło co fùlmini che i ghe giuta ła
rotura del triplo ligame de ła mołècoła biatòmega: ła formasion de àsidi (co ła
xonta de aqua) ła crea el fenòmeno de ła pióva àsida, cauxada anca da łe
anidride del sólfaro.

Daspò el xé contegnùo in depòxiti minerałi soto forma de nitrato, soratuto
nitrato de sodio (NaNO3, salnitro del Ciłe), ma anca nitrato de potasio(KNO3),
nitrato de calcio (Ca(NO3)2) e nitrato de magnexio (Mg(NO3)2); sti sałi qua,
tuti de derivasion biołòxega, i xé sołùbiłi in aqua e i se cata soło in xone
vèro àride. I vien fora dal'àsido nìtrico. Altri sałi ternari i xé i nitriti,
derivai dal'àsido nitroxo.

El xé anca prexénte in tuti i organismi vivénti 'nte na granda quantità de
mołècołe come DNA, proteine, ATP e dónca anca 'nte łe restanse fòsiłi, in
particołar el carbon el contien de sòłito quantità inportanti de amonìaca (NH3)
e de N2.

L'azoto el xé contegnùo, come ion amonio, 'ntei minerałi rari buddingtonite e
tobelite. Ancora più rari i xé i nitruri, catai in meteoriti 'ntei resti de
erusion vulcàneghe.



https://vec.wikipedia.org/wiki/Antartide

El Antartide (da 'l grego ἀνταρκτική, antarktiké, oposta a 'ł Artego) el xe un
continente de 'ł emisfero meridional. El xe sircondà da łe porsion meridionałi
de 'ł Osèano Atlàntego, de 'ł Osèano Indian e de 'ł Osèano Pasìfego.

Sentrà asimetricamente so 'l poło sud, el xe el continente pi meridional de ła
Tera. El xe grando 14 miłioni de km² e łe so coste łe se desviłupa par 17968 km
. Ła so masa continental ła xe pitosto conpata, incixa in modo significativo
soło che da 'l Mar de Ross in corispondensa del 180° meridian e da 'l Mar de
Weddell in corispondensa de 'l 45° meridian ovest. Intra sto ultimo e el Mar de
Bellinghausen se cata ła Penìxoła Antartega.

Łi Monti Transantarteghi łi va da 'l Mar de Weddell a 'l Mar de Ross e łi divide
el continente in Antartide maxor e Antartide minor. Ła veta pi' alta de 'l
continente ła se cata inte 'l Masicio de Vinson, parte de i Monti Ellsworth in
Antartide Osidental.

Ła idrografia ła xe dominada da ła presensa de 'ł Inlandsis Antartego, un enorme
strato de giaso alto de media miłesiesento metri, che el coverxe el 98% de 'l
continente. In serte aree sto giasaro no el se puxa so ła teraferma, ma
diretamente so 'l fondal marin, orixenando łi tavołati de giaso: łi pi' estexi
łi xe el Tavołato de giaso de Ross, in corispondensa de 'l Mar de Ross, e el
Tavołato de giaso de Filchner-Ronne in corispondensa de 'l Mar de Weddell; ste
struture sendo fate de giaso de orixene continental de fato łe sposta ła łinia
de costa verso el alto mar, indove se cata invese ła banchixa, formada da giaso
de orixene marina.

Ghe se cata pochisime bestie tra łe cuałi łe pi' significative łe xe i pinguini,
łe foche e calche tipo de oseo. Tra łe piante se cata soło che i musċi, e tra i
funghi soło che i łicheni.

El xe particołarmente inportante da un ponto de vista ecołoghego anca parché ghe
se cata łe pi' grande riserve de acua dolse de 'l pianeta.

Połiticamente el Antartide no el xe de nisuni: vari Stati łi ga revendicà ła
sovranità su tochi de 'ł Antartide, ma ste rivendicasion łe xe stae sospexe col
Tratà Antartego firmà inte 'l 1959 da 45 paexi del mondo. Co sto Tratato se ga
decixo che in tuti i teritori a sud del 60° parałeło sud, se pol far soło che
atività de riserca sientifega e che no se pol farghe atività militari. El
Protocoło de Madrid, firmà inte 'l 1991 da 33 paexi, e rełasionà a 'l Tratà
Antartego, el vieta atività economeghe de estraxion mineraria e regoła chełe
łigae a 'l turixmo cofà co łe atività de riserca.



https://vec.wikipedia.org/wiki/%C5%81etonia

Ła Łetonia, ufisialmente Repùblica de Łetonia (en łèton Latvijas Republika) ła
xé un paéxe situà inte l'Eoropa setentrional. Ła confina a nord co l'Estonia , a
òvest co ła Rusia , a sud-ost co ła Biełorusia , a sud co ła Łituania e a òvest
ła xé bagnà dal Mar Bàltico.

El teritorio el xe formà da pian trocà da cołine che no łe pasa i 300 m de
altessa. El punto pi ełevà del paéxe el xe el Gaizina kalns, che eò riva ai
311 m de levatésa.

El paéxe el xe bagnà dal Mar Bàltico, ła łónga costa (531 km) ła xe
prevałenteménte sabióxa e no ła ga ìxołe. L'ełeménto caraterixante del łitorał
łèton el xe el Gólfo de Riga o Baia de Riga, (in łèton Rīgas Jūras līcis. L'àrea
intrigada dal gólfo ła xe de 18 000 km² e ła fondésa màsima ła xe de 54 m.

El fiume prinsipal el xe ła Daugava. Altri fiumi che i córe su teritorio łèton i
xe: Gauja, Venta, Lielupe, Abava, Quellinor.

Ła Łetonia ła xe costituìa da quatro rejon tradisionałi: Curlandia (Kurzeme),
Łivonia (Vidzeme), Semigałia (Zemgale) e Łatgałia (Latgale).

L'atuałe primo ministro l'é Laimdota Straujuma mentre ł'atuałe prexidénte deła
republica el xe Raimonds Vējonis.

Ła popołasion ła xe prinsipalménte de rełijon cristiana. El pi grando grupo el
xe qûeło-łà łuterano (556 000), co pi cee parsentuałi de catòłisi (430 405) e de
ortodosi orientałi (350 000).

N'altra rełijon ła xe el dievturi , che el ga raixe stòreghe baxae su ła
mitołogìa del perìodo pre-Cristian.

Inoltra in Łetonia ghe xe na comunità ebrea (9 883) che ł xe prinsipalménte
qûeło-ła che resta del perìodo soviètego. Ła comunità ebrea łètona ła xe stà
anientada durante ła secónda guera mondiałe: secondo l'ùltimo censiménto ofisial
inte'l 1935 ła jera formada da 93 479 ebrei, sérca el 6,4% de ła popołasion
total.

El ruso el xe in asołuto ła łéngua de minoransa pi prexénte, parlada o capìa
almanco da na bóna part de popołasion no rusa. Ła łéngua łatgałiana ła xe
difondésta inte ła Łatgałia.



https://vec.wikipedia.org/wiki/Va%C5%82%C3%A9nsia

Vałénsia, in vałénsian València /va'łεnsia/, en castiłian Valencia /ba'lenθia/,
ła xe ła terzoa sità de ła Spagna par nùmaro de abitanti, dopo Madrid e
Barsełóna. Ła xe el cavoliogo de ła Comunità Vałensiana e un inportante porto
del Mar Mediteràneo, Ła popołasion de ła sità ła xe de 807 396 abitanti (2006);
l'àrea metropołitana ła ga 1 664 560 persóne in 1 407 km², có na densità de
1 182 ab./km².

Atualménte łe vien ofisialménte riconosédta ła dópia denominazison biłéngoe
València/Valencia, che ła val anca par ła provinsia omònema. Cołoquialméntein
vałensian ła xe ciamada anca Cap i Casal, osìa "Cavedal"

Ła so inportansa econòmega e ła so popołasion pitost alta ła fa de Vałénsia
l'ùnega sità de ła Spagna che ła sìa bóna de spacar ła bipołarità
Barcełona-Madrid Ła xe famóxa anca par łe só inportanti fiere comerciałi de
caràtare internasional, cofà ła Fiera del Mobiłe, o de ła Màchina.

In pi, ła só poxision giogràfega e łe só infrastuture inte'l séntro del
Mediteràneo łe fa de Vałénsia na sità ideal onde investir e crear inpréxe, cofà
che el demóstra l'anuario econòmego European Cities Monitor 2006.

Ła sità ła ga ospità inte'l 2007 la 32a Copa America de Vea. Par sta raxon ha ga
subìo piasè laóri de ristruturasion e modernixasion.

Le qua che la avù origine la vera e propria "paella" (se lede paeja). I posti
meio par saiarla iè sul longomar dea "Malvarossa" o de "Las Arenas". A Valencia
esiste anca na roba da bever tipica che se ciama "orchata", che le fata
strinzando le parti sucose dei papiri ("chufas"). De soito tutti i beve la
orchata co dei dolz locai che i se ciama "fartons" che ià na clasica forma
slongada.



https://vec.wikipedia.org/wiki/Universit%C3%A0

L'università (dal łatino universitas, - atis) ła xe un'istitusion o l'insieme de
łe unità che ghe xe dae a l'educasion superiore e a ła riserca (studi detajai)
in ogni modo. L'università ła dà gradi academeghi e titołi profesionałi.

Łe università łe gà sorte 'ntei Medioevo europeo. Ła prima istitusion de sto
tipo ła xe l'Università de Bołogna che ła xe stà doparà pì tardi quelo che
modelo par l'istitusion simiłe d'insegnamento. Sto termine el pol èser doparà
łargamente par consernar i sentri de l'educasion superiore e de pì alto pensiero
in altre culture, anca se el łuri ato de crear el pol èser 'ntei Medioevo.

Inisialmente, łe università łe se gera formae secondo el modelo de łe
corporasioi artisianałi e, quelo che squaxi tuto in Medioevo, ła xe rimasto
łimite a ła Ciexa Catołega. A l'inisio, łe aveva łavorà a insegnar łe coxidite
"sete arti łiberałi" (trivium e quadrivium):

Un'università ła pol èser devixa in alcune sità universitarie (canpus), siascuna
in un posto defferente. In ogni sità universitaria, si ghe xe alcune facoltà e
scołe universitarie (dae prinsipalmente a l'educasion), e anca łaboratori,
departamenti, e i istituti de riserca che i pol gaver łe struture nesesarie (na
biblioteca, stanze de studio, pałestra, e coxi via). In ogni facoltà un o alcuni
corsi universitari ghe xe insegnai.

Ła persóna col derito pì alto par controłar e comandar in un'università el xe el
retor chel goerna l'università co l'aiuto del partito del vise-retori e de altri
organi: consijo sosiałe, corpo goernante, ec.



https://vec.wikipedia.org/wiki/Slovenia

Ła Slovenia, ufisialmente Repùblica Slovena (Republika Slovenija en slovén) el
xe no Stato deła Eoropa meridional . Ła confina co ł'Itałia a ovest, co
ł'Austria a nord, co ł'Ongaria a est, co ła Croasia a sud.

Ła xe situada inte l'Eoropa çentral, intra łe Alpe e ła penìxoła balcànega. Ła
xe bagnada a ovest da eł Mar Adriatico (Golfo de Trieste).

El łago pi grando el xe qûeło-ła de Cerknica (Cerkniško jezero) che el pol rivar
a 38 km², sto basin el ga ła caraterìstica di inpenirse e svodarse
periodicamente a causa de ła prexénsa de fiumi càrsisi e inghiotitoi inte ła
tera sotostante; no'l riva mai a profondità superiori ai 3 m. El secondo łago pi
estéxo el xe qûeło łà de Bohinj (Bohinjsko jezero), ai piè del Tricorno, co na
superfisie de 328 ha. Altro łago da segnar, seben che de cee dimension, el xe el
łago de Bled (Blejsko jezero). El ga na superfisie de pena 1,45 km² e el pol
rivar a na profondità de 30 m.

El clima el xe submediteràneo su ła costa, alpin su łe montagne e continental co
istà sìa miti che calde e fredi inverni sui altopiani e inte łe vałe a est. Łe
tenperadure medie łe xe de -2 °C in xenaro e de 21 °C in lujo. Łe prezipitasion
ordinarie łe xe de 800 miłìmetri inte'l sud-est, 1 000 par ła costa, 1 400
miłìmetri inte ła Slovenia sentral e fin a 3 500 inte ła Alpe.

Ła Slovenia ła xe divixa in 212 comuni (občine), de i cuałi 11 i ga el status de
sità (mestne občine), indicai inte ła łista co el graseto.

En Slovenia ghe xe n'importanta presensa tałiana neła parte istriana e ongarexe
a est. Ghe xe anca na creçienta imigrasion serba e bosniaca.

Ła łengua ufisial ła xe el sloveno. A livèl locale ła xe coufisial l'italian in
tri comuni litoranei e l'ungherese in tri comuni del Prekmurje.



https://vec.wikipedia.org/wiki/Senegal

El Senegal, ufisialmente Republica del Senegal el xe no Stato de l'Africa
occidental. El confina a nord co la Mauritania, co el Mali a est, co la Guinea
Conakry e la Guinea Bissau a sud, el Gambia xe no Stato incunea’ rentro en tel
Senegal sudosidental; a ovest el confina co el Oxeano Atlantico.

El Senegal l’è stà abità fin da ła preistoria. El paexe el xe stà colonizà da
vari regni regionałi par la so importansa par le piste comerciali.

El Islam l'è rivà nel XI secolo. El impero de i mandingo controlava na parte del
Senegal nei secoli XIII e XIV. El regno de i jolof controlava el nord a ło steso
tenpo.

I europei fasea marcà ne i porti su la costa dal XVI secolo. Nel 1677, i
francexi gha comprà l’isola de Gorée, poco fora de Dakar. Da qui partea le navi
co i sciavi.

Léopold Senghor fu eleto primo presidente del Senegal. Nel 1980, Senghor sa
ritirà da la politica, on dei pochi presidenti africani a lasar el poder de so
volontà.

El novo presidente el xe stà Abdou Diouf. Diouf l’à govarnà par quatro
legislature e gha promoso l’economia. Nel 1982, el Senegal e el Gambia i sa unìo
en te na federasion, che parò l’è stà disolta nel 1989. A lo steso tempo, la
region de la Casamance, a sud de el Gambia, gha scominsià a far na guera de
autoderminasion che la va avanti fin ancò. En tel 1990-91 ghe stà na breve guera
de confin co la Mauritania, specialmente ne la zona de Rosso.

La majoria de i senegalexi i xe musulmani. El islam de el Senegal xe organizà
atorno a le fratelanze sufi: i do pi importanti grupi xe i Tijaniyya e i
Murydyyya. I cristiani catoleghi xe el 5%, ma i forma na comunità influente. El
primo presidente del Senegal xera un catolego.

La lengoa ofisial xe el francexe. Tuti i grupi etneghi gha la so łéngoa, anca se
el wolof xe ła łéngoa franca parlà da tuti.

L’agricoltura la serve el marcà interno, anca se el Senegal espora bagigi, coton
e fruta. La pesca la serva par el marcà interno e par l’esportasion.

La cità de Dakar l’è ciama così par la presenza de i tamarindi, dakar en wolof.
La cità de Rufisque la deve el nome al fiume da le acque fresche, rio frisco en
portoghexe.



https://vec.wikipedia.org/wiki/Republica_Democratica_del_Congo

La Republica Democratica del Congo xe no Stato de l'Africa Centrale. El confina
co la Republica del Congo a ovest, co la Republica Centrafricana a nord, co el
Sud Sudan a nordest, co l’Uganda, el Ruanda, el Burundi e la Tanzania a est, co
lo Zanbia a sudest, co l’Angola a sudovest e co l’enclave angolano de Cabinda a
ovest; el gha no sboco sul Oceano Atlantico.

I fiumi pereni ze centinara. El pi' inportante el xe el Congo, che el xe
navigabile fin a Kisangani Al confin orientale, se cata i laghi Edoardo,
Alberto, Tanganica e Kivu.

Dopo el VII secolo de la nostra era, le migrasioni bantu xe rivà ne la zona ora
conosù come Congo e sa stabiliò qi, fasendo scapare i pigmei che i sa sconti en
te la foresta (Ituri) o i sa mosi rente al confin co el Ruanda e Burundi de
ancò. I bantu gha svilupà vari regni che i vivea de la trata de i sciavi e del
marcà de l’oro e avorio co la costa.

I eoropei xe rivà a la corte del re del Kongo za nel XV secolo. La prima mapa de
la regione xe quela preparà da Alvise Cadamosto, esplorator venexian.

A la Conferensa de Berlino del 1884-5, el teritorio a sinistra del Congo ghe stà
da al re del Belgio Leopoldo II, che el le tengnea come propietà personale. I so
agenti gavea libartà de copar i locali che no volea laorar par le so compagnie.
Anca se no ghe documenti sicuri, da i 5 ai 15 milioni de congolexi xe stà copà
tra el 1885 e el 1908 parchè i resistea l’ocupasion. Nel 1908, soto presion par
i so metodi, el re gha venduo el Congo al governo Belga. No ghe fu cambiamento
par quanto riguarda i diriti umani de i congolexi.

Patrice Émery Lumumba fu eleto primo ministro e segretario de la difesa. I
soldai de l’esercito i se gha ribelà a i uficiali belgi che i gha dovesto
scapare. L’esodo de i belgi ghe scominsià subito dopo. La situasion xera tesa e
Lumumba gha domandà a l’ONU de mandar de le trupe par mantegnar la calma. Soto
presion de i USA, l’ONU gha rifiutà e Lumumba gha domandà el sostegno de la
Rusia. I americani e i belgi gha alora pensà de libararse de lu. Nel genaro
1961, el colonel Mobuto Sese Seko gha arestà, torturà e siolto ne l’acido
Lumumba.

Lengoa oficial la xe el fransexe, co kikongo, lingala, tshiluba e swahili. La
gente parla sirca 242 lengoe locali.

L’agricoltura, par ora de susistenza, podaria esar na fonte de guadagni ingenti.
Anca l’industria forestale gha de le posibilità incredibili. El Congo xe on de i
paexi pi richi de risorse naturali de tuto el mondo; diamanti, uranio, fero,
mercurio, oro, petrolio e altri.



https://vec.wikipedia.org/wiki/Oxei

I oxei (diti uxei 'nte łe varianti orientałi; Aves, Lineo 1758) i xé na clase de
vertebrai.

Se parla de animałi bìpedi, aładi, omeotermi e ovìpari. Łe sóe dimension łe se
desferénsia dai 5 cm del pìcoło e łexièro colibrì de Elena ai 2,7 m del struso,
un oxeo african miga bon a vołar.

Tuti i oxei i ga i dó arti de vanti modifegai in ałe e sta caraterìstega qua ła
permete, a squaxi tuti quei chei partegne a ła clase, de vołar. Propio sta
capasità de vołar ła ga portà al'evołusion de particołari adatamenti anatòmisi,
intrà i quai se pol clasifegar anca el sistema digestivo ùnego e'l sistema
respiratorio. Ła magior parte dei oxei ła ga da prova de granda intełigensa, e
spece come corvi e papagai łe xé considerae infrà łe più intełixénti intrà łe
bestie. Paréci penài i xé infati bóni a modifegar e doprar pìcołi ogeti par far
łe propie robe, e ancuo xé seguro che in qualche spece ghe sia na trasmision de
łe conosénse intrà łe generasion. I oxei i xé bestie socévołe che spéso łe vive
in cołonie, parlando grasie a segnałi di tipo vixivo o uditivo. Spéso i
partèsipa a conportaménti sociałi come ła casa e diféxa.



https://vec.wikipedia.org/wiki/Nigeria

La Nigeria xe no Stato federale de l’Africa Ocidentale. La confina co el Benin a
est, el Niger a nord, el Ciad a nordest, el Camerun a est; la xe bagnada da el
Golfo de Guinea; a sudest de le so coste se cata la Guinea Equatorial.

L’indipendenza xe rivà nel 1960. Nel 1966, na serie de colpi de stato gha dato
el poder a i militari. El grupo igbo proclamò l’indipendenza del Biafra nel 1967
causando na guera civile che la durò fin al 1970.

Co le elesioni democratiche del 1999, Olusegun Obasanjo xe stà eleto presidente
de la Nigeria. El l’è stà riconfermà nel 2003. Obasanjo gha tentà de cambiar la
costitusion par presentarse na terza olta, ma no ghe reusì.

La Nigeria xe na Republica Federale de 36 stati pi el Territorio della Cavedal
Federale di Abuja. Tuti i stati elege on Governator che el nomina el Consilio
Esecutivo e un Parlamento de l'asemblea unicamerale. I stati e teritori i xe:

In Nigeria ghe xe 250 grupi etnici. I majori xe i igbo, i yoruba, i efik e i
ijaw.

No ghe na lingua locale comune, e la gente parla la lingua etnica local, pi
l’inglexe.

L’agricoltura, a rimane de susistenza. La Nigeria xe no Stato rico de petrolio.
Le entrate del petrolio no xe stà utilizà par lo svilupo de l’agricoltura.



https://vec.wikipedia.org/wiki/N%C3%A8pal

El Nèpal el xe un stato del'Axia. El confina a nord co ła Cina e a sud co ła
India.

El xe un Stato pien de montagne: rento el teritorio nepałéxe ghe xe un bel toco
de l'Himalaya co gran parte dei munti pi alti al móndo, incluxo l'Everest.
Indando da nord a sud se cata el alto Himalaia, co sime fina a 8000 m., el medio
Himalaia co sime fin a 2000 m., łi Siwalik, e el ła pianura de el Terai, estrema
parte setentrional de cheła de el Gange.

Łi fiumi prinsipałi łi xe da ovest a est Ghāghara (o Gogra), Gandak e Kosi, tuti
afluenti de sanca de el Gange.

El poter executivo el xe detegnuo da el Presidente che ło exersita tramite un
Primo Ministro. El poter łegislativo el xe detegnuo da na asenblea costituente
de 601 menbri ełeti el 10 de avril 2008. Ła maxoria de sti raprexentanti łi fa
parte de el Partio Comunista de el Népal (maoisti); altri partii inportanti łi
xe el Congerso népałexe (drita) e el Partio Comunista de el Népal
(marcsisti-łeninisti unifegai). El poter judisial el xe esersità da ła Corte
Suprema.



https://vec.wikipedia.org/wiki/Mapa

Na mapa, dita anca napa, ła xè na raprexentasion senplifegà del spasio che
evidensia relasion tra conponenti (ogeti, region) de chel spasio. Na mapa ła xè
comunemente na raprexentasion bidimensionałe, giometrigamente acurada, de un
spasio tridimensionałe, come par exenpio na carta giografica. Pì in xenerałe, łe
mape łe pol esar uxae par raprexentar calsiasi propietà locałe del mondo o parte
de eso, o calsiasi altro spasio, anca mentałe o concetuałe.

Ła mapa inte ła topografia ła xè na raprexentasion grafega de na xona de
teritorio, riprodota in scała.

Ła mappa, inte ła Roma antica ła gera un pano de lin dopàra come tovajoło so łe
tółe patrisie. Xera dita mapa anca el drapo roso có'l quałe i bestiari esitava
el toro inte'l sirco, come pure el pano che 'l inperador o i magistrai butava
inte l'arena par scominsiar łe corse.

Inte'l epoca volgare, ła mapa ła ga scominsià a entrar inte'l rituałe liturxego
cristian, par coerxare i altari. Inte'l tardo inpero el termine el xe pasà a
indicar i libri e i editi scriti su teła. I antichi agronomi i gà ciamà mape
(parché exeguìe speso su teła) ogni raprexentasion grafega de na xona de tereno.
Da cuà 'l uxo moderno de ła paroła.

Łe mape catasticałi łe costruise particołari documenti del catastico in cui vien
descriti i posesi fondiari e łe partexełe in cui esi se imaginano sconposti.



https://vec.wikipedia.org/wiki/Mam%C3%ACfari

I mamìfari o mamìferi (Mammalia, Linnaeus 1758) i xé na clase de vertebrati che
ła partegne al phylum dei Cordati, a difuxion cosmopołita.

Ła clase dei mamìfari ła cónta a ocio 5.400 spece (5420) che catémo ai jurni de
ancó, che i se difarénsia in forma e dimension dai puchi sentìmetri e du grami
de pexo del Suncus etruscus ai pì de 30 metri e sentosinquanta tonełade de pexo
de ła bałenòtara azura, el pì grando animałe aparìo fin deso su ła Tera.

I mamìfari i cołonixa in pràtega qualsevoja anbiénte, da łe xone giasae ai caldi
dexerti: alguni grupi (Pinipedi, Sirenii, Cetacei) i xé stai boni a cołonixare
co suceso anca l'anbiénte aquàtego, mentre altri i ga evołùo ałe e i xé donca
boni de vołare (Chiroteri). Anca se ghe xé cusì grande difarénse de dimension ed
abitùdene de vita, tuti i mamìfari ga łe caraterìsteghe comun de omeotermia,
viviparità (se no considarémo i Monotremi, che i xé ovìpari) e cure dei xenituri
che łe prevéde anca el latamento dei fiułi, faturi sti qua che i xé stai
determinanti propio par parmétare a sta clase de slargare parécio el só anbiénte
'nte łe nice restae vode daspò ła desconparsa dei dinosauri.

Ła prexénsa de pełisa o peło ła xé na dei particołari pì inportanti dei
mamìfari, anca i delfini, al stato de enbrion, i eło sviłupa, par farli
desconparir pì vanti durante ła graviansa. El peło el ga ła funsion prima de
tuto de mantégnare ła tenperadura corporea, ma'l poe servire anca par
mimetixarse, atirar indivìdui del'altro seso e i ga na funsion anca tàtiłe (come
łe vibrise dei gati).

Ła disponibiłità tete o sgarbe, come xà dito, ła xé un dei caràtari destintivi,
inportante al pónto de dar el nome al intiéra clase. Ła late ła raprexénta un
vantajo mia da trascurare, in quanto i fiułi i poe tórse na bona sostansa de
nutrigamento sénsa fadiga; naturalmente ła mare ła ga bixogno de nudrigarse de
pì 'ntel fraténpo.

I mamìfari daspò i ga tuti un sistema de dinti conpleso. Sti qua i se ga
sudivixi in incixivi, canini, premołari e mołari, col vantajo che ogni grupo el
ga ła sóa funsion determinada. Alguni, infrà i quałi i leonfanti, i sengiałi e i
trichechi, i ga sviłupà dinti da prexa davèro pì grandi dei altri. I mamìfari i
xé i ùneghi che i ga na récia de fora e l'insieme de marteło/ancùxene/stafa.
Daspò i ga un cor divixo in du atri e du ventrìcołi.



https://vec.wikipedia.org/wiki/Jugoslavia

Ła Republica Sociałista Federałe de Jugoslavia ła xe sta ło Stato prinsipałe dei
Balcani dal 1943 al 1992, ano deła so disołusion.

Fondà soto el nome de Republica Democratica Jugoslava (29 de novenbre - 4 de
diçenbre 1943) come risultato deła seconda riunion de ł'AVNOJ (Consejo
Antifasista de Łiberasion Popołare deła Jugoslavia) che ła se gà tegnù a Jajce
(Bosnia e Erzegovina) sora łe senari de queło ca gera stga el Regno de
Jugoslavia, 'ntel 1946 ła ga canbià el proprio nome en Republica Federativa
Popołare de Jugoslavia mentre 'ntel 1963 ła ga asunto el so nome definitivo.

Ła Jugoslavia ła confinava a nord-ovest co ł'Itałia e ł'Austria, a nord co ła
Ongaria e Romania, a est co ła Bulgaria, a sud co ł'Albania e ła Grecia e a
ovest col mar Adriatico.

'Ntel periodo de ła Guera freda ła Jugoslavia ła xe sta on importante menbro dei
paexi non ałineà.

El so primo presidente el xe sta Ivan Ribar mentre el Maresiało Tito el gera
Primo Ministro. 'Ntel 1953 Tito el xe sta ełeto presidente, carica che ła xe
diventà a vita 'ntel 1963. Tito el xe morto el 4 de majo del 1980. Co ła so
morte łe tension interne fra łe diverse nasionałità, che prima łe veneva mese a
taxere anca co ła forsa, łe ga scuminsià a vegner fora. Dopo che quatro dełe siè
Republiche Sociałiste łe ga dichiarà ł'indipendenzaa tra el 1991 e el 1992, ła
Federasion ła se ga desfà par far posto ała Republica Federałe de Jugoslavia,
formà dałe do restanti republiche (Servia e Montenegro). 'Ntel 2003 anca sta
Federasion ła xe sta trasformà in Union de Servia e Montenegro. 'Ntel 2006,
infine, ła Servia e el Montenegro i se ga separà e atualmente i xe do Stati del
tuto indipendenti.

Internamente ło Stato el gera divixo en siè Republiche Sociałiste e do Province
Autonome Sociałiste che łe faxeva parte deła Republica Sociałista de Servia. Ła
Cavedal Federal gera Belgrado.

Łe prime do Republiche Sociałiste a dichiarare ł'indipendenzaa łe xe sta ła
Slovenia e ła Croasia (tute e do el 25 de giugno 1991), tegnù drio dopo pochi
mixi dała Macedonia (8 de setenbre 1991). El 5 de apriłe 1992 anca ła Bosnia e
Erzegovina ła se ga dichiarà indipendente, a sto punto łe do Republiche
Sociałiste restà, la Servia e el Montenegro, łe ga dà vita ała Republica
Federałe de Jugoslavia, metendo fine ała storia deła Federasion Sociałista.



https://vec.wikipedia.org/wiki/Gibiltera

Gibiltera ła xe un Teritorio da Mar del Regno Unìo, inte ła Eoropa meridional,
postà a l'estremo sud de ła Penìxoła Ibèrica. A nord ła confina via tera co ła
Spagna; a sud e est l'è bagnà da łe aque del Stréto de Gibiltera e del Mar
Mediteraneo e a ovest co ła Baja de Algeciras. Ła xe davanti al Maroco e póco
distante da Ceuta.

Ła xe deventà britànica in perpetuo 'ntel 1713 che ła Spagna l'acetava de dar
par senpre ła Roca de Gibiltera al Regno Unìo. El tratato el stabiłìa anca na
xona neutrałe su l'istmo fra Gibiltera e Spagna. Col pasar dei ani i Ingleixi i
avéa spostà el confin pi a nord ocupando progresivamente na parte de ła xona
neutra. A ła fin anca ła Spagna l'à ocupà el resto de ła xona neutra e cusì se
ga creà un confin de fato 'ndove che se cata ła frontiera moderna.

Dal 1969 ła ga na Costitusion che ghe garantise l'autogoverno, mentre el Regno
Unìo el mantien ła gestion de ła połìtica èstera e ła diféxa. El Governador el
fa da raprexentante del Regno Unìo ma el poter legislativo el xe in man al
Parlamento Locałe che 'l nòmina anca el Governo (poter executivo). Ghe xe anca
un sistema giudisiario autònomo baxà sul sistema ingléxe.

Col tenpo l'è stà abità da Ingleixi, Spagnołi, Ebrèi e da Genoveixi disendenti
dei pescadouri che i gavéa méso sù caxa a Gibiltera dopo l'arivo dei Ingleixi.
Al dí de anco' ła stragran parte dei abitanti ła se consìdara "Gibilterani".

El nome el vien da l'àrabo Gebel al-Tariq, "Montagna de al-Tariq" el primo omo
che ła ga catà e conquistà.



https://vec.wikipedia.org/wiki/Fotografia

La fotografia la xe na tecnica che parmete de otegner un'imagine che rapresenta
fedelmente dei ogeti reali. Le imagini otegnùe co sta tecnica le se ciama anca
lore fotografie o par far prima senplisemente foto.

La parola fotografia la xe stà inventà tacando insieme le do parole greche φώς
(phos) che vol dir luce e γραφίς (graphis) che vol dir disegno, scritura. Quindi
vorìa dir "scrivar co la luce". El prinsìpio de la càmara oscura el jera
conossesto da secoli, almanco dal Quatrosento: el consiste de na scàtola serà,
con un buseto che lassa entrar la luce, e che el proièta sul lato oposto de la
scàtola l'imagine che quel che se vede de là dal buso. Solo nel 1826 però el
fransese Joseph Nicéphore Niépce el xe riussìo a fissar su na làmina de rame
l'imagine prodota da la càmara oscura, con un particolare prosedimento chìmego.

Inisialmente el prosedimento par otegner na fotografia el jera longo e conplicà,
e bisognava che el sogeto de la foto el restesse esposto a la màchina anca par
diverse ore. Nei ani naturalmente ghe xe stà un mucio de mejoramenti,
specialmente con l'invension de la pelìcola de celulòide e de le fotocàmare
digitali, e al zorno de uncuò le machine fotografiche le xe a la portata de
tuti, e le te parmete de scatar na foto e stanpàrtela in pochi secondi.



https://vec.wikipedia.org/wiki/Eritrea

Ł'Eritrea (en tigrìn Ērtrā) ła xé no Stato de l'Africa Oriental, che xe trova ne
ła parte setentrionàl deł Corno d'Africa. Ła confina coł Sudan a ovest,
coł'Etiopia a sud e coł Gibuti a sudest.

Ł'est el nordest deł paéxe gàno na łonga łinea de costa sul mar Roso,
diretamente de fronte a ł'Arabia Saudita e a ło Yemen.

L’Eritrea xe on paexe seco, co precipitazioni scarse. I altipiani xe fredi e co
piova pi frequente.

En tel 1557, i otomani gha conquistá i porti de Massaua e Arqiqo, e gha lasá la
conquista de le tere de l’interno a grupi de coloni egiziani. Co la fin de la
presenza egiziana in Sudan, l’Etiopia sa tolto i distreti de la pianura che
gavea perso na olta.

I Italiani xe rivá in Eritrea co de le compagnie comerciali che gha comprá i
porti da i otomani. El armador Raffaele Rubattino de Genova gha comprá la baia
de Assab nel 1870. Ł'Eritrea xé divegnua ofiçialmente cołonia itałiana el 1
genaro 1880. El governo italiano comprò a so volta el porto de Assab da
Rubattino nel 1882. Nel 1885 xe la olta de Masaua. En tel 1890, tuta l’Eritrea
xera italiana. L’Italia gha costruio strade, ponti, la ferovia Masaua-Asmara e
altre infrastruture importanti. Tanti coloni italiani gha costruio novi
quartieri in Asmara e svilupá l’agricoltura.

Co la seconda guera mondiale, l’Italia gha perso el control su l’Eritrea, che xe
stà dichiarà protetorato inglexe fin al 1952. En tel 1952, l’ONU gha restituio
l’Eritrea a l’Etiopia.

El Presidente Afeworki no pol perdonar a la cexa de verghe parlá apertamente de
i problemi del paexe e de la militarizasion forzada : el governo de l'Eritrea
gha arestá el patriarca ortodoxo Antonios en nel 2006 e lo gha sostituio co on
laico; el gha anca prová a far lo steso co la cesa catolega, sensa riusirghe; en
tel novembre 2007, el governo el gha espulso 15 misionari stranieri e tentá
n'altra olta de nasionalizar tute le propietá de la cexa.

Ła costitusiòn, adotata nel 1997, sancixe un regime de repùblica presidensiàl
con parlamento monocamerałe; tutavia el proceso de ratifica de ła carta
costitusional s'a interoto da quando, neł 1998, łe ostiłita co ł'Etiopia xe
scominciá n'antra volta.

In Ertitrea abita nove grùpi etnici: i tigrigna (50%) e i tigrè (40%) xe i do
grupi pi grosi. El resto della popolasion xe de etnia nara, kumana, afar, bilen,
rashaida, hidareb e saho.

La popolasion xe divisa tra cristianéximo (cexa ortodoxa oriental) e islamismo
(sunita).

L'Eritrea no gà na łéngoa ofiçiałe. Neł paéxe son utilixà quatro łéngue: el
tigrino, l'arabo, el itałiàn e l'inglexe.

L’Eritrea xe on paexe agricolo. L’agricoltura no xe bona de sostener la
popolasion, specialmente in te i ani de sicitá. L’ativitá mineraria, vivace
durante el tempo colonial, no l’è de alcuna importansa ancò.

El nome Eritrea vien dal greco eritros, che vol dir "roso". El nome del Mar Roso
l’è pasá al paexe quando i italiani gha ciamá la colonia Eritrea.



https://vec.wikipedia.org/wiki/El_Cairo

El Cairo (in arabo القاهرة; al-Qāhira) xe l api grande sità de l’Egito e la
cavedal de el paese nordafricano. Co pi de 15 milioni de abitanti, el Cairo la
xe anca la pi granda sità de l’Africa.

Anca se la zona la xera abità fin da i tempi de l’antico Egito, no ghe mai stà
na sità ciamà el Cairo fin a l’arivo de i arabi. El Cairo vol dir la
soprafatrice, nome dato da i fatimidi a la sità che i gha fondà pena fora da el
vilagio de el Fustat. L’area ancò cuerta da el Cairo ciapa rentro varie sità
antiche. A sud de la sità se cata le roine de Menfi, antica capitale faraonica
vecia almanco 5000 ani. La vecia Cairo (nome odierno) la xe costruia so le roine
de on vecio forte romano, che se ciamava Forte de Babilonia. La zona la xe
diventà la prima abitada da i cristiani egizi e ancora ancò questa la xe la zona
cristiana de la sità.

En tel 1171, Saladino – vizir (ministro) fatimide de origine curda – gha fato
costruir la Citadela, su la colina en fronte al Mukatam, la montagna che domina
el Cairo. Dopo i faitimidi el xe rivà el tempo de i mameluchi.



https://vec.wikipedia.org/wiki/Clima

El clima el xe ła condision carateristega de'l atmosfera in prosimità de ła
superfise terestre su na data rejon jografica. A diferensa de'l tenpo
atmosferego, che el se riferise a łe condision atmosfereghe atuałi e a łe
variasion de łe 'stese inte'l arco de un par de setimane, el clima el se
riferise a'l longo periodo: dixemo che 'l xe na media de łe condision
atmosfereghe che łe vien oservae so un dato posto durante svariati ani.

I ełementi de'l clima i xe che i fenomeni fixici mixurabiłi (che i vien mixurai
da łe stasion meteo) che inte łe łoro difarenti conbinasion i definise el clima.
Pa' fatori de'l clima se intende inveçe łe condision che produxe variasion so i
ełementi de'l clima: i se połe distinguere in fatori xonałi e fatori giografici.

Cofà baxe par clasifegare i climi vien doparà varie variabiłi atmosfereghe. Data
ła disponibiłità de i dati de tenperadura, racolti da łe varie stasion de
oservasion prexenti in tuto el mondo, uno dei sistemi de clasifegasion de'l
clima pì difuxi el gheva come baxe propio łe medie mensiłi de ła tenperadura. In
sto modo se sudivide i climi in tri grupi prinçipali:

In sta maniera ogni emisfero de ła tera el vien sudivixo in tre da do ixoterme:
cueła de i 18 °C de'l mexe manco caldo e cueła de i 10 °C de'l mexe pì caldo.
L'area dełimità da ste do ixoterme xe aponto cueła de i climi de łe medie
latitudini.

Altra variabiłe climatega uxà pa' clasifegare i climi ła xe łe precipitasion,
anca par sta variabiłe ghe xe gran disponibiłità de dati dato che i vien tirai
su senpre da łe stasion meteo che łe tira xo anca ła tenperadura. Có sto sistema
se połe sudividare el globo, stavolta có łe ixoiete, in sete rejon.

'N altro modo de clasifegare el clima el xe traverso łe rejon de orixene de łe
mase de aria e łe xone frontałi. Anca in sto modo i vien sudivixi in tri grupi
prinçipałi:

Uxando łe precipitasion e 'l evapotraspirasion el climatołogo merican C. W.
Thornthwaite el ga ideà un modo pa' clasifegare el clima drio el biłancio de'l
acua a'l teren.

Werner H. Terjung, inte'l 1970, el ga proposto na clasifegasion de i climi baxà
so ła insołasion e so ła radiasion neta.

Inte'l 1918 Wladimir Köppen de'l università de Graz el ga inventà un sistema de
clasifegasion (in gran parte enpirico) baxà so le medie mensiłi de tenperadure e
precipitasion. Inte i ani el xe sta rivisto e estexo da i so alievi e el sistema
de'l Kõppen el xe tutora uno dei sistemi de clasifegasion pì uxai. Sto sistema
el xe caraterixà da un codexe de letere che łe indica i prinçipałi grupi de
climi e i vari sotogrupi. I grupi prinçipali i xe sincue:



https://vec.wikipedia.org/wiki/Bai

I Bai o Baùti o Inseti (Insecta Lineo, 1758), i xé na clase de vivénti che ła
partegne al grando phylum dei Artròpodi. Sta clase qua ła raprexénta el più
grandò infrà i grupi de bestie che łe àbita ła Tera, infati ła contegne più de
un miłion de spece, a ocio sinque parte su sie del intiero regno animal.

Se pénsa che i sia i primi che i ga cołonixà łe tere saltae fora dal'aqua. in
quanto fòsiłi de bai catai i vien dal Devonian. Łe difarénse de morfołogia,
anatomia, biołogia e etołogia ła ga dà ai bai, da pì de 300 miłiuni de ani, un
rólo de primo pian 'nte ła cołonixasion de ła Tera, in ogni anbiénte 'ntel qual
ghe sia sostansa orgànica, co demostrasion de na vixìbiłe capasità de
conpetision. I bai, de conseguénsa, i xé organismi chei ga na streta rełasion co
l'omo e łe sue atività sia per ben che per małe, fin a modifegarghe, pì o manco
diretamente, l'economia, el magnar, łe abitùdene e ła sałute.

Ła vita dei bai in xènare ła scuminsia drénto a n'óvo. Ła łora crésita ła xé
contegnùa 'nte un exoschèłetro e durante sta qua i poe crear na muta. Łe
bestiołe xóvene łe poe verghe no stiłe de vita anca vèro difarénte da queo dei
adulti e durante el sviłupo i poe crear un bigato per ła metamòrfoxi. I poe
móvarse co ałe, ma anca a pie e ghe xé spece che łe nua.

De sòłito i bai i xé bestie che łe vive da sołe, co ciare ecesion come ave,
brespe e formighe, che łe vive in cołonie grande e anca ben organixae.

Łe rełasion infrà ómeni e bai łe se difarensia da spece a spece. Ghe xé bai
parasiti chei se taca a łe piante, spece quee coltivae, e ee manda in małora:
l'omo el ga inparà a conbàtarle co sostanse chìmeghe come pesticidi. I bai i poe
anca èsare doparai dal'omo a so vantajo: basta pensar al miełe de łe ave e i
cavałieri da seda.



https://vec.wikipedia.org/wiki/Atene

Atene (en greco Αθήνα, trasliterà come Athína) ła xe ła cavedal de ła Gresia e
caołogo deł'Atica. 'Ntel antighità el nome el gera Ἀθῆναι, col nome de ancuo
che'l xé sta adotà ufisialmente 'ntel 1970. Ła se cata 'ntel mexo de na pianura
al séntro de ła penìxoła del'Àtica e ła se slarga dai pie del monte Parnis fin a
ła costa. Ła xé divixa in demi, come ai ténpi de ła polis.

Ancuo el comun de Atene in sénso streto el ga na superfice de soło 39 km² e na
popołasion de squaxi 750 000 abitanti, ma l'àrea urbana considerada come LUZ
(Larger Urban Zone) dal'Eurostat ła cónta 4 013 368 abitanti, e ła xé cusì ła
sètima conurbasion più granda del'Union Europea, e ła quinta cavedal più
popołada del'Union. In sta manièra ła fa, col Pireo e'l resto de ła conurbasion,
el 35% de ła popołasion grega.

Atene ła xé na metròpołi cosmopołita e ła xé el séntro econòmego, finansiario,
industrial e cultural de ła Gresia, e ła ga na serta inportansa a liveło europeo
ma anca mondial. 'Ntel 2008 ła xé stada clasifegada come ła sità nùmero trentadó
par richesa e par poder de cronpar e come ła nùmero ventisinque par costi 'nte
na reserca fata da ła socetà svìsera UBS.

Ła xé recordada sui libri de storia par ła nasùa de ła democrasia, par èser
stada ła sede de ła cademia de Platon e'l liceo de Aristotele, oltra che ghe xé
nasùi Socrate, Pericle, Sofocle e paréci altri fiłòxofi e personagi inportanti
del'antighità. Ła xé stada daspò na Polis intrante e ła xé considerada el nio de
ła siviltà osidental. In ani più resénti ła xé stada al séntro de ła tension de
tuto el mondo par averghe organixà co suceso i Xoghi Ołìnpeghi 'ntel 2004 e par
l'inaugurasion del Nóvo Muxeo del'Acròpołi 'ntel 2009, che'l ga verto de novo ła
discusion che ła revarda i Marmi de Elgin. Altro łógo de grando interese
turìstego el xé l'Acròpołi (patrimonio de l'umanità recognosùo dal UNESCO) 'nte
ła qual i spica par inportansa el Partenon, l'Ereteo e i Propilei. Da recordar i
xé anca i resti del'agorà e l'Areòpago.

Tradisionalmente ła protetora de ła sità ła xé ła dea Atena, rafigurada sia sul
stema che su ła bandièra de ła sità.



https://vec.wikipedia.org/wiki/%C5%81%C3%A9ngua_rusa

El ruso (nome nativo русский язык, russkij jazyk ['ru.skʲɪj jɪ.'zɨk] ) el xe na
lengua slava oriental. El xe ƚa lengua uficial de ƚa Rusia e el xe parlà da 180
miƚioni de àneme cofà ƚengoa mare, 120 miƚioni cofà seconda ƚengoa.

Ƚa xe parlada da ƚa maxor parte de ƚa popoƚasion de ƚa Rusia, e da de ƚe
minoranse in scuaxi tuti ƚi paexi che ƚi faseva parte de ƚa Union Sovietega. Ƚa
xe ƚengua ofisial in Rusia, Rusia bianca, Cosachia, Kirghisia e Tagikia.

Ƚa xe stada 'na ƚengua de gran inportansa int'el XX secoƚo. Ƚa xe una de ƚe
ƚengue ofisiaƚi de ƚa Organisasion de ƚe Nasion Unìe.

Sta ƚengua ƚe se ga desviƚupà da el slavonico, de el cual ƚa ga mantegnuo ƚa
strutura sintatica-infesionale ƚe raixe de el ƚesico, ma el ga integrà molte
paroƚe de el ƚesico internasional. El ruso el ga de ƚe carateristeghe tipeghe de
ƚe ƚengue slave orientaƚi, cofà ƚa epntesi (o in ruso полногласие, polnoglasie):
el inserimento de vocaƚi intra ƚi grupi consonanteghi, che ƚi evita ƚa pronunsia
de do consonanti tacae; sto fenomeno el xe scominsià int'el XV secoƚo, anca se
el ga subio de ƚe modifeghe sia giografeghe che diacroneghe.

Intra ƚi autori che ƚi ga scrito in sta ƚengua se ricorda Puškin, Gogol,
Dostoevskij e Tolstoj.



https://vec.wikipedia.org/wiki/%C5%81%C3%A9ngua_ocitana

L'ozzitan o lengua de oc (inte l'orisenal occitan, lenga d'oc) (dal qual
lenguadoca) la xe na lengua romanza parlà in Ozzitania, vasta rejon stòrega
conprendente la màssima banda del sud de la França e de algune zone de la Spagna
(Val da Aran, in Catalogna) e de l'Itaia, inte raquante vałi ozitane sora na
estension de 4500 kilometri cuadrài, fra i teritori provinsiali de Cúneo e
Torin.

Inte ste ùltime zone l'ozzitan el xe lengua menoritaria reconossùa e tuteà da le
lese locai. Difarente la situazzion in França onde che l'Ozzitan el gode de
estremamente poca tutea. In Spagna, l'ozzitan el xe na lengua ufizzial rejonal
inte la Val da Aran dal 1990, in Catalogna, dal 2006.

Sto criterio distintìo el xe stà doparà da Dante Alighieri, che el ga descrito
la lengue ozzitana, françese, e taiana in base a le so rispetive partesee
afermative: òc, oïl (antenà del moderno oui) e sì.

El tèrmine lengua occitana el riva da òc e el xe parso inte i testi ministratìi
latini verso el 1300. Epure, fin al sècolo XX, la lengua ozzitana la jera nota
par el pi cofà lengua d'oc o provençal. Dai ani 1960/70 el tèrmine ozzitan el xe
deventà usual par definir tuta la lengua, e el tèrmine provençal uncuò el
designa solo el diaeto provençal in senso streto.

Ła Łéngua ocitana la ze utilixà dal grupo Lou Dalfin, che ne xe la masima
espresion muxical moderna. El grupo el vien da la region del Piemonte. Esistono
molti altri artisti che i canta in ocitan.



https://vec.wikipedia.org/wiki/%C5%81%C3%A9ngua_irlandexe

Ła łéngua irlandexe, in irlandexe Gaeilge (prima de ła riforma ortografega del
1948: Gaedhilge) ła xe ła łéngua nasionałe de ła Repùblica de Irlanda.

Ła xe una de łe tre łéngue gaełiche. intra de ste qua ghe xe el gaełico scosexe
(conprexa ła so variante, el Gaèłico Canadexe) e el manexe (ła łéngua de l'ìxoła
de Man). La fa parte del grupo łenguìstego de łe łéngue celteghe insułari de ła
fameja de łe łéngoe seltiche. Secondo l'articoło 8 de ła costitusion irlandexe
el xe ła "prinçipałe łéngua ofiçiałe" (an phríomhtheanga oifigiúil) de
l'Irlanda, visto che ła xe ła łéngua nasionałe. Dal 13 de xugno 2005 l'irlandexe
el xe anca łéngua ofiçiałe de l'Union Europea, co decorensa 1° xenaro 2007.

Intranbi i estrati i se baxa su trascrision dei ani '30 e '40 provenienti da ła
contea de Cork. Łe xe stae catae da Brian Ó Cuív e publicae inte'l 1947 in The
Irish of West Muskerry. A Phonetic Study, Dublin.

I exordi de ł'irlandexe i xe par pi granda part desconosui. Sicuro, no ghe xe
dubi che l'irlandexe el sie na łéngua çeltica, ma ła maniera e l'època che el xe
rivà in Irlanda el xe ogeto de tante discusion. L'ùniega roba çerta el xe che al
tenpo de łe inscrision in alfabeto ogàmego (dunque prima del IV secoło) in
Irlanda se parlava za irlandexe. Sto perìodo łénguistigo tant antico el vien
definio irlandexe arcaico. I procesi łénguisteghi che i ga influensà l'irlandexe
rùstego, fà l'apocope, ła sìncope e ła pałatałixasion i se ga sviłupà inte sto
perìodo.

L'irlandéxe el xe na łéngua marcadaménte flesiva, ma inte'l córso de ła só
evołusion tante fórme sintèteghe łe xe stae sostituìe da costruti anałìtisi.

Verbo de ła Classe 2 (tema połisiłàbico) co són final no pałatal: ceannaigh,
"cronpar"



https://vec.wikipedia.org/wiki/%C5%81%C3%A9ngua_basca

Ła łéngoa basca (ciamà anca euskara, euskera, vasco o basque) l'è na łéngoa no
indoeuropea atualmente parlà in tel nord de ła Spagna (in tel Paexe Basco
spagnoło) e in tel sud de ła Fransa (Paexe Basco francese), dipartimento Pirenei
Atlantici. Anticamente el so anbito łenguistego el se estendea a le xone de
Aquitania, Ła Rioja, Cantabria, Huesca, Burgos, nord de Zaragoza, fin al
Mediteraneo: el nord de ła atuałe Catałogna e parte de i Pirenei Sentrałi. Ghè
inportanti comunità parlanti basco in tuto el continente american, ndo se pol
catar baschi de seconda e tersa generassión che ancora i parla ła łéngoa in tel
diałeto original o secondo forme ibride rixultè da l' incontro de baschi de
difarenti rejoni.

El nome de ła łéngoa in basco standard (euskara batua) l'è euskara. In te łe
forme diałetałi l'è conosù come euskara, euskera, eskuara, üskara, euskala,
eskuera, eskara, eskera, eskoara, euskiera, auskera, oskara, uskera, uskaa o
uska. Ła forma euskera (del diałeto de Gipuzkoa) l'è queła più utilixà dai
łocutori baschi (senpre manco frequente l' altra forma, vascuence) e l'è adotà
anca in tel dissionario de ła Reałe Academia de Łéngoa Spagnoła, XXII edissión.

Se dixe che ła paroła euskara la vegna dal antico verbo basco *enautsi che
significava dir e che se conserva in certe forme de ła coniugassión del atual
verbo esan (dir) utiłixè in Bizkaia come dinosta (el me le dixe). El verbo
*enautsi più el sufiso (-k)ara (forma de) i darea vita a ła paroła *enauskara
(forma de dir, forma de parlar) che in seguito, col pasar dei secołi, la se
sarea evolua foneticamente en ła atuałe forma standard euskara e in te łe forme
sora mensionè.

Da ła paroła euskara è derivà tanti dei termini che i baschi i uxa par indicar
se stesi, enfatixando ła łéngoa che i parla, come euskaldun (ci parla basco,
indipendentemente da ndo l'è nato o da l' origine) o Euskal Herria (ła tera ndo
abita i parlanti basco, speso considerà sinonimo de Paexe o popoło basco). Se
pensa anca che i termini «vasco» e «gascón» i vegna da sta stesa paroła. Par
indicar tute łe altre łéngoe i baschi i uxa ła paroła erdara e par tuti quei che
no parla basco «erdaldunak» (leteralmente, «i posesori de altra łéngoa»,
indipendentemente da ndo i' è nati), che no par forsa ga na acezión negativa.

Nonostante el sia geograficamente circondà da łéngoe indoeuropee, se pensa che
el basco el sia na łéngoa ixolà: no l'è mia considerà na łéngoa indoeuropea,
cioè faxente parte del germanico, xlavo, celtico, romanxo, baltico o de ogni
altro grupo indoeuropeo. L' è l' unica łéngoa non romanxa de l' Europa
osidentałe e che la pararea averghe vù na gran influensa sul sistema vocałico
del castilian.

In tei quaxi 40 ani de proibissión durante el regime franchista e ła conseguente
persecussión e criminałixassión de chi che le parlava, ła łéngoa basca l'è stà
mesa in pericoło de estinsión. Soło tra ła fine dei ani Sinquanta e l' inizio
dei ani Sesanta el basco el scominsia a riciaparse pian pianeło.

Co l' arivo de ła democrassia, ła Costitussión spagnoła del 1978 e 'l Statuto de
Gernika, ła łéngoa basca la ritorna co-ofisiałe in tel Paexe Basco spagnoło e in
tel nord de łe Navara, ndoe lentamente la ritorna a ła vita publica.

Tanti studioxi i vede el basco come na łéngoa ixoła. De conseguensa, ła so
preistoria no la pol mia esar ricostruía par mexo del metodo conparativo, e se
sa poco sora łe so origini. L' è probabiłe che na forma primordiałe de ła łéngoa
basca la fuse prexente in Europa osidentałe prima de l' arivo de łe łéngoe
indo-europee.

Storicamente una de łe prime ipotexi mitiche su l' origine de ła łéngoa basca
l'è el tubalismo. Ła teoria la se cołega a ła credensa che tute łe łéngoe le
procede da Babel e ła so famoxa tore. El basco el sarea ła łéngoa original,
anterior a ła confuxión de łe łéngoe. Alcuni apołogisti del basco in tel secoło
XVIII e inisi del XIX i era rivè a dir che na łéngoa cosita parfeta la podea
esar sta ispirà soło dal steso ingegno de Dio. Tra sti autori se nota Astarloa e
Manuel Larramendi.

Alcune iscrisioni łatine in Aquitania le conserva un numaro de parołe con raixa
protobasca, come par exenpio i nomi propi Nescato e Cison (neskato e gizon vol
dir rispetivamente butela/toxa e omo in basco moderno). Sta łéngoa l'è ciamà
aquitán e l' era prexumibilmente parlà prima che i romani i portase el łatin ai
Pirenei osidentałi. I specialisti de storia basca i considera l' aquitán come
basco antico. Infati ła parenteła tra basco e aquitán la sarea dimostrà xa da i
łaori de Luchaire in tel 1877, anpliè posteriormente da Michelena e
Gorrochategui. El dixintarese dei Romani par sta xona, l' à parmeso al basco
aquitán de sopravivar mentre le łéngoe iberica e tartesico le sparea
definitivamente. El basco l' à aquixío parołe del vocabołario łatin sia prima
che dopo che el łatin el se evolvese in guascón (na variante de l' ocitán) e in
navaro-aragonexe. Generalmente se supone che i Baschi i se sia originà in
Aquitania e che da lì i sia emigrè verso sud.

In tel giugno del 2006 i archeołogi del sito de Iruña-Velaia i' à catà un
insieme de epigrafi con una serie de 270 iscrisioni basche e dixegni del terso
secoło. Alcune de łe parołe e fraxi catè i' è urdin (blu), zuri (bianco), gori
(roso), edan (ber), ian (magnar), lo (dormir), Iesus, Iose ata ta Mirian ama
(Iesus, el pare Iose e ła mare Maria), e Geure ata zutan (nostro pare in ti),
forma de sałudo utiłixà dai antichi cristiani. Ulteriori analixi le podarea
mostrar che ła łéngoa basca l'è piasè stabiłe de quel che se pensava.

Primi testi Atualmente łe iscrisioni più antiche contenenti parołe basche i' è
łe epigrafi catè in tel giugno del 2006 da i archeołogi de Álava in tel sito de
Iruña-Veleia, datè III secoło.

El primo łibro in basco che conosemo l'è stà stanpà in tel 1545, con el titoło
de Linguae Vasconum Primitiae (Primisie de ła łengoa de i baschi) e firmà dal
prete bascofrancexe Bernat Dechepare. L' è na cołessión de poemi ndoe l' autor
el trata tematiche come ła rełijón, l' erotismo e ła so vita. El dedica versi
anca al basco, e ghe da registrar che l'è cosiente del fato che el suo l' era el
primo tentativo de crear na łeteratura basca. In tel so poema Kontrapas el dixe:

Ła sucesiva opera conosua l'è ła tradussión del Novo Testamento (Iesu Christ
Gure Iaunaren Testamentu Berria), comisionà da ła regina de Navara Juana de
Albret al ministro calvinista basonavaro Joanes Leizarraga., stanpà in te l' ano
1571 a La Rochelle.

Łeteratura clasica Łasando da parte sti antecedenti insieme con altri manoscriti
catà in tel secoło XX, queło che se podarea considerar el primo clasico de ła
łeteratura in basco l'è ła opara ascetica Gero (Dopo) de n' antro prete, Pedro
de Axular, stanpà par ła prima olta in tel 1643 a Paue. Ła so proxa l'è stà
tolta come exenpio del bon scrivar tra i scritori, tanto a nord come a sud dei
Pirenei. El diałeto uxà par scrivarlo (el lapurtera clasico) l'è stà proposto
inisialmente come modeło par el basco unificà, anca se el projeto l'è stà pò
respinto parché considerà masa artificial.

In tel secoło XVII, uno de i grandi dinamixatori culturałi e połitici de i Paexi
Baschi l'è stà el pare jexuita Manuel Larramendi (1690-1766), autor de na
gramatica e de un dissionario basco. Ła so influensa la marca un prima e un dopo
en ła łeteratura basca. El se ocupava de la coressión dei manoscriti de tanti
scritori de ła so epoca prima de stanparli, e se pol considerarlo uno dei leader
o referenti del so tenpo.

D' altra parte, certi intełetuałi del tenpo come Miguel de Unamuno i ciamava ad
acetar con dołor e rasegnassión ła morte del basco, łéngoa con ła qual -secondo
lu- no se podea mia traxmetar idee astrate. El filoxofo el rivava ad afermar in
momenti de pesimixmo depresivo che i baschi i gavea da abandonar ła so łéngoa e
tradissioni par entrar en ła modernità spagnoła. Esendo sta qua ła poxissión de
progresisti e łiberałi in chel momento, tanto al nord come al sud dei Paexi
Baschi, i majori difensori de ła łéngoa i' è stè i setori più tradisionałisti e
del nasionałimo de Sabino Arana.

Tra el 1848 e 'l 1936 se produxe el coxì ciamà euskal pizkundea o rinasimento
basco, cuando se cata ła poexia cultista de autori come Lizardi o Lauaxeta,
inpregnà del stile de i poeti sinbołisti. Sta epoca la podarea aver dà come
rixultato una piena normałixassión de ła łéngoa basca a ła pari con el xviłupo
de ła so società, se no fuse che ła goera siviłe la ritarda sta tapa de
maturassión.

Ghè na gran disparità tra el biłinguismo in te łe diverse provinçe basche. Ła
Vizcaya la ga 1 141 000 abitanti, el 26,5% (302 000) i’ è biłingue e ‘l 24,9%
(284 000) biłingue pasivi. Ła Guipúzcoa con 686 000 abitanti la ga el piasè alto
numaro de locutori bascofoni che i’ è 329 000 e i corisponde al 48% de ła
popolassión e la ga un 9,5% (65 000) de biłingue pasivi. In Navara (594 000) ghè
el 10,5% (85 500) de bascofoni prinçipalmente in tel nord e nord-ovest de ła
provinça e 6,8% de biłingue pasivi (40 200). L‘ Álava con 298 000 abitanti la ga
un 13,4% (40 000) de biłingue e un 11,1% (33 000) de biłingue pasivi. El Labourd
con 208 000 abitanti el ga un 37,2% de popolassión biłingue (38 600) e 24 600 de
biłingue pasivi. Ła Basa Navara e ‘l Soule i’ è i manco popolè (30 000 e 17 000)
e i ga ła più forte parsentuale de persone biłingue: 60,9% de biłingue (28 600)
e 15,1% de biłingue pasivi (7 000).

Ła rejón ndo el basco l’ è parlà l’ è piasè picoła de queła nota come Paexe
Basco o Euskal Herria. Tutavia vari toponimi baschi i dimostra che ‘l basco l’
era parlà in un’ area molto più estexa de queła odierna. N’ exenpio l’ è ła Vale
de Aran (deso na parte de ła Catałogna parlante łéngoa guascona), in quanto
haran l’ è ła paroła basca par "vale". In seguito ła cresente influensa del
łatin l’ à scomisià a sostituir el basco en le xone manco montagnoxe de sta
rejón.

Ła Reconquista la contrasta tenporaneamente sta tendensa, quando i lord
cristiani i ciama i popołi del nord -baschi, asturiani e franchi- par colonixar
łe nove conquiste. Più tardi ła łéngoa basca la diventa prinçipalmente dei
contadini, mentre ła popołassión çitadina la prefise el castiglián, el guascón,
el romanxo navarexe, el francexe o el łatin par l’ educassión.

Nel corso de l’ Otosento el basco el vive un rapido declino in Navara. Comuqnue,
dopo che el nasionalixmo basco l’ à fato de ła łéngoa un segno identitario, e
con ła costitussión de i governi autonomi, ghè stà un modesto ritorno. Łe scołe
de łéngoa basca le gà portà ła łéngoa in aree come Encartaciones o ła Navara
Ribera ndo el podarea no esar mai stà parlà gnanca in tei tenpi storici. .

Storicamente, el łatin o el romanxo i’ è stè łe łéngoe ofisiałi de sta rejón. In
ogni caxo, el basco l’ era riconosuo esplicitamente in serte aree: el fuero
(statuto giuridico łocałe) de ła vale Ojacastro cołonixà da baschi (deso en Ła
Rioja) el permetea ai abitanti de uxar el basco in te i procesi legałi durante
el Doxento e Trexento.

Al dì d’ ancó el basco el gode de uno status de co-ofisialità in te łe rejoni
basche de ła Spagna: l’ intiera comunità autonoma dei Paexi Baschi (dal 1982) e
parte de ła Navara. El basco no ’l ga alcun status ofisiałe in te i Paexi Baschi
del nord in Fransa ndoe i çitadini no i pol uxar el basco in te łe corti de
giustisia francexi. Paradosalmente, è consentio l’ uxo del basco in te łe corti
francexi ai baschi de nassionałitá spagnoła (con ła tradussión), visto che el
basco l’ è riconosuo da l’ altra parte de ła frontiera.

Łe poxisioni dei governi ndo el basco l’ è utiłixà łe diferise par quanto
riguarda ła promosión de ła łéngoa. Se in te ła Comunità Autonoma dei Paexi
Baschi ła difuxión del basco l’ è promosa in varie maniere, ła questión l’ è
difarente in Navara, che l’ è divixa łegalmente in tre distinte aree
łenguisteghe, ła parlante basco, ła non parlante basco e ła mista (a sta leje se
opone strenuamente i nassionałisti baschi de ła Navara). Ła leje l’ è ciamà «Ley
del Vascuence», in quanto vascuence (dal łatin vasconice loqui, "parlar a ła
basca") l’ è el nome tradissionałe de ła łéngoa basca in spagnoło (ma è uxà anca
euskera e vasco).

L’ Euskaltzaindia l’ è sta creà in tel 1919. A partir dai ani Sesanta l’ è
inpegnà in te un proceso de normalixassión de ła łéngoa, che el podese rendar
posibiłe l’ insegnamento del basco in te łe scołe nonché facilitar ła
comunicassión tra i parlanti łe diverse varianti. El rixultato de sto łaoro l’ è
l' euskara batua (basco unificà), creà a partir dal 1968, baxà su ła tradissión
scrita de ła łéngoa e i ełementi comuni ai diversi diałeti. El so moto l’ è Ekin
eta jarrai (Scomisiar e continuar).

In tel 1729 el jexuita Manuel de Larramendi el publica a Sałamanca na gramatica
basca intitoła El Imposible Vencido. El arte de la lengua bascongada, ndo el
parla de i diversi diałeti: el cita el gipuzkera, el bizkaiera, el nafarrera e
‘l lapurtera e l’ aferma che i ultimi do i pol esar considerè come na roba soła.

Na clasificassión posteriore de i diałeti l’ è opera de Louis-Lucien Bonaparte,
neodo de Napoleón Bonaparte, autor de uno de i primi studi sientifici su i
diałeti baschi e in particołare su łe forme dei verbi auxiłiari. Ła mapa la vien
pò rivista dal prete nonché primo presidente de ła Euskaltzaindia Resurrección
Maria de Azkue (1864-1951).

In tel 1998 el łinguista Koldo Zuazo el rinova ła distribussión de i diałeti,
baxandose su criteri sconosui o ignorè da i autori anteriori. Sta clasificassión
moderna la divide el basco in sie diałeti (euskalkiak in basco):

Bonaparte el considera l' erronkariera un sotodiałeto, mentre Azkue el le
clasifica come un diałeto diferensià. Sta variante, parlà anticamente in te i
sete paexi de ła Vale de Roncal, l'è spario definitivamente in tel 1991 con ła
morte de Fidela Bernat, la so ultima parlante. Se podarea parlar anca de un
diałeto parlà in Álava, al dì d' ancò conpletamente estinto, anca se grasie a ła
toponimia e a łe testimonianse scrite in nostro poseso savemo che el ghe someava
on mucio al diałeto osidental. Ła prinsipałe fonte de informassión del basco
parlà in Álava l'è atualmente el recentemente scoperto manoscrito de Juan Pérez
de Lazarraga (secoło XVI), tratandose de ła testimoniansa scrita più conpleta.

In tel 2005 el quotidian Berria l' à publicà na nova mapa dei diałeti, agiornà
da Koldo Zuazo, profesor de fiłołogia basca in te l' Università de i Paexi
Baschi (UPV-EHU). In sta nova mapa el distingue i diałeti tra osidental,
sentral, nafarrera, nafarrera-lapurtera e zuberera.

Łe mape le se reałixa unendo in grupi łe parlade con coincidense generałi, visto
che el basco el se caraterixa par ła so varietà in giri e asenti. Łe difarense
le se pol apresar da na łocałità a n' antra, se non da un quartier a n' antro.
Par exenpio, se tołemo ła paroła ogia (pan), in giro par i teritori parlanti
basco cataremo numaroxe varianti de ła stesa paroła come ogiya, ogiye, ogixa,
ogixe, uía, uíxe, oía etc.

Łe difarense fonołogiche, morfosintatiche e łesicałi tra do diałeti
geograficamente distinti le pol esar tante come quełe che existe tra el catałan
e 'l castiglian. Sto qua l'è el caxo del bizkaiera (estremo ocidental) e del
zuberera (estremo oriental), che i se caraterixa par ła so distansa rispeto ai
altri diałeti, e che i' è parlè precixamente in te i do estremi del dominio
łénguistego del basco. Nonostante tuto, parò, par ła majoransa dei łocutori
baschi parlar diałeti difarenti no l'è mia un ostacoło insormontabiłe par
capirse. D' altra parte, ła mutua intełegibiłità la pol dipendar, oltre che da
ła distansa geografica, da łe consoetudini, ła pronunsia e ła predispoxissión
del singoło, oltre che dal livel de scołarixassión e de ła conseguente conosensa
de ła propia łéngoa al de là del registro cołoquial. Un parlante basco de ła
Navara, par exenpio, el pol capir sensa grosa dificoltà qualcheduni che parla na
variante ocidental, no aparendoghe sconosue łe parołe che 'l utilixa, che l' à
podù lexar in tei łibri e uxar in te un registro formal. Inoltre, el parlante
basco navaro el pol bituarse a scoltar el bizkaiera in te i mexi de difuxión e
farse capir con i interłocutori de ła Bizkaia, parlando ognuno el so diałeto,
sensa ecesive conplicasioni.

A cauxa de łe condisioni storiche in cui ła łeteratura basca la s' à svilupà, ła
comunità łenguistega no l' à disposto de un unico modeło par el uxo scrito, ma
difarenti, che no podendo inporse conpletemante sui altri, i s' à svilupà
parałełamente dal secoło XVI. In tei manuałi de storia de ła łeteratura basca se
se riferise al gipuzkera, bizkaiera, lapurtera e zuberera come a diałeti
łeterari, esendo ste varianti łe più utilixè en ła produssión leteraria basca.
Sia el gipuzkera a sud dei Pirenei che el lapurtera al nord, i' è stè in te i
secołi łe varianti più utiłixè, e le 'à guadagnà anca un serto prestigio e ła so
area de influensa; par sto motivo i' è stè modełi de riferimento quando in te i
ani Sesanta s' à decixo de portar avanti el projeto de unificassión.

"Alabainan Jainkoak altean du mundua maithatu, non bere Seme bekharra eman
baitu, hunen baithan sinhesten duen nihor ez dadien gal, aitzitik izan dezan
bethiko bizitzea"

"Zeren Jinkoak hain du maithatü mundia, nun eman beitü bere Seme bekhotxa,
amorekatik hartan sinhesten dian gizoneratik batere eztadin gal, bena ükhen
dezan bethiereko bizitzia"

"Zergatik aiñ maite izan du Jaungoikoak mundua, non eman duen bere Seme Bakarra
beragan fedea duan guzia galdu ez dedin, baizik izan dezan betiko bizia"

Ła versión de basco unificà più anpiamente utilixà l'è el Batua (che in basco
vol apunto dir unificà), insegnà in te ła majoransa de łe scołe e uxà sui media
e i jornałi ofisiałi. El Batua l'è baxà prinsipalmente su el diałeto rejonałe de
Gipuzkoa, ndo l'è el più uxà, nonostante el permeta l' uxo del vocabołario e de
ła gramatica setentrionałe e navarexe.L' è anca ciamà Basco Standard.

El gipuzkera osotua de Azkue, promoso in tel 1935, l'è stà el primo tentativo de
crear na łéngoa basca standard, ma no 'l ga vù suceso.

In te i ani Quaranta, un grupo (Jakintza Baitha, "Caxa de ła Sagesa") riunío
intorno a l' academico Federico Krutwig el preferise baxar el basco standard su
el lapurtera de ła Bibia protestante de Joannes Leyçarraga e 'l primo libro
stanpà in basco, ma no i otien suporto ofisiałe o popołare.

In tel 1944 Pierre Laffite el publica el so Navarro-Labourdin Littéraire, baxà
su el lapurtera clasico, che l'è diventà de facto ła forma standardixà del
lapurtera, insegnà in certe scołe del Lapurdi e uxà in te łe radio, cexe e dal
jornal Herria.

El basco l'è na łéngoa aglutinante (cioè ndoe łe parołe le se forma unendo
morfemi indipendenti) e ixoła.

El euskera l' à adotà l' alfabeto łatino a cauxa de ła so situassión geografica
in tel secoło XVI, quando l' à scomisià a sviłuparse come łéngoa scrita. In
origine se scrivea secondo i sistemi del castiglián o del francexe, adotandołi
con più o manco exito a ła fonetica basca. In seguito, el leader nasionałista
Sabino Arana el dixegna un particołar sistema ortografico, otegnendo un certo
exito tra i so afiłiè. In tel dopoguera, el sistema aranista el vien abandonà,
tra łe altre raxoni, parché łe consonanti con asento le rexultava poco pratiche.
Ła Academia de ła Łéngoa basca la stabiłise a partir dal 1968 na normativa
unificà. Atualmente, l' alfabeto basco l'è conposto da sinque vocałi:

A, E, I, O, U, che le sona come in veneto, salvo in tel caxo del zuberera,
diałeto nel qual se utiłixa na sesta vocałe, ła Ü

Tute łe łetare e digrafi le raprexenta un unico fonema. Łe principałi ecessioni
i' è quando l o n i' è precedue da i, che tanti diałeti i pałatixa in ll e ñ,
anca se no i' è mia scrite. Quindi ikurriña pol anca esar scrito ikurrina sensa
canbiar el sono, mentre el nome propio Ainhoa el ga bixogno de l' h muta par
ronpar ła pałatałixassión de ła n. In te łe varianti a nord de ła frontiera
franco-spagnoła, spesialmente in te łe più orientałi, in serte parołe existe ła
posibiłità de aspirassión dopo na consonante, coxa che generalmente s' à rifleso
in te ła łeteratura de sti diałeti. Exenpi: aphez, ithurri, kherestu, orho,
alha, unhatu. No existe tildi o asenti grafisi se non in te i prestiti da altre
łéngoe, visto che łe parołe no le ga na asentuassión fisa. In te l' ortografia
de Sabino Arana (1865-1903), ll e rr iera sostituie rispetivamente da ĺ e ŕ.

In te łe iscrissioni vien speso utiłixà un tipico caratere basco. El deriva dal
łaoro de scultori e intaiatori e l'è caraterixà da spese grasie.

A contato con i popołi confinanti, el basco l' à adotà tante parołe
prinsipalmente dal łatín, castiglián, francexe e guascón. Qualcheduni aferma che
tante parołe le vien dal łatín, ma che l' evołusión la l' à fate aparir al dì d'
ancó come se le fuse parołe originałi basche, come lore (fior, da florem),
errota (molín, da rotam, rua del molín), gela (stansa, da cellam).

El basco l'è na łéngoa ergativo-asołutiva, caxo unico in Europa ma mia raro in
giro par el mondo.

Ła forma de costruir i grupi nominałi e verbałi l è conplicà da łe
declinassioni, ła ergatività (caxo nork) e ła gran quantità de informassioni che
el verbo el contien, non soło sora el sojeto, ma anca sora l' ojeto direto e
indireto. Inoltre, in te ła forma confidensial (hika), el verbo el varia łe so
dexinense a seconda del seso de ła persona de cui se parla.

Exenpio: Dativo singołare (caxo Nori): -ari. Gizon-ari, anai-ari, beltz-ari,
katu-ari,...

I caxi gramaticałi I è i caxi che se utiłixa secondo ła funsión che el sintagma
nominałe el svolge in te ła propoxissión

Tutavia quando el sintagma nominałe el ga funsión de ojeto direto, ma el se cata
in te na fraxe interogativa o negativa con un vałor mia determinà, el caxo che
se utiłixa l'è el partitivo e 'l segno che se xonta l'è -rik: Ez daukat dirurik
(No go mia schei).

Ergativo: l'è el caxo ndoe el sintagma nominałe el conpie ła funsión de sojeto
de un verbo tranxitivo e 'l segno che se xonta l'è -(e) k. Mendiek gero eta
zuhaitz gutxiago dituzte (I monti i ga senpre manco albari).

Dativo: in sto caxo el sintagma nominałe l' adota ła funsión de ojeto indireto
in te łe fraxi con tri ełementi nor-nori-nork, o do ełementi nor-nori. El segno
che se xonta l'è -i, par exenpio, umeari esan diot (ghe l' ò dito al butín).

I caxi de posto: I caxi de posto i varia se i se xonta a un nome animà o
inanimà. Ama-rengana joan naiz (Son na da ła mare) / etxe-ra joan naiz (son nà a
caxa).

Altre declinassioni: i' è łe corispondenti de i seguenti caxi: strumentałe (con
che), asociativo (con ci), genitivo (de ci), motivativo (parché), destinativo
(par ci) e prolativo (par ci). Łe declinassioni che sconminsia par "Nor" le se
riferise a esari viventi (a ecessión de łe piante) e a parti del corpo umán e
animałe; quełe che scominsia par "Zer" le se riferise a ojeti inanimè e a
piante.

(morfołogia: genare, numaro, caxo, etc.) (uxo: come nucleo, in apoxissión, etc.)

(morfołogia: genare, numaro, caxo, etc.) (uxo:
quałificativo/epiteto/predicativo, nominalixassión, etc.)

O i pol nar anca fora da ła paroła: mutil + bat = mutil bat (cioè: butel/toxo +
uno (determinante numerałe) = un butel/toxo)

El verbo auxiłiare, che l' aconpagna ła majoransa dei verbi prinsipałi, el ga da
esar acordà no soltanto con el sojeto, ma anca con l' ojeto direto e indireto,
se i' è prexenti. Tra łe łéngoe europee, sto sistema połipersonałe el se cata
soło in tel basco, alcune łéngoe caucaxiche e l' ungarexe. Considera ła fraxe:

Jon-ek l'è l' agente (sojeto tranxitivo), quindi l'è marcà con ła terminassión
del caxo ergativo -k (con na epentetica -e-). Egunkariak el ga ła terminassión
-ak, che la segna l' ojeto plurałe (plurałe asołutivo, caxo del ojeto direto).
El verbo l'è erosten dizkit, ndoe erosten l'è un tipo de gerundio e l' auxiłiare
dizkit el vol dir elo/ala el/la fa quei/e par mi. Sto dizkit el pol esar divixo
in sta maniera:

El verbo auxiłiare l'è conposto da di-zki-da-zue e vol dir voialtri (faxì) quei
par mi.

I diałeti moderni baschi i parmete ła coniugassión de sirca quindexe verbi,
ciamè verbi sintetici, speso soło in contesti łeterari. Sti qua i pol esar
coniughè ai tenpi presente e pasà in tei modi indicativo e prexente, in tri
tenpi al condisionałe e potensiałe, e in un tenpo par l' inperativo. El basco
cołoquiałe, comunque, el uxa soło l' indicativo prexente, l' indicativo pasà e
l' inperativo.

Ghè più parsone in tel singołare che in tel plurałe par i verbi sintetici a
causa de łe do forme informałi -mas·cio e e femena- de ła seconda persona
singołare. El pronome hi l'è uxà par entranbi, ma al maschiłe se xonta -k al
verbo, mentra al femeniłe -n. Sta qua l'è na propietà che no se cata mia in te
łe łéngoe indoeuropee.

Tuti i altri verbi in basco i' è ciamè perifrastici. I ga soło tre forme in
totałe, ciamè aspeti: pasà prosimo (vari sufisi), abituałe (sufiso -t[z]en) e
futuro/potensiałe (sufiso -ko/-go). I verbi de origine łatina, coxì come tanti
altri verbi, i ga un sufiso -tu al parfeto, adatà dal łatin -tus. I verbi
sintetici i ga anca forme perifrastiche, da uxar in tei tenpi pasà prosimo e
senplice ndoe i' è deponenti.

Ła costrussión sintatica baxica l'è sojeto-ojeto-verbo (diversamente dal veneto,
inglexe o castiglián ndoe ła costrussión sojeto-verbo-ojeto l'è piasè comune).
L' ordine de łe fraxi el pol esar canbià, mentre l' ordine de łe parołe l'è
generalmente rigido. L' ordine de ła fraxe basca l'è tema-parte più inportante
(focus), a significar che in te łe fraxi neutrałi (come in quełe che informa
qualcheduni de un fato o un evento) el tema l'è espreso par primo e dopo segue
el focus (in basco galdegai). In ste fraxi, el verbo el vien a ła fine. In
breve, el galdegai el precede diretamente el verbo. Sto ruoło el se aplica anca
a łe domande, par exenpio: Sa elo sto qua? pol esar tradoto come Zer da hau? o
Hau zer da? ma in entranbi i caxi ła particeva interogativa zer la precede
imediatamente el verbo da. Sto ruolo l'è cosita inportante in basco che anca in
te łe gramatiche basche in altre łéngoe è uxà el termine basco galdegai.

Segue dełe tabełe con łe forme prexente e inparfeto indicativo de l' auxiłiare
esar (IZAN) e dei verbi intranxitivi EGON (star), ETORRI (vegner), IBILI (nar,
esar drio far calcosa) e JOAN (nar).

Segue dełe tabełe con łe forme prexente e inparfeto indicativo de i verbi EDUKI
(averghe, tener in castiglián) e JAKIN (saver).

Segue do tabełe con łe forme rispetivamente prexente e inparfeto indicativo de
l' auxiłiare UKAN (el secondo auxiłiare dopo el verbo IZAN-esar).

Tabeła del verbo auxiłiare UKAN al prexente e inparfeto indicativo in prexensa
de un ojeto e un dativo.

El basco el mostra un ciaro sistema vinteximałe, riscontrabiłe anca in altre
łéngoe d' Europa come el francexe, bretone, danexe e gałexe. Secondo el
linguista Theo Vennenmann, el sistema vinteximałe el se sarea difuxo in Europa
propio a partir dal basco.



https://vec.wikipedia.org/wiki/Windows_2000

Windows 2000, (2000-2010) (nome prèłiminar Windows NT 5.0, numaro versìon
5.0.2195), xè on sistema operativo co interfaçia grafèga a 32 bit, rilasà el 17
febraro 2000 da Microsoft cofà sucesòr de Windows NT 4.0. A pari del so
predeçesor, Windows 2000 xè pensà par esare uxà en anbito profèsiònałe e cofà
server, graxie ałe elèvae prestaxioni, stabiłità e sicurèxa. Ł'edixion
Professional xè destinà a CAD, grafèga, calcoło matematego e come workstation
personałe in anbito axiendałe. Son inoltre stae comerçałixae łe edixioni Server,
Advanced Server e Datacenter Server. Sucèsivàmènte son stae rilasae do versioni
a 64 bit par i novi proçesòri Intel Itanium e Itanium 2 in te' 2001 (Advanced
Server Limited Edition e Datacenter Server Limited Edition).

Dal 30 giugno 2005 el supòrto par Windows 2000 xè pasà dała fase prinçipałe a
cheła estèsa: ciò signifegà che Microsoft rilasa par Windows 2000 soło i
ajornàmenti de sicurexa critiçi, mentre el supòrto par toti i novi prodòti
Microsoft, tra cui łe nove versioni de programi cofà Internet Explorer o Windows
Media Player, cesa par sto sistema operativo. El 13 lujo 2010, Microsoft gà
definitivàmènte sarà ogni supòrto par sto sistema operativo, invitando toti i
utènti de Windows 2000 a migrar a ona version de Windows pì reçente, cofà
Windows XP SP3, Windows Vista o Windows 7.



https://vec.wikipedia.org/wiki/Wikidata

Wikidata ła xè un projeto lansà ufisalménte el 30 de otobre 2012 có ło scopo de
creare un database consultabiłe e modificabiłe sia da omàni sia da machine
automatighe par suportar altri projeti de Wikimedia, come, par exenpio,
Wikipedia. Wikidata xè drio fornire in tute łe łéngoe dei projeti Wikimedia e
consentire un aceso sentrałixà ai dati in modo simiłe a quanto fa Wikimedia
Commons pà i file multimediałi. L'inisiativa xè stà avià da un grupo de
risercatori de Wikimedia Deutschland.

Ło sviłupo inisiałe del projeto xè stà finansià da na generoxa donasion del Paul
Allen Institute for Artificial Intelligence, de ła Gordon Moore and Betty Moore
Foundation e de Google.

El logo de Wikidata nase inte'l lujo 2012 in seguito a na votasion tra varie
proposte. Vinse l'imaxine riportà qui a sinistra, opera de Arun Ganesh (l'utente
Planemad de ła Wikipedia in łéngua inglexe).

L'idea de sto logo jera queła de riprodure ła scrita "wiki" in codexe Morse (che
corisponde a • – –  • •  – • –  • •) mantegnéndo i cołori del logo de ła
Wikimedia Foundation, e soto sto codexe (simiłe a un codèxe a bare) conpariva ła
scrita data. In seguito, el logo subì de łe modifighe che i ło gà portà
all'atuałe forma: un "codèxe a bare" pì alto có ła scrita "wikidata" a sostituir
el senplise data.



https://vec.wikipedia.org/wiki/V%C3%A9ro

En sénso fìxego el véro o viero el xe un material sołido sénsa forma, de sòłito
prodóto cò un bon material viscoxo el vien sołidifegà rapidamente, en modo tal
chel no gaba mìa el tenpo de formar na strutura cristałina regołar. Un exenpio
se ga versando 'nte el sucaro fuxo, da na toła, su na superfisie fréda. Quel che
vien fora el na sostansa che, a desferénsa del sùcaro prima chel fuse stà
scaldà, nol ga na strutura a cristałi.

Xeneralmente se 'ntende co ła paroła véro un tipo spesìfego, el véro siłiceo,
doprà per un mùcio de robe 'ntei edifisi, come contenidor, per decorasion e
tante altre robe.

En forma pura, el véro el xe trasparénte, bastansa duro, squaxi inerte dal pónto
de vista chìmego e biołòxico e el prexénta na superfisie davèro łisia. Ste
caraterìsteghe qua eło fa un material doprà in paréci setóri; ma al steso ténpo
el véro el xe fràxiłe e el ga ła tendénsa spacarse in tochetini tagénti. Sti
svantagi qua i pol èser modifegai, en parte o par intèro, co ła xónta de altri
ełementi o traverso tratamenti tèrmeghi.

L'utiłità del véro ła xé data da dó fatóri prinsipałi: el fato chel sia
trasparénte e anca sénplexe da tagiar en sàgome. Daspò, a alte tenperadure, ła
masa de véro fuxo no ła devénta miga un łìquido difìsiłe da controłar, ma na
pasta bastansa sénplexe da modełar e a ła qual se pol darghe na forma con
rexultai anca vèro artìsteghi.

Par produr el vèro bexogna méter asieme qualche material de desférente natura:
ła sìłice (SiO2 baxe del material, no ła xé miga sabia comun, ma ghe somégia
bastansa), ła soda (carbonato de sodio, Na2CO3: ła soda ła xé caraterìstega
fondamental del véro venesian, da altre parte i dopra ła potassa) e ła calse.
Qualche volta ghe vien xontà qualche altra roba, per dar al véro chel salterà
fora, caraterìsteghe nóve, come na magior durésa o łixierésa: ste qua łe xé
òsido de pionbo, òsido de zinco, anidride bòrica e altre. 'Ntel grupo de łe
materie prime del véro no xé miga da desmentegar el stéso véro risiclà, basta
chel nol contegna xà robe che no łe daga łe caraterìsteghe che no se vol per el
nóvo prodóto.

Ła prima roba da far ła xé smisiar i materiałi diti e tagiar tuto in tochéti
picenini, na pólvere, che ła sia omogenea. Sto conposto qua el va méso a na
tenperadura de 1400 °C, mal resta bón a łavorar fin chel resta sora i 500 °C . A
ste condision, drénto i fórni, el xé na roba sénsa forma e co un cołor
xało-naranson chel manda parécia łuxe.

Per far véri piani, ancó se dopra el mètodo del float glass. El véro, ancora a
tenperadura de fórno, el vien meso sora de un bagno de stagno, indove el se
spalma e deventa pian e łisio, in maniera perfeta. Sta łastra de marmo ła vien
portada de novo a scaldar, 'nte na seconda cota, e daspò che ła xé fredìa, ła
vien tagiada 'ntei tóchi de grandésa vosùa da na màchina.

El véro cao (vódo drénto) el vien fato per supiada. Sto proceso qua el consiste
'ntel far pasar aria drénto ła masa sénsa forma, per crear na boła che ła separa
i łati. Ai xórni de ancó, per produr botiłie, se dopra un stanpo chel lasia na
riga su ła superfisie del véro e el xé na roba fata en tute łe parte del móndo
da màchine. In pràtega soło a Muran el vero cao el xe fato par vèra supiada, che
ła da el nome anca a queła industrial: l'artexan el supia co ła boca aria dai
sói polmoni quanto el vol che el prodóto el se slarghi.

Ła łavorasion artexanal de Muran ła produxe ogeti conosui per tuto el mondo
grasie a ła quałità del prodoto, che nol ga gnanca na pìcoła faxe de łavorasion
fata col agiuto de màchine o stanpi. I ogeti ornamentałi i no ga quea riga
cauxada da ła divixion de łe dó metà del stanpo: el maestro el tol ła masa e ghe
dà ła forma chel vol co na pinséta. I ogeti i vien sołidifegai, naturalmente,
basando ła tenperadura intorno łóri: sta operasion ła xé gradual e ła domanda
bastansa ténpo e pasiénsa. Nol xé miga posìbiłe portar na roba sùbito a
tenperadura anbiénte: el tóco nol rexiste al sbalso tèrmego e daspò un fià el
salta in aria.

Ła cołorasion del véro ła se fa durante ła cota. Sto proceso el pol capitar
naturalmente, perché ła pasta de sìłice, baxe del véro, el xé difìsiłe che ła
sia conpletamente pura. Łe posìbiłe inpurità łe xé ła cauxa per la qual i ogeti
funerari dei antighi Greci e Romani i xé cołorai anca se łori, ai prinsìpi, i no
se acorxeva miga come gera che sto material el vegnése fora co cołóri
desferénti. A st'altri, sia quel che sia, ghe piaxéva davèro el véro
perfetamente trasparénte e cusì i ga scoverto che el manganexe e l'antimonio i
neutrałixava sto efeto qua. Ła xonta dei òsidi metàłisi per cołorar el véro ła
xé stada scoverta da łori intorno al IV sècoło a.C., per svariada o prove .

Par sièłier intrà ste numeroxe posibiłità, perché ognun de sti òsidi metàłisi
qua el pol produr ioni co magior o menor carga, bexogna łavorar en particołar
condision de òsido-redusion: in condision osidante i vien magior ioni co carga
alta (sufiso -ico), in condision redusénte ghe riva magior ioni co carga basa
(sufiso -oxo).

El véro comun el se dopra per un mucio de robe: par l'aredo (quadri, tołe,
speci), łe fenestre e peréci altri ogeti de uxo comun come łe botiłie (anca se
ancó łe xé più comun quełe de plàstega, almanco per l'aqua mineral), i goti A ła
baxe de sìłice se xonta, per sbasar el só pónto de fuxion, ła soda. El cristało
el xé un véro comun, al qual vien xontà soło che òsido de pionbo, che eło fa
senbrar più łuxénte e presioxo, e ghe dà na quałità, che ła piaxe bastansa en
robe come i càłexi, ła sonorità.

El cristało de Boemia, o véro potàsico, el xé fato 'ntel Nord Europa, dove se
dopra ła potasa (K2CO3, carbonato de potasio) che ła dà al prodoto na magior
durésa: el potasio el somégia al sodio, ma el xé più raro e adónca anca el véro
potàsico el xé più costóxo, almanco gnancora łavorà, de quel sòdico. Altre sóe
caraterìsteghe łe xé ła łuxentésa (che ghe dà el nome de cristało) e ła fasiłità
de łavorasion.

El véro pyrex el se fa xontando òsidi alcałini e anidride bòrica: sti qua i se
infica drénto va strutura del véro e eło fa rexisténte al'alta tenperadura e de
difìsiłe fuxion. Per sta òtima quałità el xé el material de łe piròfiłe e de
qualche struménto de łavoratorio chìmego.

El véro de sicurésa el xé fato de dó łastre incołae co na rèxena che łi tien
tacai e, se el se spaca, nol manda via tochéti ris-cióxi. Sta funsion ła xé
tólta anca da ła réde metàłica dei véri retinati. Anca el véro tenprà el xé fato
en manièra che nol crei ris-ci có chel se spaca: el se fa sfredéndo ła
superfisie vełosemente, e el devénta duro, spacandose comunque fasilmente, ma in
tochéti picenini.

Altro caxo particołar el xé el véro doprà en òtica, chel ga da èser perfetamente
puro 'nte łe materie prime, per prexentar na trasparénsa perfeta. I véri
termoixołante el se fa co do łastre divixe da no spasio pien de gas chel no
łasia 'ndar via całor. El specio el xé fato co na łastra de véro su ła qual se
incoła na pólvere de metało: l'arxento el xé per i speci presioxi, dónca se
dopra anca ałuminio e stagno. A Venesia se doprava anca el mercurio.



https://vec.wikipedia.org/wiki/Sudan

El Sudan, ufisialmente, ła Republica del Sudan (in arabo جمهورية السودان
الديموقراطية) el xe on Stato de la Africa oriental, int'el Corno d'Africa. El
confina co ł'Egito a nord, ła Łibia a nordovest, el Ciad a ovest, ła Republica
Sentrafricana a sudovest, el Sud Sudan a sud, ł'Etiopia a sudest e ł'Eritrea a
est; el se afacia sol Mar Roso a nordest.

Tuto el Sudan fa parte del bacin idrografico del Nilo. El Nilo entra nel Sudan a
Nimul, al confin con l’Uganda; el forma le paludi del Sudd e riceve le acque del
Nilo Azuro a Khartoum; el riva al confin con l’Egito traversando la Nubia. La
costa l’è longa sirca 600 km.

El Sudan l’è nomenà ne la Bibia col nome de Kush. El regno de la Nubia, nel sud
de l’Egito e el nord de el Sudan de ancò, xe stà un regno potente. I Nubiani
gavea acetà la cultura egizia, e i xe stà lori a reconquistar l’Egito dop che i
Hyksos, popolazion semita de la Assiria, gavea ocupà el baso Egito. La Nubia xe
el vero paexe de le piramidi, ghe ne a bizefe.

Nel III e IV secolo d.C. el cristianesimo xe rivà en Sudan, portà da misionari
del nord Africa e del Medio Oriente. I regni de Makuria, Nobatia e Meroe i gha
acetà la nova fede e ancora ogi se pol vedar i resti de le cexe e dei palazi de
sti re.

Nel 640, quando i arabi i gha tentà de conquistar el Sudan, i re cristiani gha
resistio. El condotier Abdallah ibn Saad no l’è stà bon de vinsar e gha
sotoscrito un tratato de pace che xe resistìo fin al 1275.

I misionari catoleghi gha tentà varie olte de far rinascar la fede cristiana en
tel nord, ma i no ghe mai reussidi. Nei ani cinquanta del 1800, i misionari
veronexi del don Nicola Mazza ie riussìi a ndar en tel sud.

Nel 1882 Muhammad ibn Abballa se dichiarò el Mahdi e gha conquistà tuto el nord
del Sudan. Dopo verghe conquistà Khartoum, el Mahdi xe morto zoino. El so
sucesor, Khalifa, ga governà el Sudan fin che i inglexi ie riussìi a vinsar la
bataglia de Omdurman (1898).

Co sta vitoria, i inglexi gha ciapà el controlo del paexe. Nominalmente i
lavoraa co i egisiani, ma i veri paroni iera lori. I inglesi gavea na regola:
divide et impera, anca en Sudan, i inglexi gha diviso el paese en zone de
influenza. I permetea el lavoro de i misionari, catoleghi e protestanti, nel
sud, sopratuto per far scole e svilupar la zona. Ma i europei no podea lavorar
libaramente al nord.

Subito dopo, el sud gha scominzià la prima guerra civile parche i sudisti no
volea star soto el nord, ma partecipar a la vita del paese en modo paritario ai
musulmani. Nel 1964, el governo musulmano del nord gha espulso tuti i misionari.
che lavoraa al sud. Nel 1969, Gaafer Mohamed Nimeiri gha fato un colpo de Stato
sostenù da i comunisti. Sta guera andò vanti fin al 1972, quando el acordo de
Addis Abeba fu firmà dai i rapresentanti del sud e del nord.

Nel 1983, i soldai del sud che stava a Bor gha fato un amutinamento,
scominsiando la seconda guera civil. El leader del sud xera John Garang che gha
guidà la revolta fin a la fin del 2004. Nel 1989 co un colpo de Stato, el soldà
Omar Hassan Ahmed el-Bashir el ga asunto el governo. El-Bashir gha continuà con
la politica de oprexion de le popolazioni marginali.

Dal 2003 la guera del governo la va anca contro el Darfur. El governo central
paga i i milisiani arabi janjaweed par copar la gente e distruzar i vilagi del
Darfur. La comunità islamica no la dixe niente parchè gha interesi politici,
economici e anca parchè i darfuriani xe musulmani, ma neri e quindi considerai
manco importanti de la popolasion arabizada del nord.

Nel janaro 2005, i acordi de pace, relativi a la guera intra nord e sud, ie stà
firmà a Nairobi. El 30 de lujo del 2005, Garang l’è stà copà e Salva Kiir, el so
vice, l’è diventà presidente del sud e vice-presidente del Sudan.

Atualmente el Sudan el xe 'na republica presidensiałe ma tegnù da na giunta
miłitare. El governo de Khartoum l’è guidà da Omar Hassan Ahmed el-Bashir.

Al sud i popoli ie in majoria nilotici. I grupi majori xe i denka, i shilluk, i
bari, i zande. Ghe anca grupi come i acholi che se cata anca en Uganda.

La majoria de i sudanesi xe musulmani (60%). Le religioni tradisionali le xe
sevie da el 27% de la xente. I cristaiani i xe el 14% (i catoleghi xe el 13%).

El nome del Sudan vien da l’arabo Bilad es Sudan, che vol dire "paexe de i
neri". Bisogna però tegnar conto che sudan, en arabo, gha anca el significà de
"sciavo": el Sudan xe sempre stà un serbatoio de sciavi per i marcati de
l’Arabia e del Maghreb.



https://vec.wikipedia.org/wiki/Sipro

Sipro o Zipro o Civro (Κύπρος, Kypros en grego; Kıbrıs en turco) el xe un stato
de l'Axia osidental. El ocupa l'omonema ìxoƚa del Mar Mediteraneo orientałe. Ła
xe situà 70 km a sud de ła Turchia, 100 km a ovest da łe coste del Medio
Oriente, e 500 km a nord dal'Egito.

Ła partegnénsa de Sipro a l'Axia o a l'Europa la xe na roba controversa: de fati
se dal ponto de vista giogràfego la par partegnir al contegnente asiàtego, dal
ponto de vista storego-cultural, Sipro se pol considararla un Stato europeo.

El relievo del'ìxoła el xe conposto da do caene montagnose: queła del Kyrenia,
che ła sponta inte'l nord de ła penìxoła de Karpas, e quela de Troodos, inte'l
sud-ovest de l'isola, onde che sponta el monte Ołinpo (1 953 m), la cima pì alta
de l'isola. Łe do caene montagnose łe xe divise da ła fertile piana sentral de
Messaria

El clima de l'isola el xe de tipo mediteraneo, co istà calde e sute e inverni
morestai. Anualmente su l'isola casca 500 mm de piova prevalentamente durante
l'inverno. Spesso su Sipro ghe tira venti caldi. Le zone dell'introtera cipriota
le sofre in istà un gran seco, che el favorisse el desvełupo de qualche incendio
intra le vexetasion selvàdeghe. In inverno su łe piche dei Troodos ghe casca
neve co tenperadure senpre comunque sora i 2 °C. El clima caldo el ga modełà el
paesagio faxéndoło deventar l'habitat ideal par àlbori come l'olivaro.

Ła Republica de Sipro ła aministra sirca i dó tersi de el teritorio rivendicà.
De el restante teritorio 3 355 km², 'nte ła zona setentrionałe de l'ixoła, łi xe
ocupai da ła Repùblica Turca de Sipro Nord (TRNC), che ła xe stà proclamà dopo
l'asion miłidar par stabiłir ła paxe 'ntel 1974. El 5% el fa parte de łe baxe
britàneghe de Akrotiri e Dhekelia.

Ła Republica de Sipro dal'1° de majo 2004 ła fa parte del'Union Eoropea, de ła
cual ła costituise l'avanposto più meridional inte'l Mediteraneo.

El grego el xe parlà soratuto inte'l sud de l'isola, invese el turco inte'l
nord. Storegamente, comunque, el grego inte la so variante cipriota el gera
parlà da cerca l'82% de la popolasion e el gera anpiamente distribuio inte
l'isola intiera; la divixion la risal a l'intervento militar turco de Sipro del
1974, daspò el qual i grego-ciprioti del nord i xe stai espulsi verso el sud.



https://vec.wikipedia.org/wiki/Robin_Williams

Robin McLaurin Williams (Chicago (Illinois), 21 de lujo 1951 – Paradise Cay
(Całifornia), 11 de agosto 2014) xe stà un ator statunitènse.

Ator de formazion teatrałe, el otien 'na granda popołarità tełevisiva su'l fenìr
dei ani setanta interpretando Mork ne Mork & Mindy (1978-1982); indrìoman, come
come che mostra ła rispetabiłe produzion concentrà soratuto tra i ani otanta e
novanta, el xe stà protagonista so'l gran schermo de ròłi briłanti in film de
gran suceso, dove ch'el xe stà "interprete da ła comicità debordante e
fulminante, ma anche "un attore intenso e misurato in ruoli meno divertenti".

Va ricordàe łe interpretazion de Braccio di Ferro in Popeye de Robert Altman
(1980), de Adrian Cronauer in Good Morning, Vietnam (1987); inazonta el xe stà
anca el profesor John Keating ne Dead Poets Society de Peter Weir (1989), Peter
Pan in Hook de Steven Spielberg (1991), el popà travestìo da gègia in Mrs.
Doubtfire de Chris Columbus (1993), e uno dei protagonisti in Insomnia (2002) de
Christopher Nolan. Manco de rimàrco nel complesso l'atività dei ultimi ani, dove
ch'el gà recità mazormente in comedie de minor sucesso.

Vinsidor de un Oscar (1998) so 4 nomination, in un mucio de film el gà dotà
darente a grandi star (Robert De Niro, Dustin Hoffman, Jeff Bridges, e Al
Pacino), riussindo co' eficacia e mostrando de aver inate doti istrioniche.

El nasse a Chicago, ne l'Illinois, el 21 de lujo 1951 in una fameja che stava
ben; so pare, Robert Fitzgerald Williams (1906-1987), gera un dirigente de ła
Ford Motors del Midwest de orìzeni inglexi, gallesi e irlandexi; so mare, Laura
McLaurin Smith (1922-2001), jera 'na modèła nassùa a Jackson (Mississippi) da
'na fameja de łontane orìxeni fransexi.

De natura sołitaria, da bòcia el se dedica soratuto ai studi e al spor. El
cresse a Bloomfield Hills, nel Michigan (frequenta ła prestigiosa Country Day
School).

'Ntel 1967 ła famegia Williams se trasferisse in Całifornia, dove Robin se
diploma 'ntel 1971: El se iscrive, quindi, a ła facoltà de siense połiteghe al
Claremont Men's College, indove scominsia ła so passion par el teatro. Sbandonài
i studi, el se iscrive al prestigioso istituto di recitazion dramatica,
Juilliard School de New York, co' John Houseman come mestro. El se deferenzia
come mimo, davagnando i primi primi schèi co' alguni spetacołi. El s'à diplomà
'rente ła Juilliard, Williams torna in Całifornia, a San Francisco, e taca ła
carièra de ator de comedie a teatro. 'Ntel 1976 el supera un importante provìn e
drìoman el conpare anca The Richard Pryor Show.

'Ntel 1977 Garry Marshall ghe propone el ròło de Mork, un simpatico alieno,
protagonista de ła serie tełevixiva Mork & Mindy (spin-off trato da 'naltra
famosa serie tełevisiva, Happy Days). El personaxo, interpretà dal 1978 al 1982,
ghe dà la possibiłità de vegnir conossùo da un publico internasionałe,
stanpandose in maniera indelebile ne ła memoria de milioni de tełespetadori. El
carateristico sałudo del personazo, che compariva infra i terestri slargando i
dèi e disendo "Na-no Na-no" deventa un tormenton.

A partìr dai ani setanta e par tuti i ani otanta, Williams interpreta numarose
stand-up comedy e tre episodi speciałi deła comedia de l'HBO Off The Wall
(1978), An Evening with Robin Williams (1982), e Robin Williams: Live at the Met
(1986). I so laòri standup xe stà un mucio inporanti per la so carièra, come che
gà po' mostrà el so one-man show (anca su DVD) Robin Williams Live on Broadway
(2002). El xe stà votà 13° ne ła lista de ła Comedy Central's intra i 100 più
grandi stand-up de tuti i tempi.

Al çinema, uno dei primi ròłi sinematografici de rimarco xe 'ntel 1980 in Popeye
de Robert Altman. L'ano drìo, in conpagnìa de Glenn Close, recita in The World
According to Garp: in questo film Williams se simenta in t'una vasta gama de
variazion mimiche e vocałi.

Slansà da sta segonda esperiensa, el otien la consacrazion a Hollywood nel 1987
co' Good Morning, Vietnam de Barry Levinson, indove el xe Adrian Cronauer,
miłitar 'merican che łavora come deejay per la radio de l'esercito statunitense,
scoltàda tuti i zorni dai soldài impegnài in Vietnam. Williams, łibaro de
inprovisar, riseve ła prima nomination ai Oscar; no'l vinse l'Oscar, ma se
agiudica comunque un Golden Globe.

Drìoman, 'ntel 1989 el xe protagonista de Dead Poets Society (segonda nomination
ai Oscar): 'ntel film de Peter Weir, Williams interpreta el ròło del profesor
John Keating, tegnìso e revołusionario, fora dai schemi in un liceo "vecio
stiłe" e conservator. Grasie a sta interpretasion, in un ròło non comico, l'ator
se consacra anca ai òci de ła critica che continua a vederlo cofà un comediante
per film de xenere.

Segue altri film de bon sucesso: darente Robert De Niro in Awakenings (1990) el
interpreta ła parte del dotor Malcolm Sayer, mentre 'ntel 1991 xe un professor
de storia medieval colpìo da un folia lucida in The Fisher King.

'Ntel 1991 el xe un Peter Pan cressùo in Hook de Steven Spielberg, mentre l'ano
drìo, 'ntel 1992, el xe Leslie Zevo, l'ecentro propretario de 'na particołar
fabrica de zogatołi in Toys.

Nel 1993 el conquista el publico de grandi e picenini nel divertente e duplice
ròło de papà e colf in Mrs. Doubtfire, mentre do ani dopo el xe stà protagonista
de Jumanji.

Famoso par le so abilità de improvisazion e impersonificazion, le so performance
xe spesso travolte da un humour inxegnoso e vełoce. Segondo el comento contegnùo
nel DVD di Aladdin de ła Disney, in cui ghe gà dà ła vose al Genio, la mazor
parte dei diałoghi xe stài improvisài.

Intra i sucesi dei ultimi ani ghe xe Good Will Hunting, del 1997, in conpagìa de
ła xovene star emergente Matt Damon, grasie al quało el vinse ła statuetta come
"mejo ator protagonista", e 'l film fantasy What Dreams May Come.

El continua a saver alternar parti comiche, come 'ntel film de fantasia e
animasion de ła Disney Flubber, a ròłi seri e impegnà, come nei film
sentimentałi e dramatici Patch Adams, Jakob the Liar e Bicentennial Man.

Drìoman Williams interpreta anca ròłi più scònti, come in Death to Smoochy, One
Hour Photo (indove el xe un comeso de un centro centro fotografico, bonàto ma
'stremaménte soło e morboxamente afesionà ai so clienti, che, dopo esser stà
licensià, va fòra de zagoła), Insomnia, The Final Cut e The Night Listener, un
thriller su un spetacoło radiofonico che fa creser 'na amiçisia co' un putèło
che podarìa non esistèr.

'Ntel 2006 el xe ła stèła de çinque film, tra cui Man of the Year, e 'l xe
l'ospite a sorpresa nel Nickelodeon Kids' Choice Awards. El xe anca aparso in un
episodio de Extreme Makeover: Home Edition che xe stà trasmeso el 30 zemaro del
2006.

El xe stà ciamà da Chris Diamantopoulos par el documentario par tv, Behind the
Camera: The Unauthorized Story of Mork & Mindy (2005) che scominsia co' l'arivo
de l'ator a Hollywood come comediante insìn quando el xe stà sielto par el ròło
de Mork. Ne ła trasmision tełevisiva statunitense Inside the Actor's Studio, Al
Pacino gà dichiarà che Williams xe uno dei so atori preferìi. 'Ntel 2011 el xe
testimonial insieme a so fìa Zelda del videoxogo The Legend of Zelda: Ocarina of
Time 3D per la piataforma Nintendo 3DS e de The Legend of Zelda: Skyward Sword
par Nintendo Wii.

Nei ani otanta, Williams gà fato uso de cocaina, e gera stà presente a ła
tragica seràda quando John Belushi, so grando amigo, gà perso ła vita, copà da
'naoverdose. Modèl:Cn.

Williams xe stà grando amigo de l'ator Christopher Reeve, co' el qual gà
condivixo i ani de studio a ła Julliard School de New York. 'Ntel 1995 Reeve gà
avùo un incidente a cavało che lo gà rexo tetraplegico e in sta ocasion Williams
xe stà un mucio generóxo co' l'amigo contribuìndo 'conomicamente a l'asistensa
medica e a łe riserche so ła małatìa .

Drìo diese ani de matrimonio, 'ntel 1988 el gà divorsià da so mugèr Valerie, da
ła quała el gheva avùo Zachary, quando i xornałi gà rivełà 'na so rełasion co'
Marsha Garces, ła tata de so fio. 'Ntel 1989 el gà spoxà Marsha, da cui el gà
avùdo do fiòłi. Co' Marsha el gà creà 'na pròpia conpagnìa de produsion, ła Blue
Wolf. 'Ntel 2008 i do anuncia de non esser più sposà. El 23 otobre 2011, l'atore
s'à sposà per la tersa volta co' Susan Schneider, 'na graphic designer conosùa
'ntel 2009.

'Ntel marso del 2009, dopo aver avùo un małàno, el gaveva dovesto rimandàre
quatro date del so one-man show Weapons of Self-distruction ("Armi di
autodistruzione"). Le so condizion se gaveva grevàe insìn quando el 5 marso xe
stà recetà in terapia intensiva in t'un ospeàl de Miami. Anca se un fià megiorà,
l'11 marso l'ator subìsse 'na operasión de sostitusión de ła valvoła aortica e
riparasion de ła valvoła mitrałe co' na valvoła de tesùo animàłe..

L'11 de agosto 2014, Williams xe stà scoverto sensa vita dai ghebi del fogo ne
ła so carbona de Paradise Cay in Całifornia ałe 12:02, e dichiarà morto do
minuti drìo. El medego legałe gà atribuìo o in via dubitativa ła cauxa del
deceso ad asfisìa per sospeto suicidio. Ne łe ore drìo ła pua gà dichiarà che
l'ator se ga copà picandose co' na sintùra. El corpo de l'ator xe stà cremà e łe
senari sparpagnàe ne ła baia de San Francisco el 12 agosto. Pochi xorni drìo ła
desconparsa de Williams, l'ultima mugèr Susan Schneider gà revełà che l'ator
gavea de recente descoverto de esser afeto dal morbo de Parkinson.



https://vec.wikipedia.org/wiki/Republiche_marinare

La definizion de Republiche marinare la se dopara in relazion a zerte sità
costiere (de la penisola italiana ma anca no), che tra el X e el XII secolo le
ga godesto de un periodo de prosperità economica par via de la so atività
comercial, in te un quadro de larga autonomia politica. In genere, la definizion
la se riferise in particolar a quatro sità italiane: Amalfi, Genoa, Pisa e
Venexia.

Oltre a ste quatro chi, che le xe le pi famose, ghe xera anca altre sità che le
godea a la stessa maniera de l'indipendenza (con un goerno autonomo soto forma
de republica oligarchica, un so scheo, un so esercito, etc.), le gavea partesipà
a le Crociate, le gavea na flotta de navi e la gavea fònteghi (cioè
boteghe-magazini dove vendar le merci) nei vari porti del Mediteraneo, e par
tuti sti motivi le pode esar ritegnue anca lore republiche marinare. Fra ste
chi, ghe xe Gaeta, Ancona, Ragusa e Noli.

La ripresa economica che se ga vu in Europa intorno a l'anno mille, conpagnà con
l'insicurezza de le vie de comunicazion interne par via de tera, la ga fato sì
che le rotte comerciali prinsipai le se svilupése longo le coste del Mar
Mediteraneo. In sto contesto, l'indipendenza senpre pi granda assunta da alcune
sità de mar la le ga portà a verghe un ruolo de primo piano nel senàrio europeo.

Ste sità qua, che le jera esposte a le incursion dei pirati, soratuto i
Saraceni, le sà atrezà in maniera autonoma par la so difesa, costruendo dele
grande flotte da guera, e le xe sta bone nei secoli X e XI de passar a
l'ofensiva, sfrutando le rivalità tra la potenza maritina bizantina e quela
islamica, con le quali le sà messo in lotta par el controllo del comercio con
l'Asia e l'Africa e de le rotte mediteranee.

Par quel che riguarda le istituzioni, le sità le ga formà dei goerni autonomi
republicani, espression de la classe mercantile che l'era la ciave de la so
potenza. La storia de le Republiche marinare la se fa su sia col scuminsio de
l'espansion europea verso Oriente, sia co le origini del moderno capitalismo,
inteso come sistema mercantil e finanziario. I marcanti de le republiche
marinare italiane i doparava schei conià in oro, in disuso da secoli, e i ga
messo a punto nove operazion de canbio e de contabilità. I ga inoltre incorajà i
progressi tecnologici ne la navigazion, che la jera el suporto fondamental par
la crésita de la richeza mercantil.

Le Crociate le ga oferto l'ocasion par le so mire espansionistiche. Venezia,
Amalfi, Ancona e Ragusa le jera zà inpegnà nei tràfici col Levante, ma con le
Crociate el fenomeno l'è aumentà: mijari de italiani de le Republiche i è 'ndà
in Oriente, metendo su basi, scali e stabilimenti comerciali. Sti sentri
mercantili italiani i gavea anca na granda influenza politica a livel locale:
difati i marcanti i metea su, do che i gavea i so afari, dele asociazion de
caratere corporativo, che zercava de farse dar dai goerni stranieri dei
privilegi giurisdizionai, fiscali e doganali, dentro de un preciso quadro
politico: xe nato cussita varie signorie personali.

La storia de le varie Republiche marinare la xe molto varia, e se pol capirlo se
se pensa a quanto le xe ndà vanti: Venexia, Genoa, Noli e Ragusa le ga vu na
vita longa asè, che superando el periodo medieval, la riva fin a le soglie de
l'età contenporanea, quando tuto el sistema dei Stati italiani e europei l'è sta
butà par aria da le guere de Napoleon. Altre republiche le ga vu anca quele na
vita 'bastanza longa, restando lìbare fin al Rinasimento: le xe Pisa, che la xe
passà soto el dominio de Firenze nel 1406, e Ancona, che la xe passà soto el
Stato de la Cesa nel 1532. Amalfi e Gaeta inveze la ga perdesto la so
indipendenza presto asè: la prima nel 1131 e la seconda nel 1140; entranbe
conquistà dai Normanni.

Amalfi, fòrsi la prima de le Republiche marinare che xe rivà a verghe
n'inportanza de primo piano, la gavea svilupà scanbi intensi con Bisanzio e co
l'Egito. I marcanti amalfitani i ga tolto ai Arabi el monopolio dei comerci
mediteranei e i ga fondà nel X secolo basi mercantili ne l'Italia meridional e
in Medio Oriente. Ad Amalfi i ga inventà anca la bussola, strumento fondamental
par la navigazion e che el se dopara 'ncora desso.

Tra le testimonianze piasè inportanti de la grandeza de Amalfi, ghe xe le Taole
Amalfitane, un codice che el rancurava le norme del dirito maritimo, restà
valido par tuto el medioevo.

Amalfi nel 1137 la xe stà sachegià dai Pisani, in un momento in cui l'era
indebolìa da catastrofi naturali (gravi inondazioni) e da l'annession al regno
normanno. Dopo la conquista da parte dei Normanni, xe scuminsià na rapida
decadenza e la xe stà sostituìa nel so ruolo de potenza mercantile da Napoli.

Genoa la jera risorta ai scuminsi del X secolo, quando - dopo la distruzion de
la sità par mano dei Saraceni - i so abitanti i ga ripreso la via del mar.
L'inportanza de la so flotta la gato fato guadagnar el riconosimento, da parte
del sacro romano inperador, de le rivendicazion autonomiste in materia
legislativo-consuetudinaria ed economica.

L'aleanza con Pisa la ga parmesso la liberazion del toco osidental del
Mediteraneo dai pirati saraceni, con la riconquista de Corsica, Sardegna, Isole
Baleari e Provenza.

Na nàsita del goerno genovese la xe avegnù con la costituzion de la "Compagna
Communis", riunion de tuti i consorzi comerciali de la sità (ciamà apunto
Compagne), a cui ga aderìo anca i nobili feudatari de le val limitrofe e de le
riviere.

Le fortune del comune le xe aumentà un bel po' grazie a la partesipazion a la
prima crociata: le comunità genovesi che s'avea piazà in tante località de la
Tera Santa la ga aquisìo grandi privilegi. L'apice de la fortuna genovese el se
ga vu nel XIII secolo con la stipula del Tratato de Ninfeo (1261) con
l'inperador bizantin Michele VIII Paleologo, con cui ai Venexiani ghe vegnea
inpedìo l'accesso ai stretti che porta al Mar Negro. Póco dopo vien sconfita na
olta par tute Pisa ne la batalia de la Meloria, nel 1284.

Nel 1298, i Genovesi i ga inoltre batùo la flotta venexiana rente l'isola
dàlmata de Curzola: durante el scontro vien ciapà prigioniero el venexian Marco
Polo, che durante la so prigionia a palazzo San Giorgio a Genova el ghe detta a
Rustichello da Pisa, so conpar de cella, el resoconto dei so viai. El dominio
dei mari el xe restà ne le mane de Genoa par zirca setant'ani, fin al seconda e
ultimo grande scontro con Venexia, la Guera de Ciosa nel 1372, finìa co la
vitoria dei venexiani, che cussita i ga riconquistà definitivamente el dominio
sui commerci par l'oriente.

Dopo la trista parentesi quatrozentesca, segnà da pestilenze e dominazion
straniere, la sità la ga vissùo el so momento de massimo splendor a partir da la
liberazion par man de Andrea Doria nel 1528 e par tuto el secolo seguente,
finché la vecia aristocrazia la ga mantegnesto na sostanziale vitalità in ànbito
sopratuto economico. La Republica, su la quale gavea butà l'ocio le pi grande
potenze vizine come la Francia e el ducato de Savoia, la xe sta sotomessa da
l'arivo de Napoleon nel 1805 e unìa nel 1815 al Regno de Sardegna, che el ghe
n'a desfà definitivamente l'economia e el ga provocà l'emigrazion de le mejo
maestranze e de gran parte de la popolazion rurale verso le Meriche.

Nel 1016 Pisa e Genoa, aleà tra de lore, la ga sconfito i Saraceni ciapando la
Corsica e la Sardegna, oltre a tor el controlo del Mar Tireno. Un secolo dopo le
ga delibarà le Baleari; sta spedizion la xe sta zelebrà nel "Gesta Triumphalia
per pisanos" e in te un poema epico, el "Liber Maiorichinus", conposti nei ani
1113-1115.

Pisa, che a chel'epoca la se afaciava sul mar, a la foce de l'Arno, la xe rivà a
l'apice del so splendor tra el XII e il XIII secolo, có le so navi le controlava
el Mediteraneo osidental.

La rivalità tra Pisa e Genoa l'è aumentà nel XIII secolo fin a sfogar ne la
batalia naval de la Meloria (1284), che la ga segnà el scuminsio del declino de
la potenza pisana, che la ga dovesto rinunciar a la Corsica e darghe a Genoa un
toco de la Sardegna (1299).

La potenza de Venexia, dita anca la Serenissima, la xe nata dal svilupo dei
raporti comerciali con l'Inpero Bizantin, de cui formalmente la fasea
inizialmente parte, anca se in realtà la jera sostanzialmente indipendente.
Venexia la xe restà anca in seguito aleà de Bisanzio ne la lotta contro Arabi e
Normanni.

Intorno all'anno Mile la ga scuminsià la so espansion ne l'Adriatico, batendo i
pirati che i ocupava le coste de l'Istria e de la Dalmazia e metendo la region e
le so sità prinsipai soto el so dominio.

La xe rivà al massimo de la so potenza ai primi del Dosento, dominando i trafici
comerciali nel Mediteraneo e con l'Oriente.

Durante la quarta crociata (1202-1204) la so flotta la xe sta determinante ne la
conquista de le isole e de le località maritime comercialmente piasè inportanti
de l'inpero bizantin. La conquista dei porti de Corfù (1207) e de Candia (1209)
la ga garantìo un comercio che se stendea a Levante, e el rivava fin a la Siria
e a l'Egito. A la fine del XIV secolo, Venexia la xera devegnùa uno dei Stati
piasè siori d'Europa.

El so dominio nel Mediteraneo oriental nei secoli sucessivi el xe sta menazà e
conpromesso da l'espansion de l'Inpero Otoman in quele stesse aree, nonostante
la granda vitoria naval ne la batalia de Lepanto del 1571 contro la flotta
turca, conbatùa insieme a la Lega Santa.

Ancona la xe deentà libaro comune a la fine de l'XI secolo, e la ga dovù
scontrarse pi olte co i inperadori de Germania, che i volea sotométarla. Nel
1174 l'inperador Federico Barbarossa, aleà coi venexiani, el ga asedià la sità,
che però la ga resistìo gajardamente. Xe tacà cussita un gran periodo de flòridi
comerci co l'Oriente, durà fin al Zinquezento, durante el quale la sità la ga
mantegnesto senpre la forma republicana, trane un periodo de ocupazion da parte
dei Malatesta de Rimini dal 1348 al 1383. L'indipendenza anconitana la xe finìa
nel 1532 con la conquista da parte de papa Clemente VII.

La Republica de Noli (che la se fasea ciamar Quinta Republica Marinara) la xe
nata nel 1192, e fin da subito la xe stà aleà coi Genovesi, seguendo senpre le
sorti de Genova fin al 1797.

A Gaeta inveze xe nato zà nel 917 un Dogado autonomo, nominalmente sotoposto al
Sacro Romano Inpero e goernà da la fameja dei Gaetani o Caetani. El periodo de
splendor de la sità el xe durà par do secoli, fin a la conquista normanna nel
1140.

Ragusa, fondà dai bizantini nel VII secolo, la xe stà soto i venexiani nel
periodo dal 1205 al 1358, quando la sà goadagnà l'indipendensa profitando de na
guera tra Venexia e l'Ongaria. Nei secoli XV e XVI la xe rivà al so apogeo,
garegiando coi venexiani par el controlo dei trafici ne l'Adriatico, dopodiché
xe scuminsià la decadenza, e Ragusa le xe restà indipendente ma come vassallo de
l'Inpero Otoman, fin a l'ocupazion austriaca nel 1798.

Verso la fine del XI secolo xe tacà la prima crociata in Terasanta par
iniziativa del pontefice Urbano II, sostegnesta da le predicazion de Pietro
l'Eremita. Venexia la xe intervegnùa ne le vicende de la crociata quasi
simultaneamente a Pisa e le do Republiche le xe entrà subito in concorenza tra
de lore. Ne le aque de Rodi se ga quindi scontrà l’armata naval venexiana del
vescovo Eugenio Contarini con quela pisana de l’arcivescovo Daiberto.

Pisa e Venexia le ga entranbe jutà l'esercito comandà da Gofredo de Buglione a
vénzar l’asedio de Gerusaleme. La spedizion pisana, dopo sto fato, la xe restà
in Terasanta: l’arcivescovo Daiberto el xe devegnesto el primo patriarca de
Gerusaleme e el ga incoronà Goffredo primo re cristian de Gerusaleme. Al
contrario de quanto ga fato Pisa, la partesipazion de Venexia a la prima
crociata la xe finìa in pressia, probabilmente parché a lori ghe interesava pi
che altro controbilanciar l’influenza pisana e genovese ne le terre del Levante.

Ma i raporti tra Pisa e Venexia no i xe senpre sta caraterizà da l’antagonismo.
Difati le do republiche, nel corso dei secoli, le ga stipulà diversi acordi coi
quali vegnea stabilìe le zone de influenza e de azion de Pisa e de Venexia, in
modo tale da no intralciarse una co l'altra. El 13 otobre 1180 el doxe de
Venexia e el rapresentante dei consoli pisani i ga firmà un acordo per la non
ingerenza reciproca i tei afari adriatici e tirenici e nel 1206 Pisa e Venexia
le ga concludesto un tratato in do che se ribadea le rispetive zone de
influenza.

Nel 1494-1509, durante i avenimenti relativi a l’asedio de Pisa da parte de
Firenze, la Serenissima, seguendo la so politica che volea asicurar la “libertà
d’Italia” con l’eliminazion de ogni intervento straniero ne le tere italiane,
l'era corsa in socorso dei Pisani che i zercava de salvare la so republica da
l’agression de Firenze, che no l'era sta osteggià da Carlo VIII, sovrano de
Francia, presente in Italia col so esercito.

I raporti tra Genova e Venezia i xe sta squasi senpre de forte ostilità e
concorenza, sia economica sia militare. Ai primi del XIII secolo le ostilità le
se limitava a singoli atti de pirateria e a conbatimenti isolà. Verso el 1218 le
Republiche de Venexia e de Genoa le se metea dacordo par far finir le atività de
pirateria con la garanzia de tutelarse una con l'altra, mentre ai Genovesi ghe
vegnea garantìa la libartà de trafico ne le tere de l’inpero oriental, un marcà
novo dove se ciapava ben.

La crisi tra le do Republiche la xe s-ciopà co na violenza inpresionante con le
vicende avegnùe a San Zuàni d’Acri par el possesso del monastièr de San Saba che
i Genovesi i ga ocupaà nel 1255, inviando subito dopo le ostilità col sachegio
del quartier venexian e la distruzion de navi fèrme nel porto. La Serenissima
prima la se ga messo dacordo con Pisa stipulando n’aleanza a difesa dei comuni
intaressi ne la region, dopo la xe passà al contrataco butando zo el monastièr
fortifegà de San Saba. I Genovesi e el regente del Principato cristiano de
Siria, el baron Filipo de Montfort, i xe dovui scapar via da de lì.

N'ano pi tardi le tri potenze maritime le sa scontrà de novo ne le aque davanti
San Zuàni d’Acri. Squasi tute le galee genovesi le xe sta afondà, e
milesetezento fra conbatenti e marinai i ga perso la vita. I Genovesi i ga
risposto fasendo nove aleanze ne la region. Sul trono de Nicea regnava Michele
VIII Paleologo, che el volea riconquistarse co le arme le tere che le jera
apartegnùe a l’Inpero Bizantin. Donca el so disegno espansionistico e quelo
genovese i se catava a maraveja. La flotta e l’esercito niceni i ga 'sedia e
conquistà Costantinopoli, fasendo cascar l’Inpero Latin d’Oriente che l'era nato
gnanca sesant'ani prima par opera dei venexiani e dei crociati. La Republica de
Genova la ga quindi sostituìo quela de Venexia nel monopolio dei comerci coi
teritori del Mar Negro.

Sto periodo de guere tra Genova e Venexia el sa sarà con la Batalia de Curzola
nel 1298 (venta da Genoa), durante la quale xe sta ciapà prigioniero, oltre al
doxe venexiano Andrea Dandolo, anca Marco Polo. I prigionieri i xe sta incadenai
ai remi come se fase a quei tenpi, ma el doxe par no vegner umilià rivando a
Genoa messo cussita, el ga preferìo coparse batendo la testa pi olte sul remo.
Un ano dopo le do Republiche le ga firmà la pase a Milan.

Verso la fine del XIV secolo, la granda isola de Cipro, goernà da la signoria de
Pietro II de Lusignano, la jera sta ciapà dai Genovesi, e Andronico Paleologo el
gavea dato a Genova l'isoleta de Tenedo, inportante scalo longo la rotta del
Bosforo e del Mar Negro, non rispetando la precedente concesion fata da so pare
a favor de Venexia. Ste do robe le ga fato sì che tachese de novo le ostilità
tra le do Republiche marinare.

El conflito el xe sta dito guera de Ciosa, parché i Venexiani, dopo na prima
vitoria, i xe sta batui a Pola dai Genovesi, che i ga ocupà Ciosa e messo
l'asedio a Venexia. I Venexiani, però, i xe sta boni de metar in pié na nova
flotta e de asediar a so volta i Genovesi a Ciosa, finché sti qua no ghe tocà
aréndarsi (1380). La guera la sa concluso quindi a favor de Venexia con la pase
de Torin de l’8 aprile 1381.

Ste do Republiche marinare le ga vu molti scanbi, par via de la so posizion nel
Tireno. A l'inizio, i 'ndasea dacordo e i xera aleà insieme par afrontar
l'espansion araba, senpre pi minazosa. In seguito, però, sà scadenà le rivalità
par dominar ne la parte osidental del Mediteraneo.

Amalfi, zà da la metà dell'XI secolo, la gavea perso la conpleta autonomia, anca
se la continuava i propri scanbi comerciali godendo de na anpia (almanco in sto
periodo) autonomia 'ministrativa. Soto de la protezion del normanno Guglielmo,
terzo Duca de Puglia, i aministratori de Amalfi i ga ragiunto un bon acordo
comerciale, ne l’otobre 1126, con la vizina Pisa, con el scopo de laorar insieme
ne la tutela dei comuni interessi nel Tireno. Sto acordo l'era fruto de
n'amicizia, con la Republica toscana, che la durava ormai da decenni. Amalfi,
però, non la gavea un esercito suo che el defendesse i intaressi dei comercianti
amalfitani. Par sto motivo le navi de Amalfi no le xe inpegnà tanto spesso in
azioni militari contro altre Republiche marinare. A un zerto punto Pisa la ga
roto l’accordo con Amalfi e la ga atacà la sità de la costiera el 4 agosto 1135,
nel contesto de la guera che vedea inpegnà el papa Innocenzo II e el novo
inperador Lotario II (e con lori le Republiche de Genoa e de Pisa) contro el
normanno Ruggero II d’Altavilla che el controlava el teritorio de Amalfi. Sta
guera la xe finìa favorevolmente par Ruggero II, che el sa visto riconossiùi i
so diriti sui teritori de l’Italia meridional. Amalfi la ga perdesto anca la so
autonomia politica.

La competizion comerciale tra Venexia, Ancona e Ragusa la jera ciossa, parché le
se affaccia tute tri sul mar Adriatico. In pi de na ocasion le xe rivà a uno
scontro aperto. A Venexia, che la savea de èsar pi forte economicamente e
militarmente, no ghe piasea verghe la concorenza de altre sità marinare proprio
ne l'Adriatico. Tanti porti adriatici i xera soto el dominio de la Serenissima,
ma Ancona e Ragusa le mantegnea la so indipendenza. Ste due republiche, par no
darghela vinta a la republica veneta, le ga streto ripetute e durevoli aleanze.



https://vec.wikipedia.org/wiki/Pennsylvania

Ƚa Pènsilvània (in inglexe scolta▶[?·info], IPA//ˌpɛnsᵻlˈveɪnjə/) ƚa xe un stato
de ƚi Stati Unìi nordorientaƚi. Ƚa confina a nord co el stato de Nòva Iòrc, a
est co cheƚo de Novo Žersi, a sudest co cheƚo de Dèƚauer, a sud co cheƚo de
Mèriƚend, a sudovest co cheƚo de Virginia Osidental, e a ovest co cheƚo de
Ohàio.

El teritorio el xe formà a nordovest da ƚa banda pi'setetrional de el altopian
de ƚi Monti Apaƚaci, deƚimità a ƚi riƚievi de el Alllegheny Front. Pi' a est se
pasa a el penepian de ƚa Appalachian Valley, daspò se cata ƚi Monti Axuri, ƚa
banda coƚinar de el Pedemont e ƚa pianura costiera atlàntega, int'el canton
sudoriental.

I fiumi prinsipaƚi ƚi xe el Dèƚauer, che el segna el confin oriental, el
Susquehanna e el Ohàio, che el nase cua da ƚa confluensa de Allegheny e
Monobgamela.

El clima el xe in bona parte umedo continental co istà calda (par Köppen Dfa), a
el sudest se pasa a umedo subtropegal (par Köppen Cfa).

Cavedal de ƚo Stato ƚa xe ƚa sità de Èrisburg; ƚe sità pi' grande ƚe xe
Philadelphia, Pittsburgh



https://vec.wikipedia.org/wiki/Os%C3%ACgeno

L'osìgeno el xé l'ełemento chìmego de ła tabeła periòdica dei ełementi, chel ga
come sìnboło O e come nùmaro atòmego 8. El nome el vien fóra dal greco: οξύς
(oxys) (àsido più ła raìxa γεν che ła signìfega "xenerar":na volta infati se
pensava chel fuse łu a dar caràter àsido a determinae sostanse. L'ełeménto el xé
comun e el se cata non sóło su ła Tera ma en tuto l'universo. L'osìgeno łìbero,
come ghe ło se cata su ła Tera, el xé instàbiłe drio ła termodinàmega, mal
existe grasie al'asion de ła fotosìntexi de łe piante. L'osìgeno el xé
l'ełeménto chìmego più comun de ła crosta terestre, parché el xé a ocio el 47%
de ła masa, méntre 'ntel'atmosfera el xé en persentual del 21%.

L'osìgeno el xé stà scoverto dal farmasista svedéxe Karl Wilhelm Scheele 'ntel
1771, ma ła sóa scoverta ła vegnéva reconosùa prèstio, e queła miga conpagna
fata 'ntel 1774 da Joseph Priestley ła ga tólto magior recognision pùblica.
'Ntel stéso an Antoine Laurent Lavoisier el ga dà el nome al'elemento, ma soło
'ntel 1777, Scheele el ga reconosuo l'osìgeno come na componénte del'aria. 'Ntel
1781 Antoine Lavoisier el ghe ga stabiłio ła funsion vital par i fenòmeni de
respirasion e de bruxada.

A tenperasura e presion standard, l'osìgeno el se cata en fórma de gas costituio
da dó àtomi O2 (nùmaro CAS: Modèl:CAS). Sta mołècoła qua ła xé un importante
parte del'aria fata da łe piante traverso ła fotosìntexe, e ła xé fondamental
par ła respirasion dei èseri vivénti. Da soło el saria anca ris-cióxo par tuto:
ła sóa granda capasità de bruxar ła xé łimitada da ła magior prexénsa de azoto
(cusì stàbiłe chel squaxi nol reagise) 'ntel atmosfera.

L'osìgeno łìquido e queło sòłido i ga cołor turchin e i xé tuti i dó vèro
paramagnètisi. Par exister i ga bexogno de base tenperadure e alte presion.



https://vec.wikipedia.org/wiki/Os%C3%A8ano_Pas%C3%ACfego

L'Osèano Pasìfego, el xe el pì grando osèano del mondo, l'ocupa sirca on terso
de ła superfsie terestre.

El confina a sudovest co el continente austrałian, a ovest e nordovest co el
continente axiatico (Penìxoła Indosinexe, l'Arsipełago de ła Sonda, Arsipełago
de łe Fiłipine, Arsipełago Giaponexe, Arsipełago de łe Curiłi), a nord co el Mar
Giazzal Artego, a est co el continente mèrican (a nordest co la Mèrica del Nord,
a sudest co la Mèrica del Sud), a sud co el continente antartico .

El meridian 147°E ło separa a ovest da l'Osèano Indian, cheło 67°W ło separa a
est da l'Osèano Atlàntego. El łimite osidental del'osèano in Indocina el xe in
xènare meso visin aò Streto de Małaca.

El se estende da nord a sud par sirca 15.500 chiłometri, dal mar de Bering 'nte
ł'Artico fin ai marxeni giasà del mar de Ross inte ł'Antartide. Ła magior
łarghesa in senso est-ovest ła se cata a sirca 5 gradi de łatitudine nord, co
'na distansa de 19.800 chiłometri da ł'Indonexia ałe coste deła Cołonbia.

El łogo pì basso de ła superfisie terestre el se cata 'ntel Pasìfego, visin ła
fosa de łe Mariane.



https://vec.wikipedia.org/wiki/Os%C3%A8ania

Ła Osèania (da 'l fransexe océan, osèano) el xe un continente de ła Tera. El xe
dełimità da 'ł Osèano Indian a ovest e da 'ł Osèano Pasìfego a sud, est e
nordest; a nordovest invese el xe in contato co ła Axia.

Ła se desviłupa a caval de el emisfero oriental a ovest e de cheło osidental e
est, inte łe łatitudini ecuatoriałi e in chełe tropicałi austrałi. Łi so punti
estremi łi xe a nord ła ìxoła Midway, a sud łe ìxołe ìxołe Macquarie , a ovest
ła ìxoła Dirk Hartog e a est ła ìxoła de Sala y Gomez; ła se estende donca par
sirca 85° de łatitudine e 142° de łongitudine.

Ła xe granda sirca 9 miłioni de km² , ła maxor parte de ła so superfisie (sirca
85%) ła xe raprexentada da 'na masa ugnoła (ła Austrałia); łe ìxołe pi' grande
łe xe ła Nova Guinea, ła Ìxoła de 'l Nord e ła Ìxoła de 'l Sud de ł'arsipełago
de ła Nova Xełanda, ła Tasmania, ła Nova Britania inte łe Bizmarc, Viti Łevu
inte łe Fiġi, Hauài int'el omonimo arsipełago e Buganvił inte ł'arcipełago de łe
Sałomone.

Ła masa continental prinsipal ła xe pitosto conpata, incixa in modo
significativo soło che da ła Gran Baja Austrałiana a sud e da el Golfo de
Carpentària a nord, che ła separa da ła Nova Guinea che se cata a nord; ła
penìxoła pi' inportante ła xe ła Penìxoła de Cao Iorc, al nord est de ła
Austrałia. A est de ła Austrałia se cata el Mar de Tasman e el Mar de łi Corałi.
A est de ła Nova Guinea se cata el Mar de Bizmarc e el Mar de łe Sałomone.

Ła Osèania ła conprende sia tere emerse che łe se cata so ła crosta continental
de ła Austrałia e de ła Xełandia, sia tere che se cata so ła crosta oseanega, in
particołar łongo varie serie de caene montuoxe sotomarine.

Rispeto a ła masa de ła Austrałia łe caene pi' visine łe xe rełasionae a ła
orogenexi senoxoica, sol bordo de ła crosta continental o osèanega (Volcano,
Marianne, Nova Guinea, Bizmarc, Sałomone, Vanuatu, Nuova Caledonia, Fiġi, Tonga,
Nova Xełanda). Łe caene pi' distanti invese łe xe xenerae da el movimento de ła
crosta oseanega sora de łi ponti caldi (Emperor-Hauài, Sporadi
ecuatoriałi-Tuamotu, Maršal-Gilbert-Tuvalu-Samoa).

Ła Austrałia invese ła prexenta tereni molto pi' antighi. A ovest se cata el
Craton Austrałian Osidental, el Craton Austrałian Meridional e el Craton
Austrałian Setentrional; inte ła porsion oriental se cata basini sedimentari
pałeo-mexoxoici e orogeni pałeoxoici.

Łi łaghi pi' vasti łi xe tuti łaghi sałai de ła Austrałia sentro-meridional,
Kati Thanda e Łago Torrens; intra chełi de acua dolse łi pi' inportanti łi xe el
Łago Murray inte ła Nova Guinea, e Łago Taupo inte ła Ìxoła de 'l Nord.

Łi fiumi pi' inportanti łi xe Sepik, Fly, Mamberano-Tatitatu e Digul inte ła
Nova Guinea, e Murray-Darling inte ła Austrałia oriental. Tra łi fiumi co
andamento iregołar łi pi' łonghi łi xe Cooper Creek-Barcoo e Warburton-Georgina
inte ła Austrałia central, Flinders inte ła Austrałia nordoriental.

In Austałia el interno el xe ocupà da dexerto (se ricorda el Gran dexerto
Vitoria e el Gran dexerto Sabioxo); indando in diression de łe coste se cata
savane alberae a nord e stepe a est; so łe coste setentrionałi e orientałi ghe
xe foresta pluvial, so chełe meridionałi e osidentałi vegetaxion mediteranea. Łe
ìxołe de ła Oséania, conprexa ła Nova Guinea, łe xe caraterixae xenralmente da
ła foresta pluvial o da foreste subtropicałi. In Nova Xełanda se cata invese
foreste tenperae e praterie.

La fauna ła fa parte de łe rejon xoogiografega Austrałiana, inte ła cual łe
bestie pi' significative łe xe łi masupiałi (es. canguri e coała) e łi monotremi
(es. ornitorinchi); intra łi oxei se ricorda łi oxei de el paradixo e łi
Casuariiformes (es. emù e caxuari). La flora ła fa parte de el regno floristego
austrałian e de el regno floristego pałeotropego, inte ła cual łe piante pi'
significative łe xe łi eucalipti, łe acacie e łe banskie. Sendo ła Osèania un
continente caraterixà da grande destirae de acua, se ricorda anca ła ecoregion
marina de ła Gran Bariera Corałina, che ła se desviłupa łongo łe coste
nordorintałi de ła Austrałia.

El paexe pi' grando e anca pi' popoła de ła xona el xe ła Austrałia, co
7.686.850 km² e sirca 23 miłioni de abitanti; cheło co ła densità de popołasion
pi' alta el xe Nauru, co 587 ab/km².

Łe aglomerasion urbane pi' grose łe xe Sidni co 4,6 miłioni de abitanti e
Melburn co 4,2 miłioni de abitanti.

Al dì de ancó ła xe divixa pułitegamente in 14 stati menbri de łe Nasion Unìe, 2
stati ricognosui de łe Nasion Unìe, e vari teritori dipendenti.



https://vec.wikipedia.org/wiki/New_York_(stato)

Nòva Iòrc (in inglexe scolta▶[?·info], IPA/n(ɪ)u ˈjɔ(ə)ɹk/) el xe un stato de ƚi
Stati Unìi nordorientaƚi. El confina a nordest co el Vèrmònt, a est co el
Mèsaċusìz, a sudest co el Canèticat e el Nóvo Žersi (US-NJ), a sudovest co ƚa
Pènsilvània; el ga confini internasionaƚi co ƚa provincia canadexe de el Ontario
a nordovest e co cheƚa de Cebèc a nord. El xe bagnà a sudest da el Osèano
Atlàntego nordosidental, a nordovest da i Grandi Ƚagi de ƚa Mèrica.

A nord se cata de ƚe piane ƚongo ƚa costa de ƚi Ƚagi Erie e Ontario
(Erie-Ontario Lowlands); ƚa banda sentral ƚa xe ocupada da parte de ƚi Monti
Apaƚaci (Platò Allegheny a sud e Monti Adirondack a nord); a sud se cata invese
'na fasa de pianura costiera (Atlantic Coastal Plain). Ƚongo ƚa costa ghe xe ƚe
gran ìxoƚe de Staten Island, Manhattan, e Long Island.

Cavedal de ƚo Stato ƚa xe ƚa sità de Ólbeni; ƚa sità pi' granda ƚa xe Nóva Iorc
altre sità inportanti ƚe xe Buffalo e Rochester.



https://vec.wikipedia.org/wiki/Mar_Tiren

El Mar Tiren (in itaƚian Mar Tirreno, in fransexe Mer Tyrrhénienne) el xe 'na
porxion del Mar Mediteraneo.

El se cata intra ƚe coste de ƚa Corsica e de ƚa Sardeña a ovest, cheƚe de ƚa
penixoƚa itaƚiana a nordest e cheƚe de ƚa Siciƚia a sud. El se coƚega a nord col
Mar Ƚigure, tramite el Canal de Corsica e el Canal de Pionbin, a sudest col Mar
Jonio grasie al Streto de Mesina, a sud comunica col Mar Mediteraneo
diretamente, a ovest tramite ƚe Boche de Bonifacio.

Ƚe so caƚanche pi' grande indando in senso orario e partendo da ovest ƚe xe: el
Golfo de Caƚiari, el Golfo de Orosei, el Golfo de Foƚonica, el Golfo de Taƚamon,
el Golfo de Gaeta, el Golfo de Napuƚi, el Golfo de Saƚerno, el Golfo de
Poƚicastro, el Golfo de Sant'Eufémia, el Golfo de Zoja, el Golfo de Pati, el
Golfo de Termini Imerexe, el Golfo de Casteƚamar.

El sentro del mar xe ocupà dal Basin Tirenico, conposto in parte da piane
abisaƚi ƚisie, al nord se cata el Basin del Giƚio, desisamente pi' picenin.

Ƚe se ciama a indando in senso orario partendo dal nord Teraso Circeo, Teraso
Pontin-Saƚernitan, Basin de Saƚerno, Teraso de Poƚicastro, Basin de Paoƚa, Basin
de Joia, Teraso de ƚe Ƚipari, Basin de Cefaƚù, Basin de Alicudi e Teraso de
Orosei. Ste scarpae ƚe xe solcae da un mucio de incixion, senpre int'el isteso
ordene: Vaƚe de Sivitavecia, Vaƚe de Saƚerno, Canion de Stronboƚi, Canion San
Vito col Canion de Casteƚamar, Canion de San Ƚorenso, Canion de Arbatas, Canion
de Gonone, Canion de Posada, Canion de Caprera.

Ƚa parte meridional del mar ƚa xe ocupada da ƚa porxion somersa de 'na caena de
monti, che forma la Catena dei Elimi, e ƚa Vaƚe deƚe Egadi che prosegue inteƚa
Fosa de Ustica. Anca ƚa parte osidental ƚa xe ocupada da 'na porxion de crosta
sojeta a scurtamento, co formaxion de dorsaƚi verso el Basin Tirenico e solchi
verso ƚe ixole; partendo da sud ƚi xe ƚa Dorsal Carbonara co ƚa Fosa de Caƚiari,
i Monti de Cuira col Teraso deƚa Sardeña, i Monti deƚe Baronie co ƚa Fosa de
Comin, e a l'estremo nord ƚa Fosa Sardo-Corsa, i Monti Etruschi, ƚa Fosa de
Montecristo, ƚa Dorsal de l'Elba e ƚa Fosa Toscana.

Intel mar ghe xe un mucio de riƚievi de orixene vulcanica, serti i xe ixoƚai,
(Monte Cialdi, Monte Verceƚi, Monte Casinis, Monte Sechi, Monte Carnaja, Monte
Magnaghi, Monte Vavilov, Monte Flavio Joia, Monte Issel, Monte Poseidon, Monte
Marsili, Monte Plinio); altri ƚi forma ƚa Catena deƚe Eolie e ƚa Dorsal deƚe
Lipari.

Visto che ƚa piataforma continental ƚa xe presente soƚo intel setor
nordosidental e comuncue ƚa xe poco estexa, ƚe scarpae continentaƚi ƚe parte de
soƚito dexà daƚa costa. Anca se manca de dorsal medio-oseanica el Mar Tiren ga
al sentro de ƚa crosta che ga subio un parxial proseso de oseanisaxion, co nel
Pliocene ƚa se ga stirà par efeto de ƚa rotaxion antioraria de ƚa microplaca
apuƚa. El vulcanismo asocià a sta distension el xe sta particoƚarmente ativo
int'el Pliocene a setentrion, deso el xe ativo inteƚa so parte meridional. Tute
l'area ƚa xe sogeta a sismisità eƚevata, ƚe coste nordosidentaƚi e meridionaƚi
ƚe xe a riscio de zunami.

Ƚa so tenperadura in superfisie ƚa va da 13 °C a nordovest a 14,5 °C al sentro.
Ƚa so saƚinità in superfisie ƚa va da 38,5 a nordovest a 38,2 a sudest, in
fondità el masimo xe de 38,8 a sirca 600 m inteƚa porxion de sudest. Ƚa so
osigenaxion ƚa xe de 5,5-6,0 ml/l in superfisie, el minimo co 4,0 ml/l xe a
sirca 400 m de fondità inteƚa so porxion sudoriental.

Ƚi fiumi pi' inportanti che ƚi se jeta inteƚe so acue ƚi xe el Tevere, l'Onbron
el Ƚiri-Gariƚian e el Volturno.

Ƚe ixoƚe pi inportanti ƚe xe cheƚe de l'Arsipeƚago de ƚe Eoƚie, de l'Arsipeƚago
de ƚa Madaƚena, de l'Arsipeƚago de ƚa Egadi, de l'Arsipeƚago Canpan e de
l'Arsipeƚago Pontin; anca gran parte de l'Arsipeƚago Toscan el xe conpreso al so
interno.

El bagna ƚe coste de l'Itaƚia (rejon de Toscana, Ƚasio, Canpania, Baxiƚicata,
Caƚabria, Siciƚia, Sardeña) e de ƚa Fransa (Rejon de Corsica).

Tra ƚi porti pasejeri se pode ricordar Bastia, Pionbin, Olbia e Sivitavecia,
Miƚaso, Trapani. Tra i porti turisteghi Porto Santo Stefano e Posuoƚi. Tra ƚi
ƚoghi turisteghi se ricorda Castijon de ƚa Pescaja, Ansio, Formia, Is'cia.

No el xe un mar particoƚarmente pescoxo, ƚe aree pi' pescoxe ƚe xe ƚe coste
orientaƚi indove se cata sconbri e aciughe, e cheƚa meridional indove se cata
pesi spada e sardeƚe.



https://vec.wikipedia.org/wiki/Malawi

El Malawi xe no Stato de l'Africa del Sud. El confina co la Tanzania a nordest,
el Mozambico a sudest, e lo Zambia a nordovest.

El Malawi xe diviso in altipiani, Shire a sud e Nyka a nord. El monte pi alto xe
el Mulanje (3002 m), che xe anca el confin meridionale de la Rift Valley.

Non gha sbocchi sul mar ma xe bagná a nordest dal Lago Malawi,, che xe el terzo
lago pi grande de l'Africa. El Lago Malawi cuerze el 25% del paexe e ghe da la
carateristica prinzipal.

El famoso Tippu Tip gavea el control de la region e sera costruio na citá
fortificada par difendarse da le tribù locali. Nel 1891, i britaneghi gha fondá
el protetorato de l’Africa Centrale Britanica, nel 1907 i gha cambiá el nome en
nel Protetorato de Nyasaland.

El primo presidente fu Hastings Kamuzu Banda. Banda l’è stá on presidente
autoritario che no gavea problemi a far copar i opositori. Meso soto presion da
la zente e da i paexi democratici, Banda gha acetá de far on referendum su la
situasion politica del paexe.

El 14 giunio 1994, la majoria de la gente votò par el multipartitismo. N’ano
dopo, el partito de oposision Fronte Democratico Unito (UDF) de Bakili Muluzi
gha vinto le elesioni. El novo governo el gha prepará na nova costitusion.
Muluzi l’è stá rieleto nel 1999. Ne le elesioni del 2004, el candidado a la
presidenza dell'UDF, Bingu wa Mutharika, gha vinto e sa meso subito contro
Muluzi. La crisi politica la continua fin ancò.

La cavedal xe Lilongwe. L'altra çità importante xe Blantyre, che l'era la
cavedal al tempo de la colonia.

In Malawi se cata tante etnie, quasi tute de origine bantu. Le pi grandi xe
chewa nyanja, yao, tumbuka, lomwe, sena, tonga, ngoni, ngonde.

El paexe xe agricolo, ma grandi estenstioni xe utilizá par le te, el tabaco e la
cana da zucaro par l’esportasion. La pesca sul lago Malawi xe na pesca
artigianale, anca se el pexe seco e salá l’è venduo en tuto el paexe. El chambo,
on pexe locale, xe richiesto da la ristorasione e da i hotel turistici rente al
lago.



https://vec.wikipedia.org/wiki/Mahatma_Gandhi

Mohandas Karamchand Gandhi, in devanagari मोहनदास करमचन्द गांधी (Porbandar, 2
otobre 1869 – Nova Delhi, 30 zenaro 1948), el xe sta na inportante guida
spiritual de l'India. Difati i ghe disea anca Mahatma, che vol dir granda anima.
El xe sta uno dei primi a inventar e metar in pratica la dotrina de la
non-violenza e de la disobedienza zivil, come mezo par oporse a l'opresion del
popolo da parte dei goernanti (ne la fatispecie i inglesi, in alora paroni de
l'India).

Nato in te na fameja de comercianti, el sa sposà zoino (a tredes'anni) come
costumava da lori; da so mojer el gavarà quatro fioi. A disnov'anni el ga ciapà
su par ndar a studiar in Inghiltera, dove el xe deentà avocato. Tornà in India
nel 1891, du ani dopo i ga proposto un laoro in Sudafrica, dove el se trasferise
co la fameja. Qua, vedendo che i so conazionali no i gavea nisuna libartà e
nisun dirito, el ga tacà a organizar marce de protesta e atività
propagandistiche, svilupando l'idea del satyagraha, che voria dir "non-obedienza
senza violenza". Cioè lu e i so seguaci in pratica i se rifiutava da far tute
quele robe che i ritegnea lesive de i diriti e de la dignità dei omeni, ma a lo
stesso tenpo no i ametea nesun atto de violenza par rivar a sto scopo. Uno dei
episodi pi famosi de sto periodo xe quando Gandhi el jera in treno, e el
controlor el volea mandarlo in terza classe, co la scusa che l'era un indian.
Gandhi el sa rifiutà, parché lu el gavea un bijeto de prima classe, e quindi el
gavea dirito a viajar in prima classe; e pitosto da ndar in terza el sa lassà
butar zo de peso dal treno.

Nel 1914 el xe tornà in India, dove el xe deentà subito uno dei prinzipali
sostenitori de l'indipendenza dai inglesi, guadagnandose na grandisima amirazion
da parte del popolo. Tra le so iniziative pi famose ghe xe el swadeshi, cioè el
boicotagio de le merci straniere: inveze de cronpar le stofe filà in Inghiltera,
i indù i gavea da metarse el khadi, un vestito de coton fato in casa. Gandhi
stesso el dasea l'esenpio tessendose da solo i vestiti che'l gavea intorno.

N'altro episodio famoso xe sta la Caminada de la Sal. Sicome el goerno
colonialista britanico el gavea messo na tassa su la sal, tante fameje pitoche
le se catava in dificoltà. Alora Gandhi e i so sostenitori, par no pagar na
tassa che secondo lori la xera ingiusta, i ga ciapà su a pié e i ga caminà par
vintiquatro giorni fin al mar, par catarse su la sal da soli, a maca, cioè
gratis. Partii el 12 de marzo del 1930 da Ahmedabad (India ozidental), in sole
78 persone, i ga fato dosento miglia catando su gente da tuti i posti dove i
passava. El 5 de avril i xe rivai a le saline in diverse migliaia de persone:
subito la polizia la ga zercà de fermarli coi manganei, ma vedendo quanta gente
ghera, e vedendo che tuti i tirava driti senza scapar né reagir ai colpi, ghe
tocà farli passar.

Par le so atività "soversive" i inglesi i la messo in preson pi olte anca par un
bel toco, ma ogni olta ghe tocava molarlo prima o dopo par le grandi proteste de
la popolazion. Nel 1931 el ga fato anca un viajo in Europa, visitando Londra e
Roma.

Nel 1947 finalmente i inglesi i ga ceduo, ma contrariamente a le idee de Gandhi,
che el volea na India unìa, su base federal, el vecio inpero inglese el xe sta
spartio in do Stati, uno par i musulmani (el Pakistan, che a l'epoca el xera
unìo al Bangladesh) e uno par i indù (l'India de ancó). Sta division la ga
provocà grandi scontri tra le do fazioni e trasferimenti in massa de gente
(induisti che scapava dal Pakistan e musulmani che scapava da l'India). In sto
clima de grande instabilità Gandhi el ga proà inutilmente a calmar i animi, ma
el 30 de zenaro del 1948 un fanatico indù el la copà davanti a la so casa de
Nova Delhi.



https://vec.wikipedia.org/wiki/M%C3%A0rmaro

El màrmaro (dito anca marmo o marmor) el xé na piera metamòrfega fata in
prevałénsa de carbonato de calcio (CaCO3).

El vien cavà via da tereni de pianura, indove l'eventual prexénsa de aque soto
tera ła pol crear problemi, o in montagna, anbiénte più difìsiłe da raxónxer par
strada. In Vèneto se cava fora un màrmaro roso datorno a Verona.

El tèrmine màrmaro el deriva dal grego antigo μάρμαρον o μάρμαρος (mármaron o
mármaros), col signifegà de "piera łuxénte", che a sóa volta el vien fora dal
verbo μαρμαίρω (marmaírō), che'l signìfega "łuxegar"." Sto tèrmine el se cata in
un fià tute łe łéngue in Europa.

El màrmaro el se forma traverso un proceso de metamòrfoxi da piere sedimentarie,
come el calcar o łéa dołomia, che ła consiste 'nte un conpleto canbio de ła
strutura cristałina del carbonato de calcio del qual łe xé conposte in
magioranse, e łe dà łogo a un moxàico de cristałi de calcite o de dołomite
(mineral). L'asion combinada de tenperadura e presion, durante ła trasformasion
de ła piera sedimentaria in màrmaro, ła porta a ła gradual obliterasion de łe
struture e del tesùo in orìxene prexénti 'nte ła piera, co ła destrusion,
conseguénte, de ogni fòsiłe, stratifegasion o altra strutura sedimentaria
prexénti 'nte ła piera orixenaria.

Eł cołor del màrmaro el canbia a seconda da ła prexénsa de inpurità minerałi
(crèa, limo, sabia, òsidi de fero, tocheti de sèłexe), che i se cata in granełi
o in strai indrénto ła piera sedimentaria orixenaria. 'Ntel corso del proceso de
metamòrfoxi ste inpurità łe vien spostae e ghe vien canbià de novo ła rede
cristałina a cauxa de ła presion e del całor. I màrmari bianchi i xé i rexultai
de sto proceso su piere calcaree che łe amanca de ste inpurità.

El baso endeghèr de refrasion de ła calcite, che ła permete a ła łuxe de
"intrar" 'nte ła superfice de ła piera prima de èser refresa, el dà a sto
material qua (e soratuto ai màrmari bianchi) na spesal łuxentesa, che eło ga
rexo in particołar aprexà par ła scultura. Se recordi, par exénpio, che
l'artista e scultor Michelangelo Buonarroti el preferiva el "màrmaro bianco" de
Carara par łe sóe òpere. In scultura el xé un dei materiałi più inportanti,
doparà xà dai Gresi antighi. Łóri i eło uxava soratuto par l'architetura,
tirando su un grando nùmero de ténpli co sto material.

I màrmari miga cołorai i xé na fonte de carbonato de calcio puro, che ła vien
doperada 'nte na granda varietà de industrie. Ła pólvere de màrmaro ła xé un
conponénte de cołoranti e vernixe, de dentifrici e de materie plàsteghe. I vien
doperai anca 'ntel'industria de ła carta insieme al caołin.

El bel aspeto de serti màrmari el fa chei vegna doperai par revestir i siołi de
łe caxe. Łe dificoltà par cavarlo via e strasportarlo łe alsa de parecio el
preso del material, che'l xé na de łe piere miga presioxe più presioxe, insieme
al granito.



https://vec.wikipedia.org/wiki/Litro

El litro 'l xè un'unità de mexura del vołume. Nò'l xè un'unità del SI, ma xè
acetà par l'uxo inte'l Sistema Internasional. El sinboło del litro xè ła letera
maiuscoła L opùre minuscoła l.

Quantità magiori de liquidi i pol essare mixurài uxando chiłolitri (kl, 1 000
litri), megalitri (Ml, 1 000 000 litri), xigalitri (Gl, 1x109 litri) o teralitri
(Tl, 1x1012 litri), ma normalmente in sti caxi i se dopàra i metri cubi (m3,
1 000 litri).

Par evitare confuxion có 'l numaro 1, inte'l 1979 fu adotà come alternativa el
sinboło L (ła letera maiuscoła ele). El National Institute of Standards and
Technology dei Stati Unii de ła Mèrica i racomanda ła L maiuscoła.

Prima del 1979, el sinboło ℓ (l corsiva minuscoła) entrò inte'l uxo de alcuni
paexi; a exenpio, jera stà racomandà inte i ani '70 da ła publicasion M33 del
South African Bureau of Standards. Sto sinboło rimane inte'l uxo comun, ma
continua a nò essare acetà dall'Ufiso internasional dei pexi e de łe mexure.

Se cata anca indicà có l'abreviasion lt., ma anca questa sinbołogia nò ła xè
accetà.

Inte'l 1793 el litro xè stà introdoto in Fransa come una de łe nove "Mexure
Republicane", definìo come un desimetro cubo. El nome deriva da na vecìa unità
fransexe, ciamà litron.

Inte'l 1879 el Comitato internasional dei pexi e de łe mexure adotò ła
definision de litro e el sinboło l.

Inte'l 1901 a ła tersa conferensa xenerałe dei pexi e de łe mexure el litro xè
stà ridefinìo come el vołume ocupà da 1 kg de aqua pura a ła tenperadura de ła
so masima densità (3,98 °C) a ła presion de un'atmosfera. Se pensava che questo
fuse 1 dm³, ma sucesivamènte se scoprì che jera 1,000028 dm³. In pì el vołume
dipende da ła presion, e l'unità de presion gà come fatore ła masa, otenendo na
dipendensa sircołare inte ła definision del chiłogramo.

Inte'l 1964 durante ła 12ª Conferensa xenerałe dei pexi e de łe mexure fu
ripristinà l'orixinałe definision del litro. Fu consijà l'uxo de questa unità in
anbiti comersałi ma nò par laori sientifisi de alta precixion.

Inte'l 1979 durante ła 16ª Conferensa xenerałe dei pexi e de łe mexure fu adotà
el sinboło alternativo L.



https://vec.wikipedia.org/wiki/Lisbona

Lisbona [lis-bó-na] (o Łisbona) (Lisboa in portoghéxe) ła xe ła cavedal e anca
ła sità pi granda del Portogało, có con 564.657 abitanti (Łisbonéti, lisboetas),
méntre l'àrea metropołitana ła ga pi de 3 milióni de persóne, pari a quaxi un
terzo de tuta ła popołasion portoghéxe.

Ła sità ła xe situada a ła fóxe del fiume Tago. Le do spónde del fiume łe xe
cołegae da do grando pónti, el Pónte 25 de Apriłe inaugurà inte'l 1996 e el
pónte Vasco da Gama, inaugurà inte'l 1998 in ocaxion de lìespoxision universal
Expo '98. In qûéła ocaxion se ga sełebrà i 500 ani de ła descuerta del pasajo
via mar par l'India pa'l navegador Vasco da Gama.

Ła sità ła xe stà fondada dai fenici col nome de Alis Ubbo. I romani i ła ga
batexada Olisippo, che pi tardi el xe deventà Olisippona, po' Lissapona e infin
"Lisboa" Inte'l VIII sècoło ła sità ła xe stà conquistada dai àrabi vegnénti dal
Nord de l'Africa e le xe restà sóto ła dominasion àraba fin a ła reconquista.

Łisbóna ła ga numaróxe università pùbliche e privae, biblioteche e muxei, intra
i quałi el Muxeo Nasional de Arte Antiga, el Muxeo Calouste Gulbekian e un
spléndido Oseanario. Da no desmetegar anca el Planetario Calouste Gulbenkian, a
pochi pas dal famóxo Monasterio dos Geronimos, inte'l quartier Belém.



https://vec.wikipedia.org/wiki/Lengua_estona

La lengua estona (eesti keel) la xe el nome de l'idioma chiacolà in Estonia. La
fa parte de le lengue ugro-fineghe (a la quale partien pur l'ongaro, el
finlandese e el lapon). El xe na lengua inglutinante ma manco del finlandese
(infruenzada dal todesco). El xe la lengua uficial de l'Estonia (intanto che el
russo el xe chicolà da na menoranza - un terzo de la popolazion).

L'Eston se lo scrive co l'alfabeto latin: A B D E F G H I J K L M N O P R S T U
V W Õ Ä Ö Ü e le pronunzie le xe: a (aa), b (bee), [c] (tsee), d (dee), e (ee),
[f] (eff), g (gee), h (haa), i (ii), j (jott), k (kaa), l (ell), m (emm), n
(enn), o (oo), p (pee), [q] (kuu), r (err), s (ess), [š] (šaa), [z] (zee), [ž]
(žee), t (tee), u (uu), v (vee), [w] (topeltvee/kaksisvee), õ (õõ), ä (ää), ö
(öö), ü (üü), [x] (iks), [y] (igrek). Le letare infra [] le se cata solo inte
parole foreste.

Cofà el turco, el finlandese e l'ongaro, l'eston el se caraterisava dal fenomeno
de l'armonia vocalega: le vocale le gera ingrupae in do serie che no le se
smissiava inte la stessa parola. Sto fenomeno l'esiste uncuò solo inte'l dialeto
de Tartu.



https://vec.wikipedia.org/wiki/Gresia_antica

Co Gresia antica (Αρχαία Ελλάδα, Archàia Ellàda) se intènẑ la Gresia ẑirca dal
8° al 5° secoło a.C..

La é stata inportante parché, pì che altro te l'Età clasega, ghe n'é stat en
svilupo artistico e cultural de granda importanẑa stòrica. Tipo Euclide e
Archimede i é stati inportanti sienẑiati, o Platone e Aristotele inportanti
filosofi e i so tèsti i é ncora incoi apreẑađi de i studioxi.

La stlria de la Grèsia antica la é tajađa in do perìođi: el Medioèvo elenico e
la età Età clasega. A òlte se fa rientrar anca i periođi pena prima (la età
micenea) e pena dòpo (el Elenismo).

Ghe n'é stat na espansion coloniale che la à bù par efèto che la cultura grèca
la é stata portađa par tut el Mediteraneo e el Mar Negro. Ten ẑèrti pòsti la
lengua popolare l'é restađa cuela de orìgine grèca, cofà in Puia onde che se
parla ncora el Griko.

Le ẑità (πόλις, polis) pì inportanti l'é stat Sparta e Atene (la prima co en
govèrno democratego).



https://vec.wikipedia.org/wiki/Forsa

Na forsa xè na grandesa fìxega vetoriałe che ła se manifesta inte'l interasion
de do o pì corpi, sia a liveło macroscopico, sia a liveło de łe partisełe
elementari, ła so carateristega xè queła de indure na variasion de ło stato de
quiete o de moto dei corpi stesi; in prexensa de pì forse, xè ła rixultante de
ła łoro conpoxision maetmatega a determinare ła variasion del moto. Ła forsa ła
xè descrita clasicamente da ła seconda lexe de Newton come derivata tenporałe de
ła quantità de moto de un corpo. Ła forsa ła xè na grandesa vetoriałe.

Tenendo conto del secondo prinsipio de ła dinamica, podemo quindi afermare che
na forsa de 1 N inprime a un corpo có ła masa de 1 kg l'acelerasion de 1 m/s².

A liveło pratico łe forse aplicae a un dato corpo łe pol 'vere do diversi tipi
de efeti:

Se dixe anbiente de un corpo propio l'insieme de łe forse che altri corpi i
exersita so di eso.

Secondo łe teorie sientifighe attualmente pì acreditae, in natura existe quatro
forse, o mejo interasion fondamentałi che łe opera so corpi: ła gravità,
l'interasion eletromagnetica l'interasion nucleare forte e l'interasion debołe.
Ła prima, secondo ła teoria de la relatività xè un efeto de ła giometria de ło
spasio-tenpo, mentre łe altre tre interasion, che łe xè de łe teorie de gauge,
łe xè dovùe a scanbi de particełe, dete boxoni de gauge, secondo ła seguente
tabeła:



https://vec.wikipedia.org/wiki/Etiopia

L'Etiopia, ufisialmente Republica Democratica Federale de l'Etiopia la xe no
Stato de l'Africa Oriental, int'el Corno d’Africa. La confina co l’Eritrea a
nord, Gibuti a nordest, la Somalia a est, el Kenya a sud, el Sud Sudan a ovest e
el Sudan a nordovest.

El lago Tana, ne l’acrocoro Amara, da vita al Nilo Azzurro. Da i laghi del sud
partono l’Omo, che se buta nel lago Turkana, e altri fiumi.

I pi veci ricatamenti de l’esere umano se cata ne la region de l’Afar, en
Etiopia. Lo scheletro de Lucy, considerá el pi vecio reperto umano fin ora
trová, se pol vedar al museo nasional de Addis Abeba.

Za en tempi preistorici, l’Etiopia gavea de i regni importanti. La Bibia la
parla de l’Etiopia, testi scriti in geez, la vecia lengoa de l’Etiopia, parla de
i habash che abitava la zona. Da habsh vien el nome "Abissinia". La majoria de
la zente che vive en Etiopia desende da etnie locali che le sa misciá co popoli
semitici che vegnea da la penisola arabica intorno al 1000 a.C.

Nel 300 a.C. circa ghe i primi segni de el regno de Aksum. El regno xera al
centro de trafici tra el Mediteraneo, la val del Nilo e l’Oceano Indiano. El
guadagno de sti trafici gha parmeso lo svilupo de una cultura complesa e, caso
unico en Africa, de lo svilupo de la leteratura scrita. Nel 330 d.C. sirca, el
cristianesimo xe rivá co do misionari siriani, Frumentius e on so compagno. La
zente se convertì al cristianesimo. El regno de Aksum andò vanti fin al VI
secolo de la nostra era, quando le invasioni arabe gha tajá fora l’altipian da
le carovane de marcanti. I re cristiani fù boni de mantegnar el control de i
altipiani, ma i gha dovesto speso combatar co i musulmani.

En tel 1270, dopo na grave crisi politica, la cexa gha iutá la casa reale a
tornar en control de el paexe. En cambio, el re gha dato a la cexa tuta la tera
che la volea.

La fin del XIX secolo gha visto la spartision de l’Africa tra le potense
eoropee. Co l’apertura del canal de Suez, la zona del Corno d’Africa xe diventá
importante. Nel 1870 na compagnia italiana gha comprá el porto de Assab da on
sultan locale. Dal porto de Assab le partìa la conquista de l’Eritrea.
L’espansion italiana gha portá al conflito co l’Etiopia. La bataglia finale xe
stá a Adua nel 1896, quando el negus Menelik II gha fermá i italiani e salvá
l’indipendenza.

L’Italia ataca l’Etiopia el 3 otobre 1935 e i entra ne la cavedal el 5 magio
1936. L’ocupasion dura fin al 1941.

En tel 1974, el paexe xera a tera par la sicitá. Mentre che el negus fasea feste
par i so sostenitori, la gente la morea de fame. L’esrcito gha fato on colpo de
stato e Haile Mariam Menghistu sa tolto el poder.

N’altra carestia (1984-1985) gha portá a la morte oto milioni de persone. La
guera civile contro Menghistu e la guera par l’indipendenza de l’Eritrea gha
sugá le case de lo Stato. Menghisto gha dovù scapare nel 1991. L’Eritrea l’è
diventá indipendente e i ribeli gha meso al poder Meles Zenawi. Le prime
elesioni multipartitiche le se tegnù nel 1994.

Dopo qualche ano de pace tra Eritrea e Etiopia, na guera de confin l’è sciopá en
tel 1998. L’Etiopia gha acetá el cesate el fogo quando la xera rentro a
l’Eritrea nel 2000. I soldai etiopici xe torná sul confin mentre che i soldai de
l’ONU gha ocupá na strisia de tera de 20 km par tuta la lungheza del confin.
L’Etiopia sa rifiutá de acetar el risultato de na comision internasional che gha
studiá i confini e la se pol parmetar de tegnar la tension a on minimo, mentre
che l’Eritrea no gha bastanti soldai e schei par tegnar bota.

Dopo le lesioni del 2005, co l’oposision che gavea la majoria in tanti segi, el
governo xe intervegnù par mantegnar el control del paexe. Da alora, el
parlamento gha na majoria governativa, ma i centri urbani xe governá da persone
filo-governative imposte da Zenawi.

La Etiopia la xe divixa in 9 rejon o riserve (kililoch) e 2 sità autonome
(akababiwoch).

La Cexa Ortodosa Tewahedo, originaria de l’Etiopia, xe seguia da al 51% de la
popolasion. I musulmani xe el 32%; le sete cristiane de vario genere el 10%; i
catoleghi xe l’1%; e el resto segue le religioni tradisionali.

La produsion alimentare locale xe suficente par sostener la popolasion, però el
paexe resta en pericolo de carestia. La majoria de la zente segue na dieta
monotona par motivi religiosi. Quando ghe na sicitá xe dificile ofrire cibo
difarente.

El nome de ancò vien dal greco aithiopia, el "paese da le face brusá", nome che
i re etiopici usava par el loro regno dal IV secolo d.C..

L’Etiopia xe considerá la pi vecia nasion africana. Se se esclude la curta
ocupasion italiana (1936-1941) l’Etiopia xe la sola nasion africana che no gha
subì la colonizasion.

Na legenda la vol che la regina de Saba, on regno de i altipiani, saria andá a
catar el re Salomone a Gerusaleme. Dopo verghe fato a l’amor col re, la regina
gha dato luce a on fiol, che se ciamaa Menelik. Menelik sarea stá el primo
imperatore de Etiopia e tute le dinastie che lo gha seguí dovea dimostrare de
esare disendenti de Menelik par poder regnare. La veritá xe che el re Menelik
storicamente conosù no gha niente a che fare co Salomone e la regina de Saba.



https://vec.wikipedia.org/wiki/Durazo

Durazo (in łéngoa albanexe Durrës) ła xe na sità (220 000 abitanti) de
ł'Albania, ła piasé vecia del Paexe e, dopo ła cavedal Tirana, ła pì inportante.
Ła se cata sora 'na penixoła, el xe cavołogo deła prefetura omonima e del
distreto omonimo. Ła so orixine ła risałe ała cołonia de Corcira e Corinto:
Epidamno.

Epidamno ła gera 'na cołonia fondada co ła partecipasion de Corinto e de Corcira
intel VII secoło AC sul łogo de ł'atual Durazo (anca sto nome el xe sta dà dai
greci e el vien da Durraki, par via dełe do cołine che łe sovrasta ła sità). I
scontri interni avegnui tra democrateghi e oligarcheghi drento ła polis, i ga
portà a ł'exiłio dei secondi; questi, però, i ga asedià ła polis tanto che i
democrateghi i ga dovesto domandar socorso prima a Corcira, quindi a Corinto. Ła
prima ła ga rifiutà, ła seconda, invese, ła xe vegnua in aiuto dei democrateghi
de Epidamno: sto gesto el ga causà on scontro tra łe do sità (Corcira e
Corinto), che el xe sta el scumisio deła Guerra del Pełoponexo, tra Atene e
Sparta.



https://vec.wikipedia.org/wiki/Cuor

El cuor (dito anca cor o core) el xé n'òrgano catà 'nte ła cavità toràxica, par
eser più sceti 'ntel Mediastin medio, drio al sterno e łe cartiłàxene costałe,
che eło protexe come un scudo, vanti a ła cołona vertebral, da ła qual el xé
separà dal'exòfago e dal'aorta, poxà sul diaframa, che rło divide dai buei de
sóto. Costituio par de più soło da tesuo muscołar strià, el xé tegnùo su da na
strutura fibróxa dita pericardio.

El cuor el xé l'òrgano sentral del paramento sircołatorio; el fa da pónpa bóna a
crear na presion che ła basta a preméter ła circołasion del sangue.

El só nome el vien fora dal łatin cor, cordis, l'agetivo cardìaco dal greco
antigo κάρδιον (kardion).

Drio na credénsa popołar el cuor nol xé soło un òrgano chel xé el séntro del
motor del paraménto sircołatorio, ma anca el primum movens de ła vita spiritual
e dei amóri.

'Ntel corpo uman, el cuor el ga par aprosimasion ła fórma de un trónco de còn
sciasià, sìmiłe a na pìramede roversada, lóngo a ocio 12 cm da ła baxe a ła
pónta, slargà 9 cm 'nte ła sóa parte più łarga, spensà dal vanti a indrio, co
tre fase, na vanti-sóto (o diaframàtica), na de vanti (o sternocostal), n'altra
łateral (o polmonar) e tre màrxeni 'ntel pónto del incontro de ste fase. Daspò
ła superfisie de fóra del cuor ła xé segnada da dó sie: el solco coronario, chel
tagia l'òrgano in sénso trasversal infrà el terso de sora e i dó tersi de soto,
e quel interatrial (o łongitudinal), chel divide el cuor 'nte ła parte de drita
e sanca. Łe dó sie łe xe incroxa drie in un pónto dito "cróxe" (crux cordis),
chel xé spéso ocupà dal'arteria coronaria. Ła baxe ła varda in alto, indrio e a
drita, méntre ła pónta ła xé girada in baso, a vanti e a sanca. El cuor el se
cata infrà ła terza e sesta còstoła e da indrio ghe ło trovémo fra quinta e
otava vèrtebra del toraxe (vèrtebre del Giacomini o "vèrtebre cardiache").

El cuor el tol un spasio a ocio ugual a ła man serada de ła persóna stésa;
'ntel'omo cresuoel péxa 200-350 grami, 'nte ła fémena 230-280; 'ntel puteo pena
nasuo, el péxo el xé a ocio de 20,8 grami e a 11 ani el ga un péxo a ocio de 164
grami.



https://vec.wikipedia.org/wiki/Crociade

Le crociade le xe stà na serie de canpagne militari a scopo religioso avegnùe
tra el 1095 e el 1291.

Per lo più le xe stà sancìe dal papato, le xe stà cioè dei tentativi da parte de
la Cesa Romana de riconquistar la Terasanta ai Musulmani.

Una in particolare, però, la quarta, la xe stà dirotà dai venexiani contro
Costantinopoli, par scopi comerciali maritimi. N'altra, la crociada albigese
(1209–1229), mantegnendo le so carateristiche de guera de religion, la xe stà
però indetta contro i catari, che i professava na eresia nel sud de la Francia.
Inveze le Crociade del Nord i le ga fate nel XII-XIII secolo i Cavalieri
Teutonici, par conquistar e evangelizar i paesi baltici, che fin a lora i era
restà 'ncora pagani.

In un senso piasè grando, el termine "crociada" el pol anca vegner doparà par
indicar na qualsiasi guera dichiarà par motivi religiosi (varda guera santa), o
anca par çerte canpagne religiose, ideologiche o sociali (par esenpio, "crociada
contro l'aborto", "crociada contro el fumo").



https://vec.wikipedia.org/wiki/Caxa

Par casa se intende na qualsiasi strutura fissa doperada in modo continuo da 'l
on par pararse da i agenti atmosferici; de solito la pol ospitar pì fameje e
anca animai. In part la pol coresponder a 'l conceto de unità abitativa conià da
'l Movimento moderno in architetura e la è stata te la storia al primo elemento
fabricà, che al è ndat a incider su 'l anbiente natural formando al anbiente
costruì de i paess e de le cità.

Al cogol al è la prima forma de casa riparada, scavada te la croda in seguito a
fenomeni de erosion, pì che sia marina, fluvial o de 'l giaž.

La tenda, inveže, la conpagna infin da 'l nasser al nomadismo de 'l on e la
esiste ancora in diverse forme.

La capana, che la conpariss te 'l Neolitico, al inplica belche al progeto de
architetura primitiva; al tipo pì elementar al è an riparo costruì co i ran
piegadi a arco e fissadi a 'l teren par le do teste e quindi quatadi da frasche.
Al tipo a cuba, inveže, al è pì conplesso e al gnen doperà anca dess da tanti
popoi. I materiai i canbia secont al clima e la cultura de la đent: da 'l feltro
de i Mongoi a la pel de bufalo de i Sioux a 'l giaž par i igloo de i Inuit.

An tipo particolar de abitažion, anca sto qua de 'l Neolitico, al è costituì da
le palafite, cioè da case de legn fate su piataforme sora l'aqua che le poja su
pai, a 'l scopo de difesa inte i loch de paluch.

La costružion de mur de creda, sass e piere la è scominžiada a la fin de 'l
Neolitico, te le grandi civiltà de 'l Levante. Qua à scominžià a gner fate sù
case co na strutura che no gnerà pì canbiada te i secoi. Le è par la gran part
abitažion a uno o pì piani, co 'l quert pian che 'l serve a ciapar l'egua
pioana.

Atualmente in Giapone le case le è struturade par i taremot, par stotant le è
lidiere e mobili. La senplicità de 'l aredamento, par de pì, la esprime al
distacament tra la fameja e 'l mondo esterno, garantendoghe a la casa al
significà de 'n loch ideal de riposo.

Comunque va sotolineà che ten sta civiltà, come che al era stat anca ten quela
Greca, la era scarsa la atenžion par la casa privata, par la gran part
unifamiljar, e era potenžiadi a 'l massimo i edifici publici e coletivi, restadi
come capolaori architetonici.

De 'l IV secolo a.C. à scominžià a difonderse tipi de case che i ricalca la
formažion de la fameja come grupo autonomo. Infin da 'l Medioevo se cata tipi de
abitažion monolocal. De solito le è ingrumade una arent a que l'altra aformar
quasi de i isolà. Ciapa piei cossì an model abitatiu estendest: da la
Mesopotamia a 'l Egito, da Creta a la Grecia.

Adeguandose a 'l anbiente social e climatico, la abitažion mesopotamica la se à
svilupà dintorn de 'n cortiu interno desquert, da 'l qual se donde a i diversi
anbienti. Le zone le è destingueste polito: a 'l pian tera à logo la vita de i
omi, a 'l pian sora viu le femene e i servi.

Par quel che reguarda la casa romana, derivada da la casa greca e da quela
etrusca, la era destribuida dintorn de un o do cortii (atrium e peristilium) e
la se dividea te na part adibida a la vita privata e te na part par la vita
publica.

Co 'l Medioevo la è tornada la abitažion unifamiljar, colegada anca a le atività
produtive (magazin, boteghe) situade de solito a 'l pian tera.

A esigenže de difesa e de vita comunitaria respondea anca i monasteri nassesti
durante al alt Medioevo, fondadi su la conpresenža de le abitažion (le celule de
i monaci dintorn de 'l chiostro), de la vita social e de la oražion (refetorio e
cesa) e de 'l laoro, principalmente agricol. Dintorn de ste struture entro poch
e nassest anca comunità de abitanti.

De 'l Rinassiment, drio le tendenže culturai de 'l epoca, la casa la se à
configurà su 'l model de quela romana, co i cortii de sagoma retangolar o
quadra; la residenža comune la se à cenest de 'l tipo unifamiljar e missiada a
funžion comerciai.

La situažion no la è canbiada durante la età baroca infin che, a partir da la
fin de 'l XVIII secolo, à scominžià a nasser case plurifamiljari su pì piani, in
risposta a le esigenže de na popolažion urbana in aumento continuo. Dopo, co la
rivolužion industrial, è saltà fora al problema de la abitabilità par le masse
che se spostea verso le cità.

La prima cità aonde che, durante al Otožento, se à afermà an tipo de abitažion
proletaria al è stat Londra, co i cosideti slums. Siben che tuti i li descrive
come monolocai poch igienici e pižoi, in realtà i era an pass in'anž par l'
epoca parchè i cenea cont de tuti i bisogn de i abitanti che alora gnea reputadi
necessari: par crear sti quartier prim de tut gnea organizà al teritorio co
strumenti urbanistici, e le varie case le era dotade de an cesso, de 'n piol, de
'n giardinet aonde far smatedar i pupi e sugar i vestì. Le case inoltre le era
dotade de camin conpagni de quei moderni in modo che la đent la esse podest
scaldarse senža ndar a ristcio de petarghe fogo a la casa.

Al problema abitatiu te la società de massa al è stat afrontà te i primi ani de
'l novežento da architeti de 'l Modernismo. Deogražia de 'n cimento armà se pol
far sù abitažion che le canbia in raporto a le esigenže. Da qua anca al
intaresse par la prefabricažion, che la consent la variabilità de i spaži e la
costružion svelta. La risolve , in parte, anca la richiesta de case par pochi
schei ma tante olte la se cata a far i conti co na žerta inconpatibilità
anbiental e co ecosistemi e paesagi.

Al model base de casa la è quela unifamiljar, cioè an edificio adibì a la
residenža de na unica fameja, casomai afiancada da spaži par al deposito de
merci e machine o eventualmente de ricoveri par i animai. Al rapresentante pì
infimo de sta categoria, che dess al è in disuso, al è al casin. Da sta
tipologia se pol passar a la vila, che la è na casa unifamiljar particolarmente
lussuosa co, tacadi o destacadi, na serie de edifici che i ghe è funžionai, come
depositi, staoi e alogi par la servitù. La presenža de fameje grande la à portà
a la formažion de 'l cortiu, na specie de unità produtiva che la conprende una o
pì fameje ligade da 'n vincol de parentado e tute le so atività produtive. Da la
framentažion de 'l cortiu, o pì da spess da 'l bisogn de sgrandar do case
unifamiljari, o ancora da na progetažion fata a posteriori, pol nasser le case a
stcera, aonde che ogni un al è paron de 'n toch che al và da le fonde a 'l
quert. Se al partižionament al gnen fat in orizontal, se parla de apartamenti.
Na costružion che la supera an žerto numero de apartamenti la gnen ciamada
condominio, e, cressendo ancora, gratacielo. Par indicar an condominio o an
palaž tante olte se dopera la parola "residence".

Da 'n punto de vista costrutiu la casa veneta la è fata te la gran part de i
casi a seti de mur a sass o matoi. Dopo la ultima guera è nassest le prime case
co la strutura portante de cimento armà e i mur de tanponament de matoi. Al
involucro al è quasi senpre scatolar. Spostandose verso al Nord de 'l Veneto i
mur i gnen doperadi senpre pì bassi, assandoghe spažio a 'l legn. Te le case
tradižionai le finestre le è pitost strete (ca. 90 cm) e le à i scuri. A 'l
primo pjan le pol esser quadre co le inferiade. I quert de solito i è spioventi
a do falde, dotadi da spess de luminer. Rilevante la è la presenža te le case
rurai de i pioi de legn, incastradi a mensola o pojadi a pilastri esterni, che i
gnea doperadi par secar le panoce de sorch. Tipica la scala esterna de legn co
la prima ranpa de piera. Le case citadine tradižionai le è quele de 'l
Rinassiment, senža pjoi e decorade par de fora. A 'l pjanteren le à na
rientranža fata a archi aonde che na olta i artigiani i se tirea par vender la
so marcanžia.

La casa moderna normalmente la è senpre dividesta in pì anbienti mediante
partižion interne. La sielta e la disposižion de ste qua la dipende
essenžialmente da 'l tipo de costružion che se va a analizar. Quele che se cata
senpre le è la cosina (insieme o separada da la sala da pranđo), al bagno (anca
se ten žerti casi se cata ancora al cesso), una o pì canbere. Par aprofondir sto
argomento al è mejo consultar le voci colegade a sta pagina.

La casa no la è solche al posto fisico costruì e abità da i omi. La è anca na
representažion sinbolica doperada da spess in psicologia. Difati, a 'l livel
psicologico fondo, la casa la va a costituirse come le fonde stesse de la vita
psichica de 'n individuo, e par sto tant al "esser a casa" al equival a 'l
"esser intieri a livel psicologico". Sto doperar la "casa" in senso metaforico
al è stat doperà da Renos K. Papadopoulos par la analisi e al tratament de i
rifugiadi, i quai i se cata a esser tuti acomunadi senža distinžion, pì che da
'n trauma, da 'l abandono doloross de la so casa e da 'l tentatiu de
recuperarla. Secont le parole de Papadopoulos, «la casa no la è solche an posto,
ma anca al fass de sentimenti che ghe è associà.» E essendo, par de pì, il posto
aonde che i oposti i gnen fati coesister e aonde ceh i è cenesti in equilibrio,
o calmadi, la "casa" la va a definirse come la matrice stessa de la sojetività.
La ažion sinbolica realizada da la "casa" su la vita psichica de i individui la
se riflet anca su quela social, ndando a representar an insieme che al riuniss,
e in parte al sovrapone, tre setor: oltre che quel intrapsichico, anca quel
interpersonal e quel sociopolitico. De conseguenža, co se perž la "casa" se perž
o se desfa anca le so funžion de organizažion e de conteniment e sto tant al pol
portar a la frantumažion de i tre livei: individual-personal, familjar-coniugal
e socio-economico/cultural-politico. La è sta destruturažion che te i rifugiadi
la porta, secont la analisi de 'l Papadopoulos, a 'l disorientament nostalgico.



https://vec.wikipedia.org/wiki/Carta

Ła carta ła xé un material vèro comun, co paréce maniere de doprarla, fata da
mièri de fibra de sełułoxa, tacae asieme co varie sostanse chìmeghe. Ła carta
come ła conosemo nualtri ancó ła xé stada inventada en Cina, a partir da stofe
de cànevo, più de 2000 ani fa. Da ste parte, come en tuta Europa, se doprava per
scrìver papiro (dal qual vien ła magioransa dei nomi per ła carta 'nte łe łéngue
de ancó, come l'inglexe paper) e pergamena, o se incidéva su tołete de cera o
màrmaro.

El material prinsipal per far ła carta el xé el legno. Sto qua el se tol da
piante che łe crese co presa sénsa consumar masa aqua e produxendo anca osìgeno,
en xone bone come Mèrica del Nord e Europa, indove se cata speso boschéti, co
dispoxision a quadrato e ordenada, de àlbori destinai propio a ła produsion de
carta. 'Pena che i xé tagiai, ghe vien piantà sora de novo e ghé xe nove piante
che crese per n'altro tagio daspò diéxe o vénti ani. Adonca no xé miga colpa de
ła carta se i buta xó łe foreste vèrxene del'Amazonia.

Łe piope, anca se łe xe più comun, łe no xé miga i ùnisi àrbołi doprai par ła
carta: sti qua i se divide en legnami a fibra curta (come el faghèr, ła piopa e
tute łe altre piante co fogie łarghe) o łonga (conìfere come pignèra, albeo e
łàrexe). Altri légni doprai per ła carta i xé scarti de marangoni e risiclai;
ancó se prova a meterghe drénto parte inùtiłe de łe piante, come i rami e ciome,
o robe sénsa vałor come pagia e àłeghe. Come materia prima no ła xé miga da
sotovałutar ła carta da màsero, queła che se buta via e ła vien risiclata, anca
se ła quałità, naturalmente, ła xé davèro manco bona.

Łe fibre dei légni, per devegnir carta, łe ga bexogno de eser łavorae e smisiae
co sostanse auxiłiare, adonca robe che łe salda ła sełułoxa e ghe dà łe
caraterìsteghe che conosémo. Łe più inportante de ste qua łe xé:

Ła pastà daspò ła vien cołorada de bianco: łe robe più bone a far sta roba i xé
i conposti del cloro, come ła varechina. Però el cloro el xé na roba vełenoxa e
inqunante e ancó se prova a farghe manco.

Ełora se smisia łe paste, a ła persentual vosua, a seconda de ła quałità
domandada, łe se tagia fin a farghe na pólvere e łe se fa omogenee. Sto novo
conposto el vien meso drénto de un siłindro (ciamà tino), dove el se smisia ben
a łe sostanse chìmeghe auxiłiare.

Quel che vien fora el se racolge 'nte na vasca, indove ła vien slongada co aqua.
Da qua sto łìquido el cóła su na réde de metało o fiło sintètego. Sta qua ła fa
da menbrana semipermeàbiłe, adonca ła fa pasar soto l'aqua e el material sòłido
el se depòxita en maniera uniforme, formando el fogio. Sto fogio continuo el xé
refinio co sìłindri chei ghe preme sora e ghe cava quel che resta de aqua e ghe
da na łisiada. A sto punto el fogio el vien racolto en ròtołi.

L'uxo più istintivo, chel salta prima en mente, de ła carta, el xé queo gràfego:
ghe xé ła carta da giornal, che ła xé de scarsa quałità e baso preso, lixièra,
poroxa, póco costoxa e anca asorbente (ła gera anca doprada per protèxer i pesi
a ła véndita); quea da rivista, conpletamente desferente perché patinada, adonca
rexisténte e łùsida; quea da łibro, fata per èser rexisténte ai dani del ténpo;
quea da scriver e da desegnar, che łe xé de desferénti tipi e consisténse; quea
da stanpante (extra-strong, fortìsima), intrà łe megior e asè bianca; quea da
mòduło continuo, doprada per scriver dati sénsa badar a ła bełésa.

Gavémo daspò ła carta doprada per inbałar. El carton el xé più conosùo perché el
xé bastansa bon per protèxer un fià tuti i tipi de ogeti; el cartonsin el xé un
fià più sutil e lixièro, però più beło e bon a covrir robe come quaderni e
łibri; ła carta kraft, rexisténte se ti ła tiri, ła xé el material de sporte che
łe contien magnar; ła carta vełina, mesa drénto łe scarpe per protexer vestiti,
ła xé anca doprada en arte.

Ła carta ła ga anca funsion igèniche (carta igènica, fasołeto, panołin) e
domèsteghe (carta asorbente). Ghe xé daspò altri tipi doprai par ła costrusion
(carta da parati, carta catramada), 'ntel'endustria e par paréce altre raxon
(carta verada, quea fotogràfega, quea adexiva, ecc.)



https://vec.wikipedia.org/wiki/Budhismo

El Budhismo (in sanscrito buddha-śāsana) ła xè na rełigion, anca se sta
definixion a se połe definire un fià streta, in quanto prima roba la gà tute le
carateristiche pa exare definia na vera e propria fiłosofia e, seconda roba, no
la gà el conceto de divinità: par sto motivo la xe definia anca na "reijion
atea". Ai jorni de oncò, la xe una de łe forme de pensiero fiłosofico/reijioso
pì difuse al mondo. El Budhismo la xe na reijion rivełà: questo vol dire che la
ga vudo, inte ła persona de Sidharta Gautama, el so primo maestro e fondatore.

El Budhismo el xe diviso in tre corenti prinxipałi: Theravada (la pì vecia de
tute), Mahajana (definia "Veicoło Grando", in contraposixion, anca połemica co
'a prima che la xe definia "Veicoło Picenin"), Tantrajana (definia el "Veicoło
del Diamante", indove che vien utiłixà el Tantra).

Ła fiłosofia budhista, la xe basà su i discorsi e in generałe su łe lexion de
Siddharta Gautama che vien definio el Buddha Storego. El fondamento de i sò
insegnamenti xe rapresentà dałe Quatro Nobiłi Verità.



https://vec.wikipedia.org/wiki/Benito_Mussolini

Benito Amilcare Andrea Mussolini (Dovia de Predapio, 29 de lujo 1883 – Giulino
di Mezzegra, 28 de apriłe 1945) xe stà un połitego, ditador e giornałista
itałian.

Fondatore e Duce del fasismo, el xe sta primo ministro del Regno d'Itałia, con
poteri ditatoriałi, dal 31 de otobre 1922 al 25 de lujo 1943, Primo Maresciało
de ł'Inpero dal 30 de marso 1938 al 25 de lujo 1943 e presidente ditador deła
Republica Sociałe Itałiana dal setenbre 1943 a ł'apriłe 1945.

El xe sta esponente de spico del Partito Sociałista Itałian e diretor del
giornal sociałista ł'Avanti! dal 1912. L'era contro la guera ente' i ani de
prima de la prima guera mondiałe, ntel 1914 el ga canbiò radicalmente opinion,
dichiarandose a favore de ł'intervento in guera. Espulso par questo dal PSI, el
ga fondà on proprio giornałe, Il Popolo d'Italia, su posision nasionałiste
visine ała picoła borghexia. Nte ł'imediato dopoguera, cavalcando ło scontento
par la «vitoria mutilà», el ga fondà el Partito Fasista (1921), e el se ga
presentà al Paexe con on programa politico nazionałista e autoritario, con forti
ełementi antisociałisti e antisindacałi come ca piaxeva ała picoła borghexia e
ai ceti industriałi e agrari.

Ntel contesto de forte instabiłità politega e sociałe sucesivo ała Grande
Guerra, el ga decixo de puntar a ciapare el potere. Forsando ła man dełe
istitusion, con ł'ajuto de ati de squadrismo e d'intimidasion połitega che i xe
culminà el 28 de otobre del 1922 co' ła Marcia so Roma, Mussolini el ga otegnuo
ł'incarico de formar el Governo (30 de otobre del 1922). Dopo el contestà suceso
ałe ełesion połiteghe del 1924, el ga instaurà ntel 1925 ła ditatura, risolvendo
con forsa ła situasion de crixi ca se garà creà dopo l'asasinio de Giacomo
Matteotti.

Dopo el 1935, el se ga avisinà al nasionalsociałismo todesco de Hitler, col
quałe el ga stabiłìo on łegame che el xe culminà co ła stipuła del Pato de
Aciaio ntel 1939. Serto de che el conflito el saria finio in presia, el xe entrà
quindi nte ła seconda guera mondiałe al fianco deła Germania Nazista. In seguito
ała disfata tałiana e ała mesa en minoransa durante el Gran Consijo del Fasismo
del 24 de lujo del 1943, el xe sta arestà par ordine del Re (25 de lujo) e
sucesivamente tradoto a Canpo Inperatore. Liberà dai todeschi, e ormai en balia
dełe decixion de Hitler, el ga instaurà nte ł'Itałia setentrionałe la Republica
Sociałe Itałiana. El 28 de apriłe del 1945, durante el tentativo de scapare en
Svisera travestio da militare todesco, el xe sta scoperto e arestà dai
Partigiani, che i ło ga fuxilà insieme ała so compagna Claretta Petacci.



https://vec.wikipedia.org/wiki/%C5%81%C3%A9ngoa_rumena

El rumen oben romen el xe ła łéngua uficial de ła Repùblica de Romanìa: ła ga na
baxe łatina ma, vista ła poxission geogràfica, ła xe influensà forte dal
sostrato slavo che gh'era prima che rivase i Romani a portar el łatin.

El rumen el xe ła soła łéngua romanza che ła ga mantegnù na declinassion su nomi
e agetivi, seben che l'abia sol che tri caxi nominacuxativo
(=nominativo+acuxativo), genitdativo (=genitivo+dativo) e vocativo. Soło i
pronomi i fa védar tuti quanti i caxi ben separài.

El ga n'artìcoło determinativo finałe come łe łéngue nòrdiche come el svedéxe
mentre l'artìcoło indeterminà el xe preposto come in vèneto: "om" (omo), "omul"
(l'omo), "un om" (n'omo); "fată" (tóxa), "fata" (ła tóxa), "o fată" (na tóxa).

El nèutro el segue el maschil al singołar e 'l feminil al plural: "centrul" (el
séntro) vs. "centrele" (i sintri).

I verbi i à na coniugassion rica de finałi sensa clìtici sojeto, tipo queła de
l'itałian o del spagnoło: merg (vo), mergi (te ve), merge (el/ła va), mergem
(némo) ma el futuro el se fa co l'auxiłiar "vołer" a vrea, come altre łéngue
balcàniche e come l'ingléxe "will": vreau să merg (ndarò), leteralmente "vojo
che vago = vojo ndar = ndarò".



https://vec.wikipedia.org/wiki/Windows_XP

Windows XP (2001) (ciamà in codixe Whistler durànte ło sviłupo, numero de
version 5.1.2600), o Windows Experience, xè n' sistema operativo pròdoto da
Microsoft basato so architeturà Windows NT. Xè stà rilazsià el 25 otobre 2001 e
xè ła versionclient de Windows par personal computer, affianca da Windows Server
2003 utiłixabile su server. Ła sìgla "XP" neł nòme deriva dała paroła
eXPerience. Finora xè stà el sistema operativo Windows pì lonjevo (5 ani) (xè
stà seguio el 30 genaro 2007 da Windows Vista). Neł 2006 Microsoft ga rilazsià
Windows Fundamentals for Legacy PCs, na version che se basa so Windows XP
Professional ma otimixaea par xirare so hardware meno rexente e che consuma
xirca el 40% de ram de manco. Microsoft lanxò inixialmènte do verzsioni molto
simiłi: Home (caraterixaea dał cołore vèrde) e Professional (caraterixaea dał
cołore blù) utiłixabiłi so machine x86. Ła prima version x'era stà pensa par
n'uso domestego, mèntre ła seconda, pì costosa e indirixaea ałe utenxe
axiendałi, g'aveva alcune carateristighe ajiuntive come el suporto par i sistemi
a do proxesori e l'suporto dełe reti basaee so domini ed Active Directory.

A partir dał 22 otobre 2010, Windows XP non l'è pì nativamente nei novi computer
inte commerxo, che montano el sistema operativo Windows 7. Continuano tutavia a
esere disponibiłi dełe patch par la sicurexa, e dato che Windows Vista non ga
otenuo el suceso sperà da Microsoft, i utenti posono chièdere el dual boot, par
avere all'avio del PC la selta fra XP e Vista, opure n' downgrade, per
disinstałare Vista e sostituirlo co'l meno rexente, ma pì lejero e vełoxe,
Windows XP.

Dał 14 apriłe 2009 (e fino ał xenaro 2020) Windows XP xè suportà da Microsoft in
modałità estesa e non pì prinsipałe, xoè i ajiornamenti non riguardanti problemi
de sicurexa non vengono pì fornii gratuitamente ał' utente.



https://vec.wikipedia.org/wiki/Vaca

Ła vaca ła xé na spece de mamìferi che ła partien a ła famégia dei bòvidi. Sta
paroła ła se referise a ła fémena adulta. El mas-cio adulto el vien ciamà toro o
bò (plural bó), se'l xé castrà. I xóveni i vien ciamai vedeło o vedèl e vedeła;
có chei crése un fià i vien ciamai vedełon e sorana o scatóna se i no vien
castrai, o, al contrario, manxo (o manzo o mandho) e manxéta o manzéta.

Ła vaca, eséndo na ruminante, ła xé indotada de 3 prestómeghi de orìxene
exofagea (retìcoło, rumegal e òmaxo) e un stómego giandołar (abòmaxo), ognun co
na só funsion par faxe de ła degestion. Ła boca de łe vache no ła ga i dénti
incixivi superióri; infati l'oso incixivo del cranio no'l prexénta i alvèołi
dentałi, ma na grésta òsea coverta da tesùo mucóxo ciamà cusinéto dental. Ła
conformasion fìxica ła xé quéła tìpega dei Bòvidi: ła corporaùra ła xé robusta,
el corpo slongà e i arti cołonari.

Ghe xé pluxóre rase de vache, paréce sełessionae dal'omo traverso i incróxi de
vari exemplari, che i se destingue par grandésa, cołorasion del manteło,
prexénsa e conformasion dei corni, ecc. Łe rase più frequénti łe xé quéłe dal
manto pesà (bianche e nere ciamade frixóne) e dai corni de media łonghésa
(20–30 cm). Ste rase qua de sòłito łe ga un pexo de 650–700 kg par łe vache,
1200–1300 kg par i tori. Ghe xé daspò rase come łe Longhorn ingléxi, che, come
che sugerise el nome, łe ga corni de dimension enorme, łónghi anca un metro. Łe
rase più grande łe xé l'itałiana Chianina e ła franséxe Bionda d'Aquitania co
altése de spała fin a 185 cm. I tori de ste rase qua ła pol raxónxer i 1700 kg
de pexo.

Ła vaca ła vien arlevada par ła late, el lìquido che'l vien fora da ła giàndoła
mamaria del'anemal par el magnar dei vedełi. Anca daspò del svesamento, ła late
ła resta na conponénte fondadmental umana, co queła de ła mare che ła vien
sostituida, de sòłito da queła de vaca. 100 g de late de vaca, co i só 3,15 g de
proteine, 3,25 de grasi e 4,8 de carboidrati, i dà energia par 61 kcal; da notar
i 120 mg de calcio, el 13% de ła rasion xornałiera consegiada. El lavoro col
qual se tol via late da ła vaca se ciama monxitura e'l pol vegnir fato a man o
co struménti adati. Al xórno, na vaca da late ła produxe in media na dexéna de
litri, che i riva al'órdene de 50—60 quintałi al'ano. Ła late de vaca ła vien
anca trasformada in tantìsimi prodóti come formagio, pana, butiro, puina e altri
laticini.

I vedełi i vien arlevai prinsipalmente par ła carne: sóło na parte ła vien
infati łasada créser per destinarla a ła reprodusion. Ła carne de quełi che i no
ga ancóra scomensà a magnar erba ła xé particolarmente resercada perché, data ła
scarsa prexénsa de fero, ła xé particolarmente tènera. El manxo el xé, comunque,
l'individuo più doparà par far carne; 100 g, fati de 21 g de proteine e 7 g de
grasi, i dà su par xó 150 kcal.

Prima de ła mecanixasion agrìcoła (e dónca ancóra ancuo in paréce àree del
móndo) i bó, eséndo forti fà i tori ma asae pì tranquiłi grasie a ła castrasion,
i gera spéso uxai anca par tirar màchine agrìcołe e mexi de trasporto. El loame
de łe vache el vien doparà come grasa, spece perché el xé richìsimo de azoto.



https://vec.wikipedia.org/wiki/UTC%2B1

In teoria UTC+1 el rivarda na xona del globo conprexa infrà 7,5 ° e 22,5 ° E e
l'ora inisialmente doparà ła corispondeva a l'ora sołare media del 15º meridian
est (riferimento sostituio dal UTC inte'l 1972). Par raxon prateghe, i paixi in
sto fuxo orario i coerxe na area pì estexa, come inte'l caxo de Fransa e Spagna.

El ponto pì osidentałe in cui vien aplicà UTC+1 in inverno xe el Cabo Touriñán,
in Gałisia ( 43°02′N 09°18′W﻿ / 43.033, -9.3 ), cheło pì orientałe el xe so
l'ìxoła norvegexe de Kvitøya a 80°09′N 32°35′E﻿ / 80.15, 32.583 ).

Diverse xone del fuxo orario łe dopara l'ora legałe, pasando a UTC+2: Albania,
Andora, Àustria, Belgio, Bosnia-Erxegovina, Croàsia, Danimarca, Fransa,
Gibiltera, Itałia, Liechtenstein, Lusenburgo, Macedonia, Malta, Mònaco,
Montenegro, Namibia, Norveja, Ongaria, Paixi Basi, Połonia, Republica Ceca, San
Marin, Servia, Slovachia, Slovenia, Spagna, Svesia, Svìsera, Xermania, Tunixia,
Vatican

Tuti i paixi eoropei de UTC+1 i dopara ła 'stesa data par l'ora legałe. In
Àfrica ła Tunixia uxa na data un peło difarente. Ła Namibia ła xe 'l ugnoło
paexe del emisfero sud a UTC+1 che'l ga l'ora legałe.



https://vec.wikipedia.org/wiki/Teta

Ła téta ła xé n'òrgano de łe fémene che'l serve par far ła late. Tute łe fémene
dei mamìferi łe ga łe tete.

Ła téta umana ła xé n'organo pari (ghe ne xé dó) e simètrego, catà 'nte ła
region vanti del torace, ai lai de ła lìnea mediana, poste infrà el terso e'l
sesto spasio de łe coste. Ła téta ła poxa in particołar su dó struture
muscołari: na più fora, mùscoło petoral grando, e na più drento, pìcoło petoral.
L'òrgano el xé costituìo in parte da tesùo adipoxo, in parte da struture
giandołari: ' ntel conpleso ste conponénti qua łe costituise ła giàndoła
mamaria. Vien ciamà cavésoło o cavedin queła pónta final a ła qual i se taca i
putei péna nasùi par supiar ła łate.

Fin al ténpo de ła pubertà, łe téte łe xé sviłupae al steso modo in tuti dó i
sesi. 'Nte ła pubertà el sviłupo de ła téta mas-ciłe el se ferma par via de ła
maxor prexénsa de testosteron. Ła strutura femeniłe, invése, ła va incontro a un
notévołe sviłupo. Ła dimension e ła fórma del'òrgano femeniłe łe se desfernsia
dabon par dona. Sta roba ła xé sora tuto dovua a ła quantità de tesùto adipoxo
prexénte ed a ła só poxision.

Łe tete łe xé anca caràteri sesuałi secondari, overosia parte del corpo che,
anca se no łe ga evidénte funsion reprodutiva, łe ga n'inportante róło a
revardo: ła fórma e łe dimension de st'organo łe xé n'inportante fator che'l
influise su ła vałutasion estètega de na fémena e łe influénsa ła sielta del
partner.

A Venesia ghe xé el ponte de le tete, a Rialto: 'na volta in sto posto ghe gera
un bel fià de caxini indove łe trogie łe faxeva véder łe téte da łe fenestre par
atirar cliénti.



https://vec.wikipedia.org/wiki/Storia_del_V%C3%A8neto

La storia del Veneto ła xe in gran parte comun con queła deła più granda rejon
conosùa come Triveneto o Tri Venesie, 'ntel Nord-est deła penixola italiana,
situà tra el confine del Mar Adriatico e tuta ła cadena dełe Alpi Orientałi, che
ła conprende Trentin-Alto Àdexe, Veneto e Friułi-Venesia Julia.

El Vèneto el gera abità za nte ła preistoria, da prima insediamento dei Euganei,
el xe sta po, en epoca protostorica, ocupà dal popoło dei Veneti. Tito Livio,
nativo de Padova, el ga scumensià ła so monumentałe storia de Roma col mito de
Antenore che, scampando da Troia mentre che ła bruxava e guidando on gruppo de
Troiani e de Eneti, popoło aleà proveniente dała Pafłagonia, el xe rivà nte
ł'atuałe Golfo de Venesia. Nte ła tera estexa tra łe Alpi e el mare Adriatico,
dopo aver parà via i Euganei, i se ga insedià cusì ste zente che i se ga fato
ciamare Veneti. Antenore steso el saria sta el fondatore de Padova. Secondo na
lezenda anałoga Diomede el gavaria fondà Adria mentre Clodio el gavaria fondà
Cióxa. Łe xe comunque de serta origine venetica tante inportanti sità, quałi
Concordia, Oderzo (fra łe pì antiche - IX-VIII sec. a.C.), Este, Trevixo, Bełun,
Altino, Vicensa e forse Verona.

Ła proveniensa anatołica dei Veneti adriateghi non ła xe acetà da tuti i autori
antichi e ła xe ancor inquò ogeto de ciàcołe. Łe fonti antiche łe tramanda
ł'existenzea de vari fiłoni de ł'etnìa vèneta, dała Bretagna, ała Luxazia, fra
Germania e Polonia, a ł'Epiro in Grecia, a ł'Axia Minore. Łigà a ł'etnico veneto
a ghe sarìa diversi toponimi (ad es. ła Vindelicia, rejon corispondente a
ł'atuale Baviera, Vindebona - ł'atuałe Vienna) e i nomi atribuìi a popołi de
orixine slava in diverse łéngoe eoropee. Secondo alcuni studioxi, łe sarìa
queste łe testimonianse de on'unica siviltà indoeoropea che ła se estendeva dal
Baltego a ł'Adriatico, riconduxibiłe ai cosideti popołi dei Campi dełe Urne.

El proceso de romanizasion deła Venetia el xe avegnù un toco ała olta sensa
traumi o conquiste manu militari, dato che i veneti e i romani i jera popołi
ałeà uno con l'altro. Łe rełasion połitico-miłitari coi romani łe scominsia
'ntel III sec. a.C. : nel 225-222 i veneti e i cenomani i strenze na ałeansa
miłitar con Roma contro i insubri, i boi e i gesati, fornendo secondo Polibio un
contingente de 20 000 òmeni. I gałi i vegnerà batù in teła storica bataja de
Clastidium nel 222. Nel 181 a.C. ła dedusion deła colonia de Aquiłeja ła
rinforsa i tradisionałi raporti de cołaborasion tra veneti e romani.

In tel'epoca de Augusto el teritorio dei veneti el vien unìo e ghe vien dà un
riconosimento ufiçial coła creasion deła Regio X Venetia et Histria, prima con
capital Padoa e dopo Aquiłeja. Nonostante i sconvolgimenti che ghe xe sta nei
primi secoli d.C., l'omogeneità e unità sostanziale de sto territorio no la xe
mai sta alterà, tanto che Diocleziano el ga trasformà la region in Provincia
Venetiae et Histriae, tegnendo i confini praticamente conpagni.

Nei primi secoli d.C. xe intacà el processo de cristianizazion del Veneto. El
sentro de iradiamento de la nova religion el xera Aquileja, metropoli de la
Venetia, in do che el Cristianesimo el xera rivà probabilmente dal mar. Secondo
la tradizion xe sta San Marco 'Vangelista a fondar la Cesa de Aquileja,
consacrandoghene vescovo Sant'Ermagora, martire soto de Nerone. San Marco el
gavaria inoltre mandà el greco Prosdocimo a evangelizar Padoa, Asolo, Vicensa,
Treviso, Altino e Este. A l'evangelizazion de Verona gavaria contribuìo na
comunità cristiana che vegnea da l'Africa romana; africano xe anca San Zen, el
patrono de la sità.

Łe prime infiltrasion de tribù barbariche ntel teritorio deła rejon łe vu łuogo
zà ntel 168-169 d.C. col sachejo de Oderzo par opara dei Quadi e dei Marcomani.
A xe sta tutavia a partir dal V sec. d.C. che łe incursion łe se ga fato pì
frequenti e pì devastanti (Goti, Eruli, Unni). Ciononostante, el quadro rejonałe
el restava ancora sostansialmente unitario; łéngoa, scritura, istitusion,
tecniche agricołe e manifaturiere, pur indebołie, łe xe sopravisù a ł'inpato de
sta ondata barbarica.

Xe sta solo a partire dal 568 d.C, con la disesa in Italia dei Longobardi -
invasion che xe sta contà da Paolo Diacono ne la so Historia Langobardorum - che
ga tacà a crearse (tra el VI e el VIII secolo) na division senpre pi netta tra
la Venetia interna, soto el dominio longobardo e la Venetia maritima dipendente
da l'Inpero bizantin e da l'Esarcato de Ravenna. Gran parte de le popolazion e
le autorità religiose le se ga trasferìo da le sità de l'interno ai sentri
lagunari (Grado, Caorle, Civitas Nova-Heraclea, Torseo, Malamocco, Olivolo,
Ciosa, oltre ad Ammiana e Costanziaca uncuó sparìe).

Co la conquista longobarda de Ravenna a la metà de l'VIII secolo, el territorio
lagunar el deenta senpre pi autonomo da l'inpero bizantin, del quale el resta
formalmente dipendente. Dal trasferimento de la sede del dux bizantin da Civitas
Nova, su la teraferma, a Malamocco, ne le isole lagunari (e da de qua, al
scuminsio de l'VIII secolo a "Rivo Alto", la Rialto de desso), tol origine la
sità de Venexia. Risale a l'811 el primo atto giuridico in cui la sovranità del
Dogado la xe stabilìa ufizialmente: el tratato fra Carlo Magno e l'Inpero
Bizantin. La separazion anca formal fra i due mondi de la laguna e de la
teraferma (anca se ga continuà a èsarghe na forte osmosi) la xe rivà con la
definizion dei confini (terminatio) fra el Ducatus Venetiarum e el Regnum
Langobardorum, siglà dal re Liutprando e dal primo doxe Paulicio Anafesto.

In te la teraferma veneta, che la xera drio cognósar un rapido declino, al
comando de le sità prinsipai se ga piazà dei duchi longobardi. Na serta
continuità de la vita sitadina la xera garantìa dai vescovi, divegnesti
riferimenti autorevoli in canpo moral, cultural e social. Intel 827 xe sta
sancìa anca dal punto de vista religioso na division fra el mondo del Veneto
continental e de la Venexia maritima: i vescovi de la teraferma i xera soto
l'autorità de la sede metropolita de Aquileja, inveze le nove sedi diocesane
vegneste su ne la laguna le dependea dal patriarca de Grado.

L'arivo dei Franchi, che i è subentrà ai Longobradi nel IX secolo, costituendo
ne la pianura padana el Regnum Italia, no'l ga canbià le robe. Un tentativo de
Pipino, fiol de Carlo Magno, de conquistar la Venetia Maritima, formalmente
dipendente da Bisanzio, el xe sta eficacemente respinto dai veneti. El vuoto de
poteri, la dilagante conflitualità, le tremende agressioni dei Ongari, che ga
colpìo el Veneto continental, la xe ga vu fine verso la metà del X secolo, col
ristabilimento de l'autorità inperial da parte de Otone I: el xe sta lu che el
ga agregà nel 962 un grando teritorio de l'Italia nord-oriental al ducato de
Baviera e sucessivamente, nel 976, al ducato de Carinzia. L'organismo che xe
vegnesto fora, e che el gavea finalità de cerniera fra Germania e Italia, el xe
sta ciamà Marca Veronese, dal nome de la so sità prinsipal. Da la Marca se ga
destacà nel 1027 el teritorio de la diocesi de Trento, che el s'à organizà in
prinsipato eclesiastico e el Friuli nel 1077, che el ga scuminsià na so storia
autonoma soto l'autorità dei Patriarchi de Aquileja.

I ligami fra la Marca Veronese e l'Inpero i xera rinforzà da la presenza nel
teritorio de diverse dinastie feudali de origine germanica: tra le pi famose,
destinà a zugar un ruolo inportante nei secoli sucessivi, ghe xe i Estensi, i da
Romano, i Caminesi, i Cararesi.

Tacando dai primi decenni dopo l'ano Mile, sa vedesto in tuto el Veneto na forte
cresita economica e na ripresa de la vita social ne le sità prinsipai, che le ga
scuminsià a esersitar un controlo egemonico sul so contado. Ne la Marca Veronese
(che a partir dal 1200 la scuminsiava a vegner ciamà col nome de Marca
Trevisana), xe vegnù su via via i comuni lìbari de Verona (1136), Padoa (1138),
Treviso e Vicensa.

Dentro de sta federazion de sentri urbani e teritori lagunari, da Grado a Loreo,
che'l xera el Dogado, se ga afermà la sità de Venexia, inponente organismo
urbano che s'à svilupà intorno al polo mercantile de Rialto e sentro di na
entità politica gelosa asè de la propria autonomia. A partir da l'XI secolo,
Venexia la se ga inposto come potenza egemone in tuto quanto el Mediteraneo,
tacando na espansion colonial che la rivà al so culmine durante la Quarta
Crociata, con la creazion nel 1205 de l'Inpero latin d'Oriente, e el dominio su
la quarta parte e meza de l'inpero de Romania, cioè del vecio inpero bizantin.
El Stato da Mar el rivava a includar, oltre ai teritori de l'Istria e de la
Dalmazia, le isole Ionie, Creta, Cipro, e tuta quanta na serie de basi e
piazeforti nel Peloponeso, ne l'Egeo e in Asia Minore.

Però anca se el mare l'era la fonte primaria de la so richeza, Venexia no la ga
mai perdesto l'interesse par quel che sucedea ne l'entrotera: la ga mantegnesto
forti ligami in particolare nel Trevisan e nel Padoan, la ga apogià la Liga
Veronese e la ga aderìo a la Liga Lonbarda. Dopo la xe riussìa a verghe un ruolo
prestigioso de mediatrice (e insieme de terza forza) fra el papa Alessandro III
e l'inperador Federico Barbarossa, con la riconciliazion tra i du selebrà in San
Marco nel 1177 (Pace de Venexia).

Nel Doxento in tuta ła Teraferma i lìbari Comuni i xe deentà dełe Signorie in
lota tra de lore par l'egemonia regional. Ła prima signoria ła xe stà queła de
Ezelin da Roman, che l'è stà bon de conquistar gran parte del Veneto
sentro-setentrional. Trevixo l'è ndà in man ai Da Camin, a Verona nel 1262 è ndà
su i Scaligeri, a Padoa i Carraresi. Se pol dir che ła prima "unificasion" del
Veneto ła xe stà tentà proprio dai Scaligeri, che con Cangrande i xe riusìi nel
periodo 1311-1329 a ciapar Vicensa, Feltre, Bełun, Padoa, Trevixo e dopo, soto
Mastino II, anca Parma, Lucca e Massa. Però nel 1339 i xe stà sconfiti da na
lega formà da Venesia, Firenze e Milan e i gà perso quaxi tuto.

Anca se Venexia la gavea nel mar el sentro dei so intaressi economici, la ga
senpre mantegnesto vivi i ligami col proprio entrotera, esercitando na forte
atrazion su le turbolente sità de la Marca Trevigiana. Zà nel 1291 Mota de
Livenza la xe passà a la Republica, primo teritorio de Teraferma a darse
liberamente e spontaneamente al goerno de Venexia, goadagnandose el titolo de
fiola primogenita de la Repubblica. Xe sta però a partir dal XIV secolo che la
Serenissima la ga tacà a intervegner in maniera senpre pi decisa ne la politica
regional, soratuto par inpedir che el potente Stato dei Cararesi el metesse in
pericolo le vie di comunicazion terestri e fluviali.

Nel 1339 xe sta Treviso col so teritorio, fin a chel momento dominà dai
Scaligeri, a darse spontaneamente a Venesia, costituendo il so primo ànpio
caposaldo in Teraferma. El potere e l'influenza senpre pi granda de la Republica
i ga susità le gelosie dei so vizini, che nel 1379 i ga costituìo na formidabile
coalizion che riunea i Cararesi, el Duca d'Austria, el Re de l'Ongaria, el
Patriarcato de Aquileja e Genova, scatenando contro Venexia quella che sarìa
passà a la storia come la Guera de Ciosa e conclusa nel 1381 con la vitoria sul
mar contro Genova e la perdita de Treviso par parte de tera. Durante la guera,
la Republica marciana la ga ris-cià seriamente de èsar travolta e la ga capìo la
necessità de entrare risolutamente ne le contese politico-militari de la
penisola taliana, tanto pi che sta deentando pericolosa la minaccia del Stato
visconteo, che'l savea inpadronìo, fra el 1387 e el 1390 de na gran parte del
Veneto.

In seguito xe sta de novo Francesco Novello da Carrara a minacciar
l'acerchiamento: Venexia la ga reagìo in maniera decisa e dopo ver riciapà
Treviso nel 1388, la ga batùò definitivamente i Cararesi nel 1405 espugnando
Padoa. Intanto s'avea dato a Venexia in rapida sucession praticamente tute le
tere de la Marca Trevisana: el 28 aprile 1404, el Senato Veneto l'accetta con do
soli voti de majoranza la dedizion de Vicensa; pochi zorni dopo xe la olta de
Cologna, de Belun, de Basan, de Feltre, quindi i Sete Comuni de l'Altopian de
Asiago, e par ultima Verona el 22 giugno 1405. L'unità del Veneto l'era
praticamente riconposta. Par ste tere, oltre a la fine dei confliti e a
l'instaurazion de un governo stabile e rispetà, le dedizion a la Serenissima la
ga significà, de solito, la concession de particolari statuti de autonomia che i
garantea che vegnesse mantegnùi gran parte dei istituti e de le leggi che ghera
prima: el Stato da Tera el nasea de fato come un Stato federal ante litteram.

Nei decenni sucessivi el Stato veneto el ga espanso ben al de là dei confini de
la region de desso, includendo oltre al Cadore (1420), el Friul (1420), la
Lonbardia oriental (1428), con Bresia, Bergamo e Crema e infine el Polesine
(1482).

In teła seconda metà del '400 e al scominsio del '500, Venesia ła gà continuà ła
so połitica espansionistica, portando el Leon de San Marco in Romagna, Trentin
meridional, a Gorizia, Trieste e parfin in Puglia. Poco prima de ła guera del
1509, ła Republica Veneta, tra Stato da Mar e Stato da Tera, ła forma un inpero
plurietnico abità da veneti, lonbardi, furlani, istriani, romagnołi, dàlmati,
croati, albanexi, pugliexi, greci e ciprioti, e el xe de fato uno dei Stati
piasè potenti d'Europa.

Tanta grandeza no ła podea non susitar łe invidie dei tanti vizini: nel 1508,
dopo che i Veneti i gà vinto l'inperador de l'Austria tołéndoghe Trieste e
Gorizia, se gà formà, par inisiativa del papa Giulio II, a cui Venesia ła gavea
tolto łe çità de ła Romagna, na anplia ałeansa anti-venesiana, conosù come Liga
de Cambrai, che ła gà dichiarà guera a ła Republica. I Venesiani i reagise
coragioxamente, mobiłitando l'exercito soto el comando del valoroxo Bartolomeo
d'Alviano, ma el 14 de majo 1509 i vien batù ad Agnadello nel cremasco dai
Fransexi de Luigi XII. In póchi giòrni gran parte del Stato da Tera el vien
ocupà, e soło Trevixo e el Friul i rexiste, restando fedełi a ła Serenisima.
Nonostante ła situasion ła fuse desperà, i Venesiani però no i se perde d'animo,
e specialmente el popoło el dimostra un grando atacamento par ła Republica. Póco
dopo ła coałision ła se sfalda, anca grasie a l'abiłità diplomàtega dei
Venesiani, e dopo ła vitoria de Marignano ła Serenisima ła riconquista quaxi
tuta ła teraferma (tra łe tere perdùe ghe xe l'Anpezan, che'l restarà soto
l'Austria fin al 1918).

Finìo el tenpo de łe guere, dal 1530 se verze par tuto el Veneto un longo
periodo de pase e de svilupo, che continuarà, sensa interusion significative,
par quaxi tri secołi, fin al 1797.

Nel 1796-97 ła Serenisima Republica ła xe stà invaxa da Napoleon Bonaparte, che
dopo na serie de sachegi e de scontri sanguinoxi (come łe Pasque Veronexi), el
ghe l'à data a l'Austria in canbio del Belgio. L'Austria la ga spartìo la
Republica in tanti tochi, ognuno 'ministrà come na senplice provincia de
l'inpero austriaco, senza funzioni de Stato. El governo austriaco el xe stà in
generałe benevoło, con un'aministrasion pitosto eficiente e onesta, el gà çercà
de darghe un çerto benèsere ai so sùditi, ma no l'era però mìa tanto liberałe.
Nel 1805 el Veneto el xe pasà soto la Francia, par dopo ritornar soto l'Austria
dopo la sconfita definitia de Napoleon nel 1815. Ła zona che corisponde più o
meno a l'atuałe Region Veneto, più łe province de Udine e de Pordenon, ła
restarà soto ła dominasion de l'Inpero Austriaco par altri 50 anni, come parte
del Regno Lonbardo-Veneto.

Durante sto periodo el Veneto el gà partecipà ai moti risorgimentałi col'eroica
ribelion e rexistensa de Venesia del 1848-1849.

Dopo deła guera Austro-Prussiana del 1866 (bataja de Sadowa) l'Austria sconfita
ła gà dovù darghe el Veneto a Napoleon III de Francia. El tratato de pace de
Viena firmà el 3 de otobre 1866 el dixéa testualmente che ła cesion del Veneto
(con Mantoa e Udine) al Regno d'Italia (che el beneficiava deła vitoria prusiana
anca se l'era stà batùo da l'Austria sia par tera a Custoza che par mar a Lissa)
ła dovese avegner soto riserva del consenso dełe popołasion debitamente
consultàe.

Napoleon III el ga provedesto a pareciar un plebisito, rispetando le decisioni
del tratado de pase, ma i Savoja i ga fato presion su de lu parché el ghe lasése
ai taliani le forteze e el controlo militar de la region senza spetar i
risultadi de la votazion. El conte di Gramont, a cui ghera stà dato in carico la
'ministrazion provisoria del teritorio (che el conprendea el Veneto, Mantoa e el
Friul), el gà zercà de rispetar l'inpegno. A la fine però i Savoja i ga insistìo
tanto che Napoleon III el gà decidesto de lasar perdar, e el gà ordinà al conte
de Gramont de ritirarse e de consegnar le forteze e lasar che i taliani i
ocupese el teritorio. Cussita el plebisito el xe stà organizà dai Savoja, che i
ga fato in maniera da no dover contratar gnente coi Veneti, che secondo alcuni i
ga perdesto cussita l'ultima s-cianta de autonomia e de libertà che 'ncora i
gavea.

L'accesso a le operazion de voto, come par altri plebisiti de l'epoca (come quel
fato par l'anession de Nizza a la Francia), e par ogni altra consultazion
eletorale de l'epoca, l'era esluso a le done e limità par censo: per cui el ga
interessà solo na parte minoritaria de la popolazion (manco de 650 000 votanti
su un totale de 2.603.009 residenti).

El risultato final (646.789 sì; 69 no; 567 voti nulli), el rispechia, secondo
alcuni studi storici, l'asołuta mancansa de segreteza nel voto e de trasparensa
in tełe operasion de scrutinio. In sta maniera, ła sostansiałe sconfita miłitar
del Regno d'Italia in teła Terza guera de indipendensa itałiana del 1866 l'è stà
fata deventar un suceso połitico par i Savoia.

El dominio dei Savoia no'l gà portà tanti vantagi soto l'aspeto economico: łe
tase łe jera piesè alte de quełe austriache, i servizi inferiori, e ła
burocrasia manco vałida rispeto a ła proverbial eficensa burocratica austriaca.
A ła perdita dei marcà de l'Europa çentral xe seguìo un periodo de crixi
economica. Dopo l'anesion al Regno d'Itałia e fin a ła Prima guera mondial ghe
xe na intensa emigrasion dal Veneto, in particołare verso Argentina, Uruguay e
Braxil. 'Ntel periodo 1884-1886 scopia na grosa rivolta contadina, conosùa con
nome de "Ła Boje".

El fenomeno de l'emigrazion l'è ripreso nel primo dopoguera, direto soratuto
verso i stessi Paesi de la Merica Latina che i gavea risevùo le presedenti
ondate migratorie provenienti dal Veneto. Staolta la xe sta comunque na
emigrazion organizà na s-cianta mejo.

La Seconda Guera Mondial la ga portà nove distruzion, specialmente par via dei
bonbardamenti aerei (particolarmente feroce xe sta quelo che ga colpìo e butà zo
bona parte de Treviso).

Finìa la guera, xe riscuminsià l'emigrazion, che la ga interessà, oltre a
Argentina, Uruguay e Brasil, anca Venesueła, Colombia, Stati Uniti, Canada e
Australia. Flussi migratori a breve termine i se ga vu verso el Belgio, la
Francia e la Germania.

Na riserca del CSER (Centro Studi Emigrazione - Roma) la stima in zirca
3 300 000 le persone emigrà nei anni dal 1876 al 1976 dal Veneto, de fato la
region italiana con piasè emigrati in sto periodo (seconda xe la Canpania, con
2 500 000). Se calcola che ghe sia nel mondo zirca 9 milioni de oriundi veneti.

A scominsiar dai ani otanta del XX secoło, l'emigrasion ła sà esaurìo e, da de
lora, el Veneto el xe devegnesto tera d'imigrasion. Na parte picenina dei novi
rivè i xe in realtà çitadini itałiani, emigrà durante i ani duri, che i torna ai
so paexi; a olte i parla na version de ła lengoa veneta piesè "arcaica" de queła
che se parla deso nel Veneto. In te łe ultime elesion i çitadini italiani che
sta a l'estero i gà podù votar.



https://vec.wikipedia.org/wiki/Reno

El Reno (in romancio Rain, todesca Rhein, fransexe Rhin, ołandexe Rijn) el xe un
fiume de l'Eoropa sentral.

El nase inte ła Svìsera da ła confluensa de do rami sorgentiferi: Reno Anterior
co orixene int'el Masiso del San Gotardo, e Reno Posterior co orixene int'el
Grupo de l'Adula. El atraversa el Łago de Costansa e a monte de Baxiłea el vien
interoto da na serie de cascae. Dopo el score verso nord, faxendo da confine
intra Fransa a ovest e Xermania a est. Dopo el Masicio Scitoxo Renan el riseve
łe acue de Neckar, Meno, Lahn e Ruhr da drita e de ła Moseła da sanca. Inte łi
Paexi Basi el forma un delta anpio e inrigà rente de butarse int'el Mar del
Nord: el ramo prinsipal el xe el Waal-Meerwede che riseve łe acue de ła basa
Mosa, 'n altro ramo el xe el Lek-Nova Mosa che pasa par Roterdam.

El Reno el xe na inportante via de navegasion utiłixada sin dal medioevo; el pol
eser parcorso da peate de gran portada sin a Strasburgo, e de media portada sin
a Baxiłea. Na łonga serie de porti sia maritirmi che interni ła xe ałineada sol
so corso e costituise ła arteria vidal de una de łe rejon pi' industriałixae del
mondo.

El xe cołegà co canałi artifisiałi a ła Marna, el Rodano, el Danuvio, el Vexer,
el Ems e ła Elba.



https://vec.wikipedia.org/wiki/Po

El Po (in antighità el jera cìamà Eridano) el xè un fiume de ła Eoropa
Meridional, che drena ła Pianura Padana. El xe el fiume pì longo de Itałia, queo
cò la estension de basin pì granda e cò la portata pì granda de acoe ała foce.

El score par 652 chiłometri atraverso l'Itałia setentrionałe dal ponente verso
al oriente.

La sò sorjente se trova a Pian deł Re, intel Monviso (nełe Alpi Cozie), e dopo
ver fato tuta ła Pianura Padana el se buta intel Mar Adriatico, intel teritorio
deła provincia de Rovigo. Ała fine del só corso, el Po el fa un bel delta de
380 km², con centinaia de corsi d'acqua minori e 5 prinçipali (ciamè Po de
Maestra, Po de ła Pila, Po de łe Tolle, Po de Gnocca e Po de Goro). In te un
altro ramo secondario (el Po de Volano) se cata el porto de Ferara.

Da ła parte a nord el xè impostà sułe Alpe, da staltra parte a sud, sul'Appenin
Setentrionałe, de conseguensa el rejime del fiume el xè misto de tipo alpin (cò
piene in primavéra e in ìstà e seche in inverno) e de tipo appeninico (cò piene
in primavéra e in autuno e seche in istà). De serto tra i dò tipo de rejime
prevałe queło apeninico parchè anca se i jasari alpini moła xò acoe in istà, xè
proprio in stà stajon che se rejistra i minimi de portata (de sołito in agosto).

In tel Medioevo el ramo prinçipale del delta el xera costituìo dal'atuale Po
(morto) de Primaro, che pasa a sud de łe Vałi de Comàchio e che, dała metà del
XVIII secolo, el xe deventà ła parte finale del fiume Reno (che na olta el xera
anca lu afluente del Po) e nel quale el Reno stesso el xe stà fato pasar dopo de
ła creasion del Cao Benedettino.

Torno al bacin del Po vive sirca 16 miłioni de aneme che łe xè concentrà par pì
de on terzo intel'industria e inteła produsion agricoła nasionałe, coxì come pì
deła metà del patrimonio zootenico.

Tuto questo rende el Po e el só bacino na xona nevralgica par l'intiera economia
italiana e una de łe xone, in Europa, con ła màsima conçentrasion de popołasion,
d'industria e de comercio.

Ła prima mapa del Po ła xe stà volùa da Napoleone. I cartografi francesi i gà
quindi disegnà, dal 1811 al 1814, 38 tavołe de 600x866 mm, in scala 1:15 000,
fate a china e colorè ad acquareło. El trato disegnà el 'ndava dal'Adriatico fin
a Ficarolo (tra Rovigo e Ferara).

L'opera cartografica ła xe stà quindi continuà con l'instaurasion del Regno
Lombardo-Veneto da parte dei Austriaci, che i gà disegnà el trato da Ficarolo
fin ała confluensa del Ticino (1815). Altre dó carte de 47 tavołe (530x889 mm)
łe xe stà fate in tel 1821, e łe xe stà aggiornè tenpo dopo, una da Elia
Lombardini (1853) e l'altra da Francesco Brioschi (1872).

Solo co l'Unità d'Italia se gavarà finalmente un'opera cartografica piessè
conpleta del fiume, quando Francesco Brioschi (1887) el farà na nova mappa a
stanpa da Moncalieri fin al delta. Sta mapa la xe in na tavoła unica
(730x9000 mm) in scala 1:50 000, e ła xe doparà 'ncora deso par i agiornamenti e
ła rapresentasion del fiume.

El fiume el xe soto l'autorità de un magistrato speciale dito Magistrato de łe
Aque.



https://vec.wikipedia.org/wiki/Pigmei

Co se parla de i pigmei no se intende on unico popolo. I pigmei i xe varie etnie
che le gha en comun la strutura morfologica picoleta – i no xe pi alti de 150 cm
-, la cultura de "raccoglitori-cacciatori", e speso i condivide cepi
lengoistici. I pigmei i xera i privi veri abitanti de l’Africa e i se gha dovù
spostar verso el sud o altre aree marginali soto la presion demografica de i
bantu e de i nilotici co questi i gha scominsià le loro migrasioni verso el sud.
I pigmei i xe normalmente pacifici e invese de combatar par el loro teritorio, i
ghpreferio sempre scampar via. El termine pigmeo vien dal greco, pygmaioi, e dal
latin, pygmaei, che vol dir la distansa tra el gombio e le noche de la man. El
xera usà par riferirse a zente de basa statura. En te la mitologia greca el
termine el xera usà par i nani che vegnea da l’Etiopia. Par questi motivi, e per
l’uso negativo longo i secoli, el termine pigmeo el pol esar ofensivo. El xe
sempre mejo parlar de i vari grupi pigmei usando el so nome propio. Qua e ne le
altre vose de la wikipedia se usa el termine pigmeo solamento co el significato
generale de popoli autoctoni africani.

Se cata pigmei in quasi tuta l’Africa a sud del Sahara, specialmente en te
l’Africa Sentrale e Meridionale. No se cata popolasioni pigmee en tel l’Africa
Orientale, co esclusion de picoli grupi en Uganda, Burundi e Tanzania. Se cata,
parò, testimonianse de la loro presensa en tel pasà da la leteratura orale e da
i nomi de corsi d’acqua e de montagne.



https://vec.wikipedia.org/wiki/Pidgin

Le lengoe pidgin xe lengoe co na strutura gramatical semplice e on vocabolario
de poche parole. I xe el resultá de el misciamento de lengoe difarenti parlá da
zente che no conose mia bene ona o do de le lengoe interesá. I pidgin i parmete
la comunicasion tra zente che no gha altra lengoa en comun, spezialmente a i
marcanti. On pidgin diventa na lengoa propria quando ghe xe novi nati che le usa
come lengoa mare. Stò cua se ciama el fenomeno de la creolizasion.

I primi pidging i sá forma en Axia, specialmente en Cina. El nome pidgin vien
dal cinese e xe la pronunsia locale de la parola inglexe business.

En Africa se cata tanti pidgin, sopratuto ne l’Africa Ocidentale. En tel Siera
Leone la gente la parla quasi che solo forme diverse de inglexe-pidgin. El
fanakalo xe na forma de pidgin usá nel pasato ne le miniere del Sudafrica. La
zente la vegnea da posti diversi e no la podea comunicar tra de lori. Ancò el
fanakalo xe parla da poca gente e el scomparirá nel giro de pochi ani. N’altro
pidgin xe el sheng de el Kenya e la Tanzania. El sheng vien da l’inglexe misciá
co el swahili e xe la lengoa de i zoveni de l’Africa Oriental.



https://vec.wikipedia.org/wiki/Namibia

Ła Namibia, uficialmente Republica deła Namibia, el xe on Stato de ł'Africa del
Sud. Ła confina a nord co ł'Angoła, a nordest co e el Zanbia, a est col
Botswana, e a sudest col Sudafrica; ła se afacia a ovest sora ł'Oçeano
Atlantego.

El zentro el xe ocupà da un altopiano, che el crese indando verso ovest, vanti
de eser delimità da na granda sengia.

Se cata el deserto del Namib, longo la costa, e el deserto del Kalahari a
sudest. A nordest se cata la savana.

I eoropei no gha mai mostrá tanto interese par stá tera arida e xe solo nel XIX
che i todeschi i l’á ocupá ciamandola Africa del sud ovest . I inglexi, paró, i
controlava Walvis Bay, l’unico porto de acue profonde de tuta la costa
namibiana.

Ła ga na popołasion totałe de 2 031 000. Co 2,5 abitanti/km², ła Namibia ła se
cołoca fra łe tre nasioni sovrane al mondo con la minor densità de popołasion.

La majoria de la popolasion xe del grupo owambo. El 5% de la popolasion xe de
origine eoropea.

La majoria de i namibiani xe cristiani (luterani e catoleghi). El 3% xe
musulmani.

El inglexe el xe lengoa oficial. La zente la parla anca oshiwambo, afrikaans e
todesco.

Par le condisioni ambientali l’agricoltura che se cata l’è de susistenza: en
Namibia no ghe agricoltura industrial. L’alevamento de le bestie se cata nel sud
del paexe. El paexe conta su el sfrutamento dei minerali (piombo, zinco, uranio,
diamanti, argento, tugsteno)



https://vec.wikipedia.org/wiki/Morea

La Morea la xe na region storega e zeografega de la Grecia meridional, che la
forma intra el Mar Jonio e el Mar Ezeo na penisola (uncuò deventada isola par
vìa de la costruzion del Canal de Corinto).

Abità fin dal Neolìtego, el Peloponeso el ciapa el so nome da Pèlope, fiol del
re Lidia Tantalo che el ga conquistà la region. Da qua xe nassùa a civiltà
micenea, che in sèvito la ga scancelà e sostituìo quela minòica, orizenaria de
Creta. El ga visto l'invasion de popolaxion elèneghe e sucessivamente dei Dori,
cerca inte'l XVII sècolo a.C. El dominio de Sparta el se ga inposto intra el X
sècolo a.C. e l'VIII sècolo a.C. e el ga resistìo fin a la invasion dei Macèdoni
(366 a.C. circa). In sèvito i Romani i ga ciapà possesso de la region inte'l 140
a.C..

Ła Morea ła ga fato parte del stato da mar veneto dal 1685 al 1715 a sèvito de
la guera de Morea, ma łe do çità de Modone e Corone (ciamàe Venetiarum ocellae,
che vor dir i oci de Venesia), łe xera stà venete zà nel periodo 1204-1500.



https://vec.wikipedia.org/wiki/Marco_Polo

Marco Polo (Venesia, 15 de setenbre 1254 - Venesia, 29 de genaro 1324) el xe stà
un marcante e esplorador, che insieme co so pare Nicolò e so zio Maffeo el xe
stà uno dei primi oçidentałi a rivar fin in Cina (che lu el ciamava Catai) longo
ła via de ła séda. Ła cronaca del so viajo ła xe contà 'nte'l libro Deuisament
dou monde, mejo conosùo come el Miłion. El xe ritegnùo uno dei pi grandi
esploradori de tuti i tenpi.

Nicolò e Matteo Polo i xera do fradei venesiani che i traficava spéso con
l'Oriente, e inte'l 1252 i xera nà star a Costantinopołi, da 'ndove i xe partìi
inte'l 1259 direti verso Est, rivando infine inte'l 1266 a Khanbaliq, el vecio
nome de Pechin, dove i xe stà risevùi dal Gran Khan dei Mongołi. Tornai na prima
'olta a Venesia, i do fradei i xe ripartìi inte'l 1271 insieme co'l fiol de
Nicolò, Marco, che'l gavea 'pena disete ani, rivando quatro ani dopo a
Khanbaliq. I Polo i xe restai in Cina par altri 17 ani, e Marco el xe deentà un
streto cołaborador e amigo del Khan, che el lo mandava in mision diplomatiche in
giro par el so inpero, e el se faxea descrìvar da lu łe tere che'l gavea visto
inte i so viaji e łe storie che'l gavea sentìo.

Dopo el so ritorno a Venesia inte'l 1295, Marco Polo el xe stà ciapà dei
Xenovexi durante un scontro naval, e el xe stà tegnù prigioniero par calche
mexe, durante sto periodo de tenpo el gà detà ła storia del so viajo a fra'
Rustichello da Pixa, che'l la gà scrita inte'l Miłion.

In Croàsia se dixe che Marco Polo sia nasuo inte l'ixoła dalmata de Curzoła e
donca el xè croato. No ghe xé però nisuna evidensa storica de sto fato.



https://vec.wikipedia.org/wiki/Mar_Negro

El Mar Negro (in bolgaro Черно море, Černo more, in romeno Marea Neagră, in
ucrain Чорне море, Čorne more, in ruso Чёрное море, Čërnoe more, in giorgian
შავი ზღვა, Shavi zghva, in turco Karadeniz) el xe 'na sesion del Osèano
Atlàntego setentrional.

El so nome de ancò, in uxo dal XV secoło, el xe propio riferio al cołor; no xe
ciaro el motivo, ma podaria derivar da l'uxo dełe popołaxion turche de asociar
dei cołori ai ponti cardinałi: el cołor negro corispondaria al nord, donca Mar
Negro staria par Mar del Nord. 'Nte l'antichità el xe sta ciamà co un mucio de
altri nomi dai diversi popołi che ło ga navegà: se ricorda Ponto Euxin (Mar
ospital) usà dai gresi antichi, e Mar Maxor usà intel' medioevo dai genoesi e
anca dai venesiani.

El xe łimitado a ovest dała Penìxoła balcànega, a nord dal Basopian del Mar
Negro, dała Penìxoła de Crimea e dała Penixoła de Taman, a est dała Caucàsia, a
sud dała Penìxoła anatołega.

El xe cołegà a sudovest al Mar de Màrmara dało Streto del Bòsforo e nordest al
Mar d'Azov dal Streto de Cerċ.

Sensa considerar el Mar de Azov, che vien considerà da serti giografi una parte
del Mar Negro, łe so calanche pi' grande indando in senso orario da est łe xe:
el Golfo de Burgas, el Golfo de Òdèsa, el Golfo de Carcinìt e el Golfo de ła
Całamita. In contato col mar ghe xe anca dełe destirae de acua fortemente
influensae da l'imision de acua dolse: i pi' inportanti i xe i Łiman del Nistro,
del Łiman Nipro-Bug, de Łiman de Rasim, de Łiman de Sasìc, e łi Łiman de Tusli.

El mar el xe un rełito del vecio Oséano Tetide, che se ga trovà ixolà da altri
basini de orixene anałoga par via deła formaxion dele Alpidi a nordest (Monti de
Crimia e Caucaxo) e sud (Monti del Ponto). Intełi ultimi miłioni de ani ga subio
vari faxi de ixołamento da l'oséano durante łe cuałi se ga trasformà in un łago
de acua dolse: se ricorda łe faxi del Łago Sarmatico, del Mar Meotide, del Łago
Pontico, del Mar de Karangat, del Łago Neo-Euxinico. El verxerse inproviso del
Streto del Bosforo 6-8000 ani fa gà creà el Mar Negro de ancò. Anca se ła so
parte meridional ła se cata so 'n area a media sismisità, łe so coste no xe stae
interesae da grandi zunami

Ła so tenperadura in superfisie varia molto co łe stagioni: de inverno serte
parti del mar a nordovest łe pol giasar, in istà ła riva a 25 °C. Ła so sałinità
in superfisie ła xe pitosto basa (18‰); ła crese a 22,3‰ sol fondo. A 300 m de
fondità taca aformarse un anbiente anosico co presenxa de anidride solforoxa
(H2S).

A nord el xe caraterixà da coste base e pałudoxe, co presenxa de cordoni sabioxi
che separa sia łagune che łiman; a est, sud e inteła Penìxoła de Crimia
meridional invese łe coste łe xe rocioxe.

Łi fiumi pi' inportanti che łi se jeta intełe so acue łi xe el Danubio, el
Nistro, el Bug, el Nipro, el Cisilirmac, ła Sacaria

El bagna łe coste de l'Ucraina (republica autonoma de Crimia, oblast de Micolaiv
e de Cerson), de ła Rusia (crai de Crasnodar), de ła Xorxania (republiche de
Abcasia e de Ažaria, rejoni de Mingrełia-Alta Svanèsia e de Guria), de ła Turcia
(rejon de Mar Negro oriental, Mar Negro osidental, Mar de Marmara oriental,
Istanbul, Mar de Marmara osidental), de ła Bulgaria (Rejon de ła Bulgaria
setentrional e oriental), e de ła Romania (Macrorejon do).

Tra łe vecie rejon istorego-giografeghe (sansa nisuna corispondensa intełe rejon
aministrative de anco) che se cata sołe so' coste ghe xe Tracia, Rumełia,
Dobrugia, Besarabia, Ponto, Paflagonia e Bitinia.

Łe sità pi' grandi che se cata sułe so' coste łe xe Òdèsa, seguia da Burgas,
Varna, Costansa, Sebastòpołi, Cerċ, Novorosìisc, Soċi, Suhumi, Batumi,
Trebisonda, Sansun, Songuldac. Se ricorda anca el terminal petrołifero de
Tuapse, el porto merci de Poti e łi łoghi turisteghi de Slanċev briag, Slatni
piasaċi, Venus, Mamaia e Jalta.

No el xe un mar particołarmente pescoxo, ma se pol se catar trije, aciughe,
sconbri, sugarełi, pesi perseghi, orade, storioni, arenghe.

So ła piataforma continental a nordovest łi xe drio sercar depositi de
idrocarburi; tra i canpi già in atività se ricorda cheło ucrain de Pallas.
L'inportante gasdoto Blue stream ("Corente blé") atraversa ła parte oriental del
Mar Negro tra Rusia e Turcia.



https://vec.wikipedia.org/wiki/Inpero_Roman

L'espresion Inpero roman ła vien doparà par ciamar e descrivar i teritori sóto
el controło de ła Antiga Roma intei secołi dopo de ła nóva organixasion del
aseto pułitico de ła Republica Romana da parte de Octavianus Augustus. L'Inpero
Roman el gà controłà el mondo Mediteraneo e la gran parte del Nord Europa dopo
del 31 a.C.; El xe 'ndà in crixi intel III secoło d.C. e se ga dà na nóva
organixasion co baxi autocratiche, spostando el só sentro intel levante, indove
che col inperator Costantinus el ga vudo na capital nóva: Costantinopołi. Pí
dopo, quando che i problemi de gestion i jera deventai senpre pezo, l'inpero xe
stà divixo in dó co l'inpero de łevante e co l'inpero de ponénte, ma cusita Roma
no ła xe pì stà ła cavedal. L'último inperator roman inte ła metà osidental del
Inpero, Romolus Augustus, el xe stà deposto intel 476 d.C.. Ła parte orientałe
del Inpero ła xe restà in pié, anca se un s-ciantin a ła 'olta ła ga perso
teritori, fin del 1453 co Costantinopołi ła xe cascà in man dei Turchi (varda
Inpero Bixantin). I Stati sucesori in osidente (Regno franco e Sacro Inpero
Roman) e in oriente (ła Rusia dei Zar) jè 'ndè vanti a doparar i titołi adotà
dal Inpero Roman, fin a l'epoca de łe rivołusion. Łe influense del'Inpero Roman
sul modo de governar, ła łexe, ła łengua, l'architetura e tanti altri aspeti de
ła vida moderna xe evidenti.

Quando che ła Republica Romana (509 a.C. - 31 a.C.) ła xe rivada a ła fin, Caius
Iulius Caesar Octavianus, secondo nevodo de Zulio Cesare e da eło adotà, el ga
rinforsà ła só poxision co ła desfata del exèrcito del só único rival par el
poder, Marco Antonio, inte ła bataja de Ansio. Ani de guera siviłe i gavéa łasà
Roma squaxi sensa łexe. Però Roma no ła jera gnancora preparà par asetar de esar
comandà da un inperator.

Octavianus el ga fato astusia. Per prima roba el ga siolto el só exercito e ga
ciamà tuti a łe elesion: xe stà cusí sielto par ła inportante róło de cònsołe.
Nel 27 a.C. el ga dito che'l gavaría dà de nóvo el poder al Senado de Róma, e 'l
ga dito che ghe gavaría ridà indrío l'Egito (infati el tegnéa ła region col só
exèrcito). Ma el Senado ga refeudà e ghe ga da de sóra anca ła region de ła
Spagna, de ła Gallia e anca de ła Siria. No xe pasà masa tenpo che el Senado ghe
ga da anca el nome de "Augustus".

Augustus el savéa che par goernar da soło no ghe saría servío de esar consołe.
'ntel 23 a.C. ga refeudà sto róło, ma ga vosúo esar serto de aver tuto sóto de
łu, e 'l ga catà calche vecio róło republican co i só poderi.

El 27 a.C. e el 23 a.C. i xe i ani piesè inportanti de sta rifórma, co che
Augustus ga catà daseno tuti i poderi de inperator de Róma, ma eło, co astusia,
se ga fato senpre ciamar "Prinsipe" o "Primo Sitadin", par no darghe al Senado
(e a tuti i rółi de ła vecia e deso morta republica) l'inpresion de esar
comandài da qûalchidun.

El xe stà maestro nel spanpanarse dapartuto par l'Inpero, parché cusí i sitadini
i se bituava e scominsiava a vołerghe ben cofà só capo: el ga scominsià a tirar
suxo i archi de trionfo, el semenava só statue dapartuto, ma queło che al pòpoło
ghe piaxéa de piú jera i zughi. Anca deso se parla de pax augustea, che saría el
regno de Augustus, che'l ga fermà tute łe guere siviłi che ghe jera drento
l'inpero. Ła pacificasion de łe guere çiviłi ła xe stà çełebrà come na nova età
de l'oro dai scritori e poeti de l'epoca, come Orazio, Livio e soratuto
Virgilio. Ła celebrasion de i zughi e de i eventi spesiałi i raforsava ła so
popolarità.

Augusto inoltre per primo el ga creà un corpo de vigili, e na forsa de połisia
par ła çità de Roma, che ła xè stà divixa aministrativamente in 14 region.

El control conpleto del Stato el ghe gà permetìo de indicar chi che gaveva da
vegner dopo de èło, nonostante el rispeto formałe de ła forma republicana. A
l'inisio el s'à rivolto a so neodo Marco Claudio Marcello, fiol de so soreła
Ottavia, che'l ga maridà con so fioła Giulia. Marcello però l'è morto nel 23
a.C.: alcuni dei storici vegnùi dopo i ga avansà l'ipotexi che'l fuse stà
invelenà da Livia (anca se probabilmente no l'era mìa vera).

Augusto quindi el ga maridà ła fioła a ła so "man destra", Agrippa. Da sta union
xe nato tri fioi Caio Cesare, Lucio Cesare e Postumo (ciamà cosita parché l'è
nato dopo che so pare l'era morto) e i du piesè grandi i xe stè adotè dal nono,
con l'intension de farghene i so sucesori, ma anca lori i xe morti zoini.
Augusto el ga mostrà de esar contento anca de so du figliastri (fioi del primo
matrimonio de Livia) Tiberio e Druso, che i ga conquistà a so nome novi teritori
'ntel nord.

Dopo che xè morto Agrippa in tel 12 a.C., el fioło de Livia, Tiberio, el se ga
separà da ła prima mojere, fioła de Agrippa, e el s'à maridà coła vedova,
Giulia. Tiberio el gera sta ciamà a dividare con ł'inperador ła tribunicia
potestas, che ła gera fondamento del poter inperial, ma poco dopo el se ga
ritirà in exiłio vołontario a Rodi. Dopo ła morte inaspetà de Caio e Lucio intel
4 a.C. e 2 a.C. rispetivamente, e ła preçedente morte del fradeo Druso magior (9
a.C.), Tiberio el xe sta riciamà a Roma, e el xe sta adotà da Augusto, che ło ga
dexignà inte sto modo so erede.

Vespasiano l'era stà un Generałe de notevole suceso e el gavéa aministrà tante
parti esterne de l'Inpero.



https://vec.wikipedia.org/wiki/Giacomo_Casanova

Giacomo Girolamo Casanova (Venessia, 2 de apriłe 1725 – Dux, odierna Duchcov, 4
de giugno 1798) xe stà un scritor, diplomaticoagente segreto venessian.

Resta de lu 'na produssion leteraria molto vasta ma el vien prinsipalmente
ricordà come aventuriero e come quel che ga fato del so nome el sinonimo de
sedutor. A sta fama ga contribuìo verosimilmente ła so pì inportante opera
autobiografica: Histoire de ma vie (Storia deła me vita), dove ł’autor el
descrive, con ła massima franchezza, tute łe so aventure, i so viaji e i so
incontri co' łe done.

L'Histoire ła xe sta scrita in fransexe e ła dovarìa dunque far parte deła
leteratura in sta lengoa, siben ła sielta lengoistega ła sia sta detà soło par
motivi de difuxion de ł'opera, in quanto a ł'epoca el fransexe la gera ła lengoa
pì conosesta e parlà in Eoropa, come ai tenpi nostri ł'inglexe. Casanova steso,
'nte ła prefassion de ł'Histoire, el ga scrito infati, faxendo riferimento ała
major difuxion deła łengoa fransexe

Sicuro de ł'imortałità deła so opera, o al fine de garantirseła, Casanova el ga
scrito perciò doparando ła łengoa che ła ghe gavaria consentio de ciapare el
major numaro posibiłe de potensiałi letori. Tante opare minori, del resto, łe ga
scrite in itałian, forse parché el saveva ben che non łe saria mai divegnue on
monumento, come invesse a xe sta par ła so autobiografia.

A xe da notare, in sto caxo, łe anałogie coł so amigo Carlo Goldoni, el quałe el
ga sielto ało steso modo de scrivare ła propria autobiografia en fransexe.

Ł'autobiografia de Casanova, a parte el vałore leterario, ła xe on inportante
documento par ła storia del costume, forse una dełe opare leterarie pì
inportanti par conosare ła vita quotidiana in Eoropa 'ntel '700. A se trata de
'na rapresentassion che, par łe frequentassion de ł'autor e par ła łimitassion
dei posibiłi łetori, ła riferise prinsipalmente dełe clasi dominanti de ł'epoca,
nobiltà e borghesia, ma questo no 'l ne łimita ł'intarese parché anca i personji
de contorno, de qualsiasi estrassion, i xe ben rapresentà. Łèxare st'opara el xe
on strumento inportantisimo par conosare el quotidiano dei uomani e dełe done de
ałora, par conprendare dal de drento ła vita de ogni dì.

Fra corti e sałoti, Casanova el ga sfiorà - sensa quasi gnanca incorzersene - on
momento de svolta epocałe deła storia. El ga incontrà pareci fra i grandi del so
tenpo e el ne ga documentà i incontri; i gera fra questi personaji come
Rousseau, Voltaire, ła Pompadour, Mozart, Caterina II de Rusia, Federico II de
Prusia. Ma Casanova no 'l ga capìo el spirito de rinovamento che el gavarìa fato
xołare la storia verso diression mai percorse prima. El xe restà łigà fino ała
fine al vecio regime e a queła clase dała quałe, par nasita, el gera sta escluxo
e deła quałe el ga sercà disperatamente de far parte, anche quando ormai ła gera
irrimediabilmente destinà al tramonto.

Giacomo Casanova el xe nato a Venessia in Całe della Comedia (adeso Całe
Małipiero), viçin ała cexa de San Samuele dove el xe sta batezà. So pare gera
Gaetano Casanova e ła mare Zanetta Farussi, ma ła voxe popołare ło considerava
fruto de 'na rełassion extraconiugałe deła mare col nobiłe Michele Grimani. I
genitori i gera atori e soratuto ła mare pare ła gabìa avù suceso 'nte ła so
profesion esendo sta cità, con qualche riłievo, da Carlo Goldoni 'nte łe so
Memorie, dove ła ga definìa: "....una vedova bellissima e assai valente".

Restà orfano de pare a sołi oto ani e esendo ła mare senpre in viajo a causa
deła so profesion, el xe sta ałevà dała nona Marzia Farussi. Giacomo el gera da
picinin de cativa sałute. Par sta raxòn, so nona ło fa portà da 'na stria che ła
xe riusìa guarirlo dai disturbi faxendo on rito. Dopo che ł'esperiensa
infantiłe, ł'intarese par łe pratiche magiche ło ga conpagnà par tuta ła vita ma
lu steso el gera el primo a ridare deła credułità che tanti i manifestava 'nte i
confronti de ł'exoterismo. El ga studià a ł'università de Padova dove el se ga
laureà in dirito 'ntel 1742. Sucesivamente el ga viajà a Corfù e Costantinopołi.
Ntel 1743 el xe rientrà a Venessia giusto par vèdare ła morte de so nona Marzia.
Co ła morte de so nona, a cui el ghe vołeva on gran ben, a se gà sarà on periodo
inportante deła so vita: so mare ła ga decixo de łasàre ła beła e cara (de
prezzo) caxa en Całe deła Commedia e de sistemar i fiołi in modo economicamente
pì sostenibiłe. Sto evento el ga segnà profondamente Giacomo, tirandoghe via on
inportante punto de riferimento. 'Nte ło steso ano el xe sarà, a cauxa deła so
condota pitosto turbołenta, 'ntel Forte de Sant'Andrea dała fine de marso ała
fine de lujo. Pì che ł'aplicasion de 'na pena, el xe sta on avertimento tendente
a sercar de corezare el so caratare.

Meso in libertà, el xe partìo, grassie ai boni ufici materni, al seguito del
vescovo de Martirano (Całabria) che el gera drio 'ndare a asumare ła diocexi.
'Na volta rivà a destinassion el ga ciapà paura par łe condission de aretratessa
del łogo, el ga domandà e otegnù el congedo. El ga viajà a Napułi e a Roma, dove
'ntel 1744 el ga ciapà servissio dal cardinal Acquaviva, anbasiador deła Spagna
preso ła Santa Sede. Ł'esperiensa ła xe finìa presto a cauxa deła so condota
inprudente: infati el gaveva ospità 'ntel Palazzo de Spagna, rexidensa ofixial
del cardinałe, 'na putea scapà de caxa.

Quando el xe tornà a Venessia par on serto periodo el se ga guadagnà da vivare
sonando el viołin 'ntel teatro de San Samuełe, de proprietà dei nobiłi Grimani
che, ała morte del pare, avegnua prematuramente (1733), i gaveva asunto
ofixialmente ła tuteła del toso, avałorando ła voxe popołare secondo ła quałe
uno dei Grimani, Michele, el fuse el vero pare de Giacomo.

'Ntel 1746 a ghe xe sta ł'incontro col patrissio venessian Matteo Bragadin, che
el gavaria mijiorà sostansialmente łe so condision. Colpio da on małore, el
nobiłomo el xe sta socorso da Casanova e tanto da convinzarse che, grassie a
quel tenpestivo intervento, el gaveva podesto salvarse ła vita. De conseguensa
el ga scuminsià a considerarlo quaxi come el fioło che no'l gheva mai vù,
contribuendo, finché el ga vivesto, al so mantenimento. Ma ła frequentassion co
i nobiłi el ga atirà su de łu ł'intarese dei Inquixitori de Stato e Casanova, su
consejo de Bragadin, el ga łasà Venessia aspentando tenpi mejo.

'Ntel 1749 el ga incontrà Henriette, che ła sarìa sta forse el so pì grande
amore. Ło pseudonimo el scondeva probabilmente ł'identità de 'na nobildona de
Aix en Provence, forse Adelaide de Gueidan . So questa e so altre
identificassion, i "caxanovisti" i se xe tirà par i cavej par tanti ani. In
łinea de masima, come a xe sta sostegnù da pareci studioxi, i personaj cità 'nte
łe Memorie i xe reałi. Al più, l'autore el podaria esarse cautełà con qualche
picoła acortessa: speso, tratandose de done maridà, alcune łe xe cità co łe
inissiałi o co nomi de fantaxia, talvolta ł'età ła vien on fià modifegà par
gałanteria o par vanità de ł'autore che no 'l ghe piaxeva cuntare de aventure
con done considerà, co i criteri de ałora, in età matura, ma in generałe łe
persone łe xe identificabiłi e anca i fati riferìi i xe risultà coreti e
riscontrabiłi. Parece identificassion e notissie documentałi łe ga confermà el
raconto.

Se qualche erore a ghe xe sta, el xe dovù al anche al fato che, a ł'epoca in cui
a xe sta scrite łe Memorie (dal 1789 in po'), a gera pasà tanti ani dai fati e,
par quanto ł'autore el xe posa esare ajutà con diari o apunti, a no gera afato
façiłe metare a posto cronołogicamente i eventi. Ogni tanto ł'autore el se
faxeva però trasinare dała so vixion teatrałe dełe robe no 'l rinunciava apunto
a qualche "colpo de teatro". El ché, peraltro, el contribuise a rendare ła
łetura pì piaxevołe.

El problema de ł'atendibiłità del raconto caxanovian el xe tutavia parecio
conpleso: ciò ca xe veramente difiçiłe o, in tanti caxi, adiritura inposibiłe da
vałutare a xe se i raporti che Casanova riferise de aver intratenù co i
personaji i sia rispondenti ała realtà dei fati. Tałuni studioxi i ga ritegnu
che 'ntel corpus dełe Memorie a sia sta inserìi dei pasaji totalmente romanzà e
de pura invension, basà comunque su personaji storegamente esistìi e
efetivamente presenti 'ntel łogo e 'ntel tenpo deła descrission.

El caso pì eclatante el xe queło che riguarda ła rełassion de Casanova con suor
M.M. e i conseguenti raporti con ł'anbasiador de Fransa De Bernis. A se trata de
una dełe parti pì vałide de ł'opera dal punto de vista łeterario e stiłistego.
El ritmo del raconto el xe seratisimo e ła tension emotiva dei personaji de
straordinario reałismo. Secondo alcuni studioxi el raconto el xe asołutamente
veritiero e el se ga ripetutamente tentà ł'identificassion deła donna, secondo
altri el raconto el xe de pura fantaxia e baxà so łe confidense del cuogo de
ł'anbasador (tałe Rosier) che efetivamente Casanova el conoseva parecio bene. Ła
diatriba tra łe varie texi łe continuarà ma, comunque łe sia łe robe, el vałore
de ł'opara non canbia parché ciò che perde el Casanova memoriałista ło guadagna
el Casanova romanziere.

'Ntel giugno del 1750, a Lione, Casanova el ga aderìo ała Masoneria. Non pare
che ła decixion ła fuse ascrivibiłe a inclinassion ideołogiche, ma pitosto al
pragmatico dexiderio de procurarse utiłi ajuti. El ga ragiunto qualche
risultato, infati pareci personagi incontrà 'ntel corso deła so vita, come
Mozart e Franklin i gera sertamente masoni e alcune façiłitassion avù in varie
ocaxion a pararìa dovùe ai benefici derivanti dal far parte de on'organissassion
ben radicà in quaxi tuti i paexi eoropei. 'Nte ło steso periodo el xe 'ndà a
Parigi dove el ga inparà el fransexe, che el sarìa diventà ła so łengoa
łeteraria oltre che, in pareci caxi, epistołare.

Ritornà a Venessia dopo el łongo sogiorno parixin e altri viaji a Dresda, Praga
e Viena, 'nte ła note tra el 25 e el 26 de lujo 1755, el xe sta arestà e portà
'nte i Pionbi. Come d'uxo a ł'epoca, al condanà a non vegneva notificà el capo
d'acuxa, né ła durata deła detension cui el gera sta condanà. Ciò, come in
seguito el ga scrito, el se ga rivełà danoxo, poiché se el gavese savesto che ła
pena ła gera de durata tuto somà soportabiłe, el se sarìa ben vardà da
ł'afrontare el ris'cio mortałe de ł'evaxion e soratuto el pericoło deła posibiłe
sucesiva ełiminassion da parte dei inquixitori i quałi, speso, i arivava a
operare anca parecio distante dai confini deł Republica. Sti magistrati i gera
ł'espresion pì evidente de ł'arbitrarietà del poter ołigarchico che governava
Venesia. I gera insieme tribunałe speciałe e sentrałe de spionajo.

Sui reałi motivi de ł'aresto a se xe ciacołà parecio. A xe però zerto è el
conportamento de Casanova el gera tegnuo d'ocio dai inquisidori e a resta parece
riferte (raporti deł spie pagà dai Inquisidori) che i ne descriveva minutamente
i conportamenti, soratuto quełi considerai socialmente sconvenienti. In
definitiva ł'acusa ła gera queła de "libertinagio" fato con done maridà, de
spregio deła rełijon, de circonvension de alcuni patrissi e in generałe de un
conportamento pericołoxo par el bon nome e ła stabiłità del regime
aristocratico. De fato, Casanova el conduxeva 'na vita alquanto disordinata ma
né pì né manco de tanti ranpoł dełe caxate iłustri: come questi el xugava, el
barava e el gaveva anca dełe idee abastansa personałi in materia de rełijon e,
quel che xe pezo, non el ghe ne faxeva mistero.

Anche ła so adexion ała Masoneria, che ła gera nota ai Inquisidori, non ła ghe
giovava, cusì come ła scandałoxa rełassion intratenua con "suor M.M.",
sertamente apartegnente al patrissiato, munega 'ntel convento de S. Maria de i
Angeli in Muran, e amante de ł'anbasadore de Francia abate De Bernis. Insuma,
ł'ołigarchia al potere non ła podeva tołerare oltre che on individuo ritegnuo
socialmente pericołoxo el restase in circołassion.

Tutavia i apoxi, de cui sertamente podeva dispore 'nte ł'anbito del patrissiato,
i ło ga ajutà notevolmente par otegnere 'na condana "łeziera". Ła contradission
ła xe soło aparente, parché Casanova el xe senpre sta on personajo anbivałente:
par estrassion e mezi el faxeva parte de 'na clase subalterna, anche se contigua
ała nobiltà, ma par frequentassion e protession el podeva parere far parte, a
qualche titoło, deła clase al potere. A sto riguardo a va anca dito che el so
prexunto pare naturałe, Michele Grimani, el apartegneva a una dełe fameje pì
iłustri de ł'aristocrasia venessiana, anoverando ben tre dogi e altretanti
cardinałi. Sta paternità ła xe sta rivendicà da Casanova steso 'ntel łibeło Né
amori né donne e pare che anca ła somejansa de aspeto e de corporatura dei du
avałorase parecio ła texi.

Apena rimesose dało shock de ł'aresto, Casanova el ga scominzià a organizare ła
fuga. On primo tentativo el gera sta vanificà da on spostamento de ceła ma, 'nte
ła note fra el 31 de otobre e el primo novenbre 1756, el ga meso in ato el so
piano: pasando dała ceła ai sofiti, atraverso on buxo 'ntel sofito praticà da on
conpagno de recluxion, el frate Marino Balbi, sbuxà fora sol teto e po' el se ga
całà de novo a ł'interno del pałazzo da on abaino. El xe Pasà quindi, in
conpagnia del conplice, traverso varie camare e el xe sta infine notà da on
pasante che el pensava che el fuse on vixitator restà sarà drento. Questi el ga
ciamà uno dei adeti al pałazzo che el ghe ga verto el porton, consentendo ai du
di 'ndar fora e 'ndar via in presia co 'na gondoła. I se ga direti in presia
verso Nord. El problema el gera de semenare i inseguitori, infati ła fuga ła
butava on'onbra so ł'aministrasion deła giustissia de Venessia e a gera ciaro
che i Inquisidori i gavaria tentà de tuto par ciufare i evaxi. Dopo curti
sojorni a Bolzan, Monaco de Baviera, dove Casanova finalmente el se ga libarà
deła scomoda presensa del frate, Augusta e Strasburgo, el 5 de genaro 1757 el xe
arrivà a Parigi, dove 'ntel frattenpo el so amigo De Bernis el gera diventà
ministro e quindi i apoxi i no i ghe mancava.

Rinfrancà e catà 'na sistemassion, el ga scuminssià a dedicarse ała so
speciałità: briłar in società, frequentando quanto de mejo ła cavadal ła podese
ofrire. El ga conosesto tra i altri ła marchexa d'Urfé nobildonna siora e
stravagante, con ła quałe el ga intrategnù 'na longa rełassion, diłapidando
pareci schei che eła ła ghe meteva contenta a dispoxission, sojogà dal so fasino
e dal consueto coredo de rituałi magichi. Parecio fantaxioxo, el se ga fato
promotore de 'na loteria nassional, ało scopo de rinsaldare łe finanse deło
stato. El vedeva che questo el gera ł'unico modo de far contribuire contenti i
sitadini ała finansa publica.

Ł'intuission ła gera talmente vałida che ancora adeso el sistema el xe molto
praticà. Ł'inissiativa ła xe sta autorizzà ofixialmente e Casanova el xe sta
nominà Ricevitore el 27 de genaro 1758. 'Ntel setenbre deło steso anno, De
Bernis el xe sta nominà cardinałe; on mexe dopo Casanova el xe sta incaricà dal
governo fransexe de 'na mision segreta in Olanda. Al so ritorno el xe sta
coinvolto inte on'intrigà facenda riguardante 'na gravidansa indexiderà de
on'amiga venessiana, Giustiniana Wynne.

De mare itałiana e pare inglexe, Giustiniana ła gera sta al sentro de ł'atension
per ła so rovente rełassion co on patrissio venessian, Andrea Memmo. Questi el
gaveva sercato in tuti i modi de spoxarla, ma ła raxon de stato (lu el gera
menbro de una dełe dodexe fameje - cusidite apostołiche - pì nobiłi de Venessia)
i ghe ło gheva inpedio, a causa de alcuni oscuri trascorsi deła mare de eła. In
seguito ało scandało che ne gera vegnù fora, i Wynne i gaveva lasià Venessia.
Rivà a Parigi, trovandose insinta e de conseguensa in grose dificoltà, ła tosa
ła se ga rivolto par ajuto a Casanova che ej gera on otimo amigo del so amante.
Ła letara con cui ła ghe inplorava ajuto ła xe sta catà e a xe singołare come ła
putłea ła se rivolge a Casanova in modo s'ceto, dimostrando 'na fiducia totałe
in st'ultimo, tegnù conto de ł'enorme ris'cio a cui ła se esponeva (e ło
esponeva) 'ntel caxo in cui el mesajo el fuse cascà 'nte łe man sbaglià.

Casanova el se ga prodigà par darghe ajuto ma eò xe incorso in te 'na denuncia,
par concorso in pratiche abortive, presentà da on'ostetrica, Reine Demay, in
conbuta con on losco personajo, Louis Castel-Bajac, par estorzare schei in
canbio de 'na ritratassion. Ł'acuxa ła gera on mucio grave, comunque Casanova el
xe riusìo a cavarseła con ła consueta presensa de spirito e el xe sta prosiolto,
mentre ła so acusatrice ła xe finìa in preson. Ła putea ła ga abandonà ł'idea de
interonpare ła gravidansa e in seguito ła ga partorìo inte on convento dove ła
se gera rifugià. Vendù i so intaresi 'nte ła łoteria, Casanova el se ga inbarcà
inte 'na fałimentare operassion inprenditoriałe ('na fabrica de pani) che ła xe
naufragà anche a cauxa de 'na forte restrission dełe esportassion derivante dała
guera in corso. I debiti che ne ghe gera derivà i ło ga condoto par on fià in
prexon (agosto 1759). Come al sołito, el providensiałe intervento de on'amiga,
ła siora e potente marchexa d'Urfé, ło ga tirà fora da ł'incomoda situassion. I
ani sucesivi i xe sta on intenso continuo peregrinar par ł'Eoropa. El xe 'ndà in
Ołanda, po' in Svissera, dove el ga incontrà Voltaire. In seguito in Itałia, a
Genoa, Firenze e Roma.

Chi a viveva el fradeo Giovanni, pitore, alievo de Mengs. Durante el sojorno
preso el fradeo el xe sta riçevù dal papa Clemente XIII. 'Ntel 1762 el xe
ritornà a Parigi, dove el ga riprexo a exercitare pratiche exoteriche insieme
ała marchesa d'Urfé, fino a che st'ultima, rexase conto de esare sta par ani
ciapà in giro co ł'iłuxion de rinasare xovane e beła per mezzo de pratiche
magiche, ła ga troncà ogni raporto con Casanova che, dopo poco tenpo, el ga lasà
Parigi, dove el clima che el se gera creà no 'l ghe gera pì favorevołe, par
Łondra, dove el xe sta presentà a corte.

'Nte ła cavedal inglexe el ga conosesto Charpillon, con cui el ga sercà de
intesare 'na rełassion. Inte sta sircostansa anca el grande sedutor el ga mostrà
el so łato debołe e sta scaltra putea ło ga portà fin quaxi a coparse. No 'l
gera on grande amore, ma evidentemente Casanova no 'l podeva acetare de esare
tratà con indifarensa da 'na putea qualsiasi. E più lu el se ghe intestardiva,
pì eła ło tołeva in giro. Ma ała fine el xe riusìo a liberarse de sta asurda
situassion e el se ga direto verso Berlin.

Qui el ga incontrà l'inperador Federico el Grande, che el ghe ga oferto on
modesto posto de insegnante 'nte ła scoła dei cadeti. Rifiutà sdegnosamente ła
proposta, Casanova el se ga direto verso ła Rusia. A Mosca 'ntel diçenbre del
1764 el ga incontrà ł'inperatrice Caterina II, anca eła anesa ała straordinaria
cołession de personaji storeghi incontrà 'ntel corso dełe so peregrinassion
sensa fine. A merita 'na riflesion ła straordinaria fasiłità con cui Casanova el
gaveva aceso a personaji de primisimo niveło, che serto no i gera uxi a
incontrarse con chiunque. Evidentemente ła fama ło precedeva regołarmente e,
almanco par efetto deła curioxità susità, ła ghe consentiva de penetrare 'nte i
sircołi pì esclusivi dełe cavedal.

On fià ła question ła se autoałimentava, 'ntel senso che in qualsiasi posto el
se trovase, Casanova el se dava senpre on gran da fare par otegnere letare de
presentassion par ła destinassion sucesiva. Evidentemente el ghe zontava de suo:
el gaveva conversassion briłante, 'na cultura ençiclopedica fora del comun e,
quanto a esperiense de viajo, el ne gaveva acumułà infinite, inte on'epoca dove
ła zente non ła viajava on granché. Insuma Casanova el so fasino ło gaveva, e no
ło spendeva soło con łe done.

'Ntel 1766 in Połonia a ghe xe sta on epixodio che el ga segnà profondamente
Casanova: el dueło col conte Branicki. Questi, durante on łitigio a cauxa deła
bałerina venessiana Anna Binetti, ło gheva apostrofà ciamandoło poltron
venessian. El conte el gera on personajo de rilievo ała corte del re Stanislao
II Poniatowski e par o n straniero privo de qualsiasi coverdura połitica a no
gera tanto consejabiłe contrastarlo. Quindi, anca se ofexo pexantemente dal
conte, qualsiasi omo de normałe prudensa el se sarìa ritirà co' in bon ordene;
Casanova, invesse, che evidentemente no 'l gera soło on amabiłe conversator e on
abiłe sedutor, ma anca on omo de corajo, ła ga sfidà inte on dueło ała pistoła.
Facenda asai pericołosa, sia in caxo de soconbensa che in caxo de vitoria, in
quanto a gera fàsiłe spetarse che i amighi del conte i ne gavaria rapidamente
vendicà ła morte.

El conte el ne gera vegnù fora ferìo in modo gravisimo, ma non abastanza da
inpedirghe de pregare i so amighi de łasar andare indene ł'aversario, che el se
gera conportà secondo łe regołe. Sepur ferìo abastanza seriamente a on brazzo,
Casanova el xe riusìo a lasiare ła Połonia. Ła bona steła ła pareva averghe
voltà łe spałe. El se ga direto a Viena, da dove el xe sta espulso.

Tornà a Parigi, el xe subito colpìo (novenbre 1767) da 'na lettre de cachet del
re Luigi XV, con ła quałe a ghe vegneva intimà de łasare el paexe. El
provedimento el gera sta domandà dai parenti deła marchesa d'Urfé, i quałi i
intendeva metare al riparo da ulteriori ris'ci łe pur cospicue sostanse de
fameja.

El xe 'ndà quindi in Spagna, ormai ała riserca disperada de 'na qualche
ocupassion, ma anca chi no ła xe 'ndà mejo: el xe sta butà in prexon con motivi
pretestuoxi e ła facenda ła xe durà pì de on mexe. El ga łasà ła Spagna par
andar Provenza dove però el xe ga małà (genaro 1769).

El xe sta asistìo grassie a ł'intervento de Henriette che, 'ntel fratenpo ła
gera restà vedova, ła gaveva conservà de lu on otimo ricordo. El ga riprexo,
dopo esarse rimeso dała małatia, el so peregrinare, 'ndando a Roma, Napułi,
Bułogna, Trieste. In sto periodo a se ga infitio i contati con i Inquixidori
venessiani par otegnere ła grassia, che finalmente ła ghe xe sta concesa el 3 de
setenbre 1774.

Ritornà a Venessia dopo disdot'ani, Casanova el ga ristabiłio łe vece amicisie,
paraltro mai sopìe grassie a on'intensisima atività epistołare. Par vivare, el
se ga proposto ai Inquisidori come spia, proprio in favor de quei che i gera sta
tanto decixi prima a condanarlo ała recluxion e po' a costrinzarlo a on longo
exiłio. Łe riferte di Casanova no łe xe mai sta particołarmente intaresanti e ła
cołaborassion ła se ga trasinà stracamente fin a interonparse par "scarso
rendimento". Probabilmente qualcosa in lu ła se oponeva a esar cauxa de
persecussion che, avendołe provà in prima persona, łe conoseva ben.

Restà sensa schei, el se ga dedicà a ł'atività de scritor,doparando ła so vasta
rede de rełassion par procurare sotoscritori ałe so opare. A ł'epoca a se uxava
far sotoscrivare on ordinativo de łivri prima ancora de aver dà ałe stanpe o
adiritura fionìo ł'opara, in modo da esar serti de poder sostenere i alti costi
de stanpa. Infati ła conpoxission ła vegneva fata manualmente e łe tiradure łr
gera base. 'Ntel 1775 el ga publicà il primo tomo deła tradussion de ł'Iłiade.
Ła łista de sotoscritori, cioè de quei che gaveva finansià ł'opara, ła gera
davero notevołe e ła conprendeva oltre doxentotrenta nomi fra quełi pì in vista
a Venessia, conprexe łe alte autorità deło stato, siè Procuratori di S. Marco in
carica du fiołi del doge Mocenigo, profesori de ł'Università de Padoa e cusì
via. Serto, par esare on ex carcerato evaxo, po' grazià, el gaveva dełe bełe
frequentassion. El fato de far parte deła lista no gera tegnuo segreto, ma inte
'na sità picinina, dove tute łe persone che łr cuntava łe se conoseva, a gera de
publico dominio, dunque łe adexion łe dimostra che, malgrado łe so vicisitudini,
Casanova no 'l gera afato on emarxinà. Anca chi a xe oportuna 'na riflesion so
ł'anbivałensa del personajo e sol so eterno osciłare tra ła clase rejeta e queła
priviłexà.

Inte sto steso periodo el ga scuminsià 'na rełassion con Francesca Buschini, 'na
putea molto senplice e incolta che par ani ła ga scrito a Casanova, dopo el so
secondo exiłio da Venessia, dełe letare (catà a Dux) de on'ingenuità e teneressa
cmmoventi, doparando on łesico molto influensà dala łengoa venessiana, con
evidenti tentativi de italianizzar el pì posibiłe el testo. Questa ła xe sta
ł'ultima rełassion inportante de Casanova e łu el xe restà parecio 'tacà ała
dona: anca quando el ne xe sta łontan, ratristà profondamente dała fine deła so
vita, el tegneva 'na fita corispondensa con Francesca, oltre a continuare a
pagar, par ani, ł'afito deła casa in Barbaria dełe Tołe, in cui i gaveva vivesto
insieme, inviandoghe, quando el ne gaveva ła posibiłità, łetare de canbio con
discrete some de denaro.

'Nte i ani sucesivi el ga publicà altre opare e el ga sercà de arabatarse come
mejo el podeva. Ma el so caratare inpetuoxo el ghe ga xugà on bruto scherso:
ofexo platealmente in casa de Grimani da on serto Carletti, col quałe el gaveva
questionà par motivi de schei, el se gheva risentìo parché el paron de caxa el
gaveva ciapà łe parti del Carletti. El ga decixo a sto punto de vendicarse
conponendo on łibeło, Né amori né donne, ovvero la stalla ripulita dove, pur
soto on łabiłe travestimento mitołogico, fasilmente svełabiłe, el sostegneva
ciaramente de esare lu steso el vero fioło de Michele Grimani, mentre invesse
Zuan Carlo Grimani el sarìa sta "notoriamente" fruto del tradimento deła mare
(Pisana Giustinian Lolin) con on altro nobiłe venessian, Sebastiano Giustinian.

Probabilmente a gera tuto vero, anca parché 'nte 'na sità dove łe distanse tra
łe caxe łe se mixurava a spane, se circołava in gondoła e a ghe gera stuołi de
servidori che oviamente i spetegołava a pì non poso, a gera inpensabiłe poder
tegnere segreto alcunché. Comunque anca in sto caxo ł'aristocrasia ła ga fato
quadrato e Casanova el xe sta costreto a ł'ultimo definitivo exiłio. Tutavia ła
questione no ła xe pasà inoservà sa se gera ritegnù oportuno far sircołare on
łibeło anonimo, dove a se replicava ało scrito caxanovian, intitołà
"Contrapposto o sia il riffiutto mentito, e vendicato al libercolo intitolato Ne
amori ne donne ovvero La stalla ripulita, di Giacomo Casanova".

El ga łasà Venessia 'ntel genaro 1783 e el se ga direto verso Viena. Par un fià
el ga fato da segretario a ł'anbasador venessian Sebastiano Foscarini po', ała
morte de questi, el gà acetà on posto de bibliotecario 'ntel casteło del conte
de Waldstein a Dux, in Boemia. Lì el ga pasà i ultimi tristisimi ani deła so
vita, tolto in giro dała servitù, ormai inconprexo, e considerà el rełito de
on'epoca tramontà par senpre.

Da Dux, Casanova el ga asistìo ała Rivolussion fransexe, ała fine deła Republica
de Venessia, al crołar del so mondo. O almanco de chel mondo a cui el gaveva
sognà de far parte stabilmente. Ł'ultimo conforto, oltre ałe tante łetare dei
amighi venessiani che i ło tegneva al corente de quanto acadeva 'nte ła so sità,
a xe sta ła conpoxission deła Histoire de ma vie, ł'opara autobiografica che ła
ga assorbìo tute łe so rexidue energie, scrita quaxi con furore instancabiłe
quaxi par non farse precedere da 'na morte che ormai el sentiva che ła stava par
'rivare.

Scrivendoła, Casanova el riviveva 'na vita asołutamente iripetibiłe, tanto da
diventare on mito, 'nte ł'imaginario cołeivo. 'Nna vita opara d'arte.
Sicuramente el se rendeva conto, cuntandoła, de quanto mondo el gavese visto e
de quante esperiense el fuse sta interprete. El xe morto e 4 de giugno del 1798.

Sol vałore letarario e ła vałidità storega de ł'opara de Giacomo Casanova a se
xe ciacołà parecio. Intanto a bisogna distinguare tra ł'opara autobiografega e
el resto deła produssion. Malgrado i sforsi fati per acreditarse come łeterato,
storego, fiłoxofo e adiritura matematico, Casanova no 'l ga avù in vita, e
gnanca da morto, nisuna notorietà e nisun suceso. Ła so opara Ła xe sta speso de
ocaxion e i so scriti i xe sta creà par otenger on qualche beneficio: ła
confutassion de ł'opara de Amelot de la Houssaye scrita in gran parte durante ła
detension a Barcełona 'ntel 1768, ła gavarìa dovù servire, e infati a xe sta
cusì, a ingraziarse el governo venessian e a otegnere ła tanto sospirà grazia.

Ło steso a se pò dire par opare scrite 'nte ła speransa de otegnere qualche
incarico da Caterina II de Rusia o da Federico II de Prusia. Altre opare, come
ł'Icosameron, łe gavaria dovesto sancire el succeso leterario de ł'autore ma a
no xe sta cusì. El primo vero suceso editoriałe el xe otegnù da ł'Historia della
mia fuga dai Pionbi che ła ga avù 'na difuxion ła gavaria 'na difuxion imediata
e varie edission, sia in italian che in fransexe. A pare quaxi che Casanova el
tołerase łe so creature autobiografiche e el so suceso, continuando a inseguire,
con opare non autobiografiche, on suceso leterario che no 'l xe mai rivà.

Sto aspeto el xe sta acutamente oservà da on memoriałista contenporaneo, el
prinsipe Charles Joseph de Ligne, el quałe el ga scrito che el fasino de
Casanova el stava tuto 'nte i so raconti autobiografeghi, sia verbałi che
trascriti, cioè sia ła narassion sałotiera che ła version stanpà dełe so
aventure. Tanto el gera briłante e trasinante quando cge 'l parlava deła so vita
- oserva de Ligne - quanto teribilmente nojoxo, prołiso, banałe quando che el
parlava o scriveva so altre materie. Ma pare che questo, Casanova, non el gabia
mai vołù acetarlo. El ghe ne sofriva tremendamente de non aver chel
riconosimento leterario o mejo sientifego a cui el anbiva.

Da ciò a se po' conprendare ł'astio 'ntei confronti de Voltaire (Casanova el ga
scrito 'nte ł'Histoire che Voltaire el gera on grande omo visto da distante, ma
on omo picinin visto da vissin), che el scondeva una profonda invidia e una
sconfinata ammirazione. Quindi anche contro ła vołontà de ł'autore, łe opare
autobiografiche łe gavaria podesto esare on grande suceso editoriałe zà durante
ła vita de ł'autore. Ma ciò el xe avegnù en mixura ridota par vari motivi:
prinsipalmente parché sto fiłone el xe sta scuminsià tardi.

Inoltre ł'opara "vera", cioè queła in cui el gaveva trasfuxo tuto sé steso,
ł'Histoire, ła xe sta scrita proprio 'nte i ultimi ani de vita e el motivo el xe
senplice: infati łu steso el ga afermà, in te 'na łetara del 1791, indirissà a
quel Zuan Carlo Grimani, da łu ofexo tanti anni prima e che el gera sta ła cauxa
del secondo exiłio: "…ora che la mia età mi fa credere di aver finito di farla,
ho scritto la Storia della mia vita…". A pare cioè che par metare so carta tuto
in forma definitiva, ł'autore el dovese prima ametare con sé steso che ła storia
ła gera terminà e de futuro davanti da vivare a no ghe ne gera più. Amision
questa senpre dołoroxa par chiunque, in particołare par on omo che el gaveva
creà 'na vita-capołaoro iripetibiłe.

Ma on altro aspeto, questo struturałe, el ga ritardà ła fortuna de ł'opara
autobiografega: ł'Histoire ła gera a ł'epoca asołutamente inpublicabiłe. A no xe
on caso che ła prima edission del manoscrito conprà da Heinrich Brockhaus de
Lipsia 'ntel 1821 ła xe sta publicà, dal 1826 al 1838, però inte 'na version
notevolmente rimanegià da Jean Laforgue, el quałe no 'l se ga łimità a "purgare"
ł'opara, tajando pasi ritegnù masa audaci, ma el xe intervegnù a tapeto
modificando anca ł'ideołogia de ł'autore, faxendone 'na sorta de giacobin averso
ałe ołigarchie dominanti. Ciò a no corispondeva afato ała verità storega, parché
de Casanova a se poe dire che el gera ribełe e trasgresivo, ma połiticamente el
gera on fautore de ł'ancien régime, come a xe dimostrà ciaramente dal so
epistołario, opare specifiche e ła stesa Histoire. Par ł'edission definitiva
dełe memorie a se ga dovesto spetare fin a quando ła caxa Brockhaus ła ga decixo
de publicare, insieme a ł'editore Plon de Parigi (dal 1960 al 1962), el testo
orixinałe in siè vołumi curà da Angelika Hübscher. Ciò el xe sta dovuo a
ł'inpianto generałe de ł'opara, de on cinismo asołutamente inpresentabiłe che
inquò - invesse - el se ciama modernità.

Casanova el xe el primo scritor de costume moderno. No 'l ga paura de rivełar
situassion, inclinassion, atività, trame e soratuto confesion che ghe gera a
ł'epoca, e tałi łe xe restà ancora par secołi, asołutamente iriferibiłi.
Naturalmente el primo problema, ma questo łimità a pochi ani dopo ła morte de
ł'autor, el xe sta queło de aver cità personaji de primisimo piano, con
sircostanse molto precixe del so modo de conportarse. Łe memorie łe xe piene dei
atori prinsipałi deła storia eoropea del Setesento, sia queła połitega che
culturałe. Probabilmente a se farìa prima a dire de chi Casanova no 'l ga
scrito, e chi che no 'l ga incontrà, tanto vasto el xe sta el panorama dełe so
frequentassion. Ma questo, come ca se ga dito, el xe marginałe. Ł'altro
problema, questo insuperabiłe, a xe sta ła sostansiałe "imorałità" de ł'opara
caxanoviana.

Ma ciò el deve intendarse come contrarietà ałe abitudini, ai tic, ałe ipocrixie
deła fine del Setesento e, ancor de più, del sucesivo secolo, ancora pì fobico e
par serti versi molto manco verto de queło che ło gaveva preceduto. Casanova el
ga precorso i tenpi: el gera masa avanti par diventare on autor de suceso. E
forse el se ne rendeva perfetamente conto. 'Nte ła letara a Zuan Carlo Grimani,
ricordà in precedensa, Casanova, parlando de ł'Histoire, el scrive testualmente:
...questa Storia, che verrà diffusa fino a sei volumi in ottavo e che sarà forse
tradotta in tutte le lingue... E poi, el domanda 'na risposta …perché io possa
porla nei codicilli che formeranno il settimo volume postumo della Storia della
mia vita. Tuto questo el se ga verificà puntualmente.

Ła fortuna de ł'opara caxanoviana, preso i protagonisti de vertice deła sena
letararia mondiałe, ła xe sta ristreta soło a ł'opara autobiografega e ła xe
stata vastisima. Scuminsiando da Stendhal, al quałe a xe sta atribuia ła
paternità de ł'Histoire, a Foscolo che el ga meso adiritura in dubio ł'existensa
storega del Casanova, a Schnitzler, a Hofmannstahl, a Hesse. Pareci i xe sta
soło letori e quindi influensà in modo inconsio, altri i ga scrito opare
anbientà 'nte ł'epoca de Casanova e de cui łu el gera protagonista.

A xe inposibiłe i tanti riferimenti, 'nte ła łeteratura moderna, a sta figura
che ła ga finio par diventar archetipica. In Itałia ł'intareso el se xe
manifestà tra łe fine del ł'Otosento e i primi del Novesento. A xe intaresante
notare che ła prima edission italiana deła Historia della mia fuga dai Pionbi ła
xe sta curà 'ntel 1911 da Salvatore di Giacomo, el quałe el ga studià anca i
tanti sojorni napołetani de ł'aventuriero e su sto argomento el ga scrito on
sajo. A xe seguìi Benedetto Croce e via via tanti altri fin a Piero Chiara.

On capitoło a parte el 'ndarìa dedicà ai "caxanovisti" cioè a tuti quełi che i
se xe ocupaà e i se ocupa, pì o manco profesionalmente, deła vita e de ł'opara
del Casanova. Proprio a sta legion de anonimi a se deve infinite identificassion
de personagi, revixion e inportantisimi ritrovamenti de documenti. Molto de
ł'opara caxanoviana el xe ancora inedito, 'Nte ł'Archivio de Stato de Praga a xe
restà sirca 10.000 documenti che i speta de esare studià e publicà, oltre on
numaro inprecixà de letare che probabilmente łe xe sepełìe in chisà quanti
archivi de fameja sparsi par l'Eoropa.

Riguardo al mito del sedutor, Casanova, insieme a Don Giovanni, el ne xe sta
ł'incarnassion. El paragon el xe d'obligo e el xe sta tema de numaroxe opare
critiche. Łe do figure łe xe finìe adiritura par fondarse benché antitetiche. A
parte el fato che el venessian el gera on personajo reałe e ł'altro romanzesco,
i du caratari i xe ai antipodi: el primo el amava łe so conquiste, el se
prodigava con generoxità par farle contente e el sercava senpre de vegnerghene
fora con on serto stiłe, łasandose de drio 'na sìa de nostalgia. Ł'altro invesse
el rapresenta el cołessionista puro, pì mortifaro che vitałe, asołutamente
indifarente a ł'imagine de sé e soratuto ai efeti del so agire, concentrà
unicamente sol numaro dełe vitime deła so sedussion.

Ł'interpretassion del so mito, secondo alcuni, ła sarìa sta fornia proprio dal
łibreto del Don Giovanni de Mozart, scrito da Lorenzo da Ponte, dove Leporello,
el servo de Don Giovanni, inte 'n'aria notisima el recita: Madamina il catalogo
è questo, delle belle che amò il padron mio… e prosegue snociołando łe conquiste
sensa numaro, diłigentemente registrae. El fato che ała redassion del libreto a
pare gabia partesipà anca Casanova - come tałuni i sostien baxandose so
documenti catà a Dux, sol fato che da Ponte e Casanova i se frequentava e che
ł'aventuriero el fuse sicuramente presente ła sira in cui a Praga a xe 'ndà in
sena ła prima de ł'opara mozartiana (29 de otobre 1787) - a xe tuto somà
marxinałe. Quel ca xe serto a xe che Casanova el se ga misurà col mito de don
Giovanni e el ne ga costruìo uno ancora pì grande, sertamente pì poxitivo e
soratuto reałe.



https://vec.wikipedia.org/wiki/Ghana

El Ghana, ufisialmente Republica del Ghana xe no Stato de l'Africa oxidental. El
Ghana confina con la Costa d'Avorio a ovest, el Burkina Faso a nord, el Togo a
est e xe bagnà da l’Oxeano Atlantico a sud.

Da l’altopian sende el fiume Oti che, con le acque del Volta Bianco e del Volta
Roso, va a formar el lago Volta, el piasè grande lago artifisial del mondo. La
costa Atlantica gha de le maree molto grosse, con punte masime de 12 metri di
dislivel.

El xe diventà 'na colonia britanega int'el 1874 e i coloni inglexi i guardaa al
Ghana come la colonia modelo. El piasè importante governator inglexe fu
Frederick Gordon Gussiberg che, dal 1919 al 1927, se ocupò del svilupo de la
colonia e de darghe na voce ai africani che no podea dir niente su i afari del
loro paexe.

Durante la seconda guera mondial, tanti ghaneani xe andà a combatar en Europa
par i britaneghi. Quando i xe andà indrio i ga volesto i loro diriti e la
tension tra i colonialisti e i ghaneani gha cressesto. Nel 1947, i sioroti del
Ghana gha fondà l’Union de la Costa de l’Oro (United Gold Coast Convention).
Int'el isteso ano Kwame Nkrumah, che gavea studià in Inghiltera e se sera acorto
del bisogno de un partito popolar, gha fondà el Partito de la Convention del
Popolo. Nkrumah volea l’indipendenza e l’auto-governo subito. I inglexi resistea
el cambiamento e i xe rivai a arestare i capi politici piasè famosi. A le prime
elezioni libare, Nkrumah l’era vincitor, ma in prison.

El Ghana xe famoso par essar sta’ la prima nasion africana a averghe
l’indipensensa, el 6 marso 1957. Nkrumah el fu liberà par diventar el primo
Presidente del Ghana. Nkrumah l’era el capo de governo piasè carismatico de
l’Africa e gha sostegnù tuti i paesi africani che volea l’indipendenza. Parò la
so politica no l’era sempre la mejo per el Ghana.

Nel 1966, i militari gha ciapà el poter. Dopo un altro colpo de stato el 1979 i
militari gha proposto na nova Costitution e el ritorno a libare elezioni.

La majoria de i ghaneani xe cristiani (54%). Quei che segue le religioni
tradizionali xe el 35%. I altri xe musulmani o de altre religioni minori.

L’inglexe xe la lingua oficial. La gente la parla 79 lengoe difarenti. Le piasè
importanti xe l’akan, el mole-dagomba, e l’ewe.



https://vec.wikipedia.org/wiki/Gato

El gato (Felis silvestris catus) xe un mamìfero domestegà, anca se ghe xe ancora
diverse specie de gati selvadeghi, deła fameja dei Felidi.

Quando ke un gato xe contento o vol farse cocołare, el fa łe fuxa, ke xe un
rumor provocà dała contrasion svelta e ritmica dei muscołi del diaframa e deła
laringe.

Sicome ła conpagnia de sta bestia morbida e riłasante ła fa star ben, el gato,
cusì come anca el can e altre bestie, vien doparà 'nteła cusì deta Pet therapy,
dove ke se fa star insieme i małà co sti animałi ke riese a trasmetere
riłasamento e benesere. Ghin trae giovamento persone ipertexe ed invałide.

Quando el gato dorme, i sorze bała vol dir "Quando no ghe xe ki ke ga da
controłare el łavoro da fare, ghe xe senpre calkedun coła broxa sul coło ke
s'inaprofita e el scantona".

Ł'ałergia al gato, con rinite, congiuntivite, asma, ła gente pensa ke ła sia
łigà al peło del gato, ma invese el peło non c'entra: xe łe proteine deła sałiva
ke lu el lasa sul peło e ke łe va in aerosol e łe se disperde 'nteł'aria. Łe xe
un ałergene tanto forte e persistente (el pol restare in na caxa anca dopo tri
mexi ke xe 'nda via el gato).



https://vec.wikipedia.org/wiki/G%C3%A0%C5%82es

El Gàłes (in gałéxe: Cymru; pronuncià IPA: /ˈkəmrɨ/, aprosimativamente "comri")
el xe una de łe quatro "naçion costituenti" el Regno Unìo. El se troa inte'l
sud-ovest de ła Gran Bretagna e el confina co łe contee ingléxi del Cheshire,
del Shropshire, del Herefordshire e del Gloucestershire a est, el Canal de
Bristol a sud, el Canal de San Xorxi a sud-ovest e el Mar d'Irlanda a ovest e a
nord.

ła superficie del Gàłes ła xe de 20 779 km² e ła popołaçion ła sùpera i 3
miłioni de abitanti. ła popołaçion no ła xe distribuìa equamente sul teritorio.
Inte-la xona montagnera, ła densità ła xe de pena 10 ab/km². El 75% de ła
popołaçion ła se conçentra inveçe inte i distreti ex carbonìfari del sud e inte
ła val del Glamorgan.

El Gàłes el ga na propia łéngua Cymraeg, el çimrico o gałéxe (welsh, che però el
significa "foresto" inte łe łéngue xermàneghe), che el deriva (cofà el còrnico
de ła Cornovałia e el brèton de ła Bretagna) da l'antico brìtico.

El sport pi popołar, che ła squadra naçionałe ła ga riportà pi sucesi, el xe el
rugby. El ga anca na propia naçionałe de Bałon.

ła major parte de ła popołaçion ła xe de rełijon cristiana metodista. El santo
patrono del Gàłes el xe San David Dewi Sant, çełebrà el 1 de março.

El nome de Gàłes el deriva da ła paroła xermànega Walha, che ła vołéa dir
"foresto o no-xermànego", probabilmente derivà dal nome volcae e dovùo al fato
che inte l'atuałe Gałes si ga dovest ritirar łe orixinarie popołaçion britàneghe
quando che i anglosàsoni łi ga invàdest ła britania. Co ła romanixaçion dei
çelti de ła Gałia, ła paroła ła ga canbià el so significà in xente romànega,
come che ancora ła xe mantegnesta inte'l nome dei vałoni (walloons) del Belgio e
in qûel-łà de ła Vałàchia Wallachia in Romanìa e come anca el -wall de ła
Cornovałia. I gałéxi i ciama el so paéxe Cymru, nome che, se pensa, el stìe par
conterànei in antico gałéxe, ma che el deriva anca da quel del primo sovran de
Cymru, Camber, fioło de Bruto, primo sovran de ła Britania. Parte de ła paroła
Cymru ła xe evidente inte'l Cum- de Cumberland e Cumbria.

El Gàłes el xe stà l'ùltimo rexiduo insułar de l'antica Britania a èsar pasà via
da łe invaxion anglo-sàsone. El ga perdest la so indipendença inte'l 1282,
quando el Re Edoardo I de Inghiltera el ga batuo el sovran gałéxe Llywelyn Ein
Llyw Olaf ap Gruffydd (Llywelyn II) inte ła Batałia de Cilmeri, seben che ła
lejislaçion gałéxe no ła sìe stà rinpiaçada da qûeła ingléxe fin ai Ati de Union
(1535 - 1542). Dal 1955 ła so capital ła xe Cardiff, seben che el sìe Caernarfon
el posto onde che el vien investìo el Prìnçipe del Gałes e Machynlleth ła sede
de un parlamento nominà da Owain Glyndŵr durante ła so rivolta inte'l sècoło
quìndexe. Inte'l 1999 xe stà formada l'Asenblea naçionałe, che ła ga sol poderi
łocałi, che i sarà incrementai inte'l 2007.



https://vec.wikipedia.org/wiki/Esperanto

L'esperanto el xe na lengua artificiale svilupà tra el 1872 e el 1887 da
l'oftalmologo polaco Ludwik Lejzer Zamenhof. La xe de sicuro la pi conossiùa e
doparà tra le lengue ausiliarie internazionài esistenti. Presentà in tel "Primo
Libro" (Unua Libro - Varsavia, 1887) come Lingvo Internacia ("Lengua
internazional"), la ga tolto in seguito el nome esperanto ("colui che spera")
dal pseudonimo de Doktoro Esperanto doparà dal so creator. El scopo de sta
lengua el xe quelo de far dialogar insieme i diversi popoli, sercando de far su
tra de lori n'atmosfera de comprension e pace co na seconda lengua semplice ma
espressiva, che apartègna a l'umanità e no ad un popolo. Vegnarìa quindi protèti
i idiomi "picenini" che senò i sarìa condanà a l'estinsion da la forza de le
lengue de le nassioni pi forti.

Le regole de la gramatica de l'esperanto le xe stà sielte da quele de varie
lengue studià da Zamenhof, in maniera che le fusse semplici da imparar ma le
podesse anca darghe a sta lengua la stessa espressività de na lengua etnica;
lore no le prevede ecezioni. Anca i vocaboli i deriva da idiomi preesistenti,
alcuni (specie quei introdoti de recente) da lengue mìa indoeuropee come el
giaponese, ma in gran parte da latin, lengue romanze (in particolare italian e
francese), lengue germaniche (todesco e inglese) e lengue slave (russo e
polaco).

Alcuni studi i ga dimostrà che efettivamente se trata de na lengua semplice da
imparar anca da autodidàti e in età adulta, par via de le forme regolari, mentre
la so espressività simile a le lengue naturali la xe dimostrà da la tradussion
de opere de notevole spessore leterario. La cultura originale esperantista la ga
prodoto e la produse in tute le arti: da la poesia e la prosa fin al teatro ed a
la musica. La logica con cui la xe stà creà la minimizza l'ambiguità, par cui la
se presta a vegner doparà in informatica, nel ramo de la lenguistica
computazional par el riconossimento automatico del lenguajo.

Ghe xe proposte par doparar l'esperanto come lengua franca ne l'Union Europea.
Defati se evitarìa de spéndar el 40% del bilancio in tradussioni par via del
sistema de desso, se diminuirìa l'ambiguità dovùa a controversie interpretative
o de resa de la tradussion in diverse lengue, e al stesso tempo no se ghe darìa
vantagio a nissun Paese sora i altri.



https://vec.wikipedia.org/wiki/Dom%C3%A9nega

Ła doménega (o anca domìnica) el xe el zorno de ła setimana tra el sabo e el
luni.

Ła paroła la ven dal latin dies dominicus, zorno del Signor; par el mondo
romano, prima che vegnese el Cristianesimo, el se ciamava dies solis, zorno del
Sol, doparà 'ncora deso in tei paesi anglofoni (Sunday) e del nord Europa.

Nel cristianesimo el xe el zorno da dedicarghe al culto, che tołe el posto del
sabo ebraico a causa de ła risuresion de Gesù, che ła xe avegnùa el zorno dopo
el sabo (Marco 16,2; Luca 24,1; Giovanni 20,1).

I catołici i santifica ła doménega atraverso ła parteçipasion a l'Eucaristia, el
riposo dal laoro, e standoghe adrìo a ła só fameja e anca in xenere ai malati e
ai soferenti.

La domenega l'è el primo giorno de la setimana, anche se - par l'influenza
anglofona (week-end vold fin de la setimana) - ghe quei che in Europa e in
America Łatina el ritien la domenega l'ultimo zorno de ła setimana. Invese in
tei Stati Uniti e in Braxil el xe ritengù el primo. Par la cexa Catolica, la
Domenega l'è il primo giorno de la setimana.



https://vec.wikipedia.org/wiki/Dalmazia

La Dalmazia (in croato Dalmacija; in altre varianze vènete Dalmasia) la xe na
region giogràfica su la costa oriental del Mar Adriàtico, che se spande
dal'ìsola de Pago a nord-ovest de le Boche de Càtaro a sud-est. La Dalmazia la
se slonga fin a 50 km verso l'indrénto inte la parte nord, e per solo pochi
chilòmetri 'nte la parte sud.

La Dalmazia croata la xe ogi conposta da quatro contee, le cavedal de le quai le
xe Zara, Sebenico, Spàlato e Ragusa.

Le prinzipai ìsole dàlmate le xe: Pago, Ìsola Longa, Ujan, Pasman, Incoronade,
Braza, Lèsina, Cùrzola, Lissa, Làgosta e Mèleda.

La Dalmazia la òspita la Cadena de le Alpi Dinàriche. I fiumi più longhi i xe
Zermagna, Cherca, Cetina e Narénta.

A causa del modo in tel qual le scor le corénti marine e a come che i vénti i
supia sul Mar Adriàtico, l'aqua de mar la xé più néta che su la costa italiàna e
sto fato qua, insiéme al'enorme nùmero de spiage, ìsole, canai, el fa la
Dalmazia particolarmente atrativa per le regade e'l turismo nàutico in zeneral,
quindi ghe xe un bon nùmero de porti turìstizi.

El nome de la Dalmazia el vien fora da la località de Delminium, forsi un comun
de l'Erzegòvina de ogi, zéntro prinzipal, aponto, de la popolazion dei Dàlmati.
Quest'àrea la faséva parte de la region ciamada Iliria, conquistada dai Romani,
guidai dal cònsole Lucio Cecilio Metello, in tel 118 a.C.. La provincia de
Dalmatia la xe nassuda in tel 33 a.C.. La ga avudo un rolo fondamental inte la
storia del'Inpero Roman: infati da qua i rivava i cusì ciamadi inperadori
ilìrizi (268-285) e, oltratuto, Spàlato la òspita l'inportante palazo de
Dioclezian, finido in tel 305. L'ùltimo toco del'Inpero Roman de Ozidénte el xe
stà la Dalmazia, conquistada dai Èruli in tel 482.

El controlo del'inpero bizantin, almanco formalmente, el xe durà dal 535 al
1186, anca se in mezo ghe xe stade le invasion dei Schiavoni, che i ga
costituido regni indipendénti. Za in tel 1000 el dose venezian Piero Orseolo el
gaveva ciolto el controlo de la parte costiera de questa region ma sto qua no'l
jera gnénte de definitivo: ghe saria vosudi almanco quatro sècoli a la
Serenìsima per gaver pien possesso de la Dalmazia. Le fase più inportanti le xe
stade la conquista de Zara del 1202, el passajo tenporàneo al'Ongaria in tel
1358 e a la fin la definitiva presa de poder de Venezia in tel 1420. I
posediménti veneziani i se slongava bastanza ben indrénto e i confinava co la
Repùblica de Ragusa, nassuda col passajo parzial de la region al regno ongaréxe.

In tel 1797 la Dalmazia la xe passada soto la Franza, che la ga ciolto anca
Ragusa in tel 1808: aministativamente la jera unida al'Italia, almanco fin a
quando Napoleon el ga formà le province ilìriche. El Congresso de Viena el ga dà
la Dalmazia al'Àustria e soto l'inpero dei Asburgo i ga scominzià a formarse
moviménti nazionai, prinzipalmente de Croati, anca se i Italiani i jera na
menoranza miga poco visìbile.

Drio el Pato de Londra, a la fin de la Prima guera mondial i teritori fin a
Sebenico e Tenin i saria stadi dadi al'Italia, solo che in tel 1918 tuta sta
zona, cavada Zara, la xe finida a la Jugoslavia. Durante la Seconda Guera
Mondial i Italiani i ga ocupà tuta la costiera, ma'l dominio xe durà poco: za in
tel 1944 tuta la Dalmazia la jera in man dei partizani de Tito, anca quel che
ghe restava de Zara. Ogi squasi tuta la Dalmazia la partien a la Croazia,
indipendénte dal 1991: ghe xe dei tochi no croati come el sboco al mar de la
Bosnia-Erzegòvina e Càtaro e le so boche che invése i xe del Montenegro.



https://vec.wikipedia.org/wiki/Cognomi_v%C3%A8neti

I Cognomi vèneti piasé tipiçi i xe cuei che i conserva la final in consonante
(soratuto la -n), cuei col prefiso "Dal", cuei col sufiso "-ato". Tra i cognomi
in -n spica cuei che indiga la proveniensa come Vixentin ("da Vicensa"),
Trevixan ("da Trevixo"), Pavan ("padovan"), Furlan, Schiavon (çità in provinsa
de Vicensa), Trentin e Bressan; cognomi derivai da mestieri cofà Marangon,
Ballarin, Zanca o Zanchetta, Bordignon (forsi el vol dir "cueo che fila la
séa"); infin cognomi derivai da nomi de parsona: la major parte dariva da Xoani
e i so diminutivi (Xambon, Xanon, Xanin, Xanini ma anche Xaneti, Xanpieri,
Xanata) ma se conta anca i Perin (da "Pietro/Piero"), Lorenson, Berton, Martin,
Baldan. El cognome pasé difondesto in rejone reman comùncue el panitaliano Rossi
ma xe racuanti i nomi profesionai cofà Ferrari co le version locai Fàvero,
Favareto e Fabri; el tipego venesian Boscolo e oncora Maxiero ("mezzadro"),
Sartor e Sartori, Zago (sia "diacono, chierichetto" ma anca "sempliciotto"). Da
nomi personai dariva invese Frigo (da "Federico"), Vianello (da "Viviano"),
Bernardi, Martini, Stefani mentre Basso, Moro, Gallo, Scarpa, Baggio (da "bajo",
el mantel dal tipego color rosiso dei cavali) e Gobbo i xe riferii a soranomi.



https://vec.wikipedia.org/wiki/Ci%C3%B3xa

Cióxa (Ciôxa come pronunsia da chi che ghe abita, senò Ciòxa) la xè na isola al
sud de la laguna veneta che conta 50 857 abitanti dela provincia de Venesia,
secondo per popolasion dopo el capoluogo. Oltre a ciò a xè anca un porto, uno
dei porti pescherecci pì grandi de l'Adriatico.

Cióxa la se trova su na picola penisola fra la Laguna Veneta e el Delta del Po,
a metà strada tra Venesia e Ferara.

A Cióxa, pì precisamente nele frasion de Marina e Isolaverde, xè presente un
lido. La spiaia de Marina se estende dala boca de porto de Cióxa, fin ala foxe
del fiume Brenta. La spiaia de Isolaverde, invese, se estende dala foce del
fiume Brenta fin ala foce del fiume Adese. Par tuta la spiaia ghe xe rinomai
stabilimenti balneari, che i xè na risorsa economica per la cità.

Cióxa xè un caso demografico unico in Italia: l'alto taso de omonimia tra i do
cognomi principali, Boscolo e Tiozzo, ga indoto l'uficializasion nel registro
del'anagrafe dei detti, tipici de tuto il Veneto e usà popolarmente per
distinguere i vari rami de una stesa fameja. Sui documenti uficiali, patente di
guida e carta d'identità compresi, sti deti i vien inserìi a tuti i efeti de
lege.

Per fare dei esempi, dei Boscolo se distingue i Forcola, i Bachetto, i
Anzoletti, i Gioachina, i Cegion, dei Tiozzo i Caenazzo, i Fasiolo, i Napoli, i
Campanaro, i Brasiola.



https://vec.wikipedia.org/wiki/Bicicleta

La bicicleta, dita anca bici par far prima, la xe un mezo de trasporto con do
rude, sburtà da l'energia muscolare umana. La xe fata de un telaro su cui xe
montà do rude grandi conpagno, in linia una co l'altra. La rua davanti la pol
girar a destra e sinistra girando el manubrio, e la serve par darghe la direzion
a la bici. La rua dedrio l'è quela che manda 'vanti el veicolo, e l'è azionà da
na cadena colegà a du pedai, che el conducente, sentà sul sentarin, el gira coi
pié. Par fermar la bici se dopara i freni: strucando le do manilie che ghe xe
sul manubrio, se pol fermar a sielta la rua davanti o quela dedrio.

Oltre a sta strutura de base, la bici la pol verghe anca altri acesori. El
canbio el xe fato da do serie de rue dentà de varia grandeza, una sui pedai e
una sul pianton de la rua dedrio, su le quali gira la cadena. Manovrando do leve
sul manubrio se pol canbiar el rapporto, cioè far pasar la cadena da na rua pi
granda a una pi picenina, o el contrario. El rapporto el dise quanti giri de
pedal ghe vol par farghe far un giro intiero a la rua. Canbiando el rapporto se
pol ndar pi veloci o pi lenti a seconda de le situazioni (e quindi far anca pi o
manco fadiga).

La bici el xe uno dei mezi de trasporto pi doparai da la gente, però tanti i
preferise ndar via in machina anca se i ga da far póca strada, parché xe pi
comodo. In realtà ne le sità, col trafico che ghe xe, tante olte el mezo pi
rapido par ndar in giro xe proprio la bici, che la va dapartuto e te la parchegi
do che te vol (naturalmente sarandola ben col lucheto e el cadenazo, senò i te
la ciava come gnente). In più no la inquina e no se spende gnente de benzina;
naturalmente ghe xe el pro e el contro, parché a pedalar se fa fadiga (e difati
i ga inventà anca le biciclete "a pedalata asistìa", ghe le ga un motorin
eletrico che te juta a ndar vanti), e no se pol portar grandi carghi. In più in
tante strade a ndar via in bici ghè da verghe paura, parché spesso no ghe xe
percorsi ciclabili e se ris-cia da farse tor soto da le machine. In certi paesi
europei ghe xe pien de bici in sità, e tuti i la dopara; ma in Italia semo ncora
indrio, anca se nei ultimi ani i ga tacà a far qualche pista ciclabile.



https://vec.wikipedia.org/wiki/Belgrado

Belgrado ła xe la Capital de la Servia. Ła gà 1.710.000 abitanti e xé
n'inportante nodo de comunicasiòn fra Eoropa Oxidentàl e Orientàl.

Ła xé situà a ła confluensa dei fiumi Saba e Danubio, quindi la gà anca un
efiçente porto fluviàl. La xe la città pi popolosa de l'ex Jugoslavia e la
quarta ne l'Europa sudoriental, dopo Istanbul, Bucarest e Atene. La ga un uno
status che la rende pi autonoma de le altre città de la Serbia. La xe divisa in
17 municipalità, ognuna de le quali, come nei borough de New York, la ga na
zerta autonomia legislativa. El Comune de Belgrado el ciapa el 3,6% del
teritorio de la Serbia, e il 21% de la popolazion (senza contar el Kosovo) el
vive qua. Belgrado la xe la capital non solo economica e finanziaria de la
Serbia, ma anca cultural e sientifica, e la xe uno dei principali posti
turistici.

Dal 4800 a.C. la zona dove desso ghe xe Belgrado la xe sta abità dal popolo dei
Starčevo e dopo da quel dei Vinča. Nel III secolo a.C. i Celti i ga fondà un
villaggio dove desso ghe xe el centro storico de la città, che dopo el xe sta
ciapà dai Romani, che i ga messo el nome de Singidonum. Dal IX secolo al XVI
secolo Belgrado la vien ciapà man man da vari popoli, come i Bizantini, i
Franchi, i Bulgari, i Magiari e i Serbi, finché, nel 1521, i la ciapa i Turchi
Otomani. Tra el XVII secolo e el XVIII secolo Belgrado la vien conquistà varie
olte dai Asburgo, ma senpre par poco tenpo, finché nel 1817 i Serbi i riese a
verghe l'autonomia dai Turchi, e nel 1841 Belgrado la deenta capital del
principato de la Serbia, che nel 1882 el xe deentà Regno de Serbia. Dal 1918 al
2006 la xe stà capital prima del Regno dei Serbi-Croati-Sloveni, po' de la
Jugoslavia e par ultimo de la Serbia-Montenegro, e desso la xe restà capital de
la Serbia e basta.



https://vec.wikipedia.org/wiki/Basan

Basan el xe un comun de 43.709 abitanti de ła provincia de Vicensa. A nord el ga
el Mónte Grapa e 'l confina co i paixi de ła Valbrenta, mentre a nordest el
confina co'l comun de Roman, a est co Casoła, a sud co'l comun de Roxà, a
sudòvest co Cartijan e Łe Nóve a òvest co Maròstega. Ła frasion de montagna
Rubio de Basan ła confina co ła frasion Rubio de Conco: insieme łe fa
praticamente un paexéto ugnło, che sta par conto suo, ciamà apunto Rubio.

Basàn se trova su de na conoide formà da ła Brenta, al sboco del Canałe de ła
Brenta e ai pie de l'Altipian de Axiago e del Monte Grapa. Ła Brenta ła divide
Basàn in do parte: cueła est (Sanca Brenta) almanco tre volte pi sviłupà de
cueła ovest (Drita Brenta).

Ł'area urbana de Basàn ła se estende ben oltre i confini comunałi: ła conprende
i comuni de Pove del Grapa, Sołagna, Canpołongo sol Brenta, Cartijan, Łe Nóve, e
i abitai de San Giusepe e San Zeno del comune de Casoła, Roman Alto, San Giacomo
e Fełette del comun de Roman, ła frasion Travetore del comune de Roxà. L'àrea
urbana de ła sità de Basàn ła ga 'na popołasion de sirca 65.000 abitanti.



https://vec.wikipedia.org/wiki/Amsterdam

Amsterdam la xe la cavedal e la sità pi granda dei Paexi Basi, inte la provinsia
de l'Ołanda Setentrionałe. El comun de Amsterdam el ga 739.295 residenti (al 1°
de genaro 2005) de oltra 170 nasaionaità, invesse la popolassion che la sta inte
l'àrea metropoitana la conta serca 1.450.000 persone.

Dal momento che la sede istitussional del goerno la xe situà a L'Aja, tante
volte sta ùltima la vien confusa co la cavedal, che invesse la xe Amsterdam. I
Paesi Bassi i xe uno dei pochi Stati onde che el sentro goernatìo no'l coinside
co la cavedal.

La sità la xe ministrada no solo dal sìndego e dal consejo comunal sentral, ma
la xe anca devidesta in difarente parte sitadine/sircoscrission (Stadselen), che
la ga i so conseji. Tute le dessision locae le xe ciapae da sti conseji
sircoscrissionai e solo le pi inportante dessision infrastruturae e xe deegae a
la ministrassion prinsipal. Oltra al sentro de la sità, la munissipaità la ciapa
rento le sevente sircoscrission: Amsterdam Noord, Amsterdam Oud Zuid, Bos en
Lommer, De Baarsjes, Geuzenveld/Slotermeer, Oost/Watergraafsmeer, Osdorp,
Oud-West, Slotervaart, Westerpark, Westpoort, Zeeburg, Zuideramstel, Zuidoost
(incluso Bijlmer). Amsterdam Noord la xe separada dal resto de la sità da la via
d'aqua, el Canal del Mare del Nord.

Amsterdam la ga uno dei majori sentri rinasimentali de tuta l'Europa. Numerose
costrussion che risale al periodo tra el XVI e XVII secolo, conossiùo anca come
Età de l'Oro, le xe desso considerade monumenti storici e le se cata intorno a
na serie de canài semisircolari. Sti qua i ciapa rento el porto vecio che na
olta el gera facià sul Zuiderzee, ancuò separado dal resto del mar verto e ciamà
col nome de IJsselmeer o lago IJssel. La sità la xe famosa parché la ospita el
Rijksmuseum (museo reàl), el Van Gogh Museum, la Concertgebouw, el Rembrandt
House Museum, la casa de Anna Frank, el monumento a la memoria dei omosessuali
copài in tei canpi de sterminio nazisti ed un enorme nùmaro de bisiclete.

Amsterdam la xe anca famosa par el so quartier a luci rosse, de Wallen, ed i so
numerosi coffee shops autorizadi a véndar la cannabis e i derivadi de la
marijuana. La prostitussion la xe legal nei Paesi Bassi. Chi che la esèrsita xe
considerà un lìbaro professionista e el xe tassà come qualsiasi altro
inprenditor. La cannabis invesse no la xe legal, ma solo tolerada; questo vol
dir che la vendita de na quantità inferior ai 5 grami par cliente e el possesso
de quantità fin a 30 grami no le xe perseguìe da la lege.



https://vec.wikipedia.org/wiki/Afrikaans

L’Afrikaans xe na lengoa indo-eoropea rivà da l’olandexe del XVIII sècolo. El xe
nassùo inte la region del Cavo, in Sudafrica. El xe parlà in Sudafrica e
Namibia, onde che el xe lengua ofizial, ma anca in Botswana, Angola, Swaziland,
Zimbabwe, Togo e Zambia. Co la migrazion de sudafricani e zimbabueani de i
ùltimi ani, se cata de le persone che le parla afrikaans in Inghiltera
(100 000), in Australia (Perth) e in Canada (Toronto e Auckland). In Sudafrica,
onde che ghe xe cerca oto migioni de persone che le parla l'afrikaans, el xe la
lengua de i boeri e de i metizzi (coloured), spezialmente intee la region del
Cavo.

L’afrikaans s'à desvilupà da l’olandexe meridional parlà da i coloni de Cità del
Cavo fin dal 1652. Zà inte'l XIX sècolo i olandexi i considerava la lengua del
Capo cofà un dialeto de la so lengua (Cape Dutch o Kitchen Dutch, co senso
pezoratìo). L’afrikaans el ga anca vù de le influenze da le lengue de i altri
coloni (franzese, todesco, scozzese), de popolazion che xe stà portae al Cavo
cofà s·ciavi o marcanti (indiani, malesi, malgassi), e da le popolazion locai
(khoi, san e popoli bantu). A la fin del XIX sècolo el xe stà reconossù cofà
lengua, e dal 1925 cofà lengua ufizial del Sudafrica. L’afrikaans el xe la
ùgnola lengua europea che la se gabia trasformà inte na lengua nova in Africa.



https://vec.wikipedia.org/wiki/Accra

Accra la xe la cavedal de el Ghana. Co pi de do milioni de abitanti, Accra xe
anca la sità pi grande del paexe e el sentro pi importante par le comunicasioni
e l’industria. Do tersi de le industrie de trasformasion del Ghana le se cata a
Accra.

I ga, na etnia locale de el grupo akan, gha fondà el vilagio de nkran (formighe)
nel 1680 sirca. I portoghexi gha costruio on castel rente al vilagio. Altri
eoropei che vegnea qi par far marcà xe stà i svedexi, i olandexi, i francexi, i
danexi e i inglexi. Quasi tuti sti grupi gha costruio forti o citadele rente al
vilagio de nkran. El tel 1877, co i inglexi gha vinto la seconda guera contro i
ashante, Accra la xe diventà la cavedal de la colonia. La resistensa par
l’indipendensa la sa zugà tanto ne la cavedal. El primo presidente, Kwame
Nkrumah, el xe stà prisoniero en tel forte inglexe subito prima de
l’indipendensa, par esar libarà e meso a la testa del paexe poceh ore dopo.
Ancò, Accra xe ona de le capitali pi moderne de tuta l’Africa. On centro de
cultura, de musica e de vita noturna.



https://vec.wikipedia.org/wiki/%C5%81%C3%A9ngua_svedexe

Ła łéngua svedéxe ła fa parte de ła rama scandìnava del grupo germànico che a só
volta el fa parte de ła faméja indoeuropèa. Ła vien parlà in parte de ła
Finlandia e ciaramente 'ntel Regno de Svezia, seben che no ła sia mìa mai stà
proclamà uficialmente.

I artìcołi determinativi i se zónta in fóndo al nome (come in rumen) mentre i
indeterminài i va davanti (come el vèneto).

I artìcołi determinativi agetivałi i ga da nar prima de l'agetivo ma i vien
senpre conpagnài da l'artìcoło determinativo finałe. L'agetivo el ga soło ła
raixa biota (=sensa finałi) al xènare comun indeterminà, el ciapa -t(t) al
nèutro indeterminà e 'l ciapa -a in tuti i altri caxi determinài o indeterminài.
El pol ciapar -e al maschil singołar determinà.

El genitivo el se fa zontando senpre comunque -s in fóndo a ła paroła, drio tute
łe altre finałi:

I verbi ormai i à soło che un prexente in -(e)r e un pasà in -d(d)e, -te par
tute łe persóne, i fa el supin co -t e'l partisipio pasivo (agetivałe) co -d:

I verbi forti (iregołari) i fa el pasà co canbio vocałico, el supin co -it e 'l
partisipio pasivo (agetivałe) co -en:



https://vec.wikipedia.org/wiki/%C5%81%C3%A9ngua_dan%C3%A9xe

El danéxe l'è ła łéngua uficiałe del Regno de Danimarca e 'l vien parlà in
Danimarca, in Groenlandia e 'nte łe Ixołe Fær Øer.

El xe na łéngua germànica del nord, łigà col svedexe, e particolarmente col
norvegéxe. El vien anca parlà come łéngua minoritaria in Germania in
Schleswig-Holstein.

El danéxe, insieme col svedéxe, el deriva dal grupo de diałeti scandìnavi
orientałi mentre che el norvegéxe l'è clasificà come łéngua scandìnava
ocidentałe col faeroéxe e l'islandéxe. Un tipo de clasificasion pi moderno, baxà
sul grado de interconprension fra łéngue diverse, el divide el nòrdico
(scandìnavo) moderno in du grupi: Scandìnavo sud, che 'l saria el danéxe, e
Scandìnavo nord fato da norvegéxe e svedéxe. Islandéxe e Faeroéxe i è int'un
grupo par cónto suo ciamà Scandìnavo insułar.

El danéxe scrito e 'l norvegéxe bokmål le è molto visine, siben che łe gabia na
fonołogia (el sistema de rełasion fra i suni del discórso) e ła proxodia (i
schemi de acenti e toni) i sipia diversi. Parlanti bravi de una de 'ste tre
łéngue i pol capirse uno co l'altro, anca se dei studi i à demostrà che de
sòłito i parlanti de norvejéxe i capise sia el danéxe che 'l svedéxe mejo de
quanto i Danixi e i Svedixi i se capise fra de łuri. Anca i Svedixi e i Danixi i
capise el norvejéxe mejo de quanto no i se capisa un co l'altro.

El danéxe el ga nomi de xènare neutro o comun (maschil-feminiłe). Come in
svedéxe e norvejéxe, l'artìcoło danéxe el va davanti al nome se l'è indefinìo ma
'l se taca drio el nome se 'l xe definìo.

Difarentemente dal svedéxe, el danéxe no'l dopra mìa l'artìcoło finałe se el
nome el ga dei agetivi, ma l'uxa soło l'artìcoło agetivałe den/det, na fórma
aposta mésa prima de l'agetivo: den store mand = l'omo forte, det store hus = ła
caxa granda.

I verbi danixi a l'infinìo i finise par -e e i se còniuga drio el modo e'l tenpo
ma no i ga mìa nùmaro e gnanca persóna, come 'nte łe altre łéngue nòrdiche.



https://vec.wikipedia.org/wiki/WikiLeaks

WikiLeaks (da'l inglexe "leak", fuga de notisie) ła xe na organixasion
internasionałe che ła riçeve in modo anonemo, documentasion coerta da segreto
(de stato, miłitare, industriałe, bancario) e po łe carga su'l so sito web.
Prima de publicare el materiałe ła organixasion ła verifega se 'l xe autentego.
'L anonemato de ła fonte de ła fuga de notisie el xe proteto da ła organixasion.

Gran parte de'l staff e de i fondatori de'l sito el xe ncora anonemo, fora che
el creator de'l sito Julian Assange.

WikiLeaks no ga gnente a che vedere co'l projeto Wikipedia e co ła Wikimedia
Foundation.

Inte'l 2010 WikiLeaks ga publicà un gran numaro de documentasion riservae de'l
exersito merican so łe guere in Iraq e in Afghanistan (publicae co'l nome,
rispetivamente, de Iraq War Logs e de Afghan War Diary). Senpre inte'l 2010, el
28 de novenbre, WikiLeaks ga scominsià a publicar numaroxe documentasion e
informasion che łe jera riservae pa'l Stato 'merican. Sta fuga de notisie ła xe
sta ciamada: cablegate. 5 jornałi mondiałi ga publicà łe informasion che ghe
gheva pasà WikiLeaks. In seguito, el sito, ga subìo numeroxi atachi enformateghi
de tipo DDoS (Distributed Denial of service).

El 3 dicembre 2010 el sito WikiLeaks, atraversò ła so pajina so Twitter, ga
acusà espliçitamente i USA de averlò oscurà. Atualmente el sito xè ospita so
moltepliçi server online (al 10 dicembre 2010, 1559 mirror - soło parxialmènte
ativi - creai in risposta ała canpagna de mass-mirroring lançia da WikiLeaks el
4 dicembre 2010) e xè açesibiłe atràverso diferenti nomi a dominio (come
wikileaks.ch registrato dal Partito Pirata Internazionale) resi disponibiłi da
vari provider DNS.



https://vec.wikipedia.org/wiki/Vita

Ła vita, dal pónto de vista de ła biołogia, ła xé ła condision che ła destingue
ła materia vivénte da ła materia inanemada. El conceto de vita el xé donca el
contrario de queło de morte soło in parte, in quanto ła morte ła xé ła fin de ła
vita, e no ła xé ła condision de ła materia che no ła ga mai avùo vita. Ła vita
ła xé particołarixada anca da un só siclo vital. Ogni èser vivénte el ga el só
siclo vital.

La maxor parte de łe rełigion łe ga introdoto el conceto de vita daspò ła morte,
respondéndo a na domanda che da sénpre l'omo el se fa. Secondo sto conceto qua,
ła morte no ła raprexénta na fin, ma un canbiamento, che'l capità in manière e
co signifegai desferénti a seconda de ła dotrina spesìfega de ogni rełigion. Ghe
xé fiłoxofie che łe revarda dretaménte ła vita e 'nte ła socetà umana ła vien
considerada un vałor fondamental, e par defénderla i ómeni i ga scomensà ła
medexina.

Ła vita ła xé prexénte 'nte i organismi vivénti ma anca in unità menóre,
overosìa in parte de un organismo, divixe dal resto del'organismo steso. Sta
roba qua łe càpita par exénpio con łe colture sełułari, o anca co òrgani, levai
via da un donator e mesi drénto 'nte un pasiénte o anca col ràxoło, parte de
n'organismo vegetal bon de créser fin a reprodur ła pianta orixenal.

Un caxo particołar el xé raprexentà dai virus, sui quałi el xé parla par
stabiłir se i xé na vèra forma de vita. Su ła tera i sicli vitałi cognosui fin
deso i se sviłupa datorno ai ełeménti Chnops, ma sta roba no ła stabiłise che no
łe posa exìster altre serie de ełeménti datorno a łe quałi łe se posa crearse
sistemi de vita alternativi.



https://vec.wikipedia.org/wiki/Vermont

El Vèrmònt, dal 4 de marso 1791, el costituise el 14° Stato dei Stati Unìi de
Amèrica; el xe el 49° Stato pì popołoxo e el 45° pì estexo dei USA.

El xe situà inte ła region de ła Nova Ingiltera. El Vèrmònt el confina a est
co'l Nòvo Hènpšar, a sud col Mèsaċusìz, a ovest col Nòva Iorc, e a nord co ła
provincia canadexe del Cébèc; l'è el soło Stato de ła Nova Ingiltera a no aver
costa su l'Oseano Atlàntego.

El só nome el riva dal franséxe e el vołe dir "Mónte Vérdo", propio cofà ła
caéna de łe Mónti Vérdi che łe ło traversa.

El teritorio el se estende da 'na altitudine minima de 29 m a 'na altitudine
masima de 1339 m. El sistema montuoxo prinsipałe del Paéxe el xe ła caéna de i
Munti Vérdi che ła se esténde in diression nord-sud; ła sima pi alta ła xe queła
del Monte Mansfield, 1339 metri. A sud òvest se cata ła Cadena Taconica, sistema
montuoxo parałel ai Munti Vérdi ma co riłievi manco ełevai che pian pian i va zo
verso nord òvest inte łe pianure orientałi del Lago Champlain; quel'altra àrea
pianexante del Paéxe ła xe costituia da ła vałe del fiume Canèticat a est.

'Ntei tenpi pasài l'era abità tribù native americane (Irochixi, Algonchini e
Abenaki), ła rejon ła xe stà esplorà 'ntel 1609 da Champlain e domandà da ła
Fransa, ma drio ła sconfita franséxe de łe Guere Franco-Indiane l'è deventà na
cołonia britànica (1724). Par un saco de ani el Vèrmònt el xe stà controłà da łe
altre cołonie arente, che łe ga catà na rexisténsa beła forte da parte dei
"Green Mountain Boys" (leter. Tuxi de ła Montagna vérda). El s'à proclamà
indepandénte 'ntel 1777, ciapando el nome de Repùblica del Vèrmònt. Dopo ła
Guera de indepandénsa, el ga tacà far parte de l'Union 'ntel 1791, cofà Stato
quatòrdexe, o sia el primo a ndar rento 'ntei Stati Unìi dopo łe trédexe cołonie
orixinarie. El Vèrmònt el xe da tanto tenpo noto par ła só tradissionałe
połìtica progresista e l'orientaménto forteménte democràtico. ła Costitusion de
ła Repùblica del Vèrmònt ła xe stata ła prima costitusione nassionałe scrita del
Nord Amèrica e ła prima a abołir ła sċiavitù e a istituir el sufragio universałe
maschiłe.

Ł'economìa, come ntel resto de ła Nova Ingiltera, ła xe baxada sora ła coltura
de sereałi, ortaxi, patate e fruta, so ł'ałevamento de bovini e animałi da
cortiłe e so ło sfrutamento de ła vasta area boschiva. Inoltre en Vèrmònt a se
cata cave de màrmaro e de granito. Ło Stato el xe famoxo anca par ła produssion
de siropo d'acero. Ntel secondario a xe sviłupà łe industrie ałimentare, tesiłe,
del łegno, deła carta e deła cełułoxa.

Ła Capital del stato ła xe Montpiłìèr, mentre ła sità pi granda ła xe Burlington
co 42.417 abitanti. Altre sità inportanti łe xe Râtland e Bèri.



https://vec.wikipedia.org/wiki/V%C3%A8neti_en_Ita%C5%82ia_e_%27ntel_mondo

Al dì de ancó, sirca ła metà dei Vèneti (intexi in senso largo, cioè "zente che
parla ła lengoa veneta") ła se cata in Itałia in queło che xera el vecio "stato
da tera" deła Republica Vèneta (cioè da Verona a Gorizia, difati in realtà i
diałeti de Bresia e Bergamo i fa parte del ramo oriental deła lengoa lonbarda),
ma anca in Trentin e Friułi-Venessia Julia, neła zona tra Pordenon e Trieste.

L'altra metà che resta ła xe distribuìa tra Istria, Dalmazia, Romania (Tulcea),
Braxil (Stati de Rio Grande do Sul e Santa Catarina) e Mèsico (ła çità de
Chipilo).

Łe raxon de sta distribussion cosita varia łe xe dovù prima a l'espansion de ła
Republica Veneta sul mar e in sevito suła teraferma veneta, e dopo ała forte
ondata de emigrassion che xe scominsià dopo el 1866, co el Vèneto el xe
divegnesto Itałian.

Tra el 1870 e el 1905, daspó a l'anesion del Vèneto a l'Itałia, xe scominsià un
fenomeno grando de emigrassion dal Vèneto, par cui ancó ghe xe consistenti
comunità de vèneti Braxil (nei stati de Rio Grande do Sul e de Santa Catarina),
nel Nord deła Romania (Tulcea), in Mèsico (neła locałità de Chipilo, ma anca in
diverse aree rurałi tałiane ndo l'imigrassion l'è stà organizà dal goerno
Fasista par bonificar, cołonixar e popołar algune xone prima coerte da pałù: ła
Marema Grosetana (Toscana), l'Agro Pontin (Lazio), łe Vałi del Comasco, ła
Bonifica de Arborea (Sardegna). En pì a Fertilia (Alghero-Sardegna), nata senpre
soto el fasismo par darghe da laorar a un certo nùmaro de fameje ferarexi, łi xe
rivà in sevito dei exułi istriani e dalmati che ghèra tocà scapar via 'ntel
secondo dopoguera, e che i gà costituìo ła magioransa deła borgata. Ghe xe altre
comunità de origine vèneta anca inte łe aree orbane de l'Alto Àdexe/Südtirol,
ndo che i xe ła magioransa tra ła popołassion del grupo etnico itałico. La
léngoa italiana standard parlà a Bolzan ła xe comunque on mucio influensà da un
forte substràto vèneto.

Tute ste popolassion che xe ndà a l'estero łe ga tegnù da conto ła so parlada
veneta, più che l'italian, parché łe vegnéa in gran parte da łe zone de
canpagna; łe generassion vegnùe dopo, nate da ste onde migratorie, łe ga
mantegnesto i carateri arcaici de ła lengua, anca se distanti dal Veneto: nel
Rio Grande do Sul, prexenpio, l'idioma veneto el vien insegnà dai genitori ai
fioi, e el vien doparà anca da persone de altra origine, tanto che el primo
dissionario de talian (o vêneto brasileiro) el xe stà conpiłà da Alberto Vitor
Stawinski, un polaco nato nel 1909 a São Marcos dos Polacos, asimilà a ła
comunità local prevalentemente de etnia veneta.

El risultà de sta diaspora dei parlanti deła léngoa vèneta ła xe che ancó ghe xe
piesè parlanti de veneto fora dała region Vèneto che drento, e al steso modo ghe
ne xe piesè de quanti ghe n'era quando xe cascà ła Republica 'ntel 1797.



https://vec.wikipedia.org/wiki/Uganda

Ł'Uganda, ufisialmente ła Republica de ł'Uganda, el xe on Stato de ł'Africa
Orientałe. Ła confina a nord col Sud Sudan, a est col Kenia, a sud co la
Tanzania, a sudovest co el Ruanda e a ovest co ła Republica Democratica del
Congo.

El centro del paexel'è trasversà da fiumi e caraterizà da laghi, come el łago
Kyoga e l'Alberto. Tuto el paexe xe dentro el bacin acquifero del Nilo. El Nilo
scomincia a Jinja, doe vien fora da el Lago Vitoria setentrional.

I primi abitanti de l’Uganda xera i twa, on popolo de pigmei che xera presente
in tuta l’Africa Centrale. I twa xe stà spinti a sud da le migrasioni bantu, a
loro olta en contrasto co le migrasioni nilotiche.

Dal XV secolo se forma i quatro regni del sud (Buganda, Toro, Bunyoro e Ankole).
Al nord, le popolasioni de origine nilotica se organiza en entità teritoriali pi
pecenine, a esclusion de i acholi che cuerzea n’area vasta tra Uganda e Sud
Sudan de ancò.

Nel 1860 i esploratori inglexi John Hanning Speke e James Augustus Grant ie rivà
fin a Jinja. Dopo de lori, i misionari anglicani e catolici riva a la corte del
re de i baganda.

L’indipendenza la rivò el 9 otobre 1962. Le prime elezioni vegnea vinte dal
catolico Kiwanuka ma la regina Elisabeta II de Inghiltera no gha reconosesto el
voler popolar e gha imposto un primo ministro anglicano, Milton Obote. Nel 1966,
Obote gha fato on colpo de stato, arestà el re de i baganda e tolto e so posto.

Idi Amin Dada, el capo de stato magiore de Obote, gha a so olta fato on colpo de
stato nel 1971 e preso el poder a Kampala. Amin xe stà on ditator sanguinario,
gha compa miliaia de persone, espulse la comunità axiatica , espulse i misionari
che difendea la zente e tacò guera co la Tanzania.

Nel genaro 1985, Obote gha subiò n’altro colpo de stato e, dopo altre traversie,
Yoweri Kaguta Museveni gha conquistà la cavedal e sa promosso presidente. Nel
1987 Museveni gha caturà Alice Auma Lakwena, profetesa e fondatrice de
l’Esercito de lo Spirito Santo. La Lakwena vegnea mandà in esilio en Kenya, e i
ribeli a casa. Però Joseph Kony, on cosino de la Lakwena, dopo esar scapà en
Sudan, gha fondà el Esercito de Libarasion de el Signore (LRA), poi ribatezà
Esercito de la Resistenza de el Signore. Konyi volea prendar el poter,
ricostruire el regno de i acholi e governar co i Diexe Comandamenti. L’LRA gha
copà sopratuto zente de la tribù acholi, sequestrà buteleti, costreto le putine
a servir i soldai e far da mojere, insegnà a i puteleti a torturar la zente, e
altri abusi de i diriti umani. El governo no gha mai fato tanto par fermar sta
guera civil che ła xe ndà vanti par 18 ani. Museveni l’è stà rieleto nel 1996,
2001, e 2006. L’oposision guidà da Kizza Besigye no gha riconosù il risultato de
le ultime elezioni. Besigye l’è stà arestà co de le acuse false e no gha poduo
combatar a armi pari. A la fin del 2006, Museveni gha tentà de rivar a n’acordo
de pace, che parò no l’è stà ancora firmà. I coloqui de pace va avanti a Juba,
nel Sud Sudan.[citasion nesesaria]

I bantu se cata al sud (baganda 12%, ankole 8%, basoga 8%, bakiga 7%, bagisu 6%,
batoro 4%, banyoro 3%, bagwere 2%, bakonjo 1%). I nilotici xe al nord (iteso 8%,
lango 7%, acholi 5%, alur 3%, karamojong 2%). I sudanici se cata nel nord ovest
(logbara 4%, kakwa, madi).

Quasi tuta la popolasion xe de religione cristiana (catoleghi 45%, protestanti
35%). I musulmani xe poco manco de el 10%. El resto segue le religioni
tradisionali.

La zente la parla le lengoe locali. Le pi importante xe el luganda che se parla
ne la cavedal.

L'Uganda gha na tera fertile, a ecesion de el Karamoja, semi desertico.
L'agricoltura produse anca par l'esportasion (cafè, coton, bagigi, fruta
tropicale). Ghe boni giacimenti de rame e cobalto. Ghe giacimenti petroliferi
soto el Lago Alberto.



https://vec.wikipedia.org/wiki/Tulcea

Tulcea, Tülcea ò Tòlcea (Bulgaro, Ruso, e Ucrain: Тулча, Tulcha; Turco:
Hora-Tepé o Tolçu) ła xe na cità de ła Romania sułe rive de el Danubio. Ła gà
91.875 àneme e ła se cata ne ła region de ła Dobrogea.

Ła xe stà fondada nel secoło VIII prima de Cristo, ma ła gaveva el nome del so
fondator, un Dacian ciamà "Carpyus Aegyssus"; cuesto xe scrito anca su dei
documenti de Diodorus. Ovidio par exenpio ła gà citada ne ła so opara "ex
Ponto", parłando dei so muri e de łe so tori alte e forti, che nisun butava zó
facilmente.

Giera el primo secoło cuando ke stà cità vien concuistada dai Romani, ke subito
i ghe gà meso łe raixe de ła flotta romana par proteger el confin oriental de
l’impero che senò el vegnéa invadesto da i barbari, ncora deso xe visibiłi i
ruinasi rimasti là da chel tempo.

Par de cua dopo xe pasà i bixantini nel'VIII fin al IX secoło, dopo xe riva i
Xenovesi, ke i se gà fato el posto suo dal X al XIII secoło.

Dopo xe sta ła volta dei Turchi nel 1416, ke i gà acorpà tuta ła zona a ła
Romania. Ma bisogna spetar fin al 1860 parché sto posto vegnese alsà al grado de
cità e anca al comando de tuta ła so provincia.

I gà fato un censimento nel 2002, par catar fora che a Tulcea de łe so 91.875
teste ghe ne giera el 92.3% de Rumeni e łe altre parti de ła xente giera 3.4%
Lipovani e el resto 1.4% de Turchi.



https://vec.wikipedia.org/wiki/Texas

Tecsas 29 de diçenbre 1845, el costituise el 28° Stato dei Stati Unìi de
Amèrica; el xe el 2° in ordene de popołaxion e 2° in ordene de superfisie.

El se cata int'el sud del paexe, sol Golfo del Mèsico che ło bagna a sudest; el
confina a sudovest col Mèsico, a nordovest col Novo Mesico, a nord co
l'Oclahoma, a nordest co l'Arcenso e a est co ła Łuixiana.

El teritorio che se estende dal łiveło del mar a 'na altitudine masima de 2667
m. El ga na costa dunoxa e orlada da łagune, seguia da un anpia pianura costiera
e na serie de altipiani, incixi da vałi fonde, che i monta fin oltre i 1000 m.
Inteła porxion osidental el xe atraversà da łe Montagne Rocioxe, co łe cadene
dei Monti Santiago, Monti Davis e Monti Guadalupe. I fiumi pi' inportanti łi xe
el Rio Grande, col so afluente Pecos, el Canadian, el Red e el Cołorado. Ghe xe
molti łaghi, squaxi tuti artifisiałi.

Łe sità pi' inportanti łe xe ła capital Óstin, Sant'Antonio, Dałas, Fort Worth,
El Paso, Arlington e i porti de Hiuston, Corpus Christi, Beaumont e Galveston.

Se coltiva sereałi, patate, coton, foraji, bagigi e fruta. Se ałeva bovini,
ovini e suini. Se desfruta xasimenti de petrołio e gas natural.



https://vec.wikipedia.org/wiki/Sit%C3%A0_del_Vatican

El Stato de Sità del Vatican (in łatin. Status Civitatis Vaticanæ) el xe un
Stato de ła Eoropa meridional. El xe na enclave rento l'Itałia e 'l confina soło
co Roma.

El Vatican, oltre a ła só superfice el ga in gestion de łe parte de teritorio
formalmente itałian ma in realtà fora da ła lexe itałiana: łe cusì-ciamàe xone
estrateritoriałi.

Co ła conquista de Roma jera stà desfà el Stato de ła Céxa e donca el Papa el
jera sóto ła lexe itałiana e no'l gavarìa pi avùo ła łibartà de asion come capo
de ła Céxa.

El Vatican l'è stà fondà l' 11 de febraro del 1929 col Tratato de Lateran, firmà
fra l'Itałia e ła Santa Sede, cioè el Papa visto come ente giurìdico
internasionałe. El Vatican, donca, el xe stà creà e dà in governo al Papa, come
capo de ła Céxa Catòłica e quindi l'è int'un çerto senso subordenà a ła Céxa.

Ła Sità del Vatican ła xe na Monarchìa Asołuta Teocràtica Ełetiva. El xe ła sede
del Papa e de ła Céxa Catòłica.

In baxe a ła "Lexe Fondamentałe" , modernixà motu proprio int'el 2001, el Papa
el ga tuti tri i poteri legislativo, executivo e giudisiaro. L'è cioè un Re
asołuto; anca staltre Comision che ło juta int'el governo łe vien nominàe da
eło. D'altra parte el Papa stéso el va al poter dopo èser stà votà dai Cardinałi
riunìi in Conclave.

El Governador de Sità del Vatican el va drio i afari interni del Stato Papałe.
El Segretario de Stato el se òcupa de i afari èsteri.

Ła protesion del Papa e dei confini l'è in man a łe famoxe Guardie Svìsere. Ła
Gendarmeria Vaticana ła xe incargà de łe normałi atività de połisia e sicurésa.

El Vatican 'l ga groso modo 900 abitanti. Ła demografìa de ła Sità del Vatican
ła ga da vegner vałutà in modo particołar parché ła xe regołà da leji speciałi.
Ła citadinansa e ła rexidensa vaticane łe xe tenporane e łe dura soło finché se
vive rento el Stato. I fiułi del personal làico che vive senpre in Vatican i
mantien ła citadinansa soło finché i xe minoreni, dopo i ła perde
automaticamente e i ciapa queła itałiana. El Vatican el xe l'ùnico Stato che par
gestir ła sitadinansa l'à bixogno de un Tratato internasionałe co n'altro Stato.

Łe entrade del Vatican łe vien dal turismo, da oferte dei fedełi e da
investiminti bancari. Łe richése artistiche, seben de vałor molto alto, no łe xe
robe che se pol vèndar fasilmente donca no łe cónta quaxi gnente dal pónto de
vista efetivo.



https://vec.wikipedia.org/wiki/Sharon_Stone

Sharon Vonne Stone (Medville, 10 marso 1958, xe 'na atrice produtrice
sinematografega e modeła statunitense.

El 1992 xe l'ano in cui ła xe deventà famoxa a liveło internasionałe. In quel
ano xe usìo el film Basic Instict, che gaveva simentà połemiche a cauxa dei so
forti cotenuti erotici.

Ła jera una de łe pì famoxe atrici de Hollywood quando, a metà dei ani novanta,
se gà ritirà tenporaneamente dal sìnema par viver a San Francisco co'l segondo
marìo Phil Bronstein e 'l fio adotivo Roan Joseph. Quando łe nose xe fałìe, ła
Stone gera tornàda a Los Angeles riprendendo cussì ła so cariera.

Sharon Stone xe nata in un paexin de ła Pennsylvania che se cata intra Pittburgh
ed Erie. I so genitori, Joe e Dorothy Stone, gavea orìxeni irlandexi - i rivava
da Galway e laorava cofà mandopera in una fabrica de còła. Se dixeva che i
genitori ghe insegnava i vałori del feminismo e a sto propòxito ła gà afermà
che: Me pare m'a fato creder che na dona, par raxonxer un fìn, gavarìa dovesto
inibirse.

Fin da quando che gera un mucio xovene ła Stone finca e anbisioxa. Ła se
definiva un "bruto e tristo anaròto che però se desferensiava co' l'intełigensa
che ła gà: dopo dièxe mexi de vita ła gera xa bona de caminàr e de parlàr, a
sinque ani ła frequentava ła segonda ełementàr; a tredexe ła gà espreso el so
dexiderio de vołer deventare ła nova Marylin Monroe. Pur amando de più el studio
del xogo, co'l so fasìno ad atirarse l'atension dei toxi, anca se łori ła
xudegava masa snob pa'l so senegiaménto da prima de ła clase.

Par un mucio de tenpo ła Stone se riteneva bruta e no gaveva ancora rispeto pa'l
so corpo. Ałora un so barba ghe gà dà 100$ convisendoła a partesìpar a un
concorso de bełésa, al quałe ła se gàveva iscrita soło parchè gheva bexogno de
schèi par pagàr le tanse scołastiche. No ła gà vinto ma un xùdexe ghe gà
consegià de iscrivarse al concorso de Miss Pennsylvania, roba che invese drìoman
no ła gà fato. Sucesivamente l'à ciapà parte ad altri concorsi de bełésa
vinsendołi tuti, tanto da decidarse de trasferìrse a New York par deventàr 'na
modeła. 'Ntel 1977 ła s'à trasferìa 'ntel New Jersey e un puóco de tenpo drìo ła
gà firmà un contrato co' ła Ford Modeling Agency de New York.

Dopo esarse łigà a ła Ford modeling agency, ła xe riusìa a sfrondàr 'ntel canpo
de ła moda e ła xe deventà una de łe indosatrici pì famoxe dei Stati Unìi
d'America. Sucesivamente ła xe stà protagonista de łe publicità tełevixive de
axiende Burger King e Maybelline, ma no ła jera tanto sodisfata de ła strada che
ła so carièra xera drìo ciapàr. Sucesivamente la s'à trasferìa in Eoropa e,
rimarcà da Woody Allen, ła gà avùo 'na picoła parte 'ntel film Stardust Memories
del 1980, che raprexenta el so exordio so'l gran schermo. L'ano drìo ła xe intrà
'ntel cast de l'horror Benedizione mortale, che xe stà un gran suceso al
boteghìn.

Co' ła se catava in Fransa ła xe stà rimarcà dal regista Claude Lelouch che ghe
gà dà 'na picoła parte neła comedia Bolero (Les Uns et Les Autres) (1982),
indove ła gà recità 'rente James Caan par sołi do minuti e par questo el so nome
uficialmente no jera aparso nei titołi de coa. 'Ntel 1983 ła xe stàda sernìa da
George Lucas e Steven Spielberg par la parte feminiłe de Indiana Jones e il
tempio maledetto, ma ała fin xe stà spiumà fora Kate Capshaw, ritegnùa pì
versatile e più adata al personaxo da interpretàr.

Dopo el film par la tv Fino all'ultimo dollaro (1984), el so novo pasagio so'l
gran schermo xe capità nel steso ano co' Differenze Inconciliabili insieme a
Ryan O'Neal, Shelley Long e una xovene Drew Barrymore. Tałe film, che no xe mai
rivà in Itałia, xe da recordàr parché vede la Stone simentarse 'ntel ròło de
femme fatale, che in seguito ła gavarìa rexa sełebre qualche ano drìo. Senpre
'ntel 1984 ła xe aparìa nel show tełevixivo pì seguìo, Magnum, P.I..

Verso ła fin dei ani otanta Sharon gà recità in film de manco spesór, riusìndo
ad ogni modo a inpresionàr fełisemente ła critica in Allan Quatermain e le
miniere di re Salomone (1985); Gli avventurieri della città perduta (1987); Nico
(1988) ed Ossessione d'amore (1989).

El primo ròło de un serto rimarco ło gà avùo in Atto di forza (1990), de Paul
Verhoeven co' Arnold Schwarzenegger, dove ła gà interpretà ła muger de Douglas
Quaid (Arnold Schwarzenegger). Coinsidente a l'insìda del film xe stà l'insìda
de un so servisio fotografico sensa vełi par la rivista Playboy, in cui ła xe
stà imortałà nùa patòca mentre ła xera drìo infrancàrse le tecniche del
Taekwondo, arte marsiałe indispensabiłe par 'na bona riusìda del film. In
seguito, riguardo a łe foto osé, ła gà dichiarà de averle fate par bexogno de
schei, avendo apena finìo de ristruturàr caxa.

Poco dopo l'insìda de Atto di forza ła gà avùo un insidente stradałe a Los
Angeles, pì precixamente so ła famoxa Sunset Boulevard: subito dopo el sinistro
ła gera tornàda a caxa, ignara dei traumi che ła gavese subìo. Ła xe restàda
parałìxada par tre xorni e ła gà dichiarà de aver pianxesto par tuto quel tenpo
'vanti de deciderse ad andare in ospeałe, in cui ghe xe stàe diagnostegàe łe
frature de ła scapoła e deła maseła, inaxònta a nùmaroxe bòte.

Ła memorabiłe interpretasion darénte a Schwarzenegger gavarìa dovesto segnàr la
svolta de ła so carièra, ma l'incidente ła gaveva mesa fora xogo par vari mesi.
Dopo ła guarìa ła gà laorà in maniera stakanovistica (soło 'ntel 1991 ła gà
łavorà a sinque film), ma i film in custión gera a baso budget e poca xente xe
riusìa a vedarle: soło Scissors - Forbici gà avùo un minimo seguito de publico,
anca se xe stà stroncà da ła critica.

El personaxo che ghe gà dà ła gloria internasionałe e che ła gà fata intràr ne
ła storia del sìnema, ponéndoła cofà ła Faye Dunaway de ła so generasión, xe stà
queło de ła serial killer bisesuałe Catherine Tramell in Basic Instinct. So'l
prinsìpio el ròło de protagonista gera stà oferto a ła pì navegà Geena Davis,
che però gheva refudà a cauxa dełe nùmeroxe sene de nùo prexenti 'ntel film. Xe
restà sełebre ła sena in cui ła Stone, interogàda da alcuni agènti, acavała łe
ganbe mostrando, sensa łasàr gnente a l'imaginasión, de non indosàr alcun
indumento intimo.

Basic Instinct xe stà el rè dei incàsi de queła stagión sinematografica e gà
simentà un mucio de połemiche par le nùmaroxe sene de seso che vegniva mostràe
sensa rimàrco: questo gà fato cresér notevolmente ła popołarità deła Stone, che
'ntel 1992 ła xe stà inserìa da ła rivista People infra łe 50 done più bełe del
mondo. Tutociò, rivedendołe ancùo, łe sene no apare cussì spènte.

'Ntel 1994 ła s'à agiudicà el premio cofà conponente deła pexo cùbia del sinema
co' Sylvester Stallone par Lo specialista. Tutociò i conplimenti par eła
deventava ogni xorno de più: 'ntel 1995 ła xe stà inserìa da ła rivista Empire
magazine neła lista dełe 100 atrici più sexy de ła storia del sinema.

Anca el so tałento tutavia gera destinà ad eser premià: el riconosimento pì
inportante ło gà avùo 'ntel 1996, co' l'à otegnùo 'na candidatura al Premio
Oscar cofà mejo atrice protagonista par la so interpretasion in Casinò, de
Martin Scorsese, in cui ła raprexentava ła prostituta Ginger ; pa'l steso ròło
ła gheva vinto anca un Golden Globe e, ne l'otobre del 1997, ła rivista Empire
ła gà inserìa intra łe 100 pì brave atrici de tuti i tenpi. 'Ntel 1999 ła xe
stàda inserìa infra łe 25 playmate più sexy del secoło.

'Ntel 2005 ła xe tornàda ad ocupàr le prime pagine dei xornałi par la so
scabroxa interpretasion in Basic Instinct 2, sequel erotico del precedente
suceso. Nùmaroxe xe łe sene de nùo integrałe e frequenti łe sene de seso lesbico
e de grupo. A tal propoxito ła Stone gà afermà che xe stàda eła a convinsare a
convìnser el regista Michael Caton-Jones ad inserìr sene erotiche, dichiarando:
"Più gero nùa più jero contenta".

'Ntel 2006 ła se gà agiudicà el Razzie Award ała pexo atrice protagonista par la
so interpretasion in Basic Instinct 2. 'Ntel 2012 ła vien ospitù a Amici di
Maria De Filippi.

'Ntel 1985 ła s'a spoxà co' el produtor tełevixivo Michael Greenburg, che gaveva
conosùo l'ano precedente so'l set de Fino all'ultimo dollaro. El controverso
matrimonio (Greenburg jera xa convołà a nose nel pasà) gera intrà subito in
crixe: i do se gà separà 'ntel 1988 i gà divorsià do ani pì tardi.

El 14 febraro del 1998 ła s'à spoxà co' Phil Bronstein, editor del xornałe San
Francisco Chronicle. L'atrice, xa un mucio incrògia de sałute (ła xe afeta da
diabete mełito de tipo 1), ła xe stàda colpìa el 29 setenbre 2001 da un neurìsma
che ła gaveva ridota in fin de vita costrénxendoła a un longo recèto. In seguito
ła gà avùo un ataco de cuor 'ntel 2004, poco dopo el divorsio dal segóndo marìo.

Połiticamente ła sostien el Partito Democratico statunitense e 'ntel 2004 ła gà
sostegnùo Gavin Newsom, el candidato a sìndico de San Francisco par i
democratici, che in seguito gà vinto łe ełesion. Ła s'a fata promotrice dei
diriti deła comunità gay e se gà dichiarà favorevołe al matrimonio tra
omosesuałi. 'Ntel 2005, durante un'intervista in tełevixion, ła gà ameso de
esare bisesuałe, afermando infati che "Ła mexa età xe par mi un periodo de
vertaùra mentałe".

Atualmente Sharon Stone vive a Beverly Hills, in California, ma pasa łe vacanze
estive in un ranch de so propietà in Nova Xełanda. El 7 magio del 2005, a l'età
de 47 ani, ła deventa mare adotando un putèło, nato in Texas, al quałe ghe dà el
nome de Laird Vonne Stone; nei ani drìo łà gà adotà altri do putèłi.



https://vec.wikipedia.org/wiki/Roso

El róso el xé un dei cołóri del spetro chel ocio uman el pol véder. El ga ła
frequénsa menor e, de conseguénsa, ła łonghesa d'onda più łónga de tuti i altri
cołóri vixìbiłi (intrà 630 e 760 nm). Frequénse ancora menóre łe casca
'ntel'infraroso.

El xé un dei tre cołóri primari aditivi, el só cołor conplementare el xé el
verdo. Na volta el gera considerà ancà un cołor primario sotrativo, mentre el
cołor doprà 'nte ła stanpa a cołóri de ancuo el xé el magenta.

Un filtro roso el pol èser doprà 'nte ła fotografia in bianco e negro cauxando
efeti desferénti a seconda de łe ténte dei sogeti fotografai in quanto ła
s-ciarise łe tonałità che łe va verso el roso e, al steso ténpo, el scurise quee
che łe contien più blu. De conseguénsa el podrà rènder davèro contrastà un sieło
łìnpido e nuvołoxo, e el podrà s-ciarir e atenuar i contrasti de ła pełe.

El roso el xé un cołor prexénte speso in natura: el salta al'ocio 'ntel verdo de
łe piante che cusì łe mete in mostra i łóri fiori e fruti. El roso el xé anca el
cołor del sangue, perché el xé pien de glòbułi rosi, che a łora volta i contien
emoglobina, proteina che ła se serve de òsidi de fero rosi per strasportar
l'osìgeno. Anca i mùscołi e ła carne i xé rosi per el pasagio de sangue, chel da
anca el cołor roxa a ła pełe. Marte el xé dito el "pianeta roso".

In połìtega el roso el vien cołiga a moviménti de sanca, in particołar a quei de
quea estrema, come el sociałismo e el comunismo. Ła bandiera del'Union Soviètica
ła gera infati conpletamente rosa, se no consideremo el sìnboło xało in alto a
sanca. 'Ntei Stati Unìi de Mèrica el roxo, tutavia, el xé el cołor del partio de
drita (i republicani). Roso el xé el cołor del fioco sìnboło de ła łota contro
l'AIDS.

El roso el vien cołiga fasilmente al'idea de caldo, a łe alte tenperadure e al
całor, perché el xé el cołor chel preval 'ntel fógo. Sta roba ła ga fato in
manièra che anca idranti, estintori, e i cari dei ponpièri i gabia sto cołor.

El roso daspò el xé un cołor chel se véde sùbito e el vien sièlto per indicar na
situasion de emergensa o ris-cio. El semàfaro co ła łuxe rosa iłumenada el
órdena de fermarse. Peréci cartełi stradałi i ga na conbinasion de roso e
bianco.



https://vec.wikipedia.org/wiki/Republica_de_Macedonia

Ła Macedonia, ufisialmente Republica de Macedonia (in macedone Република
Македониjа), l'è un Stato indipendente deła penixola balcanica, intel'Europa
sud-orientale. Ła confina a ovest con ła Albania, a nord con ła Serbia e el
Kosovo, a est con ła Bulgaria, e a sud con ła Grecia.

Ła tera goernà da ła Republica de Macedonia na olta la jera el tochetin sud deła
Jugoslavia. I confini de ancó jè stè stabilìi póco dopo ła Seconda Guera
Mondiałe, quando ła Jugoslavia sociałista ła gà stabilìo 'nteła zona ła
Republica Socialista de Macedonia, riconosendo i macedoni come na nassion par
conto suo al'interno deła Jugoslavia.

Dopo ver canbià nome in Republica de Macedonia l'8 de setenbre 1991, ła sà
separà pacificamente dała Jugoslavia sensa altre modifiche teritoriałi.

Da la indipendensa el paexe el gà cazà su na longa barufa połitica coła Grecia
par el fato de doparar el termine "Macedonia", che zà da prima l'indicava na
region de ła Grecia che se ciama anca ela Macedonia, e che i Greci i considera
parte de ła so storia. Per cui çerte nassion e organixassion internassionałi łe
riconose el paexe come Former Yugoslav Republic of Macedonia ma molti paesi, tra
cui Cina, Rusia, e Stati Unìi i ła riconose senplicemente come Macedonia.



https://vec.wikipedia.org/wiki/Republica_Sentrafricana

El Sentrafica, ufisialmente, Republica Sentrafricana (in sango Ködörösêse tî
Bêafrîka) xe no Stato de l'Africa Centrale. La confina co el Ciad a nord, el
Sudan a nordest, el Sud Sudan a est, la Republica Democratica del Congo a sud,
el Congo a sudovest, e el Camerun a ovest.

Nel 1894, le tere rente de i fiumi Oubangui e Chari xe stà prese da la Francia
che gha dovuo comabatare contro el sultano Rabih az-Zubayr. En tel 1906, la
regione fu unificà col Ciad. Rico de diamanti e adato a le pinatagioni de
cotone, el teritorio fu sfrutà da companie francexi che gavea comprà i diriti
dal governo de Parigi. Dopo la seconda guera mondiale, la Francia gha dato la
citadinanza francexe a i abitanti de le colonie, che gavea anca el dirito de
elezar de i rapresentanti.

David Dacko, so cusin, gha ciapà el so posto e guidà el paexe a l’indipendenza
el 13 agosto 1960. Dacko gha imposto on regime monopartitico e totalitario fin a
el colpo de Stato del 1965.

El 31 dicembre 1965, el general Jean-Bédel Bokassa gha preso el poder e, nel
1972, s'a proclamà presidente a vita. Nel 1976, Bokasa sa fato incoronare
imperatore. Nel 1979, quando Bokasa xera in visita a l’estero, i francexi gha
insienà n’altro colpo de Stato e rimeso Dacko a la presidenza.

Nel setembre 1981 xe sta la olta de el general André Kolingba che l’è rimasto al
poder fin al 1985. Nel 1990, Kolingba gha dovua cedar a la presion de la piasa e
internasionale e acetare la nasita de on Consilio Nasional Politico Provisorio
de la Republica.

A le elesioni del 1993, Ange-Félix Patassé gha vinto e gha scominsià a
estrometare i fedeli del vecio presidente da tuta l’aministrasion statale.
Patassé l’è stà rieleto nel 1999, ma gha dovù combatar co i ribeli che volea far
on colpo de Stato nel 2001. El general François Bozizé fu mandà en esilio in
Ciad.

El paexe xe agricolo, la majoria de le persone le pratica agricoltura de
susistensa. Coton e cafè xe prodoti par l’esportasion. El paexe xe cuerto da
foreste e pascoli, doe se aleva cavre e vache. El sotosuolo xe rico de minerai
(diamanti, fero, uranio, oro).



https://vec.wikipedia.org/wiki/Pl%C3%A0stega

Ła xé dita plàstega quel maderiałe artifexałe co strutura macromołecołare che in
determinae condision de tenperadura e presion łe subise canbiamenti de fórma par
sénpre. Se poe divìdare łe plàsteghe in termoplàsteghi, termoindurenti e
ełastòmeri. Łe gome, anca se łe ga sóto l'aspeto chìmego e tecnołòxico na
s-cianta de robe in comune co łe materie plàsteghe, de sòłito łe no xé miga
considarae cusì.

'Nte ła chìmega, łe materie plàsteghe ła xé in xènare el rexultà de ła
połimerixasion de na quantità de mołècołe baxe (monòmeri) par formar caéne anca
vèro łónghe. Se parla de omopołìmeri se el monòmero el xé ùnego, copolimeri se
el połìmero el se fa co dó o più monòmeri difarénti, e de łighe połimèreghe se
el maderiałe el xé el rexultà de na smisiada de dó monòmeri chei połimerixa
sénsa modifegarse chimegaménte.

Un maderiałe plàstego el xé in xènare composto da mołècołe połimèreghe de
difarénte łonghésa, par cui bexogna saver ła distribusion dei péxi mołecołari
par determinare łe propietà chìmego-fìxiche del maderiałe plàstego in
oservasion.



https://vec.wikipedia.org/wiki/Nubia

La Nubia la xe na region a caval de el sud de l’Egito e del nord Sudan. Ne i
tempi antichi la Nubia la xe sta on regno indipendente e anca parte de l’Egito.
Ne i tempi de la nostra era, la Nubia la xera divisa en tre regni cristiani fin
a l’arivo de l’Islam. El nome de la Nubia el vien da l’egisiano antico nub, che
vol dir oro.

Da i ricatamenti archeologici se sa che en te la region ciamà Nubia le ghera
varie popolasioni anca prima del Neolitico. Megaliti a Nabta Playa i xe esempi
de i pi veci strumenti de misurasion astronomica, pi veci de Stonehenge de
almanco 1000 ani. La prima cultura che se conose da i ricatamenti la xe ciamada
Grupo-A. Contemporanea de la cultura Naqada de l’antico Egito, la se pol datar
del 3800 a.c. Da i ogeti del 3300 a.C. se pol pensar che la Nubia la xera
n’entità politega unica che la gavea on contato continuo co l’Egito. El Grupo-A
gha perso el control de la region verso el 2800, co se vede l’arivo del Grupo-B.
Na olta se pensaa che el Grupo-B el fuse formà da zente che la gavea invaso la
Nubia. Ancò i studiosi i dixe che el Grupo-B el xera formà da i disendenti del
Grupo-A, ma che i xera pi poareti a causa de le invasioni egisiane.

Durante el Regno de Meso (2040-1640 a.C.), i egisiani gha costruio vari forti
longo el Nilo par controlar la trata comerciale. I egisiani se contentava de
controlar el pasagio de le merci, e gavea on bon raporto co la popolasion
locale. I nubiani del Grupo-C i sa organizà e fondà el Regno de Kerma, da el
nome de la cavedal. Nel 1750 a.C. i re de Kerma xera boni de costruir na cavedal
co grose struture de matoni crui. I fabri e i fabricadori de vasi xera pi bravi
de i egisiani. El regno de Kerma se sa oposto al poder egisiano con suceso. Xe
solo co el faraon Thutmose I che l’Egito xe stà bon de piegare el regno de Kerma
e de anetere tuta la Nubia (1520 a.C.).

Quando l’influensa egisiana xe diminuida, la cultura gha continuà a influensar
la vita de la Nubia. Se conta piassé piramidi en Nubia che en Egito. En tel VIII
secolo, Piye - re de Kush (antico nome de le Nubia) - gha invaso l’Egito. Par on
secolo, i faraoni xera neri nubiani, finché i asiri gha invaso l’Egito e parà
indrio le forse nubiane.

A 200 km a nord de Khartoum se cata le roine de Meroe. Meroe (800 a.C. – 350
d.C.) xera la cavedal del novo regno de la Nubia. Le dinastie meroane gha
svilupà la so scritura, prima a partir da i geroglifici egisiani, e dopo usando
23 letere de loro invension. I soldai de Meroe xe stà boni de tegnar lontan
Alesandro el Grande e i romani. Ma gha dovesto ripiegare soto l’ataco de Ezana,
re de l’Etiopia. El dominio etiopico xe ndà scomparendo co l’arivo de i noab, on
popolo che vegnea da el Darfur o forse da el Kordofan de ancò. Da qua el nome
Nobatia che i romani usava par stà region.

Dopo la partensa de i etiopici, la Nubia la sa organisà en tre regni: Nobatia,
con cavedal a Pachoras; Makuria, con cavedal a Dongora; e Alodia, con cavedal a
Soba. En sti ani, el cristianesimo xe rivà da l’Egito. Se tratava de na forma
monofisita (che credea en ona sola natura de Cristo). L’evangelizasion de la
region xe ndà vanti par tre secoli.

En tel VII secolo, co le trupe islamiche gha ocupà l’Egito, el re de Makuria xe
stà bon de fermare l’avanzata islamica a sud. Par sie secoli, i musulmani no ga
podesto penetrar la region. L’influensa islamica xe penetrà on poco a la olta co
i marcanti. En tel 1350, la catedral de Dongola la xe stà trasformà en na
moschea, segno che la religion islamica xera diventà la vera forsa del regno de
Makuria. On secolo dopo, el regno de Makuria xe diventà parte de l’Egito. A sud
de Makuria, Senanr gha resistio par altri dozento ani, prima de cascar soto
l’influensa egisiana.

Co l’indipendensa de l’Egito e del Sudan, la Nubia la xe stà divisa tra i do
paexi. Ancò se cata Nubiani al Cairo come a Khartoum. I studi su le vecie
cavedali nubiane xe stà portà avanti dal studioso veronexe padre Giuseppe
Vantini.



https://vec.wikipedia.org/wiki/Note

'Ntel sénso astrònomico del tèrmene, ła note, che ła se intersa al dì, ła xé na
parte del giorno (più comun xé dir che el giorno el se intersa a ła notte). Ła
xé quel fraténpo contegnuo intrà ła tramontada e l'alba, 'ntel qual el Sol el
resta de soto al'orizonte ed 'ntel qual, en xènere, i èseri vivénti i reposa
'nte na faxe ciamada sòno. En xèner di notte, invese del sol, se pol véder ła
Luna.

Ła durada de ła note ła se desferénsia en baxe al seguirse de łe stagion, a ła
łatitùdene, a ła łonxitùdene e al fuxo orario. 'Ntei giorni de equinosio ła note
e el dì i ga en łìnea teòrega ła stésa durada; par vèro, ła defrasion cauxada
dal'atmosfera terestre ła fa el dì più lóngo de ła note.

En vèneto, cusì come en franséxe e itałian, sémo bituai a dar un nome a ła prima
parte de ła note, queła prima de ła mexanote, co na paroła sua, ła sera.

'Ntel mondo ghe xé dó pónti geogràfisi indove par sie méxi xé note. Ai dó połi
infati existe soło dó stagion, istà e inverno, che łe corisponde a sie méxi de
dì e st'altri sie de note. Có che, par exénpio, al poło nord xé istà, al poło
sud xé inverno, e par via del'inclinasion asial ła łuxe del sol no ghe riva. Par
sta roba qua se parla del sol de mexanote có che xé istà en un dei dó połi,
parché i ragi del sol i riva par tuta ła durada del giorno. El fenòmeno el dura
invese par un menor fraténpo via che ghe se sposta verso i dó sìrcołi połari.

El fenòmeno de ła note el xé da atribuir a ła rotasion asial dei corpi sèłesti,
che ła crea l'iłuxion del spontar e tramontar del sol. Parché ogni corpo sełeste
el ga na sua vełosità de rotasion, ła dudata de ła note ła se desferénsia da
pianeta a pianeta. Parché anca l'atmosfera de ogni corpo sełeste ła xé
desferénte, ghe xé pianeti e satèłiti en pràtega sénsa atmosfera indove ła xé
ciara e vixìbiłe ła łìnea de destinsion intrà note e dì.

Ła note ła ga influénsa sui èseri vivénti. Łe piante par exénpio de note no łe
xe miga bone de far ła fotosìntexi clorofiłiana, méntre ła magior parte dei ła
dopra ła note par reposar. I animałi noturni, come par exénpio i barbastrełi e
łe soete, i ga invese el łoro ténpo di vegia durante ła note, e i łavora daspò
ła tramontada e prima l'alba.

Fin al'invension e a ła difuxion de ła corente ełètrega e del'iłuminasion
artifisial ła note ła gera par l'omo considerada soło ténpo de dormia. Daspò
invese l'atività de note ła xé cresùa, e sta roba ła ga tacà a aver un refreso
de riłievo sul'economia; ghe xé paréce atività łigae a ła note come nightclub,
pub, discoteche.



https://vec.wikipedia.org/wiki/Mauritius

Le Mauritius o ixołe Maurizio, ufisialmente la Republica de Mauritius, le xe on
stato de l'Africa Oriental. Le xe na picola nasion insulare che la se cata 'nte
l'Osèano Indian osidental.

Li stato pi' visin li xe le Seychelles a nordovest e el dipartimento fransexe de
Réunion a ovest. A ovest se cata anca el teritorio fransexe de Tromelin, parte
de le Ìxole sparpagnae de el Osèano Indian.

Ło stato el xe formà da quatro isole (Maurizio, Brandon, Rodriguez e Agalega),
parte de le isole Mascarene.

I portoghexi xe rivà nel 1505 e i la ciamà Ilha do Cerne. I primi abitanti
moderni xe stà i olandesi dal 1598. Ie stà ori a darghe el nome de Mauritius in
onor de el principe Maurizio de Nassau. Anca i olandesi xe andà via dopo qualche
ano.

El 70% de i mauriziani i xe de origine indiana. I bianchi de origine inglexe e
francese i xe circa el 25%. El resto de la gente ła xe de origine africana,
araba e cinexe.

L’economia de Mauritius xe diversificà. La distribusion de la richeza xe
omogenea, co poche sache de povertà. El governo procede co el progeto de ricavar
energia da i resti de la lavorasion de la cana da sucaro , progeto che farà
risparmiar al paexe el 30% de l’importasion de petrolio.

L’agricoltura contribuise col 25% de le entrate. El 60% del tereno coltivabile
el xe piantà a cana da sucaro; se pianta anca tè, e vanilia.

L’industria, specialmente el texile, xe en cresita anca parchè ghe grosi sgravi
fiscali par ci esporta. La produsion de componenti de computer xe en cresita.

El dodo, l’animal pi famoso de le Mauritius, xe estinto. El dodo xera n’oxel che
no podea volar. I caciatori eoropei i lo gha decimà xa nel XIX secolo.



https://vec.wikipedia.org/wiki/Lusaka

Lusaka la xe la cavedal de lo Zanbia. La se cata en tel sud de el atipian
centrale de el paexe. Co na popolasion de 1 200 000 abitanti, Lusaka la xe anca
la sità pi granda de el paexe.

Su la colina de Manda, doe ancò ghe el Parlamento de el Zanbia, ghera na olta on
vilagio. El so capo el se ciamava Lusaaka. I bianchi che i xe rivà qua en tel
secolo XIX gha scominsià a costruir le so case tacà a sto vilagio. En tel 1935,
Lusaka la xe stà selta come cavedal de la colonia (alora la se ciamava Rhodesia
de el Nord) ciapando el posto de Livinstone, che la xe al confin co el Zimbabwe
(Rhodesia de el Sud). La sità la xe cresuda, specialmente ne i ani sesanta, co
el rame – esportasion pi importante de el paexe – el costava tanto. Co i schei
de el rame i xe mancai, Lusaka la gha continuà a cresar, ma specialmente en te
le baracopoli. Ne i ultimi ani, s’à visto on milioramento, ligà a lo svilupo pi
forte de tta l’economia. Lusaka el xe on sentro turistico, ruolo che el cresarà
co i campionati atletici africani (All African Game) de el 2011.



https://vec.wikipedia.org/wiki/Jessica_Alba

Jessica Marie Alba (Pomona, Całifornia, 28 de apriłe 1981), ła xe 'na atrice
statunitense de origine messicana (par parte de pare), franco-canadese e danese
(par parte de mare), in atività in campo cinematografico e tełevisivo dała metà
dei ani novanta, overo sin dała adołensensa.

Tra i so' ruołi pì conossudi, ricordemo queło de Maya inte ła serie tełevisiva
Flipper (1995-1997), queło de Max Guevara inte ła serie tełevixiva Dark Angel
(2000-2002) queło de Honey inte 'l film Honey (2003), queło de Nancy Callahan
inte 'l film Sin City, queła de Susan Storm, ła dona invisibiłe, nel film
Fantastic Four (2005) e inte 'l sequel Fantastic Four: Rise of the Silver
Surfer, queło de Sam inte 'l film Into the Blue (2005, al fianco de Paul Walker)
e queło de Samantha Lockwood inte 'l film Awake (2007, al fianco de Hayden
Christensen).

Ła xé sposà dal 2008 col produtore cinematografico Cash Warren, con cui ła gà do
fioi.

In precedensa, dal 2001 al 2003, la jera stà ła morosa de l'atore Michael
Weatherly, so' partner nel tełefilm Dark Angel.



https://vec.wikipedia.org/wiki/Ivano_Icardi

El nase 'ntel 1975, e co'l gà sinque ani, el taca a sonàr partesipando a un
mucio de conpetision inportanti nasionałi par chitaristi. Deventà produtor el
ciapa parte a diversi Albun Awards de Platino cołaborando co'caxe discografiche
dal nome inporante: EMI, Warner, Sony e Universal. Invese cofà conponidor el gà
laorà co' łe prinsìpałi tełevixion itałiane : Rai, Mediaset, LA7, MTV, Sky,
Magnolia, Walt Disney, 20 Century Fox. Durante sti ultimi diexe ani el ghe gà
łavorà so un nùmaro de sìrca 3000 canson, par la maxor parte publicàe in xiro
pa'l mondo. Inaxonta, el deventa anca diretor artistico e arangiatore, metendose
a łavoràr co'łe struture più avansàe nel canpo de ła registrasion audio. Sto
laoro, oltre al fato de darghe ła posibiłità de poderse exibir so'l palcosenico
ghe gà permeso de sonàr co' i più grandi muxicisti e produtori de tuto el mondo.
Dal 2012 el xe deventà un artista de l'eticheta de Steve Vai : Steve Vai's Label
Digital Nations.

Il chitarrrista Ivano Icardi esce sulla Label di Steve Vai con Walking With The
Giants



https://vec.wikipedia.org/wiki/Gambia

El Gambia el xe un Stato de l'Africa Ocidental. El confina solo col Senegal a
nord, est e sud. El xe bagnà da l’Oceano Atlantego a ovest.

Na vecia colonia inglexe, el gha vù l’indipendenza nel 1965 e la cavedal xe
Banjul.

El Gambia l'è inportante parché el se cata al confin de le culture sudaniche e
quele guineane. L’area longo el fiume Gambia ancò ocupá dal Gambia l’è stá
sempre divisa tra le popolasioni wolof che vegnea dal nord, e quele mandinka che
vegnea dal sud.

I portoghexi i xe rivá chi en tel 1455 e i gha costruio dei porti par el marcá
co la popolasion locale e par rifornir le navi che ndaa a le Indie. I inglexi i
xe rivá nel 1816 e i gha costruio on forte su l’isola de Banjul. En tel 1894, i
inglexi i a trasformá el teritorio en protetorato lungo tuto el fiume Gambia fin
a 20 km nord the Basse-Santa Su.

El 18 fevraro 1965, el Gambia l’è deventá indipendente e David Jawara l’è stá
nominá primo ministro. Cinque ani pi tardi, el paexe l’è deventá na republica e
Jawara el so primo presidente. En tel 1981, Jawara el gha subio on colpo de
Stato. Le trupe senegalexi le xe vegnue a jutarlo, ma el gha dovù acetar la
federasion col Senegal, formando el Senegambia.

Par la so storia de pasagi de varie popolasion, el paexe el gha tanti grupi
etnici. El grupo pi grosso i xe i mandinga, dopo se cata fula, wolof, jola,
serere e serahule.

El 90% de la popolasion xe musulmana. I cristiani xe el 6%, e quei che segue le
religioni tradisionali xe el 4%.

En Gambia se parla inglexe. El francexe l’è capio da la majoria de la
popolasion. Se parla anca el mandingo e el wolof.

La majoria de la popolasion la vive de agricoltura. El teren rente del fiume el
xe fertile e el parmete coltivasion de arachidi, mais, manioca. La pesca la se
pratica sul fiume e en tel Oceano. Lo sfrutamento de le poche foreste el parmete
l’esportasion de legni pregiati.



https://vec.wikipedia.org/wiki/Gabon

El Gabon xe no Stato de l'Africa Centrale. El confina cola Guinea Equatorial a
nordovest, el Camerun a nord e la Republica del Congo a sudest. El xe bagnà da
el Golfo de Guinea a ovest.

La majoria del paexe xe ocupà da la pianura costiera. A est e a ovest ghe i
altipiani.

I primi abitanti del Gabon xera grupi de pigmei che vivea con la cacia e la
racolta de fruti.

I ultimi a rivar xe stà i fang che scendea da nord e i sa stabilì in Gabon
dozento ani fa circa.

I francexi xe stà i primi a costruir de le fortificazioni su la costa nel 1843.
Co la scusa de fermar el marcà de i sciavi, la Francia l'ha trasformà la costa
en on protetorato. Nel 1849 ghe stà la fondasion de Libreville, destinà a i
sciavi libarà.

El Gabon gha otegnù l'indipendenza aministrativa nel 1946 e quela politica nel
1960. El primo presidente, Lèon M'Ba, l'è morto nel 1967 e el so vice
presidente, Albert Bernard Bongo, sa tolto el poder e aprovò el partito unico.

40 diversi grupi etnici vive en Gabon, tuti co le so lengoe e tradisioni. I
grupi banti pi importanti xe i myene, i bandjabi, i eshira, i bapounou e i
okande. I grupi pigmei ancora presenti xe i bagielli e i baka.

El Gabon l'è un paexe de media richeza. Le materie prime e la industria le gha
parmeso la cresita de l'economia.

El fiume Komo se buta nel Golfo de Guinea el gha la foce co la forma de on
capoto invernal, che i portoghexi i ciama gabo . Da qi vien el nome del paexe.



https://vec.wikipedia.org/wiki/Ferara

Ferara ła xe 'na sità de 131 907 abitanti de ł'Emilia Romagna, cavołogo de
ł'omonima provincia.

Ła se cata sol Po de Vołano, ła sità ła ga 'na strutura urbanistega che ła
risałe al XIV secoło, quando ła xe sta governada dała fameja dei Este: el
dixegno el ghe xe sta dà da Biagio Rossetti che el ne ga fato ła prima sità
moderna d'Eoropa, fato da cui a deriva in łarga parte el so riconosimento come
patrimonio mondiałe de ł'umanità. Inoltre, Ferara ła xe una dei 4 cavołoghi de
provincia (insieme Bergamo, Lucca e Groseto), indove che el sentro storego el xe
restà conpletamente sircondà dałe mura che, a so volta, i ga mantegnuo presoché
intato el so aspeto orixinario intel corso dei secołi.

Aguscello, Albarea, Ambrogio, Baura, Boara, Borgo Scoline, Bova, Casaglia,
Camatte, Cassana, Castel Trivellino, Chiesuol del Fosso, Coccanile, Cocomaro di
Cona, Cocomaro di Focomorto, Codrea, Cona, Contrapò, Corlo, Correggio, Denore,
Focomorto, Francolino, Gaibana, Gaibanella Sant'Egidio, Jolanda di Savoia,
Malborghetto di Boara, Malborghetto di Correggio, Marrara, Mezzavia,
Monestirolo, Montalbano, Parasacco, Pescara, Pontegradella, Pontelagoscuro,
Ponte Travagli, Porotto, Porporana, Quartesana, Ravalle, Sabbioni, San
Bartolomeo in Bosco, San Martino, Spinazzino, Torre della Fossa, Uccellino,
Viconovo, Villanova



https://vec.wikipedia.org/wiki/Euskal_Herria

En basco con Euskal Herria se intende sia el posto abità dai baschi, sia l'
insieme dei baschi, el popoło basco. El motivo de tale particołarità l'è da
risercar in te ła storia basca, che no l' à quaxi mai visto na unità teritoriale
basca; storicamente difati l'è l' atacamento a ła so cultura (e in particolare
ła lengoa) quel c' à parmeso ai baschi de mantegner un forte grado de unità
nonostante le divixioni de confine e la conservasión de un patrimonio
lenguistico de valore fondamental par l'intiera comunità umana. Se pol quindi
dir che un basco l'è principalmente ci parla basco (in basco "Euskaldun") prima
che un abitante de Euskal Herria.

Quando che se parla de Paexi Baschi se ga da star tenti a no confondar Euskal
Herria con el teritorio de la Comunità Autonoma dei Paexi Baschi, de la qual l'è
solo na parte, anca se la ga la stesa bandiera, l' Ikurriña. N'altro termine
doparà par indicar Euskal Herria, ma soło in te l'acesión de teritorio dei
baschi, l'è Euskadi, conià da Sabino Arana, pare del nasionalismo basco moderno,
fato che 'l dona a ła paroła un significato marcatamente połitico.

Euskal Herria l'è situà a caval dei Pirenei sul golfo de Bizkaia su na superfice
de 20 664 km² e ła conprende sete province (en basco lurraldeak, teritori)
divixe tra Francia e Spagna ke łe gode de łivełi de autonomia difarenti: łe
province francexi (l'Iparralde) i' è ła Basa Navara (Nafarroa Beherea), Lapurdi
e Xiberua e no łe vede riconosuo el basco (euskara) come łengua oficiałe. Ła
situasión l'è diversa in te łe province spagnołe (l' Hegoalde): in te la
Comunità Autonoma Basca (conprensiva de le province de Bizkaia, Gipuzkoa e
Alaba) e in parte de la Comunità Foral de Navara el basco l'è riconosuo da lo
Stato e doparà anca se con percentuałi difarenti, specialmente en Gipuzkoa,
parte de la Nafarroa e in te i centri minori (l'è xa più dificile sentir parlar
basco in te la grande metropoli de Bilbao). Ła popolasión l'è de sirca 3 000 000
abitanti (2 500 000 en Hegoalde e 500 000 en Iparralde) e no ła gà na capitale
oficiałe, anca se speso par ragioni storiche ła vien individuà en Iruñea
(Panplona).



https://vec.wikipedia.org/wiki/Cojon

Al cojon al fa parte de 'l aparato genital maschil de quasi tuti i animai e al
representa la gonade maschil. Al è an organo pari (ghe n'è doi) e 'te i mamiferi
Euteri al è inte de 'l scroto, sa specie de "sachet" sot a 'l casso. Al à la
funžion principal de far i spermatozoi (la part pì inportante de la sbora) e
žerti ormoni fra i quai al testosterone.

I cojoi i à do funžion: la produžion de i spermatozoi da 'l momento de la
pubertà infin a la mort, e la produžion de i ormoni sessuai maschili ciamadi
androgeni, de i quai al testosterone al è al pì inportante.

La produžion de i ormoni da parte de i cojoi la è evidente infin da la nasita,
ma la aumenta enormemente dintorn de la pubertà e la se mancen a alt livel par
tuta la età adulta infin a manifestar an calo durante i ultimi ani de vita.

Inte ogni cojon, arent a i tubuli seminiferi, ghe n'è tante celule ciamade
celule interstižiai o celule de Leydig. Le è responsabili de la produžion de 'l
ormon sessual maschile (testosterone) che 'l gnen riversà diretamente 'te i vasi
sanguigni dintorn. A 'l momento de la pubertà, la gran part de i canbiamenti che
sucede 'te 'l mastcio la è produsesta da la gran quantità de testosterone che
ghe n'è 'te 'l so corpo. Durante la ecitažion sessual i cojoi i aumenta de
grandeža. Al sangue al inpien i vasi sanguigni che ghe n'è inte causando al so
ingrandimento. Dopo la ejaculažion i torna a le so dimension naturai. Pena prim
de la ejaculažion i cojoi i gnen tiradi arent a 'l corpo. Dopo la ejaculažion i
torna 'te la so posižion usual 'te 'l scroto.

Al medesimo ravesinament de i cojoi a 'l corpo se 'l à 'te i momenti de paura,
rabia o quando che al on al à fret. Te 'n sto modo, naturalmente, al corpo al
proteje sto mecanismo delicato e vulnerabile. I cojoi i pende da 'l corpo par
poder star a la tenperatura an pel pì bassa che è domandada par la produžion de
la sbora. Quando che la stajon la è tant calda o durante an bagno tiepido i è pì
bassi de 'l solito, distante da 'l corpo e da 'l so calor; a 'l incontrario, 'te
la stajon freda, i se ravesina a 'l calt de 'l corpo par mancener na tenperatura
otimal. Se i gnen cenesti a la tenperatura corporea no i è pì in grado de far
spermatozoi e al on al gnen sterile. Quando che i muscoi de 'l on i se tira, par
esenpio quando che al se parecia a na fuga o a na agression opur pena prim de la
ejaculažion, an insieme de muscoi inte 'l scroto al pende i cojoi insù: sti qua
i è la fassa cremasterica, la fassa spermatica interna e la fassa spermatica
esterna.

Al cojon al è costituì da la tonega albuginea e da le so dipendenže, da 'n
parenchima costituì da i tuboli seminiferi, e da 'l stroma che 'l circonda i
tubuli seminiferi e 'l contien sto ultimo le celule de leydig a funžion
endocrina. la tonega albuginea la è la tonega pì intima de 'l cojon, costituida
da an tessuto de conession fibross denso co fass de fibre colagene a andamento
paralelo, la è resistente e inestensibile, spessa medo o an melimetro, che a 'l
esterno la continua co 'l epiorchio. Inte i strati pì superficiai se cata
fibrocelule muscolari slisse e 'te i strati pì fondi se cata fibra elastica. Da
la facia fonda de la albuginea ciamada tonega vascolosa parchè tant
vascolarizada parte seti convergenti verso la mediastin testicolar i se
profondiss a 'l interno de 'l cojon dividendolo in nicie, circa 300. Ogni nicia
la à sagoma piramidal, co la base oltada verso la superficie de 'l cojon e la
ponta in corispondenža de 'l mediastin testicolar. Al parenchima de color rosa
gialastro, al inpien le nicie inte de le quai al se organiza in lobui. Ogni
lobul al cen inte tubi seminiferi intorti, i estremi de i quai i è tant
anastomizadi. Da la rede testis parte circa 15-20 condotin eferenti che i
confluiss a far al epidimo. I tubuli seminiferi intorti i è longhi da 30 a 70 cm
e i ocupa al poch spažio a so disposižion gražie a 'l so andamento intort. La
parete de i tubuli seminiferi la è costituida da epitelio pluriserià ciamà
epitelio germinatiu che 'l poja su na lamina soa. Al epitelio germinatiu al
conprende arent a le celule germinai in diverso stato de diferenžiažion le
celule de 'l Sertoli che le è celule de sostegno. le celule de 'l Sertoli le è
celule de derivažion mesodermica no spermatogeniche che oltre a sostegner e a
darghe da magnar a i spermatozoi i fa inportanti funžion endocrine. I se estende
par tut al spessor de 'l epitelio co la base che poja su la menbrana basal e la
žima verso al lume; la žima la presenta infossadure inte le quai le è
contegneste le teste de i spermatidi in via de svilupo. Se pol cognosserli par
al nucleo triangolar co 'l nucleolo evidente e la cromatina disperdesta. Le
celulede 'l Sertoli le è unide da conplessi de giunžion (tight junctions) che i
divide al epitelio germinatiu in do conparti cognossesti come basal e come
luminal. le celule de 'l Sertoli quindi le fa da tramite 'te i scanbi metabolici
tra al conparto luminal de i spermatidi e quel sistemico costituendo na bariera
ematotesticolar che la isola i spermatidi da 'l resto de 'l organismo,
riparandoli da 'l sistema inmunitario. Al citoplasma al è acidofilo, co gožete
de lipidi, scars RER e abondante REL. Žerte olte è visibili agregadi proteici
noti come corpi de Charcot Bottcher. Se cata anca lisosomi primari e secondari.
Le celule de 'l Sertoli le media la spermatogenesi e la spermiažion, le
riassorbe i corpi residui tramite fagocitosi. Le à anca na funžion endocrina: le
fa ABP (protein binding androgen), sot de 'l stimol de 'l FSH ipofisario che 'l
concentra al testosterone favorendo la spermatogenesi; le secerne inibina che la
agiss co feedback negativo a livel ipotalamo-ipofisario. Le celule germinai le è
celule in vario stadio de diferenžiažion. Quele pì indrio le è in periferia e
quele pì avanti le va verso al lume. Al processo tramite al qual i elementi
celulari i passa da la periferia a 'l lume al ciapa an nome de spermatogenesi.
Al dura 74 dì circa e 'l conprende la spermatogoniogenesi (proliferažion par
mitosi de le celule germinai primitive, da le quai se origina i spermatociti
primari), la spermatocitogenesi (division mejotica de i spermatociti primari a
formar spermatociti secondari e sti ultimi i spermatidi) e la spermiogenesi
(diferenžiažion de i spermatidi in spermatozoi maduri, no se à fenomeni de
moltiplicažion).



https://vec.wikipedia.org/wiki/Cina

Ła Cina (cinéxe senplificà: 中国 Zhōngguó; cinéxe tradisional: 中國), ufisialmente
Republica Popołare Cinexe ła xe un Stato de l'Axia orientałe. Ła confina a nord
co ła Rusia, ła Mongołia, a est co ła Corea del Nord, a sud col Vietnam, ła
Birmania, el Łaos, el Bhutan el Nepal, a ovest co ł'India, el Pakistan, el
Kazakistan, el Tagikistan el Kirghizistan.

La Republica Popołare Cinexe l'é na nasion pròpio granda: co 9 596 960 km², l'é
la cuarta pì estexa de 'l mondo .

Ła istòria çinéxe ła tàca par tradiçión co' ła dinastìa Xia a ła fìn del tèrço
miłènio a.C.. Antigamente ła xera n'inpero, che ga durà 4000 ani.

Ła archeołogìa ła ne ga da próve ca łe data ła prexénça omàna in tière çinéxi
indrìo fin 500'000 àni fa ; col rivàr de ł'ondà migradòria del Homo sapiens tute
łe spèce de omìnidi xe stà sopiantà, e ntel gìro de póchi mejàri de àni ła
soçietà ca vanti de łóra ła gèra matriarcàł ła xe deventà patriarcàł (datórno
del 5'000 a.C. ça) e xe stà inventà agricoltura, ałevamento e artizanà.

Łe prìme fàxe de ła istòria połìtega çinéxe no łe xe inperiàł: de fati al
scumìçio ghe gèra xvàrie çità stato tute comandà da ła pì granda e forte,
almanco fìn a ła dinastìa Zhou, ca ła ga istituìo dei confìni definìi e el mandà
del çéło, strumento diplomatego ca 'l xe stà doparà fin a ła fin de ł'època
inperial par zustifegàr el sovràn e el só clan al podèr. Có ca calchidùni el
ritenéa ca 'l mandà no 'l fuse pì in faór del clan regnànte (de sółito durante
grande serie de catastrofe o revòlte de matrìze pì o manco popołàr), el paséva a
n'antra faméja. El perìodo Zhou se pòł divìdar nte dó momìnti majùri: el Chunqiu
o "de łé vèrte e i autùni", e el periodo de i stati conbaténti; st'ultimo xe stà
caraterixà da na granda sudivizión de ła soranidà, paragonabiłe al feudałeximo
eoropèo del medioevo, ca 'l ga portà a forte divizión culturàłi e anca
łengoìsteghe rènto del règno, finìe pò nte goère pal podèr. Da ste batàje xe
vegnésto fóra on sóło vinçidór, el stato de Qin ca 'l ga unefegà el inpèro ntel
221 a.C. sóto ła goìda de Qin Shi Huangdi.

El inpèro de Huangdì xe durà péna fin al 202 a.C., masa póco rispèto i só
sucesùri, sostituìo da ła riòlta popołàr de Liu Bang ca se ga proclamà primo
inperadór de ła dinastìa Han. I Han i xe durà fin al 220 e i xe responsàbiłi de
ł'averdùra de ła via de ła seta e de i primi contàti co ł'oçidente e de
ł'invençión de ła carta, oltre ca de ł'introduçión del taoixmo rełijóxo. Cascà
ła dinastìa Han, i só teritòri i xe stà dividésti nte tre règni (da ke el nome
del "Perìodo de i tre Règni"), favorìi anca dał difarènte spartìrse deł budhixmo
ca 'l vegnéa introdóto in Çìna pròpio in chéł ténpo. El perìodo de ténpo infra
'ł 220 e el 581 el raprexénta el Medioèvo çinéxe, e xe stà caraterìxà da
divizión połìtega (Dinastìa Jin (265 - 420) e dinastìe del Nòrd e del Sud (420
d.C - 589)), ma a difarèsa del medioevo eoropèo ła produçión artìstega e poètega
xe sevità. Ntel 589 ła dinastìa Sui ła xe riuçìa a unifegàr danóvo el inpèro
sóto de na sóła cavedàł. Cascà i Sui, ntel 618 ghe ga sucedù i Tang, ca i ga
raprexentà on de i màsimi punti de fioridùra de ła coltùra çinéxe. Durante i
Tang e i Song (960 - 1279) xe stà inventà ła busoła, ła polvare da xbàro e ła
stànpa.

Nteł XIII sentenàro ła Çìna ła ga dovésto afrontàr el istéso nemìgo ca gèra drìo
invàdar ła Eoròpa: i Móngołi. Stó pópoło, sóto ła goìda de Gengis Khan prìma e
de Kublai Khan pò ga formà in pùki àni on de i inpèri pì grandi ca ła tèra gabie
mai vedésto. Ntel 1279 ła cavedàł de i Song meridionàłi ła xe cascà rènto łe màn
nemìghe e driomàn el desfàrse del inpèro móngoło ntel XIV sentenàro ła Çìna ła
xe rimasta sóto el contròło de i Móngołi, ca i gavéa formà ła dinastìa Yuan -
rispetàndo łe tradiçión połìteghe e culturàłi dei vèci ténpi. Pròpio a i
primìsimi àni de sta dinastìa el risàłe el viàjo de Marco Poło contà ntel só
łìbro el Miłion. Nteł 1368 na riòlta popołàr ła ga istituìo danóvo on çinéxe
sora ła carèga inperiàł, ca 'l ga deçidésto de ciamàr ła só nóva dinastìa Ming,
çoè "łùze", a signifegàr ła rinàçita da on perìodo scùro de dominaçión forèsta
cofà no 'l ghe gèra mìa mai stà nte ła istòria del paéxe. Ła dinastìa Ming (1368
- 1644) ła ga scumiçià co' on ténpo de vèra fioridùra ecomòmega e çientìfega: de
fati gèra finançià viàji de scoèrta in òlta par ł'Oçèano Paçìfego e 'l inpèro
gèra deventà ła vèra poténsa mondiàł par tecnołogìa e çiénsa, cofà da bòn xa
sucèso in pasà.

Çìrca al mèzo de stó perìodo dinastego na fónda crìxi ła ga colpìo el paéxe,
łasàndoło fiàpo, dixarmà e vulneràbiłe a i atàchi ca i podéa végnar da fóra; i
Mànciu, ca i gèra pópołi raménghi del Nòrd, i ga donca tacà a móarse vèrso sud e
ntel giro de puchìsimi àni i ga conchistà on inpèro ca na òlta gèra stà grando.
Col rabaltón de ła cavedàł i ga fondà ła dinastìa Qing, sènpre in stìłe çinéxe,
e co' łùri el inpèro el xe rivà a ła só màsima espançión, ma 'l ga anca tacà on
łénto e ireversìbiłe calà ca 'l menarà el paéxe al só ponto pì xbàso có i
Inglèxi i darà el vìa a łe goère de ł'òpio (1839 - 1860) ca łe finirà par
obligàr i çinéxi a łasàrghe grandi tère ai eoropèi e Japonéxi. Ntel 1911 ła se
ga scatenà na goèra çivìł anemà da ideàłi marcsìsti da na banda e naçionałìsti
da st'altra ca ła ga obligà int'el 1912 el oltimo inperadór Pu Yi a łasàr ła
carèga inperiàł scançełàndo cusìta na istòria łónga pì de dó mìłe àni. Łe dó
façión de drìta e sànca łe se ga afrontà in dó goère e pasà ł'invazión Japonéxe
póco vanti de ła seconda goèra mondiàł i Comunìsti de Mao Zedong i xe riuçìi
int'el 1949 a scaçàr i altri de Jiang Jie Shi da ła Çìna continentàł nte ł'ìxoła
de Taiwan.



https://vec.wikipedia.org/wiki/Ciad

El Ciad (en arabo تشاد Tšad), ofisialmente ła Republica del Ciad (en fransexe
République du Tchad) el xe on Stato de ł'Africa Sentrałe. El confina a nord co
ła Łibia, a est col Sudan, a sud co ła Republica Sentrafricana, a sudovest col
Camerun e ła Nigeria e a ovest col Niger.

El paexe se pol dividar en tri rejoni giografeghe: 'ntel nord se cata el deserto
del Sahara, al sentro gh'e na strisia semidesertega de savana saheliana, al sud
ghe xe pianure fertili e verdi, ciamade savana sudanica.

El primo presidente l'è stà François Tombalbaye, un cristian del sud. Ła so
politica l'à creà del risentimento tra i musulmani del nord e l'è sciopà ła
prima guera civile 'ntel 1965. 'Ntel 1979, i ribełi łi xe entrà 'nte ła cavedal
e gha scomizià na guera tra de łori. Hissène Habré gha vinto sta guera interna e
l'è diventà el novo presidente del paexe. 'Ntel 1990, Idriss Déby s'a tolto el
poder co on colpo de stato. Ancò el paexe vive 'nte l'incertesa. Soldai ribełi
vol ciapar el controło del paexe, ma łe trupe de Déby xe stà bone de mantegner
el controło de ła cavedal.

Ghe xe pì de duzento grupi etnici. I pì importanti grupi łi xe i sara al sud e i
toubous al nord.

Łe łéngoe ofisiałi łe xe el fransexe e el arabo, ma se parla pì de sento łengoe
difarenti. El arabo ciadiano xe ła łengoa franca.

El coton, che l'jera coltivà par l'esportasion, gha perso tereno par colpa de le
guere civili. No ghe xe investimenti stranieri, trane i campi petrolifiri nte ła
region de Dobà, 'ntel sud.



https://vec.wikipedia.org/wiki/Che_Guevara

Ernesto Guevara De la Serna pì noto come Che Guevara (Rosario, 14 de giugno 1928
– La Higuera, 9 de otobre 1967) xe stà un rivołusionario argentin.

El soranome de "Che" el ghe xe sta dà dai so conpagni de łota cubani in Mesico,
e el vien dal fato che Guevara, come tuti i argentini, el dixeva speso
ł'ałocusion "che". Ła paroła ła deriva dała łéngoa Mapuche e vol dir "omo",
"persona", e ła xe sta ciapà 'nte ło spagnoło parlà in Argentina e Uruguay, par
ciamar ł'atension de on interłocutor, o pì in xeneral, come on'esclamasion
simile a "hey".

Ernesto Guevara de la Serna el xe nato a Rosario, in Argentina, da 'na fameja de
orixini spagnołe, basche e irlandexi. I xenitori i gerano Ernesto Guevara Lynch
e Celia de la Serna.

Rełativamente ała data de nàsita a se ga notisie discordi: 'nte ła biografia pì
conpleta e documentada, queła redata da Jon Lee Anderson a vien cità
ł'afermasion de so mare, ła quałe ła ga dito che ła data coreta ła xe el 14 de
majo. El gera el primo de sinque fradei (tre mas'ci e do femene). (Ma so pare el
gavarà da on secondo matrimonio co' ła pitrice argentina Ana Maria Era altri 3
fiołi, Ramon, Maria Victoria e Ramiro)

Inte sta fameja, benestante e połiticamente de sanca, zà da putin el futuro Che
el se ga fato notar par el dinamismo e łe sinpatie radicałi.

Nonostante el sofrise de asma (małe che costrinxarà i Guevara a trasferirse a
Còrdoba e che ło ga aflito tuta ła vita), el se ga dedicà ało sport,
specialmente al rugby, con otimi risultati.

El ga studià dal 1941 'ntel "Colegio Nacional Deán Funes" e, 'ntel 1948, el se
ga iscrito a ł'Università de Buenos Aires par studiar medisina. Dopo diverse
interusion, el se ga łaureà 'ntel marso 1953, ma - probabilmente - no 'l fa
finìo el tirocinio necesario par exercitar ła profesion medica.

Quando el gera ancora studente, Guevara el ga pasà parecio tenpo a viajàr in
America Łatina. 'Ntel 1951 on so vecio amigo, Alberto Granado, el ga proposto a
Guevara de ciapar on ano de pauxa dai studi in medisina par intraprendare el
viajo atraverso el Sudamerica che par ani i se gera proposti de fare. Guevara e
el so amigo Alberto i xe partìi dała sità de Alta Gracia a cavało de 'na moto
Norton da 500 cc del 1939. Ła so idea ła gera queła de pasar qualche setimana
'ntel lebroxario de San Pablo, in Perù, so łe rive del Rio dełe Amasoni, a far
atività de vołontariato. Guevara el ga cuntà sto viajo 'ntel diario
"Latinoamericana" (Notas de viaje) da cui - 'ntel 2004 - a xe sta trato el film
I diari della motocicletta.

Dopo aver visto tanta mixeria e influensà dałe łeture marxiste, el finìo col
pensar che soło ła rivołusion ła gavarìa podesto risolvare łe difarense sociałi
e economiche de ł'America Łatina. I so viaj i ghe gà fornio anca ł'idea de non
vedare el Sudamerica come tante diverse nasion, ma come on'unica entità, par ła
łiberasion deła quałe a gera necesaria 'na strategia de respiro continentale .
El ga scuminsià a imaginar ła posibiłità de 'na Ibero-America unìa e sensa
confini, łigada da 'na stessa cultura (mestizo).

Dopo ła łaurea ała scoła medica de ł'Università de Buenos Aires 'ntel 1953,
Guevara el ga riscuminsià a viajar, vixitando Bołivia, Perù, Ecuador, Panama,
Costa Rica, Nicaragua, Honduras e El Salvador. El xe rivà infine in Guatemała
dove el presidente Jacobo Arbenz Guzmán el guidava on governo popułista che el
zeercava de portare avanti 'na rivołusion sociałe atraverso varie riforme,
soratuto fondiarie.

Guevara el ga ciapà contato anca con diversi exułi cubani, łigà a Fidel Castro,
tra cui Antonio "Ñico" López, che el gaveva ciapà parte a ł'ataco deła caxerma
"Carlos Manuel de Céspedes" a Bayamo, 'nte ła provincia cubana de Oriente, e che
el sarìa morto al ponte Ojo del Toro poco dopo ło sbarco a Cuba deła Granma.

Guevara el gera 'ndà par on periodo 'ntel Salvador par procurarse on novo visto
e in seguito el gera ritornà in Guatemała. 'Ntel fratempo, el gera tacà el colpo
de Stato de Carlos Castillo Armas, messo in ato con ł'apoxo deła CIA. Łe forze
contrarie a Arbenz no łe gera sta grado de arestar el trasporto dełe armi ceche
so ferovia. In seguito però, riorganizae e dotae de suporto aereo, łe ga tacà a
guadagnar teren. Guevara el xe 'ndà drento inte 'na miłisia armada organizada
dai xovani comunisti, ma ben presto a xe ritornà ai so inpegni medeghi. A
seguito del colpo de Stato, Guevara el se gera presentà vołontario, ma Arbenz el
ga consijà ai sostenidori dotai de sitadinanza estara de abandonar el paexe.
Guevara par breve tenpo el se ga sconto 'ntel consołato argentin e po el se ga
trasferìo in Mesico.

Poco dopo ł'arivo in Mesico, el se ga rimeso insieme ai altri exułi cubani che
el gaveva incontrà in Guatemała. Quando Fidel Castro el xe rivà a Sità del
Mesico, so fradeo Raúl el ghe ga presentà Guevara. Dopo aver ciacoła tuta 'na
note, Guevara el se ga convinto che Castro el gera el capo rivołusionario che el
gera drio sercar e el ga aderìo al Movimento del 26 de lugjo che el gaveva intel
programa de butare zo el ditator cuban Fulgencio Batista. Anca se i se gera mesi
d'acordo che Guevara el sarìa sta el soło el dotor, el ga partesipà ł'isteso a
ł'adestramento miłitar insieme ai altri menbri del movimento e, ała fine del
corso, el xe sta segnałà da ł'istrutor, el cołoneło Alberto Bayo, come el pì
bravo de tuti. El 18 de agosto 1955 Guevara el se ga maridà e el 15 de febraro
1956 a xe nata so fioła, Hilda Beatríz.

Quando, el 25 de novenbre 1956, ła nave Granma ła xe partìa da Tuxpan, in Mesico
(provincia de Veracruz) ała volta de Cuba, Guevara el gera ł'unico non cuban a
bordo. El 2 de diçenbre i xe sbarcà a La Playa de las Coloradas, 'na zona
pałudoxa visin a Niquero (Cuba sudoriental). Poco dopo i xe sta atacai dai
miłitari de Batista e ła metà de luri i xe morti in conbatimento o sta copà dopo
ła catura. I sopravisui, sirca 'na ventina, i se ga riorganisà e i xe scapà so
łe montagne deła Sierra Maestra, par condure ła guerijia contro el regime.

'Nte i ultimi dì del diçenbre 1958, el ga direto ł'ataco condoto dała so
"squadra suicida" (on reparto che ga fato łe mision pì a ris'cio de ł'exercito
rivołusionario) so Santa Clara. Ła xe sta una dełe bataje decixive deła
rivołusion, anca se ła serie de inboscade, prima durante la ofensiva so ła
Sierra Maestra po' so ła Guisa e l'intiera canpagna dełe pianure de Cauto
probabilmente łe ga avudo 'na major inportansa miłitar. Dopo esarse incorto che
i so alti ofisiałi, come el generałe Cantillo che el gaveva incontrà Castro ał
zucherificio abandonado "Central America", i gera drio far 'na pace separà con
Castro, Batista, el 1° de genaro 1959, el scapà 'nte ła Republica Dominicana.

El 7 de febraro 1959, el novo governo el ga nominà Guevara "Sitadin cuban par
dirito de nàsita". Poco dopo, Guevara el ga scuminsià łe procedure de divorsio
da Hilda Gadea. El 2 de giugno 1959, el ga spoxà Aleida March, 'na cubana che ła
faxeva parte del Movimento del 26 de lujo.

El e sta nominà comandante deła prexon de San Carlos de La Cabaña a L'Avana, e,
par i siè mixi de incarico (dal 2 de genaro al 12 de giugno 1959), el ga
sovrintexo ai procesi e ałe execusion de parece persone (secondo alcune stime
20 000), comprexi ex ufisiałi del rexime de Batista, menbri del BRAC (Buró de
Represión de Actividades Comunistas, "Ufficio repressione attività comuniste",
'na połisia segreta), acusài de crimini de guera e disidenti połiteghi. Mentre
el faxeva el procuratore miłitare el ga influìo so ła sorte (avendo ła
posibiłità de dare o manco ł'apeło) de alcuni tra i condanà ała pena cavedal
(fonti diverse łe riporta da 55 a "sirca domiła") tramite fuxiłasion acusài de
crimini de guera, torture e omisidi. Secondo Orlando Borrego Guevara el ga fato
oservare tute łe regołe procesuałi e el xe sta acusà adiritura de far 'ndar pian
i procesi par "exigere eceso de ełementi probatori". Secondo Tony Saunois a xe
sta condanai quełi ca gera sta responsabiłi de torture e asasini durante ła
ditatura de Batista. In seguito, Guevara el xe diventà dirigente de ł'Istituto
Nasional par ła Riforma agraria e po' presidente deła Banca Nazionale de Cuba.

Zà dal 1959, Guevara el ga ajutà a organixar tentativi rivołusionari, a Panama e
po' 'nte ła Republica Dominicana.

'Ntel 1960 Guevara el ga ciapà parte socorsi ałe vitime in seguito a ł'esploxion
deła nave La Coubre. Mentre ł'operasion de salvatajo ła gera in corso, a xe
sucesa 'na seconda esploxion. I morti i xe sta oltre sento. A xe sta inte sta
ocaxion che Alberto Korda el ga fato ła so fotografia pì famoxa. A no' xe ancora
ciaro se ła nave ła fuse sta sabotà o se ła xe esploxa par on insidente. Quei ca
xe par ła teoria del sabotajo i tende a atribuirlo ała Central Intelligence
Agency e speso i atribuise ła colpa a William Alexander Morgan on rivałe de
Guevara 'nte łe forse anti-Batista dełe province sentrałi, che pì tardi el sarìa
'ndà drento ła CIA. Alcuni exułi cubani i porta invese avanti ła teoria secondo
ła quałe ł'atentato el sarìa sta fato dai fiłosovieteghi, nemighi de Guevara .

El Che 'ntel 1960 el ga inaugurà el primo canpo de rieducasion, precixamente
'nte ła penixoła de Guanaha.

Dopo i insucessi come diretor de ł'Istituto Nasional par ła Riforma Agraria e
deła Banca Nasional de Cuba, Guevara el xe sta nominà ministro de ł'industria.
Inte sta poxision, el ga dà el so contributo a modełare el sociałismo cuban,
diventando una dełe figure połiteghe pì inportanti de ł'ixoła. 'Ntel so livro
Sulla guerriglia, Guevara el ga sostegnuo el modeło cuban de rivołusion,
scuminsià da grupeto de guerijeri (foco), sensa ła necesità de ricorare a grandi
organizasion che i sostegnese ł'insuresion armasa (dotrina del fogołar). Sta
strategia pì tardi ła sarìa fałìa in Bołivia.

Durante ł'invaxion deła Baja dei Porci (1961), Guevara no 'l ga partesipà ai
prinsipałi conbatimenti, parché el gera sta asegnado da Castro a on comando 'nte
ła provincia pì osidental de Cuba, Pinar del Rio, dove el ga respinto on
tentativo d'invaxion. Intanto che el gera drio espletare sto incarico el se ga
ferìo in faciao, el ga afermà in seguito ca gera sta ła so pistoła che ła gaveva
sparà asidentalmente.

Guevara el ga xugà on ruoło inportante 'nte ło schieramento a Cuba dei misiłi
bałisteghi sovieteghi, armai con testate nucleari, cauxa deła crixi de ł'otobre
1962.

'Ntel diçenbre del 1964 Guevara el xe 'ndà a New York in quałità de capo deła
dełegasion cubana e el ga tegnuo on discorso a ł'asenblea xeneral de ł'ONU
(ascolta, A ghe xe bisogno de RealPlayer; opure lexi). Inte che ł'ocaxion, el xe
'ndà fora 'ntel programa d'informasion Face the Nation so ła CBS e el ga
incontrà diverse personałità e esponenti de grupi połiteghi. Tra questi, el
senador statunitense Eugene McCarthy, conponenti del gruppo guidà da Malcolm X e
dała radicałe canadexe Michelle Duclos . El 17 de diçenbre el xe xołà a Pariji,
scuminsiando on viajo de tri mixi, dove che el ga vixità ła Republica Popołare
Cinexe, ł'Egito, ł'Algeria, el Ghana, ła Guinea, el Mali, el Dahomey, el
Congo-Brazzaville e ła Tanzania, con soste in Irlanda, a Pariji e a Praga. A
Algeri, el 24 de febraro 1965, el ga fato ł'ultima aparision publica sol
palcosiènico internasional, intervegnendo al "Secondo seminario economico so ła
sołidarietà afro - axiatica". 'Ntel so discorso el ga dichiarà: "Inte sta łota
fin ała morte a non ghe xe frontiere. Non podemo restar indifarenti davanti a
quanto a sucede inte ogni parte del mondo. 'Na vitoria de qualsiasi nasion
contro ł'inperiałismo ła xe 'na nostra vitoria, come 'na sconfita de qualsiasi
nasion ła xe 'na nostra sconfita" . El ga sorprexo tutti proclamando che "I
paexi sociałisti i ga el dovere moral de łiquidar el so siłensio conplice co i
paexi sfrutadori del mondo osidental". El ga po dełineà anca 'na serie de mixure
che, secondo łu, i paexi del bloco comunista i gavarìa dovesto ciapar par rivar
a sto scopo . El xe ritornà a Cuba el 14 de marso, riçevuo sołenemente a
ł'aeroporto de Ł'Avana da Fidel e Raúl Castro, Osvaldo Dorticós e Carlos Rafael
Rodríguez. Do setimane dopo, Guevara el se ga ritirà dała vita publica e el xe
sparìo. Dove chel fusse el xe restà el grande mistero cuban par tuto el 1965,
anca se el gera senpre genericamente considerà el "numaro do" del rexime dopo
Castro. Ła so łatitansa ła gera sta variamente atribuìa al rełativo insuceso del
piano d'industriałizasion che el gaveva portà avanti da ministro de ł'industria,
ałe presion fate so Castro dai Sovieteghi, ałarmai dałe tendense fiło cinexi de
Guevara, inte on momento indove ła fratura tra Mosca e Pechin la se gera drio
aprofondir, opure a dixacordi tra Guevara e el resto deła dirigenza cubana so ło
sviłupo economico de ł'ixoła e so ła so łinea połitega. A xe anca posibiłe che
Castro el fusse difidente dała popołarità de Guevara, che ła podeva farlo
diventar 'na minacia. I criteghgi de Fidel i aferma che łe so spiegasion so ła
sconparsa de Guevara łe xe senpre pareste sospete e pareci i cata sorprendente
che Guevara no el ga mia dito łe so intension in publico, ma soło inte 'na
łetara priva de data a Castro.

Ł'orientamento fiło cinexe de Guevara el gera senpre pì problematego par Cuba,
man a man che ł'economia del paexe ła diventava senpre pì dipendente da ł'Union
Sovietega. Dai primi dì deła rivołusion cubana, Guevara el gera sta considerà on
sostenidor deła strategia maoista 'nte ł'America Łatina. El so piano par 'na
rapida industriałizasion de Cuba par pareci ła gera conparabiłe ała canpagna
cinexe del grande balzo in avanti.

Durante ła crixi de ł'otobre 1962, Guevara el ga percepìo come on tradimento
sovietego ła decixion - ciapà da Nikita Khruščёv sensa consultar Castro - de
ritirare i misiłi da Cuba. El xe diventà quindi pì siético 'nte i confronti de
ł'URSS. Come ca gera emerso dal so ultimo discorso a Algeri, el gaveva tacà a
vedar ł'emisfero setentrional, guidà a ovest dai Stati Unìi e a est da ł'Union
Sovietega, come unica entità sfrutatrice de ł'emisfero meridional.

Dopo che Che Guevara el gera sparìo dała circołasion, Castro, el 16 de giugno
1965, el ga dito che ł'opinion publica ła sarìa sta informà so Guevara quando ło
stesso Guevara ło gavarìa ritegnuo oportuno farlo. Il 3 de otobre de queło
stesso ano, Castro el ga rexo publica 'na łetara priva de data presumibilmente
scritaghe da Guevara diversi mixi prima, in cui el riaffermava ła so sołidarietà
con Cuba, ma el dixeva anca ła so intension de abandonar ł'ixoła e de 'ndar a
conbatare da altre parti par ła Rivołusion. 'Nte ła stessa łetara Guevara
ł'anunciava de dimetarse da tute łe cariche che ł'ocupava, 'ntel governo, 'ntel
partito e 'nte łe forse armade. El ga rinuncià anca ała sitadinansa de Cuba, che
ła ghe gera sta concesa 'ntel 1959 par i so meriti 'nte ła rivołusion.

Durante on incontro, durà tuta ła note tra el 14 e el 15 de marso 1965, Guevara
e Castro i se ga catà d'acordo sol fato che el Che el gavarìa guidà
personalmente ła prima asion miłitar cubana in Africa.

Ł'operasion cubana 'nte ł'ex Congo Belga (pì tardi Zaire e atualmente Republica
Democratega del Congo) ła gera finałizada al sostegno del movimento marxista dei
Simba, favorevołe a Patrice Lumumba.

Durante ła mision africana, par oun serto periodo Guevara el xe sta asistìo dal
capo guerijero Laurent-Désiré Kabila, che ł'ajutava i sostenidori de Lumumba a
condure 'na rivolta, sopresa da ł'exercito congołese 'ntel novenbre de queło
steso 1965. Guevara el ga considerà Kabila insignificante, scrivendo de lui
"Gnente a me fa credare che el sia ł'omo adato al momento".

Mercenari sudafricani e britannici come Mike Hoare e exułi cubani i ga łaorà con
ł'exercito congołese par ostacołar i piani de Guevara. I xe sta in grado de
monitorare łe comunicasion dei reparti ai ordeni del rivołusionario argentin, de
tendare inboscade ai guerijeri e ałe trupe cubane ogni volta in cui i tentava de
atacar, de interonpare łe łinee de rifornimento de Guevara. El propoxito de
Guevara el gera queło de esportar ła rivołusion cubana indutrinando i Simba a
ł'ideołogia comunista insegnandoghe łe stratexìe deła guerija. Ł'inconpetensa,
el setarismo e łe łote intestine dełe varie fasion congołexi łe gera sta indicae
da Guevara come łe prinsipałi raxon del fałimento deła rivolta.

Dopo sete mixi, małà, sofarente par ł'asma e zo de moral par łe aversità,
Guevara el ga abandonà el Congo co' i cubani sopravisi. A on çerto punto,
Guevara el gera sta tentà de rimandare a Cuba soło i ferìi, restando a conbatare
da łu soło in Congo fin ała fine, par ofrir on exenpio ai rivołusionari. I so
conpagni d'arme e du emisari de Fidel Castro i ło ga convinto parò a łasare el
canpo de bataja.

Dal momento che Fidel Castro el gaveva meso de dominio publico ła łetara che
Guevara el ghe gaveva mandà, indove el rivołusionario argentin el ghe scrito
deła so intension a tajar tuti i łigami con Cuba par dedicarsi intieramente ała
rivołusion inte łe altre parte del mondo, el Che non ła se ga sentìa moralmente
de tornar indrio e el ga pasà i sucesivi siè mixi vivendo da clandestin a
Dar-es-Salaam, Praga e 'nte ła Republica Democratega Todesca. Durante sto
periodo, el ga scrito łe so memorie so ł'esperiensa in Congo e el ga tacà a
ełaborar altri du livri, uno de fiłoxofia (Apuntes Filosóficos) e uno de
economia (Notas Económicas). In tuti sti mexi, Castro el ga sercà de convinsarlo
afinché el tornase indrìo, ma Guevara el ga acetà soło quando el vołeva
aprofitar par preparar 'na nova inpresa rivołusionaria in America Łatina e che
ła so presensa ła sarìa sta sconta.

Łe ipotexi so dove Guevara el podese esare finìo łe xe sta ojeo de dibatito par
tuto el 1966 e i primi mixi del 1967. El gera sa visto ai scuminsi del 1967 a
Dar el Salaam co i rappresentanti del movimento indipendentista moxanbican
FRELIMO. Inte on discorso del 1° de majo 1967 a ł'Avana, el ministro dełe forse
armade faxente funsion, magior Juan Almeida, el ga dito che Guevara el gera drio
"servir ła rivołusion da qualche parte inte ł'America Latina".

So domanda de Fidel Castro, on toco de tera inte 'na zona distante el gera sta
conpra dai comunisti bołiviani parché Guevara ło doparasse come baxe e canpo
d'adestramento. Probabilmente, par Guevara e i cubani che i ło aconpagnava, la
sielta de non tacare a conbatare subito, ma de adestrarse inte sto canpo inte ła
rejon de Ñancahuazú el ga conportà pareci ris'ci.

El reparto de Guevara, conposto da sirca 50 combatenti e ciamà ELN (Ejército de
Liberación Nacional de Bolivia), el gera ben equipajà e in scuminsio el ga
conseguìo on serto numaro de sucesi contro łe forse bołiviane, sora on teren
difisiłe e montagnoxo deła rejon de Camiri. In setenbre, tutavia, ł'exercito el
xe riusìo a ełiminar du grupi guerijeri, copandoo uno dei capi.

Nonostante ła natura viołenta del conflito, Guevara el ga dà cure mediche a
tutti i miłitari bołiviani che i guerijeri i ga ciapà prexonieri e, de seguito,
i łi gà łassà 'ndar. Anca dopo ł'ultima bataja de Quebrada del Yuro, indove el
xe sta ferìo e ciapà, quando el xe sta condoto inte on sentro de detension
provisoria e el ga visto che lì a se catava diversi miłitari bołiviani rimasti
ferìi 'ntel conbatimento, el se ga oferto de fornirghe asistenza medica (oferta
rifiutada da ł'ufisial bołivian in comando)

In reałtà ł'ipotexi che el Che el fusse drio preparar ła rivołusion in Bołivia
ła pare non esare coreta. A xe pì probabiłe, come a conferma anca łe ricerche
del giornałista bołiviano José Luis Alcázar, che el fusse drio preparar 'na
scoła d'adestramento par guerijeri, par portar inte on secondo tenpo ste forse a
sud e 'ndar drento el so Paexe d'orijine, ł'Argentina.

Zà da pì de on mexe, dal 31 de agosto, ł'avanguardia de Guevara ła gera resta da
soła dopo ł'anientamento da parte de ł'exercito deła retroguardia comandada da
Joaquin, a Puerto Mauricio, sol rio Grande.

Guevara, durante i primi dì de otobre, ormai con poche informasion, senza vivari
e con scarse vie de scampo, el se gheva rifujà inte on canałon (quebrada) dove
el xe sta sircondà da forse miłitari preponderanti. Chi Guevara el xe sta caturà
da ł'exercito bołivian, insieme a altri guerijeri, ł'8 de otobre del 1967 'nte
ła quebrada del Yuro, a pochi km dal viłajo de La Higuera. El se ga 'rendù dopo
esar sta ferìo ałe ganbe e dopo che el so fuxiłe el gera sta distruto da on
projetiłe.

Barrientos, apena informà deła catura, el ga dà ł'ordene de coparlo, ma el ga
fato girar on comunicato indove el afermava che Che Guevara el gera morto in
conbatimento. Guevara el xe sta sarà drento ła scoła del paexe, dove el ga pasà
ła note. El xe sta copà 'ntel primo pomerijo sucesivo da Mario Terán, on
sergente de ł'exercito sièlto a sorte tra i vołontari. Guevara el ga dito
diverse parołe prima deła morte. A se ga dito che el gavarìa acolto cusì el so
asasìn: "A so ca te si chi par coparme. Spara dunque, codardo, i te si soło drio
copar on uomo". El so corpo el xe sta portà a Vallegrande, dove a ł'ospedałe el
xe sta mostrà ała stanpa. Łe fotografie fate ałora łe ga fato nasare lexende
come quełe de San Ernesto de La Higuera e El Cristo de Vallegrande.. Dopo che un
dotor miłitar el ga tajà łe man al cadavare, ł'exercito bołivian el ga fato
sparir el corpo, rifiutandose de dire se i resti i fuse sta sepełìi o bruxà.

Ła cacia a Guevara in Bołivia ła xe sta guidà da Félix Rodríguez, on agente deła
CIA che el gera sta infiltrà a Cuba par ciapar contato coi rebełi dei Monti
Escambray e con anbienti anti castristi de ł'Avana prima de ł'invaxion ała Baia
dei Porci e che el gera sta con suceso fato 'ndar fora da ł'ixoła dopo el
fałimento deło sbarco. Rodríguez el ga riferìo ła notisia deła catura al
quartier general deła CIA a Langley, in Virginia, servendose de diverse stasion
de ł'Agenzia situàe in Sud America. Dopo ł'execusion, Rodríguez el se ga tegnù
ł'orołojo de Che Guevara.

On altro fato, de minor riłevanza, łigà ała catura e ała morte de Guevara el xe
sta ł'aresto de Régis Debray. 'Nte ł'avril del 1967 łe forse governative
bołiviane łe ga caturà Debray, on xovane fransexe, profesor de fiłoxofia a
ł'Università de ł'Avana, che el gaveva studià a ł'Ecole Normale Supérieure col
fiłoxofo marxista Louis Althusser, acusandoło de cołaborar ała guerija. Debray
el ga dichiarà con forsa de laorar soło come xornałista e el ga rivełà che
Guevara, sconparso da tempo, el gera drio guidar ła guerija. El proceso a Debray
(che el xe diventà on caxo internasional) el gera apena tacà quando łe autorità
bołiviane, ł'11 de otobre, łe gheva riportà (falsamente) che Guevara el gera sta
copà 'nte ło scontro con łe forse governative dei dì prima.

El 15 de otobre Castro el ga riconosesto publicamente ła morte de Guevara e el
ga proclamà tre dì de luto nasional. Ła morte del Che ła xe sta vista come on
grave fałimento par i movimenti rivołusionari d'inpronta sociałista operanti
'nte ł'America łatina e 'ntel resto del terzo mondo.

'Ntel 1997 i resti del cadavare de Guevara i xe sta exumà visin ała pista de
voło a Vallegrande e riportài a Cuba. El 17 de otobre 1997, i suoi resti, asieme
a quełi de siè altri combatenti cubani morti durante ła canpagna in Bołivia, i
xe sta tumułai con tuti i onori miłitari inte on mauxołeo costruìo apoxitamente
'nte ła sità de Santa Clara, dove trentanove ani prima el gaveva vinto queła che
gera sta ritegnùa ła bataja decixiva deła rivołusion cubana.

El monumento el xe coredà da 'na grande statua co ła scrita "Hasta la victoria
siempre" e da 'na łapide recante ła parte inisiałe del testo del famoxo ordene
de servizio firmà da Fidel Castro el 21 de agosto 1958, con cui a vegneva
comunicae łe istrusion operative par ła cołona numaro 8, comandà da Guevara: "Se
asigna al comandante Ernesto Guevara la misión de conducir desde la Sierra
Maestra hasta la provincias de Las Villas una Columna rebelde y operar en dicho
teritorio de acuerdo con el plan estratégico del Ejército rebelde".

El livro del Che "Sulla Guerriglia" el xe sta considerà par on serto tenpo come
on testo definitivo 'nte ła strategia par conbatare guere iregołari. Secondo
altri, invese, ła so catura in Bołivia ła testimonia come, en materia, a non
exista strategie rixołutive. Che Guevara el gera convinto che el consenso
popołar el fuse indispensabiłe par ła rivołusion, e che sensa questo a non fuse
posibiłe portar avanti nisun movimento rivołusionario. In realtà, specialmente
in Bołivia, ł'idealismo del Che el se ga scontrà co' 'na realtà pì conplesa de
queła che ła podeva parer inte on primo momento. I contadini speso i vardava co'
difidensa i foresti che i dixeva de conbatare par luri, e el grupo de Guevara el
xe restà progresivamente senpre pì ixolado.

So łe cause de ł'insuceso bołivian a xe pexà anca el contesto internasional: i
partiti comunisti bołiviani no i ga cołaborà ała insuresion projetà, e in cheła
faxe dełicada deła guera freda ogni tentativo de ripropore ła "rivołusion
mondiałe" no 'l gera ben visto 'nte i pì grandi paexi del bloco sociałista.

Sicuramente manco conosesto, esiste anca un Guevara autor de poexie, saji
letarari e storeghi. Sti ultimi in particołar no i manca de acutesa, e i se
aconpagna a inportanti oservasion połiteghe, come a xe posibiłe par exenpio
riscontrar 'ntel comento che el ga scrito sol livro de Pablo Neruda "Canto
Generale". Infati, al contrario de pareci miłitari e omani d'armi, el Che el
gera estremamente colto e el pol esare definìo on fiłoxofo. Tutavia el gera pì
on omo d'asion che on poeta e on fiłoxofo. Riguardo ała so pasion par ła
łeteratura e ła poexia, a xe sta catà on so quaderno de racolte de citasion e
publicà col titoło Prima di morire - Appunti e note di lettura

Ała fine dei ani '60 Guevara el diventa on'icona mondial par queła parte de
xoventù che ła se riconose 'nte i so ideałi rivołusionari. Anca adeso Ernesto
Guevara el xe visto come ła figura de ł'eroe ideal, 'na sorta de eroe sofocleo,
che no 'l xe bon de far conpromesi a costo deła so stesa vita.

Guevara el xe sta interpretà al cinema da Francisco Rabal (1968), Omar Sharif
(1969), Antonio Banderas (1996), Alfredo Vasco (1999), Gael García Bernal (2002)
e (2003) e Eduardo Noriega (2005).



https://vec.wikipedia.org/wiki/Cesso

Al cesso al è na costružjon co 'l unico scopo de ndarghe entro par chegar e
pissar. Al pol esser costruì de sass (o matoi) o de legn. Se al è de legn de
solito al à an teler costituì da cuatro pai de legn inpjantadi in tera e
qualchedun par stravers, e da na muradura de tole. Al cuert al è spjovente de
legn, cop o lamjera. Al à na unica porta de legn. Se al è de matoi o sass al à
na strutura a seti portanti, an paviment de ciment, na porta de legn e na
finestrela senža seramento par far passar la luce. Tante olte al è de fianco de
na stia o de 'n nantro local de 'l genere. Al cuert al pol esser spjovente de
cop, ma le pì trope olte al è pjan de ciment armà. Te 'l secondo caso al gnen
cuatà da 'n strato de teren par isolarlo da 'n punto de vista termico.

Ten tuti e doi i casi al à an buss te 'l pavimento de 'l diametro de na trentina
de schei aonde ghe se ghe pissa e se ghe chega entro. Sot sto buss pol esserghen
na vasca de racolta o na manega che porta fora par al prà.

In ogni caso al cesso al è senpre an edificio ligà a la presenža de na casa o de
na casera, e anca se 'l condivide co sta qua an mur, in ogni caso al accesso al
è da 'l esterno.

Al dì de incoi i cessi i è quele stanže che gnen doperade a 'l unico scopo de
ndarghe entro a pissar o chegar, e cuasi tuti i è dotadi de 'n lavandin co 'l
acua corente. Al posto de 'l buss ghe 'n è na turca o am water e na vascheta par
tirar l'acua. la condota fognaria la à da esser a norma de lege. Te le case
inveže ghe n'è i bagni, cioè de le stanže che le serve tant da cesso fa par
lavarse in modo paržjal e conpleto.



https://vec.wikipedia.org/wiki/Camerun

El Camerun xe na republica de l’Africa Osidental. El confina co la Nigeria a
nordovest, el Chad a nordest, la Republica de l’Africa Zentral a est, la
Republica del Congo a sudest, el Gabon e la Guinea Equatorial a sud e sudovest;
el xe bagnà a sudovest da l’Oceano Atlantego.

El xe ocupà par el groso da altipiani, a nordovest ghe xe na catena montagnosa
che la riva a 4.095 metri. La costa xe pianegiante.

El Camerun gha na diversitá de ecosistemi unica nel continente, sendoghe quasi
tuti i ecosistemi africani. El 37% del paexe xe cuerto da foreste; in particolar
la costa e l’altopian meridional che el gha anca foreste pluviali. Al nord se
cata tereni aridi e savane. L’altopian osidental xe fertile e pien de laghi, e
el teren vulcanico xe coltiva’ intensivamente.

I primi abitanti del Camerun xera i baka, na popolasion de pigmei. Nel secolo V,
de i grupi sudanici xe rivà da la zona del lago Chad. I portoghexi xe rivá nel
1472 e i gha tacá a far marcá co i abitanti de la costa.

Al scominsio del XIX secolo, Modibo Adama sa meso a la testa de guerieri fulana
par conquistar el nord del paexe e crear el emirato de Adamava. En tel 1884, i
todeschi sa tolta el teritorio e i la ciamá la colonia del Kamerun. I novi
coloni gha scominsiá a costruir strade e altre struture usando el laoro coato.
Dopo la Grande Guera, la colonia l’é stá divisa tra Fransa e Regno Unio.

Dopo na guera de liberasion contro i francexi dal 1955 in poi, el Camerun l’é
diventá indipendente nel 1960. El primo presidente xe stá Ahmadou Ahidjo. Dopo
verghe abolì la federasion, el Camerun xe diventá na republica presidensiale.
Ahidjo gha lasá el poder el 4 novembre 1982 al so sucesor, Paul Biya, che xe el
presidente fin ancò.

El presidente Biya gha poderi asoluti e la zente se lamenta da abusi de i diriti
umani. La corusion xe difusa.

La economia de Camerun la se baxa so l’agricoltura (café, tabaco, cana da
zucaro), lo sfrutamento forestale e la pesca. El paexe gha riserve minerarie de
grosa entità, ma no ghe molta atività mineraria.

I portoghexi che xe rivá su le coste del Camerun gha catá che ghera tanti scampi
e i gha ciamá el paexe el Rio dos Camarões, da chi vien el nome Camerun.



https://vec.wikipedia.org/wiki/Aristotele

Aristotele (in greco Ἀριστοτέλης, Aristotéles; Stagira, 384 a.C. - Càlside, 322
a.C.) el xé stà un fiłòxofo greco, dito "el fiłòxofo del'imanénsa". El xé
considerà un dei più inovativi e prołìfisi ómeni de cultura del mondo antigo e
na de łe mente fiłoxòfeghe più stimae e influénte, e anca un precursor de
scoverte in desferénti canpi de ła conosiénsa.

Aristotele el xé nasùo a Stagira, sità de ła Macedonia greca, 'ntel 384 a.C. El
xé intrà 'nte ła scóła de Platon xà a disisete ani e el só maestro el ghe ga dà
i primi fondamenti de pensièr, influensando ła sóa fiłoxofia. Có el maestro el
xé morto, a trentasete ani Aristotele el se ga spostà a Aso, indove el ga fondà
na sóa scóła, de ciara ispirasion platònega, co dó conpagni ciamai Corisco e
Erasto. El se gà spoxà co Pitia, ła fia de Ermia, el tirano del posto e daspò
tre ani el xé 'ndà a Mitiłene, sul'ìxoła de Lesbo.

Na svolta per ła sóa vita ła xé capitada 'ntel 342 a.C., có el re de Macedonia
Fiłipo eo gà ciamà per arlevar el só fio Lisandro, chel deventerà inperador de
na granda parte del mondo eora cognosùo. El ga avùo sto incargo grasie al fato
che só pare, Nicomaco, el gera stà dotor a ła corte macèdone qualche dexena de
ani prima. Lisandro, da Aristotele, el ga tólto ła concesion de superiorità de
ła xénte greca e del bixogno de na poténte e granda unità połìtega.

'Ntel 335 a.C. Aristotele el xé tornà indrio a Atene, indove el ga fondà ła
cademia ciamada Liceo, chel podéva despóner de un pòrtego, ciamà perìpato,
indove el fiłòxofo el tegniva łe sóe łesion. Grasie al favor del'inperador
Lisandro, Aristotele el gaveva a despoxision na granda quantità de material e
testi.

A ła fin Lisandro el xé morto 'ntel 323 a.C. e a Atene ła reputasion de
Aristotele, considerà masa visin al'inperador morto, ła xé crołada. El fiłòxofo
el xé morto a Càlside l'ano daspò, per un małano al stòmego.

Łe òpere de Aristotele łe se divide in scriti acroamàtisi o exotèrisi, chei i xé
spunti per łe lesion del fiłòxofo, e esotèrisi, fati per el pùblico. Sti ùltemi
i xé un grupo de diàłoghi, un protrètico (testo chel conségia ła fiłoxofia) e un
su ła fiłoxofia .



https://vec.wikipedia.org/wiki/Antonio_Canova

Antonio Canova (Posagno, 1° de novenbre 1757 – Venesia, 13 de otobre 1822) el xe
stà un scultor vèneto.

El xe sta soratuto el cantor de la beleza ideal feminile, priva de affettazioni:
a sto proposito basta ricordar le opere ispirè a le tre Grazie e a Ebe, del
Museo de Forlì, opure zerti so capolaori come Venere uscente dal bagno, la
Venere Italica e la statua dedicà a Paolina Borghese. La so arte e el so genio i
ga vu na granda e decisiva influenza ne la scultura de l'epoca.

El ga scuminsià zoino asè el so aprendistato, chel ga svolto esclusivamente ne
la sità de Venexia, distante zirca 80 km dal so paese natale, Possagno. Ne la
sità lagunare el ga tacà a scolpir le so prime opere. L'anbiente venexiano el xe
sta par el zoino Canova quel de la so formazion. El ga subìo, specialmente nel
primo periodo de produzion artistica, l'influenza e el fascino del scultor del
Siezento Gian Lorenzo Bernini, indiscusso maestro del stile barocco.

A vintido ani el xe nà star a Roma, in do che el ga vu modo de catar e de
conossar i pi grandi protagonisti de l'arte neoclassica, inserendose anca lu in
chel clima de capitale de la cultura che la jera la sità capitolina del
Setezento. Dopo la so sconparsa, par tuto l'arco de l'Otozento, par quanto
riguarda l'arte de la scultura, i critici i xe dacordo nel sostegner come
l'Italia no lo gavia pi svolto un ruolo de primo piano nel panorama europeo.



https://vec.wikipedia.org/wiki/Andora

El Principato de Andora el é en stato de l'Europa, in mež ai monti Pirenei,
infra Spagna e Francia. Andora la confina a nord e a est con la Francia, mentre
a sud e a ovest co la Spagna.

El taren del Stato l'é grant 468 km². L'è el quinto Stato pi picol de tuta
l'Europa, e l'é el pì grant infra i 6 microstati d'Europa .

Come se vet dala posižion tel versante ocidental dela catena dei Pirenei, Andora
la é fata par de pì de montagne co 'na alteža media de 1.996 m s.l.m., el cui
posto pì alt l'é la Coma Pedrosa a 2.942 m. Ste qua le é separađe de tre val
strete fate a "Y" che le se incontra tel punto onde che el fium Valira el asa la
nažion par entrar in Spagna, tel posto pì bas de Andora a 870 m.

I laghi, montani e glažiali i vèn ciamađi estanys. El pì inpotante e grant, l'é
el Estany de Juciar.

Andora la é divisa in 7 unità prinžipali ciamađe "parochie", parròquies. Qualche
una de ste parochie (Ordino, La Massana e Sant Julià de Lòria) le é divise in
"quarti", quarts; inveže la parochia de Canillo la é divisa in "vesinađi",
veïnats. Ogni parochia la é fata de diversi colmèi.

I andorani i é 'na minoranža tel loro Stato. El secondo s-ciap pì grant de
forest l'é i spagnoli (32%), co portoghesi (16%) e francesi (6%). El rimanente
8% el é de altre nažionalità.

La léngua uficiale l'è el catalàn . Le altre lengue inportanti l'é el spagnolo,
el francese e el portoghese.

. La produžion agricola la é limitađa - solche el 2% del taren se pol coltarlo -
la gran parte del magnàr el é inportà. La prinžipal atività agricola l'é
l'alevamento de feđe e de vache.

El turismo l'é el pilastro prinžipal dela picola economia de Andora, e el fa
žirca el 80% del prodoto interno lordo. Žirca 9 milioni de turisti i visita la
nažion ogni an, tirađi dal stato de punto franco e dale località de vileggiatura
estive e invernali. El setor dele banche, gražie al status de "paradis fiscale"
del quale Andorra la gode , el contibuis tant ala economia.

No 'l à gnanca 'na moneda sua ma 'l dòpera quela de Spagna e Francia : cioè
prima de l'euro giréa le pesetas e i franchi mentre intnat se dopera i euri. I é
drio far tratative par darghe la posibilità anca a Andora de coniar i só euri
come che fa i altri paesi de la zona del euro che i pol coniar 'na só version
local dela monéda de tuti.

Andorano la é en manbro pien dela Unione europea, ma la gode de 'na particolar
relažion sta quà. La gode anca de tratati speciałi co l'UE seben che no'l ghen
fa mìa parte.

Andora la organiza en campionato de balon. Se pol sciar Vallnord, Naturlandia e
Grandvalira.



https://vec.wikipedia.org/wiki/Akrotiri_e_Dhekelia

Akrotiri e Dhekelia, łe xe do dipendense britanghe de ła Axia osidental. Łe xe
dó enclave rento el teritorio de ła Repùblica de Cipro.

Akrotiri ła xe ła baxe òvest e l'è l'area pi granda, se cata int'el sud de ła
ìxoła. Dhekelia ła fórma ła baxe est, int'el canton oriental de ła ìxoła.

Łe Baxe Aeree Sovrane łe xe stàe mése in pie col tratato de creasion del 1960
quando che Cipro, che 'l xera na cołonia britànica el ga otegnù l'independensa.
El Regno Unìo el vołéa tegnerse 'ste aree qua par garantirse l'uxo de łe baxe
miłitari, e ła prexensa de na guarnigion de l'exèrsito britànico. L'inportansa
de 'ste baxe qua ła vien da ła poxision stratègica de Cipro su ła pónta est del
Mediteraneo, tacà al Canal de Suez e al Medioriente.

In tel 1974, la Turchia la ga invadesto Cipro, metendo su la Republica de Cipro
Nord, mia riconosùa internasionalmente da nisun Stato. Questo però no ga vu
efeti sul status de le baxe, e i inglesi no i xe sta mia coinvolti in tei
conbatimenti. Ai greco-ciprioti che scanpava dai turchi i ga parmeso de pasar
traverso la baxe de Dhekelia, e i ga dato ajuti umanitari. L'avansada dei turchi
la se ga fermà co i xe rivadi al confin co la baxe, par no ris-ciar na guera coi
inglesi. L'area de Ayia Napa la xe cussì restà in man dei ciprioti.

In calche ocaxion Cipro el ga domandà de aver indrio Akrotiri e Dhekelia,
łagnàndose che łe baxe łe porta via un bel toco de teritorio che podarìa vegner
doprà par el progreso siviłe. In lujo del 2001, i ciprioti locali i ga montà
suso na violenta protesta, rabià coi inglexi che i volea costruir dele antene
radio a le baxe, come parte de un ajornamento dei posti de comunicasion militari
britàneghi in xiro pa'l mondo. I locali i ga dito che secondo lori le antene le
gavarìa meso in pericolo la vita dei rexidenti e provocà el cancro, oltre a
verghe un inpato negativo su le bestie salvadeghe de la xona. El goerno
britànego el nega che sia vera. El Regno Unìo no'l ga dimostrà nisuna intension
de ridarghe indrìo le baxe, anca se i ga oferto 117 chilometri quadrati de tere
agricole come parte del Piano Annan par Cipro, rifiutà nel 2004 dai
greco-ciprioti. Se pensa che ad Agios Nicholaos ghe sia na stasion de ascolto
par le rede de spionajo Echelon.

Łe fa parte a tuti i efeti del teritorio britànico. Le è stàe trategnùe 'ntel
1960 come baxe miłitari sóto sovranità britànica e nò come teritori cołoniałi.
Sta qua l'è l'inpostasion de fóndo de ła só aministrasion come che xe stà
dichiarà dal Governo de Só Maestà 'nte l' "Alegà O" al Tratato del 1960 co
Cipro, desidendo:

Drio quel che dixe el Ministero de ła Diféxa, «Sicome che łe Baxe łe vien
doparàe par prima roba come baxe miłitari e nò come teritori dependenti normałi,
l'Aministrasion ła riferise al Ministero de ła Diféxa a Łondra.» Łe baxe łe vien
governàe da l'Aministrador de łe Baxe Aeree Sovrane, che l'è el Comandante de łe
forse britàniche a Cipro. L'Aministrador el vien nominà uficialmente dal Sovran
Britànico, su proposta del Ministero de ła Diféxa. L'Aministrador el ga tuti i
poteri legislativi e executivi de un Governador de un Teritorio Britànico da
Mar. Vien nominà anca un Chief Officer, che 'l xe responsàbiłe 'ntei cunfrunti
de l'Aministrador par ła gestion quotidiana del governo siviłe. No gh'è mìa
ełesion 'nte łe Baxe, seben che i sitadini britànici i gabia normalmente dirito
de vóto par łe ełesion britàniche (dato che łe Forse Britàniche łe xe
formalmente dei eleturi d'oltre mar).

Łe baxe łe ga el só sistema legałe. El xe fato da łe leje de ła Colonia de Cipro
in vigor l'agosto del 1960, co i canbiaminti necesari, anca se łe vien tegnùe el
pi posìbiłe conpagne de quełe de Cipro. Ła Córte de łe Baxe Aeree Sovrane ła va
drio i reati no-miłitari fati da chiunque rento el teritorio de Akrotiri e
Dhekelia e ła Połisìa de łe Baxe Sovrane (Sovereign Base Areas Police) ła ga da
mantegner l'órdene pùblico, mentre ła leje miłitar ła vien gestìa da l'Unità
Conposta de Połisìa de Cipro (Cyprus Joint Police Unit).



https://vec.wikipedia.org/wiki/%C5%81aguna_de_Venesia

Ła Laguna de Venesia o Laguna Veneta ła xé na łaguna del Mar Adriatico
settentrionałe, łóngo łe coste del Vèneto. Venesia ła xé situà su ła laguna, a
4 km da ła tera ferma e a 2 dal mar, sora 18 ixołete separae da 160 canałi e da
400 ponti. Ła xé na çità d'arte e de cultura, sede de un'Istituto soveriór de
economia e comercio, de biblioteche (cèłebre ła Marciana) de numeroxi muxei,
gałerie d'arte e via discorendo. Łe manifestasioni artisteghe e culturałi a
łivèo internasional łe xé numeroxe. 'Nte ła laguna ła sorge ła famoxa baxiłica
de San Marco (costruia 'ntel IX secoło).

Ła laguna ła xé granda çirca 550 km², dei quałi l'8% i xé ocupai da tera
(Venesia stésa e molte ixołe pì picenine). Circa l'11% łe xé permanentemente
conposto da soła aqua, o canałi dragati, invese el'80% i xé piane fangoxe e
pałui d'aqua sałada.

Ła xé cołegà al Mar Adriatico da tre boche: Lido, Malamoco e Cióxa. Esendo situà
'nte un mar sarà, ła laguna ła xé sogèta a grandi variasioni del łiveło de łe
aque, ła pì vistoxa de łe quałi ła xé queła de autuno overo l'aqua alta, che
ałaga regołarmente gran parte de Venesia.

Ła laguna ai inisi gà dato protesion ai romani che gèra drìo fugér dai barbari
'ntel VI secolo e łe condisioni par ła cresita de ła Republica de Venesia e del
so inpero maritimo. Anca ogi ła xé un porto de mar, l'Arsenałe de Venesia e par
ła pesca, e anca par un picenìn numero de cacia e par ła nova industria
del'ałevamento ìtego. Ai tenpi de Roma, Venesia gèra el nome de ła regione
nord-orientałe.

Na volta molte de łe ixołe de ła laguna łe gèra pałudoxe, ma un graduałe
programa de bonìfega łe gà fate vivibiłi. Molte de łe ixołe picenine łe xé stà
fate dai ómeni, mentre alcune are intorno al porto de Mestre łe xé ixołe
bonificae. Łe ixołe che resta łe xé dune, come queła de ła strisia costiera
(Lido, Pełestrina e Treporti).



https://vec.wikipedia.org/wiki/Victor_Hugo

Victor-Marie Hugo (Besançon, 26 de febraro 1802 – Parigi, 22 de majo 1885) xe
stà un scritor, poeta e dramaturgo fransexe, considerà el pare del Romanticismo
in Fransa. El ga savesto tegnerse łontan dai modełi małenconeghi e sołitari che
i caraterixava i poeti del tenpo, riuscendo a acetar łe vicisitudini non senpre
fełici deła so vita par farne esperiensa existensiałe e catare i vałori e łe
sfumadure de ł'anemo uman.

I so scriti i xe rivà a coersare tuti i xeneri leterari, dała poexia łirica al
drama, dała satira połitega al romanzo storego e sociałe, susitando consensi in
tuta Eoropa.

El xe nato el 26 de febraro 1802 a Besançon 'nte ła Franca Contea, dove so pare
Joseph-Léopold-Sigisbert (1773-1828), conte napołeonico e miłitare de ł'exercito
de Giuseppe Bonaparte, el se catava de guarnigion, e el ghe ga tegnù drio,
insieme a so mare Sophie Trébuchet (1772-1821) e ai frade Abel-Jospeh
(1798-1855) e Eugène (1800-1837), prima a Parigi, po' anca a Napułi e in Spagna:
a Napułi so pare el ga rivestìo on ruoło decixivo 'nte ła catura del brigante
Fra Diavoło e par questo el xe sta nominà governador de Avełin; in Spagna
ł'otien da Giuseppe Bonaparte el grado de generałe. El xovane Victor el ga
senpre mantegnù memoria de sti posti visti da putin.

Dal 1813 tutavia i so genitori i se separa e so mare, insieme al general Victor
Fanneau de la Horie, ła se stabiłise a Parigi. Chi Hugo el frequenta el
Połitecnico dal 1815 al 1818, par vołer de so pare, ma ben presto ł'abandona i
studi tecnici par dedicarse ała łeteratura.

El scrive łe Odi, che łe xe sta ła so prima conpoxision łetararia. Insieme ai
fradei el fonda el foglio Il conservatore letterario (1819), e 'nte ło steso
anno el vinse on concorso de ł'Académie des Jeux floraux. El scuminsia po' a
frequentar el liceo Louis-le-Grand, e el partecipa ai incontri del Cenacoło de
Charles Nodier, cuła del Romanticismo nasente. El scrive po' Odi et poesie
diverse (1822) e tanti altri scriti, fino a Odi e ballate, che i ghe vałe 'na
rendita de miłe franchi da parte del re Luigi XVIII.

El 12 de otobre del 1822 el spoxa, 'nte ła cexa de Saint-Sulpice de Parigi,
Adèle Foucher, 'na so amiga d'infansia; a nasarà sinque fiołi:

Ła scoverta, dopo qualche ano, del tradimento de so mujer con ł'amigo de fameja
Sainte-Beuve ło ga portà a fare 'na vita de łibertinajo; so amante par sirca
sinquant'ani ła sarà Juliette Drouet, on'atrice teatrałe conosesta durante łe
prove de Lucrezia Borgia, 'ntel 1833.

'Na svolta epocałe 'nte ła storia deła łeteratura ła xe avegnù 'ntel 1827, con
ła sortìa del drama storego Cromwell, considerà el manifesto dełe nove teorie
romantighe. 'Nte ła łonga prefasion, Hugo el se opone ałe convension del teatro
clasic], tra cui łe tre unità aristotełiche (el contesta soratuto łe unità de
tenpo e de łogo) e ł'obligo de bienséance (che esclude asion o anca soło parołe
considerae volgari o quotidiane, umiłi), e espone łe so teorie sol teatro e so
ła łeteratura in generałe, che el metarà po' in pratica 'ntel drama Hernani, del
1830, data che segna, convensionalmente, el scuminsio del Romanticismo in
Fransa. Ł'Ernani el sarà po' meso in mùxega e rapresentà da Giuseppe Verdi
(Ernani, 1844).

A taca on periodo parecio produtivo par ło scritore: el publica on romanzo,
Notre-Dame de Paris, del 1831, acolto da on grande suceso; racolte de poexìe, Łe
foje d'autuno deło steso ano e I canti del crepuscolo del 1835; altri drami,
come par exenpio Ruy Blas 'ntel 1838. Incontra Hector Berlioz, Chateaubriand,
Franz Liszt, Giacomo Meyerbeer; 'ntel 1841 el vien ameso a ł'Académie française,
dove el ocupa el segio numaro 14.

'Ntel 1843 o more tragicamente ła fioła Léopoldine e el xenaro Charles
Vacquerie, negandose 'ntel corso de 'na gita in barca; Hugo ło vien a saver al
rientro da 'na vacansa, lexendoła sol giornal Le Siècle. Ła tragedia, unìa a
ł'insuceso del so łaoro teatrałe I Burgravi del 1845, el ghe ga causà 'na grave
depresion che ło ga tegnù distante dal mondo leterario par diexe ani.

Intanto el vien nominà Pari de Fransa dal re Luigi Filippo d'Orléans. 'Ntel 1848
el entra a far parte come deputato de ł'Asenblea Costituente, ma el colpo de
Stato che 'ntel 1851 el ga portà al poter Napoleone III el segna el scuminsio
del so declino połitego: prima Hugo apoza ł'ełesion del xovane Luigi-Napoleone
Bonaparte ałe presidensiałi, ma po — quando el novo presidente, futuro
inperador, el scumensia a ciapare provedimenti anti-łiberałi quałi ł'abrogasion
deła lexe ełetorałe del 1850, riduxendo de on terzo i aventi dirito al voto — el
ne ciapa łe distanse; inutiłe el sarà el tentativo del Comitato de rexistensa
republicana, de cui el fa parte insieme a Schœlcher, par sołevar ła popołasion
parigina: a Hugo, strenuo difensor de on regime łiberal, a no resta che
ataccarlo con scriti e discorsi contro ła mixeria e łe represion, che łe diventa
'ntel fratenpo senpre pì intołeranti.

Dopo el 2 de diçenbre 1851, Hugo el deve partir par ł'exiłio. El parte
inisialmente par Bruxelles, po el se trasferise 'nte ł'ixoła de Jersey e infine
a Guernesey, rifiutando ł'amnistia proclamà da ł'inperador.

A ga tacà chi a ciapar forma ła somitica figura poetica e ideal de "Pare deła
patria in exiłio"; i ani pasà a Guernesey i ło rexo cusì famoxo ca ghe arivava
letare indirisae a "Victor Hugo — Oçeano". Chi el ga riprexo ła so atività
leteraria 'ntel segno deła satira połitega, 'nte ła racolta de poemi I castighi
(1853), che el ciapa de mira el Secondo Inpero; el ricordo deła vita pasà e in
particołar deła fioła Léopoldine ła vien fora 'nte ła racolta Le contemplazioni
(1856); questi i xe anca i ani de ł'inpegno su un piano politico più alto,
idealizzato, che dà vita a La leggenda dei secoli (publicà in tre parte tra
1859, 1877 e 1883), che ła ripercore ła storia de ł'umanità dała Genesi al XIX
secoło, cusì come a I miserabili, romanzo del 1862, I lavoratori del mare del
1866 e L'uomo che ride del 1869.

A partir dai anni sesanta el ga viajà par tuto el Lussemburgo e el xe 'ndà drio
al Reno, ma 'ntel 1870 el vien espulso dal Belgio par aver dà axiło a dei
communard ricercà 'nte ła cavadal fransexe, el cata rifujo da novo 'ntel
Granducato, par tri mexi, e in seguito a Vianden, Diekirch e Mondorf-les-Bains.

El so rientro in patria el xe avegnù el 5 de setenbre 1870, dopo ła fine de
Napoleon III e ł'instaurarse deła Tersa Republica fransexe: Hugo el xe acolto da
'na foła aclamante e entuxiastega, e ła so caxa ła diventa da novo posto de
incontro tra leterati; fin ała so morte, el restarà on nume tutełare deła
republica restaurà.

El riprende in sti ani ła produsion łeteraria col romanzo Novantatré (1874); el
scrive anca poexie, alcune riguardanti ła so vita familiare, come I miei figli
(1874), e altre satirico-połiteghe, come Il Papa (1878) e Torquemada (1882),
on'opera sol fanatismo de ł'inquixision. 'Ntel 1876 el ritorna a far part del
Senato.

'Ntel 1878 el xe colpìo da 'na congestion cerebrałe, mentre i festejamenti par
el so otanteximo conpleano — publicamente cełebrà — i vien ofuscà dała morte de
Juliette Drouet. El muore el 22 de majo 1885, e ła so salma ła vien esposta par
'na note soto ł'Arco de Trionfo e veglià da dodexe poeti, anca se, in
otenperansa ałe so ultime vołontà, łe exequie łe ga avù łogo 'ntel corbillard
des pauvres. El 1° de giugno, dopo aver exità par el simitero del Père Lachaise,
el xe portà al Pantheon apena inaugurà.

Hugo el ga scuminsià a scrivare versi fin da xovane: a vint'ani el publica le
Odi, publicae quatro volte tra el 1822 e el 1828).

'Ntel 1828, el taca da novo a scrivare dove a vien fora soratuto el mito de
Napoleon.

Łe racolte sucesive — Le foglie d'autunno (1832), I canti del crepuscolo (1835),
Le voci interiori (1837), I raggi e le ombre (1840) — i introduxe i temi magiori
inte on quadro ancora łirico: ła dona, Dio, ł'amicisia, ła natura, el potere.

El momento de ł'exiłio el segna 'na svolta 'nte ła produsion poetica de Hugo:
dała fuxion tra sublime storico e profondità intima a nase łe grandi racolte
come I castighi (1853) e Le contemplazioni (1856).

I ultimi ani de vita de Hugo i xe indebołìi da 'na congestion serebrałe che ła
ga meso praticamente fine ała so atività de scritor anca se a xe continuà a
vegner fora regołarmente racolte de poemi fati prima, databiłi 'nte i ani
1850-1870, come La pietà suprema, L'asino, I quattro venti dello spirito, che i
ga contribuio ała so łexenda de scritor mai stufo e inexauribiłe fin ai so
ultimi momenti.

A se ghe zà dito de come Hugo el gabìa dà 'na svolta al teatro, col prołogo al
Cromwell e co ła pièce Hernani: el ga teorixà e meso in pratica on novo tipo di
asion sènica, queła del drama, deła mescołansa dei stiłi tragichi e comichi,
alto e basso, sublime e grottesco), che el ga aplicà par ła prima volta a
vintisiè ani, 'ntel Cromwell apunto (1827): rifiuto dełe convension clasiche
come ł'unità de tenpo e de łogo, moltiplicasion dei personaji, dei łoghi, dei
registri łenguisteghi... a tal punto che ła pièce — łonga quaxi 6000 versi — ła
risulta masa conplesa e difisil da portar in sèna.

El ga avù suceso 'ntel 1830, co' Hernani, co' Lucrezia Borgia, del 1833) e
fiaschi come Il re si diverte, del 1832).

El declin el xe scuminsià 'ntel 1843, col flop de I Burgravi che ło induxe a
abandonar el teatro.

Victor Hugo el ga scrito nove romanzi. I ga coerto ł'intiero arco deła so vita,
dal primo, Bug-Jargal, scrito quando che 'l gaveva sedexe ani, a ł'ultimo,
Novantatré. I so romanzi i toca inoltre tuti i xeneri łeterari, senza ca ghe sia
posibiłe darghe 'na definision univoca.

I primi romanzi i nase 'nte ani del grande suceso de Walter Scott; ma nonostante
che ł'ispirasion primaria ła sia queła del romanzo storego, Hugo no 'l perde mai
'na serta indipendensa e rełatività dova ca ga senpre sopravento ł'atuałità drio
ła storia. A xe cusì in Han d'Islanda (1823) e in Bug-Jargal (1826), ma soratuto
par el so primo grande capołaoro, Notre-Dame de Paris, del 1831, afresco deła
Parigi medieval e deła so catedrałe gotica, che ła riprende dai drami dei stesi
anni ła tendensa ała mescołansa dei stiłi, de registri, ała conpenetrasion de
sublime e grotesco, in particołar 'ntel personajo de Quasimodo.

Ł'atension ai problemi de ł'attualità sociałe ła ciapa corpo in łote apasionae
contro ł'ingiustisia e ł'oscurantismo: L'ultimo giorno di un condannato (1829) e
Claude Gueux (1834) i xe ało steso tenpo romanzi storeghi e sociałi inpegnai
inte 'na łota — ł'abołision deła pena de morte — che ła supera i łimiti deła
finsion. Cusì a xe anca par I miserabili (1862), che el vien fora intel periodo
reałista e che el ciapa da questo pochi ełementi: dal mełodrama al didatico.

Co I lavoratori del mare (1866) e L'uomo che ride (1869), ł'autore el se
riavisina a ł'estetega romantica dei primi scriti, dominà da personaji deformi,
mostruoxi, e da 'na natura spaventoxa. Pì visin ała storia el xe invezase
ł'ultimo romanzo, Novantatré (1874), che el mete in sèna on tema parecio caro a
ł'autor: el ruoło fondante deła Rivolusion fransexe 'nte ła cosiensa łeteraria,
połitega, sociałe e morałe del XIX secoło.

A partir dal 1849, Hugo el decide de dedicar on terzo deła so opara ała
połitega, on terzo ała rełijon e on terzo ała fiłoxofia. El so pensiero el xe
severo 'nte i confronti del so tenpo e deła società dove el vive, rifiutando
tutavia quałunque condana arbitraria e qualsiaxi posision meramente manicheista.

El xe on riformista e el vurìa canbiar ła società: inte sto senso, el denuncia
ł'ineguajanza sociałe, e in particolar i siori. Ało steso modo, el xe contrario
ała viołenza se ła xe praticà contro on governo democratico, ma ła giustifica
par tirar zo on potere iłegitimo: par questo 'ntel 1851 el lancia 'na ciamada
ałe armi che però no ła vegnarà sunà su.

Pì in xenerałe, i discorsi pronunciài da Hugo sui grandi temi de ł'attuałità i
xe pareci; ła major parte ła xe ragrupà in Ati e parołe, 'na racolta de
discorsi, dichiarasion e testi połiteghi publicà tra el 1875 e el 1876. Tra
questi:

Victor Hugo el se ga espreso anca so ła cołonisasion]] de ł'Algeria, prinsipałe
aventura cołoniałe deła Fransa in quei ani. Se el xe sensibiłe al discorso deła
cołonisasion come civiłisasion, el resta comunque sietico riguardo ałe capacità
civiłisatrici deła pacificasion miłitare, e ł'individua 'nte ł'Algeria
conquistada on post sfrutà par deportarve quei che a se oponeva al colpo de
Stato de Luigi Napoleone Bonaparte. A se nota che, riguardo ała schiavitù, zà
presente 'ntel precoce romanzo Bug-Jargal (scrito 'ntel 1818) — dove tutavia el
pare condividare i pregiudisi dei so contenporanei a propoxito dei neri — el
mantien on siłensio sorprendente quando ła vien abołìa, 'ntel 1848,
intervegnendo soło par domandare ła grasia de ł'abołisionista statunitense John
Brown. Ła so vixion poxitiva deła mision de ł'uomo ła xe condensà inte uno dei
so versi pì sełebri:



https://vec.wikipedia.org/wiki/Togo

El Togo xe un paexe de l’Africa Oxidental. El confina col Ghana a ovest, co el
Burkina Faso a nord e col Benin a est; el ga na costa so l’Oxeano Atlantico a
sud.

La costa l’è paludosa e ghe anca de le lagune. I fiumi piasè importanti ie
l’Oti, che va a finir in Ghana, e el Mono.

La colonizaxion la scominsiò nel 1884, co i todeschi gha fondà el protettorato
del Togoland. I todeschi gha lavorà par modernizar la coltivasion del cacao e
del coton. La colonia la durò pochi ani, parchè i todeschi, dopo la prima guera
mondial, gha dovesto dar le colonie a i inglexi e a i francexi.

El Togo xe indipendente dal 1960. El primo presidente l’è stà Sylvanus Olympio.
La democrasia, parò, no l’è durà tanto: Olympio gavea rifiutà de metar ne
l’esercito nasional i veterani de l’esercito francexe. Nel genaro 1963 i
militari gha fato el primo colpo de Stato africano, i gha atacà el palazo
presidentiale e copà el presidente.

Nel 1967, el sergente Etienne Eyadéma gha fato n’altro colpo de Stato e sa meso
al posto del presidente. El gha dichiarà el partito unego, nasionalizà tute le
industrie e ordinà a i togolesi de verghe solo un nome african, lasando da parte
i nomi cristiani o europei. Eyadéma l’era un totalitario che no ghe pensaa do
volte a copar i so nemici. Nel 1993, a le prime elezioni multipartitiche,
Eyadéma diventò el presidente eleto con el 93% de i voti. El presidente morì el
5 febraro 2005.

Anca se el paese l’è picoleto, en Togo ghe xe 45 etnie. Le piasè grande xe i ewe
(46%), i kabye (22%), i uachi, i mina e i mossi.

La majoria de i togolesi i pratica el vudu, na religion tradisional che cree ne
i dei che vive ne i boschi, ne le acque, e ne i ogeti. Un terso de la popolazion
xe cristian (i catoleghi el 22%), e ghe un 18% de musulmani.



https://vec.wikipedia.org/wiki/TeX

TEΧ, scrito cofà TeX co se scrive on testo sensa formato, el xe on sistema de
tipografia scrito da Donald E. Knuth, raquanto popołare intel anbiente
acadèmico, spexialmente tra łe comunidà de matemádeghi, fíxixi e informàdeghi.
El xe drio sostituir senpre pí el troff, altro programa de tipografia abitual in
Unix.

TeX el xe jeneralmente considerà come ła mejo forma de componer fórmułe conplese
matemàdeghe, parò, spexialmente rento la forma de LaTeX e altri pacheti de
macro, a se pol usar pa altri trafeghi de conposision. A se pol anca par esenpio
usar pa conponer espresion matemàdeghe so ła pàxena de Wikipedia.

Knuth el ga scumisià scrivar TeX parché el se gavea inrabià co ła decrexente
cuałità de ła tipografía de i so vołumi I-III de ła so opara L´arte de programar
computer. E difati el ga scumisià disegnar el so propio łéngoajo de tipografía.
El ga pensà che podea terminar pal so ano sabàtico, 1978; se ga sbajà pa soło
oto ani. El łéngoajo a xe stà finalisà e conjiełà (no se ga xontà pi modifeghe)
serca de el 1985.

Guy Steele el xe coinsidesto a Stanford inte l’istà de el 1978, co Knuth el gera
drio sviłupar ła so prima version de TeX. Co el xe tornà al MIT a fin de ano, el
ga rescrito ła entrada/usìa de TeX parché el jiràse sol ITS

Ła prima version de TeX ła xe stà scrita drio el uso de el łéngoajo de
programasion SAIL chel se exeguiva inte na PDP-10 rento el sistema operatío
WAITS de ła Università de Stanford. Pa version posteriori de TeX, Knuth se ga
inventà el conseto de programación łiteraria, na forma de produre códexi fonte
conpilabiłi e documentasion co referense de alta cuałità (oviamente scrito in
TeX) senpre drio partir de el precixo archivio orijinałe. El łéngoajo usà se
ciama WEB e el produxe programi en Pascal.

TeX el ga on sistema de numerasion de version pecułiar. Da ła version 3, łe
atualixasion łe se indica xontando on númaro extra al fin de el deximal, e donca
el númaro de version se apróxima asintóticamente a π. TeX el xe al di de uncó on
mucio stabiłe e solo a se prevede atualixasion picenine.



https://vec.wikipedia.org/wiki/Tallinn

Tallinn la xe la cavedal e el principal porto de l'Estonia. Situada su la costa
setentrional del paese, sul Mar Baltego, 80 chilometri a sud de Helsinki, la xe
anca la cità pì popolosa del Paese, e so mazior centr economego e comercial.

L'orizene del nome Tallinn la xe da ricercarse inte na espression de l'antiga
lengua estona, co signifegà uncora dubio. Inte le varie ipotese, xe sempre
presente linna che in eston la endega el castelo, ma (analogamente al tedesco
-burg o al schiavon -grad), el vien doparà cofà sufisso par formare el nome de
difarente cità. El nome de la cavedal estona el podaria cussì rivar da "talu
linna", ("cità/castelo del fator)", o da "taani-linna" ("cità/castelo danese"),
opur uncora da "tali linna" ("cità/castelo de inverno").

Nomi storieghi de la cità i xe stai Koluvan, Lindanise, Lindanisa (Lindanäs),
Revalia e Reveln.

Con ogni probabilità l'atuae nome el riva dal periodo danese (1219-1346). I
danesi de fati i ga denomenà la cità de Tallinn cofà Castrum Danorum, latinismo
signifegante castelo danese. Tradoto in eston el xe divemtà tannin lidna. Scurzà
e pì semplice podaria essare donca la derivazion de Tallinn. Dopo che i danesi i
ga lassà la cità, raquanti estoni i ga sevità a doparar el nome de Tallinn
quando squasi tuti i altri residenti i preferiva Reval. Prima del 1918, la cità
la gaveva un nome todesco, Reval, sostituio con Tallinna inte chel ano, quando
che l'Estonia la xe deventada independente da la Russia. Inte'l 1925 Tallinna el
vien dichiarà uficial, ma presto i Estoni cambiarà de idea e inte'l 1933 Tallinn
el deventa el nome final par la cavedal de la nazion.



https://vec.wikipedia.org/wiki/Siera_Leon

La Siera Leon xe na republica de l’Africa Ocidental. La confina co la Liberia a
nord e la Guinea a sudest; la xe bagnada da l’Oceano Atlantico a sudovest.

L’esplorator portoghexe Pedro da Cintra xe stà el primo eoropeo a disegnar na
mapa de le coline rente a la baia de Freetown en tel 1462. Da Cintra ciamò le
coline Serra Lioa par la forma a testa de leon de una de le coline.

En tel 1787 la compania benefica inglexe de la Baia de San Giorgio, che olea
aidar i neri libarà dopo verghe combatù contro i americani ne la rivolusion par
l’indipendensa, gha mandà on grupo de sti ex sciavi en Sierra Leone. El primo
grupo xe stà decimà da le malatie. On secondo grupo l’è rivà en tel 1792 e gha
fondà la cavedal, Freetown. Freetown xera anca la sede del governator inglexe
che governava la Sierra Leone, el Ghana e el Gambia. L’università de Fourah Bay
xera l’unica de la region.

En tel 1967, Siaka Stevens gha vinto le elesioni. Do ore dopo esar stà nomina
Presidente, el brigadier David Lansana lo gha deposto co on colpo de stato.
N’altro grupo de militari gha formà el Consilio Nasional par la Riforma, arestà
el Brigadier Lansana e meso Andrew Juxon-Smith al so posto. En tel avril 1968,
el Movimento Rivolusionario Anti Corusion, sempre formà da militari, gha fato
n’altro colpo de stato e gha rimeso Stevens al poder. Altri colpi e stato,
falii, xe stà nel 1968, 1971, 1974 e 1977.

Stevens sa ritirà en tel 1985 e Joseph Saidu Momoh l’è stà eleto al so posto. En
tel 1990, Momoh gha istituì na comision par riscrivar la costitusion e portar el
paexe al multi-partitismo. Le riforme xe stà aprovà en tel otobre 1991.

La zente parò l’era stanca de la corusion e la aministrasion poco ciara de i
schei de i diamanti. La guera civil l’è scominsiada anca parchè el livel de
criminalità en tel paexe xera rivà a liveli masa alti. El Fronte Unio
Rivolusionario (RUF) se sà aleà co el ribele liberiano Charles Taylor. La guera
civile xe ndà avanti fin al 2002. En diexe ani de guera, 50 000 persone xe stà
copà, 120 000 persone gha perso man e brasa, taja zo da i ribeli, miliari de
butini xe stà costreti a combatar e a torturar i prisoneri. El governo gha ciamà
de i mercenari stranieri par combatar contro i ribeli, e el governo de la
Nigeria gha mandà i so soldai par portar l’ordine. I nigeriani i sa meso a
contrabandar i diamanti e no gha mai fato niente par aiudar la popolasion
civile.

El 18 genaro 2002, el Presidente Kabbah gha dichiarà finia la guera civile. El
governo, co le Nasioni Unie, gha meso su on tribunal speciale contro i crimini
de guera a Freetown. Charles Taylor, ex gueriliero e ex presidente de la
Liberia, xe ono de i acusadi ma sarà procesà a L'Aia e no a Freetown parchè el
paexe no pol sicurar la so prigionia. Kabbah l’è stà rieleto en tel magio 2002.

En Siera Leone se cata 13 grupi etnici. I do pi grandi xe i mende e i temne, 30%
de la popolasion l’uno; seguii da i limba (10%) e i kono (8%) e i mandingo (7%).
I krio xe solo el 3%.

L’agricoltura xe ancora de sustitenza, anca se el governo sta spinzendo i
contadini a svilupar nove tecniche e produsar novi prodoti par l’esportasion. El
paexe l’è rico de minerai, sora tuto diamanti e titanio.



https://vec.wikipedia.org/wiki/Sesso

In biologia, al sesso al è al caratere de i organismi dioici che fa sì che se
pode distinguer i individui che fa parte de la stessa specie in genere "mastcio"
o "femena", che i fa gameti de tipi diversi.

In antropologia e in altre sienže sociai, la parola la ol dir anca al insieme de
le atività sessuai o de la sessualità.

Le gonadi (te i animai, ovario o cojon) e i gonodoti i è carateri sessuai
primari, e le altre diferenže fisiche o de conportamento diferenti par i do
sessi le costituiss i carateri sessuai secondari. Co se pol distinguer al genere
de 'n individuo anca senža vardarghe i carateri principai, se parla de
dimorfismo sessual.

In žerti casi, inte te 'l stesso individuo, pol esserghe carateristiche tant de
'l mastcio fa de la femena: sto fenomeno al è ciamà ermafrodismo e al se
verifica de solito inte 'n žerte piante, in tanti verm e inte žerti moluschi.
Inte altri organismi se pol er la inversion sessual, secont la qual, inte 'n
žerto momento, al canbia genere. Si distinguono inoltre caratteri eusessuali e
caratteri somatosessuali: i primi si riferiscono a secrezione di ormoni sessuali
dalle gonadi, mentre i secondi dipendono dai geni sessuali.

La determinažion de 'l sesso la è al processo biologico tramite al qual se
definiss al sesso de 'n organismo, cioè quela funžion par la qual al novo
nassest al ciapa le carateristiche de un de i do sessi. Al sesso de 'n organismo
al pol esser determinà da 'l patrimonio cromosomico de i organismi genitori o da
aleli autosomici, cioè par ereditarietà; inte žerti animai invece pol esserghe
la influenža de žerte condižion anbientai.

Inte i Mamiferi e inte žerti Inseti se à na copia de cromosomi diferenžiada par
i do sessi.

Par la femena la copia la include do cromosomi conpagni (XX), inte 'l mastcio
diferenti(XY). I gameti i à inte un solche de sti cromosomi: al ovo an cromosoma
X, al spermatozoo invece an cromosoma X o an cromosoma Y. par sto motivo al
sesso maschhile inte sti animai al gnen ciamà eterogametico, quel feminil
omogametico. Al ovo al pol esser fecondà da 'n spermatozoo co 'l cromosoma X o
Y, eal è al cariotipo che risulta da la fecondažion a stabilir a 'l sesso de 'l
nassituro.

Inte te 'l zigote ghe sarà na copia cromosomica XX se al nassituro al sarà na
femena, o na copia XY se 'l sarà an mastcio.

Inte te la femena de i Mamiferi, a i stadi inižiai de 'l svilupo un de i do
cromosomi al se inativa (par caso) par er i stessi livei fisiologici de i geni
espressi inte 'l cromosoma X de 'l mastcio (efeto Lyon). Al DNA inativo de 'l
cromosoma X al è presente sot forma de eterocromatina.



https://vec.wikipedia.org/wiki/S%C3%B3n

El són (dal łatin sonus) el xé ła sensasion creada da ła vibrasion de un corpo
in ondixamento. Sta vibrasion qua, che'l se spande 'ntel'aria o 'nte n'altro
mexo elàstego, el raxónxe ła recia che, traverso un conpleso mecanismo drénto,
el xé responsàbiłe de ła creasion de na sensasion de scoltar diretamente łigada
a ła natura de ła vibrasion.

Come tute łe ónde, anca que łe sonore łe xé particołarixae da na frequensa (che,
'ntel caxo del són el xé in direta, ma miga escluxiva, rełasion co ła percesion
del'altesa) e n'intensità (che ła xé in direta, ma miga escluxiva, rełasion co
queło che'l vien ciamà "vołume" del són). A ła fin, caraterìstega fondamental de
łe onde sonore ła xé ła forma d'onda stesa, che ła influensa queło che'l vien
ciamà tinbro che i se sénte intrà desferénti tipi de són.

Come tuti i fenòmeni acùsteghi, el són el xé na perturbasion de caràtere de onda
che'l se spande co una serta frequensa in un mexo ełàstego. El nùmero de
ondixamenti (variasion de presion) al secondo el vien ciamà frequénsa del són e
mexurà in sicli al secondo, i Hertz (Hz). El canpo del scoltar del'omo el va da
sirca 20 Hz fin a 20 000 Hz (20 kHz). Ła łonghesa d'onda ła raprexenta el spasio
pasà dal'onda sonora in un ténpo completo de ondixamento. Łe rełasion infrà
ténpo T (necesario perché ła se fasa n'ondixamento conpleto), frequénsa f, e
łonghesa d'onda L łe xé dae da:

indove c el xé ła vełosità del són 'ntel'aria (344 m/s; 'ntel'aria, a ła
tenperadura de 20 °C ed a ła presion atmosfèrega del liveło del mar).



https://vec.wikipedia.org/wiki/Risorgimento

Col termine Risorgimento ła storiografia ła indica el periodo de ła storia
d'Itałia durante el qual ła penìxola itałiana ła xe stà unificà połiticamente.
El termine el tende a fornir na interpretasiòn en poxitivo del periodo, come
rinàsita de na entità nasional par łongo tenpo perdùa. Per quanto ła vixion
ideałistica del periodo ła sia rifiutà da diverse interpretasion moderne, el
termine el xe ormai sostansialmente acetà e gà asunto na valensa storiga, pì che
ideałistica.

Ła prima fàxe del Risorgimento (1847-1849) ła vede el sviłupo de vari movimenti
rivołusionari e de na guera anti austriaca (ła Prima Guera de Indipendensa), ma
ła xe sara co un sostansiałe ritorno al "statu quo ante". Ła seconda fàxe,
maturà in tel bienio 1859-1860 (Seconda Guera de Indipendensa), ła porta molto
avanti el proceso de unificasion e ła xe sara co ła proclamasion del Regno de
Itałia. L'unificasion ła xe stà dopo conpletà col'anesiòn del Veneto in tel 1866
(Tersa Guera de Indipendensa) e queła de Roma, cavedal deło Stato Pontificio, el
20 de setenbre 1870 (Roma ła deventerà l'ano dopo cavedal de l'Itałia unìa).

Ała fine del Risorgimento, però, ghè restà ancora dełe tere iredente, cioè
gnancora ricongiunte coła madrepatria, tra cui Trento e Trieste, che łe vegnarà
unìe a l'Itałia soło con ła Prima guera mondial.



https://vec.wikipedia.org/wiki/Piera

Ła piera (pronunsà pièra 'nte łe varianti orientałi e piéra 'nte le altre; dita
anca rocia per itałianixasion) ła xé n'insieme de minerałi co strutura
cristałina o amorfi, partexełe e altri desferénti sòłidi. No xé posìbiłe
descrìverle per fòrmuła chìmega, perché drénto łe pol aver na granda quantità de
sìngołi conposti. Ła piera ła conpon ła magior parte del strato sòłido de ła
Tera, dito litosfera. Ła siénsa che ła studia łe piere ła vien ciamada
pierołogia e ła dopra spéso el prefiso lito- chel vien dal greco λίθος, col
signifegà de piera.

L'utiłixo de łe piere el ga avùo un grando efeto su ła crésita culural e
tecnołòxica de ła spece umana. Łe vien doprae da miłioni de ani, anca se ancuo,
se preferise doprar, per struturar i edifisi, materiałi artifexałi, o almanco
łavorai prima, chei sia più rexisténti o i daga magior sicuresa. Ła piera cusì
ła ga perso cùsì bastasa rółi, xà col'invension del quareło peréci mièri de ani
fa però, ma ła ga tegnùo cònpiti come decorar, vestir łe superfisie, o anca
sałizarle. El xé un material pien de sototipi desférenti, peréci dei quai i xé
bełi da véder, e dónca da sénpre doprà in scultura.



https://vec.wikipedia.org/wiki/Piave

El nase ała base meridionałi del Monte Peralba, 'ntel comun de Sapada, in
provincia de Bełun, a quota 2.037 m s.l.m.. El fiume el xè par intiero contegnù
'nte i confini del Veneto. El traversa el Cadore e ła Valbełuna in Provincia di
Bełun e ła pianura veneta 'ntełe province de Treviso (Valdobbiadene, Ponte della
Priula, Ponte de Piave) e de Venesia (San Donà di Piave) Ła sò foce ła xè 'ntel
Mar Adriatico, al nord-est de Venesia, visin del porto de Cortełaso. El xè el
quinto fiume deł'Itałja par łonghesa fra quełi che se buta diretamente in mar.

El bacin superior del Piave, de cui el fiume costituisae l'asta principae, el
comprende i laghi alpini

El fiume ła Piave l'è considerà sacro aea patria, in virtù degi avenimenti
storici accadui sue so sponde durante a Prima guera mondiałe.

A part meridional del cors deła Piave a iera diventada 'na linea strategica
importante in tel 1917, in corispondenza dea ritirata avegnua in seguito a
Caporeto. Dopo el pasajo sua riva destra del rest dee armae 'taliane e a
distruzion dei ponti, el fiume deventa a linea de difesa contro e truppe
striache e todesche che, nonostante svariai tentativi, non i è stati boni a
varcar el fiume. A dificoltà dell'atraversamento a iera anca dovua al periodo de
piena del fiume dovuo ae forti piove. A linea a è resistìa fin all'otobre 1918
quando, dopo a battaja de Vittorio Veneto, i avversari i è stadi sconfitti e se
rivò all'armistizio. Insieme a Vittorio n'altra cità che 'a'à subìo tante
distrutziòn (completamente rasa al suolo) 'a é stata San Donà di Piave, che 'a'à
ligà el sò destin co quel del fiume, e proprio par sto motivo 'a é stata
insignìa dea Crose al Merito de Guera).

A canzon probabilmente pi famosa dea prima guera mondial a iera La leggenda del
Piave de Giovanni Gaeta pubblicata in tel 1918.

Fra i grandi fiumi italiani, ła Piave xè el soło ch'el'à a sorgente e a foce che
xè in tel stes meridian jeografico.



https://vec.wikipedia.org/wiki/Paxe

Ła paxe ła xé na condision social, rełasional, połìtega o ligada a altre
situasion che ła consiste de armonia xeneral e mancansa de tension e scóntri.

Ła paroła ła vien fóra dal łatin pax, pacis e ła xé el contrario de bellum
(guera) en sénso połìtego e sociołòxico, vèro del stato dei raporti infrà
persone o xénte. Parché ła contien un dei pensieri più antighi e profóndi en
sénso antropołòxico, ła paroła termine ła ga dónca tólto significai più grandi e
xenerałi, come i verbi pasifegar, con tute łe roba che ghe ne vien fóra.

Par n'altra estension del signifegà, el pensièr de paxe come "mancansa de
turbia" el xé daspò pasà dai canpi sociołòxico e połìtego a queło individual en
sénso anca sicòlogico, tołéndo el signfegà de paxe del'ànema o paxe drénto, un
stato equiete del'ànema umana vista come mancansa de agitasion. Sta paxe drénto
ła gera studiada dai antighi che ła ciamava en difarente maniere: eutimia (en
Demòcrito), aponia (en Epicuro), atarassia ('ntei Stòisi). En ètiche de ancó se
parla de eireneusi.

Vardando più en drénto, ła paxe ła vien dita (o ła dovarìe eser considarada,
drio el pensièr de ancó) un vałor riconosuo da tuti chel sia bón a suparar
qualsiasi bariera social e/o rełigióxa e ogni pregiudisio ideołòxico, en maniera
da scanar situasion de guera fra dó o più persóne, dó o più conpagnie, dó o più
nasion, dó o più rełigion.

Ła paxe ła xé un dei pónti fondamentałi del pensièr cristian, orixenà da Gesù
Cristo, che, 'ntel giórno de Pasqua el ga dito ai sói apòstołi «Ła paxe ła sia
co voialtri». Ancó sto verso el se cata 'nte ła mesa. Gesù el portava n'idea de
paxe più fàsiłe a interpretar come comunion col Siór, anca a costo de scóntri co
chi nol vogia sta roba.

Ogni an a Oslo i da a na persóna, che ła ga dà dimostrasion de eser ativa par ła
paxe 'ntel mondo, un premio ciamà Nobel par ła paxe.

Par paxe se pol entender anca un tratà chel ga come conseguénsa ła fin de na
guera, dónca ła paxe.



https://vec.wikipedia.org/wiki/New_Mexico

El Novo Mèsico dal 6 de xenaro 1912, el costituise el 41° Stato dei Stati Unìi
de Amèrica; el xe el 36° Stato pì popołoxo e el 5° pì estexo dei USA.

El se cata 'nte ła parte sentro meridional dei Stati Unii, intra łe Montagne
Rocioxe a ovest e łe Pianure Grande a est. El teritorio el se estende da 'na
altitudine minima de 867 m a 'na altitudine masima de 4013 m. El confina co
sincue Stati, procedendo da est in senso orario: Arixona, Iutah,, Cołorado,
Oclahoma, Tecsas.

El teritorio el xe in bona parte montuoxo, łe parti pi' baxe łe xe a est e sud.
Al sentro el xe traversà da cadene montuoxe co andamento nord-sud: Cadena Black
a sudovest, Monti Sangre de Cristo, Monti Sacramento e Monti Guadalupe a est. A
sudest se cata el altipian del Llano Estacado. Łi fiumi pi' inportanti łi xe el
Rio Grando e el Pecos che łi score verso sud, el Canadian che el score verso
est, el San Juan e el Gila che łi va a ovest. El clima el pasa da arido a
semiarido.

Ła sità piasé grande ła xe Albùcerce, che int'el 2011 ła gaveva 552 804
abitanti, altre sità inportanti łe xe Las Cruces, Rio Rancho e ła cavedal Santa
Fede.

Se coltiva intełe xone irigae sereałi e patate; molto difuxo el xe el ałevamento
de bovini e ovini. Se estrae carbon, rame, oro e petrołio.



https://vec.wikipedia.org/wiki/Martin_Lutero

Martin Lutero (Eisleben, Zermania, 10 de novenbre del 1483 – Eisleben, Zermania,
18 de febraro del 1546) el xe stà un mùnego agostinian e atuador de la Reforma
Protestante al scumizio del XVI secolo. Nassuo a Eisleben inte'l 1483 da na
famegia de orizene modeste ma in forte sensa inte na società che la gera drio
conossar grande trasformazion a l'epoca, el frequenta la Università de Erfurt,
par deventar zudegao, dal 1501.

Inte l'ano 1507, ai 12 de lugio, su la via da Erfurt in deretura de Eisleben, el
vien folgorà da na vision, par cause che lu stesso no'l ga mai schiarà, fasendo
cussì un vodo a Santa Ana e, ei 17 del stesso mese el intra inte'l monastier
agostinian de Erfurt. Intel 1512 el vien chiama a coverzar na catedra de esezese
a l'Università de Wittenberg. Xe qua che el madura na forte conossenza de le
Scriture Sagre rivando a la conclusion che, la dotrina che la Chiesa Catolega la
impone no la sia quela che el Signor su l'Evanzelo el ga ordenà.

Daspò gaver proà a intrar in contato co l'arzevesco de Magonza Alberto da
Colonia, senza resultà, grazie a alguni so amighi, el taca na opara de
proselitisemo in torno par la Zermania. El processo par eresia el parte inte'l
1518, ma l'ano drio el vien fermà parché el papa Lion X el sperava inte na
elezion a Imperador, dopo la morte del Massimilian I, del Pricipe Eletor de
Sassonia Federigo el Savio, forte sostegnidor del Catedratego de Wittenberg
oltra che figura infruente inte'l panorama politego de l'Impero. Imperador
vegnarà però nomenà Carlo V, zà re de Spagna e desso a cavo del pì grando Impero
del mondo, che el chiapava rento quasi tuta l'Europa e gran parte de la Merica
Latina.

El processo par eresia el riparte, concludendose inte'l 1520 co la condana, che
la gavarà valor dal 1521. Ano che el vien rapio propio dal Principe Eletor de
Sassonia Federigo el Savio al scovo de salvarghe la vita. Dal 1520, de fati,
gera in valor anca la Dieta de Worms, co la qual Lutero el gera desso bandio no
solo da la Chiesa Catolega ma anca da l'Impero. El Reformador el podarà cussì
sevitar la so opara de Reforma, che al scumizio no la prevedeva un destaco da
Roma (da lu considerà proprio un so falimento), ma na reforma interna a la
Chiesa Catolega. El so pensièr el ga vuo sùito un grando suceso infrà pareci
prìnsipi todeschi, che cussì i vadagnava quel che'l vegneva levà via dai
posedimenti de la chiesa. In poco tenpo el xe stà conossuo anca dai pòari grazie
a n'inportante progeto de alfabetizazzion, e 'lora sti qua, ispiràndose ai soi
diti, i se ga revoltai contro i potenti. Messo a le strete, Lutero el xe stà
costreto a dichiarar se'l gera da la parte dei richi o dei pòari, e lu, in
quanto el gaveva bisogno de la protesion dei prìnsipi protestanti, el ga condanà
le revolte, daspò stuae. I prìnsipi protestanti daspò i se ga mesi insieme inte
la liga de Smalcalda, che la ga lotà contro el poder sentral per vinti ani.



https://vec.wikipedia.org/wiki/Malabo

Malabo la xe la cavedal de la Guinea Equatoriale. La cavedal la xe ne la ixola
de Bioko, e no su la tera ferma (Rio Muni). La cavedal la gha 120 000 abitanti,
e la se stà slargando dopo ghe i gha catà el petrolio fora de Bioko.

En tel 1827, i inglexi i gha afità l’ixola de Bioko da i spagnoli e costruì el
Forte Clarence. Da qi i inglexi i vole acontrolar i porti de l’Africa Ocidentale
par far smetar la trata de i sciavi. I sciavi libarà vegnea portadi su l’ixola
de Bioko. Co la fondasion de la colonia par i sciavi libaradi in Sierra Leone, i
neri de Bioko i xe stà mandà la. On grupo l’è rimasto ndrio e i desendenti i se
cata ancora ancò, i se ciama fernandinos. I fernandinos i parla on pidgin
afro-portoghexe. Co i spagnoli sa ritolto l’ixola, i gha cambià el nome a la
sità e i la ciamada Santa Isabela. En tel 1969, la cavedal la xe stà mosa da
Bata a Santa Isabela. En tel 1973, el presidente Francesco Macias Nguema el gha
sostegnù na campagna de africanizasione. La sità de Santa Isabela la gha cambià
nome n’altra olta e l’è diventà Malabo. Macias gha anca scominsià la so campagna
de genocidio e gha fato copar quasi tuti i bubi, n’etnia minoritaria en tel
paexe ma che i xera la majoria a Bioko. Durante stò periodo, el 30% de la
popolasion el xe scapà via e ancor ancò vive fora dal paexe. Ne i ultimi tempi,
co el ricatameto de petrolio en te le acque teritoriali, la sità de Malabo la xe
diventà na meta importante de marcanti eoropee americani. La zente, parò, non
gha ancora visto lo svilupo che se podaria far co i schei del petrolio.



https://vec.wikipedia.org/wiki/Maasai

I maasai i xe un popolo de pastori che vive en tel sud del Kenya e en tel nord
de la Tanzania, doe i xe conosudi come i arusha. Ghe altri picoli grupi sparsi -
i samburu a Maralal, i maasai del monte Elgon, e fameie maasai in Mozanbico.

I maasai ie rivà en Kenya nel XVII secolo. I iè vegnudi zò da la vale del Nilo.
I xera agricoltori, ma i ie diventà pastori co che i sa catà nele zone aride de
la Rift Valley. Secondo la tradizion maasai, loro ie nati quando i gha scalà i
dirupi della Rift Valley par arivar su i altopiani. I maasai i xe rivà ne le
tere che i ocupa ancó nel 1750 circa. No ghe documenti scriti, parò se por capir
sta data fasendo i conti de i grupi de iniziazion. Tuti i grupi de iniziazion i
gha un nome, tuti i clam maasai i conosse i nomi dei grupi prima de lori. Se sa
anca che un grupo dura venti-venticinque ani prima de scominziar un novo grupo.
Fazendo i conti, savemo che i maasai ie rivà ne la zona de Kajiado e Narok nel
1750. I nomi de i fiumi e de le montagne de la zona maasai ne fa saver che prima
de lori sta tera l'era ocupà da grupi boscimani che i xe scapà nel sud de la
Tanzania. I maasai del Kenya xe 300 000. I ama la so cultura e la so lingua e i
è diventà uno dei popoli piasè conosudi de l'Africa.

Co i maasai i xe rivà en te le zone che i ocupa ancò, i sà diviso el teritorio
che i controlava sensa tanti problemi. Le notisie de la violensa maasai le xera
exagerà da i kamba – popolasion bantu che mediava el marcà tra la costa e
l’interno – par fermar i marcanti che volea verghe on aceso direto co le tribù
del’interno. Anca i inglexi i gha speso parlà de la ‘ferocità’ de i maasai. En
tuto el periodo pre-coloniale e coloniale, i maasai i gha atacà de i bianchi na
olta sola, e par difendarse da na razia de vache. La sola guera che i maasai i
gha fato la xe stà na guera civile che gha portà a la morte de on gran numaro de
guerieri e a la distrusion de certi grupi come i laikipia.

Tra el 1883 e el 1902, le mandrie de i maasi ie xe stà desimà da la peste bovina
e dal vaiolo. El 90% de le vache e de i asini i xe morti. Anca la zente la gha
soferto par el vaiolo. Sto qua el xe anca stà on momento de sicità prolungada.
Do tersi dei maasai i xe morti en sto periodo. La situasion de debolesa e la
presensa de i inglexi le xe stà fondamentali par la pardita de teritorio. Par
far spasio a le fatorie de coloni, e dividar la tribù, i inglexi gha diviso i
maasai, scurtà i confini, e creà le ‘riserve’ dove se podea entrar solo co on
parmeso speciale. Ancò i maasi i rimane tacà a la loro cultura e tradision. El
xe nomale vedar maasai vestii ne i so abiti carateristici anca a Nairobi.

La vita la se basa su le vache. La casa (enkang) la xe formà da on recinto de
spini intorno a de le capane fate de sterco e fango. Co se entra en tel enkang,
a prima capana a destra la xe quela del capo fameja; la seconda quela de la
prima mojer, la prima a sinistra quela de la seconda mojer, e così via. I butini
picoli dorme co la mare, i pi grandi i gha na caseta par conto lori. I maasai
sposta le mandrie par cercar acqua e fien, i xe transumanti ma no nomadi. La
richesa la se misura en bestie e fioi. Se una el gha na grande mandria, ma no
gha fioi, el xe considerà poareto. Robar le vache a i altri no xe pecà, visto
che Dio el gha crea tute le vache par i maasai.

La vita de i maasai la xe scandia da feste e rituali a sfondo religioso. On
maasai el sa sempre el so posto en te la società e el sa cosa el gha da fare par
esar considerà onesto e sagio. Tuti i maschi i fa parte de on grupo d’età. Ogni
grupo d’età el pol ciapar rentro zente da 10 ani de difarensa. La prima vera
celebrasion la xe la emorata (circoncixion) che parmete a i pi zoveni de
diventar guerieri (il-murran). I il-murran i gha el compito de difendar la zente
e le vache.

I maasai i xe monoteisti. Dio el se ciama Enkai. Enkai el xe bon e vol ben ai
maasai. Quando Enkai el xe contento el xe nero (Enkai Narok), se el xe rabià el
xe roso (Enkai Nanyokie), quando el xe propio contenton el se ciama Enkai
Parnumin (el Dio de tanti colori). La mediasion tra Dio e l’omo la vien par mezo
del oloibon. L’oloibon el xe selto al momento de la circoncixion. L’oloibon el
pol far la divinasion, domandar la piova e curare le malatie. Ancò tanti maasai
i sa fato cristiani. Anca tra i oloibon se cata de i cristiani, sopratuto
catoleghi.



https://vec.wikipedia.org/wiki/Leteratura_in_lengua_veneta

La leteratura in lengua veneta la ga le so raìse ne la produzion de testi
poetici e in prosa in lengua volgare, che se svilupa ne l'area corispondente a
l'incirca al Veneto de uncó a partir dal XII secolo. La leteratura veneta, dopo
un primo periodo de splendor nel Zinquezento col sucesso de artisti come el
Ruzante, la riva al so màssimo apogeo nel Setezento, grazie a l'opera del so
màssimo esponente, el dramaturgo Carlo Goldoni. Sucessivamente la produzion
leteraria in lengua veneta la subisse un periodo de declino a seguito de la
caduta de la Republica veneta, riussendo comunque nel corso del Novezento a
rivar a vette liriche mirabili con poeti come Biagio Marin de Grado.

La prima testimoniansa de la nàssita de la lengua volgare veneta (e italiana) la
xe l'Indovinelo veronese, databile fra la fine de l'VIII e el scuminsio del IX
secolo, scrito in te na lengua a mezavìa tra el latin e el volgare. De area
veneta xe el primo framento totalmente in volgare risalente al 1100, el Ritmo
belunese che trata de la Conquista del Castel d'Ard. Senpre databili al XII
secolo i xe i versi d'amor de la canson Quando eu stava in le tu' cathene.

In sto secolo se assiste in Veneto a na esplosion de conponimenti volti a
sodisfar i gusti leterari de le emergenti classi urbane. Particolarmente
raguardevole la xe la produzion de la Scóla Veronese, con in primis Giacomin da
Verona, autor del poema in do parti, De Jerusalem celesti e De Babilonia
civitate infernali. De area padoana (ma secondo alcuni autori trevisana) xe el
Lamento de la Sposa Padovana o de la Bona çilosia de autor anonimo, opera in
novenari rimanti a coppie, in cui na zóina spósa la pianze so marì partìo par le
crociade, rifiutando ogni altro conforto che no sia el ricordo del sposo.

Par tuto el XIV secolo, el zentro de la produzion leteraria veneta el continua a
èssar Padoa e la corte cararese. In sto secolo conpare la Bibbia istoriata
padovana e vien tradoto dal latin un tratato de medizina originariamente in
arabo, el Libro Agregà de Serapiom. Xe po da ricordar, par el so espressionismo,
i soneti in pavan rùstego de Marsilio da Carara e de Francesco di Vannozzo. Anca
ne la capital de la Marca zoiosa esistéa un ativo zentro de produzion leteraria,
in cui al volgare trevisan se conpagnava el toscan e el provenzal: de la fine
del Tresento xe la celebre Canson contro l'amor de Auliver, scrita in un
trevisan arcaico molto pi somejante al belunese che al venezian. A testimoniar
la fioridura e la varietà dei volgari veneti del Tresento, xe la cussi dita
Tenzone dei tre volgari contegnùa nel Canzoniere de Nicolò de' Rossi, in cui el
trevisano el se alterna al venezian e al padoano. Tra i conponimenti a caràtere
storiografico xe da segnalar la Cronaca de la guera tra Veniciani e Zenovesi de
Daniele da Chinazzo sui fati de la guera de Ciosa del 1379-1381.

Originali opere trecentesche le xe quele che nel so conplesso le va soto el nome
de Leteratura franco-veneta, caraterizà da un singolare missioto dei volgari
veneti col francese medieval. Tra le opere pi note ghe xe l'Entrée d'Espagne, de
autor anonimo, e el so proseguimento, La prise de Pampelune de Niccolò da
Verona.

A partir dal Quatrozento Venexia la taca a far sentir la so influensa in tuto el
Veneto e oltre, grassie al preminente ruolo politico assunto e al fiorir de le
so atività culturali (zà a la fine del secolo sarà stà stanpà a Venexia zirca du
milioni de volumi). Fra i pi inportanti autori lagunari del secolo ghe xe
Leonardo Giustinian, creator de le Canzonette e dei Stramboti, opere de caratere
amoroso de ànbito popolare e zitadin, scrite in un venezian colto e elegante,
dotà de intrinseca musicalità e de numerose sugestion leterarie. A Padoa opera
Iacopo Sanguinacci, erede de la tradizion cortesana de Francesco di Vannozzo e
de Antonio Beccari. A partir dai ani Sessanta taca a inporse la poesia satirica,
con autori quali el veronese Giorgio Sommariva e el venezian Antonio
Vinciguerra.

Nel stesso periodo taca a zircolar numerosi soneti in pavan e in veronese de
anbientazion rùstega, ma de evidente matrice leteraria e zitadina e un genere
teatral quale quelo dei Mariazi, farse in rima che mete in sèna la lota tra i
diversi pretendenti a la man de na fémena, e che zà preanuncia l'emergere nel
secolo sucessivo del genio del Ruzante. Senpre in sta epoca autori anonimi i
efetua do traduzion in veneto del romanzo de Tristan, conossiùe come Tristano
Veneto e Tristano Corsiniano.

El Zinquezento el xe el secolo in cui el genere teatral el riva a la so
maturazion. Enorme xe el sucesso de le comedie de Angelo Beolco dito el Ruzante
(1500-1542), scrite in pavan rùstego, che rapresenta in maniera molto eficace el
mondo quotidiano dei pòri contadini, con le so gioje, le so disperazion e la
costante lota contro le ingiustissie e l'ipocrisia dei potenti. El linguagio
rùstego del Ruzante el xe po ripreso dal poeta Giambattista Maganza dito
Magagnò, autor con i du poeti visentini Agostino Rava e Bartolomeo Rustichello
de le Rime di Magagnò, Menon e Begotto in lingua rustica padovana.

Un interessante fenomeno lenguistico el xe costituìo inveze da l'opera de Andrea
Calmo (1550-1571); ne le so comedie interagisse personagi che parla ognuno con
la so lengua o dialeto, in na babele lenguistica zerto mìa massa difarente da
l'anbiente venezian de l'epoca, zentro dei tràfici comerciali e percorso da
persone de ogni lengua e paese.

Ne l'ànbito de la poesia erotica, zà portà al sucesso da Pietro Aretino (che'l
gà trascorso a Venezia la seconda parte de la so vita), se distingue Maffio
Venier (1550-1586), noto tra l'altro par le so accese diatribe in versi con la
poetessa veneziana Veronica Franco.

Altre opere de sto periodo xe la comedia anonima La Venexiana, riscoverta solo
nel 1928, e el poemeto anonimo La guerra de' Nicolotti e Castellani dell'anno
1521, che'l descrive la tradizional guera dei pugni veneziana, in cui le do
fazioni rivali dei Nicoloti e dei Castelani le se afrontava presso el ponte dei
pugni. A sta epoca risale inoltre la traduzion in veneto de La navigazione di
San Brandano, ad opera de un autor anonimo.

Nel corso del Siezento la poesia, cussita in Veneto come nel resto d'Italia, no
la dà grandi fruti. Uno dei pochi poeti dialetali de sto periodo che sia degni
de nota el xe Dario Varotari el zoino, pitor fiol del Padovanin e autor anca de
dódese satire in lengua veneta. Del 1693 xe inveze la traduzion in veneto de la
Gerusalemme liberata del Tasso ad opera de Tomaso Mondini, stanpà col titolo El
Goffredo del Tasso cantà alla barcariola.

Nel Setezento Venexia, anca se in declino e costreta a na atenta politica de
neutralità, la conosse na stagion de incredibile fioridura de tute le arti, e
tra ste qua la leteratura, che con Carlo Goldoni (1707-1793) la riva al punto pi
alto de la so storia. La riforma goldoniana del teatro la riesse a far evolvere
la comedia de l'arte, focalizà su l'intrecio de la vicenda e basà solamente su
un canovaccio che lassava molto spazio a l'inprovisazion, in comedia organica e
"de caratere", metendo l'acento sul caratere dei personagi, sui so vizi e su le
so virtù. De le numerose comedie scrite da Goldoni in lengua veneziana, val la
pena citar almanco I rusteghi, Le baruffe chiozzotte e Sior Todero brontolon.
Goldoni el xe autor inoltre de numerose poesie e poemeti in venezian e in
italian.

Nel stesso filone de Maffio Venier du secoli prima, cioè la poesia de argomento
erotico, se inserisse Giorgio Baffo (1694-1768), autor de numerosi conponimenti
poetici licenziosi, ma spesso anca polemici verso la coruzion dilagante de la
zità de Venexia, e sopratuto del clero. Molto critico verso el Goldoni,
l'intraprende con lu na diatriba in versi in ocasion de la rapresentazion del
Filosofo inglese scrito da quest'ultimo. Apollinaire, che'l traduse in francese
alcune so poesie, el lo definisse "el pi grando poeta priapeo mai esistìo, ma,
al contenpo, uno dei massimi poeti lirici".

N'altro fondamentale protagonista del Setezento venezian xe el poeta Anton Maria
Lamberti (1757-1832), autor de numerose e celebri cansonete, la pi nota de le
quali la xe probabilmente La biondina in gondoleta, musicà da Johann Simon Mayr.
Xe da ricordar inoltre le do traduzion de l'Iliade de Omero da parte de Giacomo
Casanova e Francesco Boaretti. Altri inportanti autori tra la fine del Setezento
e'l scuminsio de l'Otozento i xe Anton Maria Labia, autor de inteligenti satire
conservatrici in difesa de la morale; Lodovico Pastò, che in du ditirambi
l'elogia rispetivamente la polenta e el vin Friularo de Bagnoli, oltre ai poeti
Francesco Gritti e Pietro Buratti.

A seguito de la caduta de la Republica veneta ad opera de Napoleon e del
passagio soto l'inpero asburgico, anca la produzion leteraria in lengua veneta
la patisse un brusco declino, e in zeneral el livel artistico de le opere no'l
xe a l'altezza rispeto al secolo precedente. Ghe xe tutavia alcuni autori
interessanti, come Giacinto Gallina (1852-1897), che'l rilancia el teatro
dialetale venezian, in crisi dopo la morte de Goldoni.

In canpo poetico degni de na citazion i xe Jacopo Vincenzo Foscarini, Camillo
Nalin, Antonio Negri, Pietro Pagello, Attilio Sarfatti e Riccardo Selvatico, che
el xe anca sindaco de Venexia a la fine del secolo. Anca du noti libretisti e
autori de testi teatrali in lengua italiana, Arrigo Boito e Francesco Maria
Piave, i se cimenta ocasionalmente con la lengua veneta, con risultati tut'altro
che da butar via, come l'Elogio de la polenta de Boito e la cansoneta La regata
veneziana de Piave, musicà da Gioachino Rossini. Senpre in sto periodo el
storico de l'arte Gianjacopo Fontana el realiza na traduzion in venezian del
Vangelo secondo Mateo.

Zà ne l'Otozento, col declassamento de Venexia da capital a senplice zità fra le
tante, Venexia la perde a poco a poco la so egemonia anca in canpo cultural. Sto
fenomeno el se fa però molto pi evidente nel corso del Novezento, con l'emergere
de diversi inportanti poeti dialetali, quasi tuti mìa veneziani. El magior poeta
veneto del XX secolo el xe probabilmente Biagio Marin (1891-1985), che'l scrive
in te na particolare varietà de la lengua veneta parlà a Grado, so zità nadal.
Inportanti xe anca el veronese Berto Barbarani (1872-1945), el triestin Virgilio
Giotti (1885-1957), el visentin Eugenio Ferdinando Palmieri (1903-1968), el
trevisan Ernesto Calzavara (1907-2000) e Giacomo Noventa (1898-1960) da Noventa
de Piave. Ognuno de sti qua el se esprime nel so dialeto e el contribuisse
quindi ad arichir la cultura veneta, in precedenza focalizà quasi esclusivamente
su Venexia, portandoghe la so specificità e le carateristiche proprie de le
tante culture locali del Veneto. El trevisan Andrea Zanzotto (1921-2011) el riva
parfin a elaborar un so linguagio artificiale, el petèl, ispirà al modo in cui i
adulti i xe soliti vezegiar i neonati. In ani reçenti el poeta Nereo Zeper el gà
tradoto in triestin l'Inferno de Dante.

Parałełamente, inte i stadi co forte emigrasion vènete nase dełe corenti
łeterarie, soratuto in Brasiłe indove che raquanti autori i ciapa in man el
veneto, variante tałiana. Ła łeteradura tałiana ła xe viva e vègeta ncora al dí
d'ancuo.

Nel teatro el magior autor de sto periodo el xe el poeta e dramaturgo venezian
Domenico Varagnolo (1882-1949), che'l ghe dà al teatro venezian na forte spinta
inovatrice. Ne la sìa de Varagnolo se pone anca el veronese Renato Simoni
(1875-1952) e el mantoan Gino Rocca (1891-1941), che pur no essendo veneziani i
produse anca lori opere teatrali de buon livel in lengua veneziana. Tra i autori
de comedie in dialeto triestin figura el duo Carpinteri & Faraguna, forse pi
conossùi par la serie de volumi de le Maldobrìe, racolte de storie e raconti de
anbiente zulian-dalmata.

El scritor fursi pi rapresentativo de l'epoca el xe però el visentin Luigi
Meneghello (1922-2007), el cui romanzo Libera nos a Malo el xe ritegnùo una de
le opere pi inportanti del Novezento, mìa solo par la cultura veneta ma par
quela italiana in zeneral. Meneghello ne le so opere, scrite in te na lengua
italiana leteraria contaminà dal dialeto visentin e da colte citazion inglesi,
el tracia n'afresco de l'anbiente paesan de Malo, el so paese nadal,
descrivendoghene i mile fatàrei de la vita quotidiana, senpre zercando de
coglier la vena umoristica de na società contadina che uncó la se sta
estinguendo.



https://vec.wikipedia.org/wiki/Lesotho

El Lesotho, ufisialmente Regno del Lesotho (in sesotho Muso oa Lesotho, in
inglexe Kingdom of Lesotho) l'è un Stato de l'Africa del Sud. El xe na enclave
totalmente sarà sù da ła Repùblica del Sudàfrica, intra le provinsie de el Free
State a nordovest, de el KwaZulu-Natal a nordest e de el Cao Oriental a sud.

El Lesotho l'è in mezo ai Munti dei Draghi e de conseguensa el xe fato soratuto
de montagne e cołine.

I basuto i xera pròfughi che faxéa parte del grupo ngoni dei pòpołi bantu, e i
se gavéa scónto fra i Monti dei Draghi, onde che i vive anca deso, par scanpare
da el mfekane , cioè łe scoribande de conquista fate dal re zulu Shaka 'ntei
primi ani de l'otosento, e dai caciaturi de s·ciavi che rivava da ła Baia de
Delagoa.

Un saco de tenpo dopo, el Paéxe el xe deventà un protetorato de ła Cołonia del
Capo e dopo el 1910 l'è stà protetorato del Dominion del Sudafrica. El Paéxe
parò, anca stando łigà forte al Sudàfrica, no'l ghen'à mai fato parte ma el xe
senpre stà independente sensa mai deventar un bantustan.

I abitanti de el Lesotho i xe protestanti 42%, catòłici 38%, animisti 15%,
musulmani 5%.

El Lesotho, che l'à un PIL de 4 996 miłiuni de dòłari USA ('nte l'ano 2005), l'è
uno dei Paixi manco sviłupài. In gran parte el ga na economìa łigà a queła del
Sudafrica.

El clima el xe bon par sviłupar atività primarie, ma ła tera bona par coltivar
ła xe póco pi del 10% del total. L'agricoltura ła serve soło par mantegnerse e
no ła riva mìa sodisfar ła domanda interna. In gran parte se coltiva el mais.



https://vec.wikipedia.org/wiki/Lengoa_lombarda

El Łonbardo (nomi locai lombard, lumbard, lumbaart) l'è na łengoa gal-italega
parlada soratut inte ła Łonbardia, inte'l Canton Tisin, inte i Grixoni e inte ła
rasion oriental del Piemonte da calche 7 miłioni de àneme.

El primo scrito łonbardo cognosuo el xe el Sermon divin del 1264. L'autor el xe
Pietro da Barsegapè. Ła Łéngoa łonbarda xe destinguibiłe in sotogrupi
łengoisteghi che i xe intełejibiłi fra de łuri.

Łe do varianse prinsipałi łe xe cueła oriental, ciamada anca transabduana o
orobica, e cueła osidental, ciamada anca cisabduana o insubre, ste do varianse
łe ga soratut difarense fonołoxiche bastansa marcae, diritura łe podaria esar
ciapae cofà do łengoe separae. Łe difarense inportanti łe rivarda soratut łe
létare /v/ e /s/ che inte ła variansa oriental łe deventa aspirae (ła /v/ pol
esar anca ełiminada del tut), par exenpio ła paroła osidental cavall a oriente
ła deventa cahall o anca caàl, ła paroła sura ła deventa hura. N'antra difarensa
xe ła pronunsia de łe ploxive ała fin dełe parołe come lett e fredd che a
oriente łe vien pronunsiae leč e freǧ.

Łe varianse diałetai del łonbardo osidental o insubre łe xe tradisionalmente:
Miłanexe, Łomelin, Vigevanasco, Bustoco, Legnanexe , San Giorgexe (parlà intel
comun de San Giorgio su Legnano), Briansol, Monzexe, Trezzexe, Laghée (parlà
inteła parte setentional del Łago de Como), Lecchexe, Comasco, Valasinexe,
Canzexe, Saronexe, Tisinexe (parlà intel Canton Tisin), Ossolan, Valtełinexe,
Varesot, Verbanexe, Lodixan, Novarexe, Tortonexe.

Łonbardo oriental: Bergamasco, Cremasco, Sorexinexe, Alto Mantovan, Bressan,
Trentin Osidental. Łonbardo alpin-oriental: Bormin, Livignasco, Alto Camuno

El Łonbardo el podaria esar retegnua lengoa rejonal minoritaria ai sensi deła
Carta Eoropea par łe lengoe rejonai e minoritarie che al' art. 1 el dixe che per
łengoe rejonai o minoritarie se intende łe lengoe... che no łe xe diałeti deła
lengoa ofiçial deło stado. Tutociò el Stado Itałian no 'l reconosse el łonbardo
cofà lengoa rejonal. No ghe xe recognossimenti ofiçiai gnanca da ła Svisera,
ndoe però el vien studià dal Centro di dialettologia e etnografia de Belanzana.



https://vec.wikipedia.org/wiki/Giuseppe_Garibaldi

Giuseppe Garibaldi (Niza, 4 de lujo 1807 – Ixoła de Caprera, 2 de giugno 1882)
xe stà un generałe, condotiero e patriota itałian.

El xe considerà una dełe figure fondamentałi del Risorgimento italian, el ga
personalmente condoto e conbatù in parece dełe canpagne miłitari che łe ga portà
ała formasion de ł'Itałia unìa; el xe noto anca con ł'apełativo de eroe dei du
mondi, par łe so inprexe miłitari compiue sia in Mèrica del Sud che in Eoropa.

Garibaldi el xe nato a Niza quando sta sità ła faxeva parte del Primo Inpero.
Tornà al Regno de Sardegna dopo el Congreso de Viena (1815) ła xe restà soto el
governo dei Savoia fin al 1860. El gra el secondoxenito de Domenico, capitan de
cabotajo imigrà da Chiavari, e Rosa Raimondi, orixinaria de Loano. Angelo el
gera el nome de so fradeo major, mentre dopo Giuseppe a xe nati altri du mas'ci,
Michele e Felice, e do putine, morte picinine.

I xenidori i gavarìa vołù aviar Giuseppe ała cariera de avocato, de dotor o de
prete. Ma al fioło a ghe piaxeva poco studiar e el preferiva i exercisi fixeghi
e ła vita de mar esendo, come łu steso el ga dito, «pì amigo deło spaso che deło
studio». Vedendose ostacołà dal pare 'nte ła so vocasion marinara, eò ga tentà
de scapar par mar verso Genoa co alcuni conpagni, ma el xe sta fermà e ricondoto
a caxa. Tutavia el se ga apasionà a ł'insegnamento dei so primi precetori,
soratuto del sior Arena, on reduce dełe canpagne napołeoniche, che el ghe ga
inpartìo lesioni d'itałian e de storia antica. El xe restà soratuto afasinà da
ł'antica Roma.

Convinto so pare a łasarlo 'ndar drio a ła so cariera maritima a Genoa, el xe
sta iscritto 'ntel registro dei mozi 'ntel 1821. A sedexe ani, 'ntel 1824, el xe
ga inbarcà so ła Costanza comandà da Angelo Pesante de Sanremo, che el gavarìa
in seguito descrito come «el mejo capitan de mar». 'Ntel so primo viajo el se ga
spinto a Odessa 'ntel mar Negro e fin a Taganrog 'ntel mar d'Azov (entrambe ex
cołonie genovesi). Ł'ano sucesivo, col pare, el se ga direto a Roma co on carico
de vin, per ł'aprovigionamento dei pełegrini vegnui par el Giubileo indito da
papa Leone XII.

'Ntel 1827 el ga salpà da Niza co ła Cortese par el mar Nero, ma el bastimento
el xe sta asałio dai corsari turchi che i ga depredà ła nave, robando perfin i
vestiti dei marinai. El viajo comunque el xe continuà e 'nte ł'agosto del 1828,
el xe sbarcà dała Cortese a Costantinopołi, dove el sarìa restà fin al 1832 a
causa deła guera turco-rusa, e el se ga integrà 'nte ła comunità italiana.
Secondo łe ricerche fate dała so bisneoda direta Annita Garibaldi, probabilmente
el ga frequentà ła caxa de Calosso - comandante deła cavałeria del Sultano col
nome de Rustem Bey - e ł'anbiente dei genovexi che storicamente i gera insedià
'ntel quartiere de Galata (Pera), e el se guadagnava da vivere insegnando
italian, fransexe e matematega.

'Ntel febraro del 1832 a ghe xe sta riłasà ła patente de capitan de seconda
clase e subito dopo el se ga reimbarcò co' ła Clorinda par el mar Nero. Ancora
'na volta ła nave ła xe sta ciapà de mira dai corsari, ma stavolta ł'equipajo el
ga risposto ai agresori a fuxiłade. Garibaldi el xe sta ferìio a na man, el
garìa ricordà sta scaramucia come el so primo conbatimento.

Dopo 13 mesi de navigasion el xe ritornà a Niza, ma subito, 'ntel marso 1833, el
xe ripartìo par Costantinopołi. A ł'equipajo a se ga zontà tredexe pasejeri
fransexi seguaci de Henri de Saint-Simon che i andava in exiłio 'nte ła cavedal
Otomana. El so capo el gera Emile Barrault, on profesor de retorica che
ł'esponeva łe idee sansimoniane a ł'equipajo.

Garibaldi, che el gaveva ałora vintisiè ani, el xe sta parecio influensà dał so
parołe ma Anita Garibaldi ła ipotisa che no pare inprobabiłe che quełe idee no
łe ghe fuse del tuto nove, fin da quando el gaveva sojornà 'nte ł'Inpero otoman,
łogo presilto da tanti profughi połiteghi de ł'Eoropa e percorso da fremiti de
autonomia e de łibertà.

Po' el bastimento el ga sbarcà i fransexi a Costantinopołi e el ga proseguio par
Taganrog. Chi inte 'na ostaria, mentre a se discoreva, on omo dito el Credente
el esponeva łe le idee maziniane.

A Giuseppe łe texi de Giuseppe Mazzini łe pareva ła direta conseguenza dełe idee
de Barrault, 'nte ła łota par ł'Unità d'Italia.

Giuseppe Garibaldi el ga incontrà Giuseppe Mazzini 'ntel 1833 a Łondra, dove
st'ultimo el gera in exilio e subito el se ga iscrito subito ała Giovine Italia,
on'asociasion połitega segreta con ło scopo de trasformare ł'Itałia inte 'na
republica democratica unitaria.

Garibaldi el xe po' entrà 'nte ła Marina Sabauda par fare propaganda
rivołusionaria.

Insieme a ł'amigo Edoardo Mutru el ga sercà a bordo e a tera de fare proxełiti
ała cauxa, esponendose con legeresa. I du i xe sta segnałà ała połisia e
sorvejà, e par questo i xe sta trasferìi so ła fregata Conte de Geneys in
partensa par el Braxil.

'Ntel fratenpo a se gera stabiłìo che ł'11 de febraro 1834 a ghe saria sta
on'insuresion popołare in Piemonte. Garibaldi el ga sercà de metarse in contato
co i mazziniani; ma el fałimento deła rivolta in Savoia e ł'ałerta de exercito e
połisia i ga gato fałire tuto.

Indicà come uno dei capi deła cospirasion, Garibaldi el xe sta condanà ała pena
de morte ignominioxa in contumacia in quanto nemigo deła Patria e deło Stato.

Garibaldi el xe diventà cusì on "bandito": el se ga rifugià prima a Niza e po el
ga varcà el confine rivando a Marsiglia, ospite de ł'amigo Giuseppe Pares. Par
non destare sospeti el se ga meso el nome fitisio de Joseph Pane e a lujo el se
ga inbarcà ała volta del mar Nero, mentre 'ntel marso del 1835 el xe sta in
Tunixia, restando tutavia in contato con i maziniani.

Garibaldi el ga decixo quindi de partir ała volta de ła Mèrica del Sud con
ł'intension de propagandare i ideałi maziniani. Ł'8 de setenbre 1835 el xe
partìo da Marsiglia sol brigantin Nautonnier.

Tra el diçenbre 1835 e el 1848 Garibaldi el ga trascorso on łongo exiłio in
Mèrica del Sud. Prima a Rio de Janeiro, acolto dała picoła comunità de itałiani
aderenti ała Giovine Italia.

Po, el 4 de majo 1837, el ga otegnù 'na 'patente de corsa' dal governo del Rio
Grande do Sul, ribełe a ł'autorità de ł'Inpero del Braxil, e el ga ciapà a
sfidar on impero col suo pescheregio, batezà Mazzini.

Dopo tanti epixodi, incluxa 'na fuga in Uruguay, e po' a Gualeguay, in
Argentina, el ga ciapà parte ałe so prime bataje terestri. Ł'11 de apriłe 1838
el ga respinto on intiero batajon de ł'exercito inperiałe braxilian (bataja del
Galpon de Xarqueada). El ga partecipò, quindi, ała canpagna che ga portà ała
prexa de Laguna, cavedal deła visina provincia de Santa Catarina, el 25 de lujo
1839.

El 15 de novenbre ł'exercito inperial el ga riconquistà ła sità, e i republicani
i xe scapà 'nte i altipiani, dove ca ghe xe sta bataje con fortune alterne. In
particołare Garibaldi el xe sta inpegnà par ła prima volta inte on conbatimento
esclusivamente terestre, 'nte i presi di Forquillas: el ga atacà co i so marinai
el nemigo e ło ga costretto ała ritirata.

Batù ła rebelion separatista, 'ntel 1842 Garibaldi el xe riparà in Uruguay, dove
el ga comandà ła flota uruguaiana inte 'na bataja naval contro i argentini e el
ga partecipà quindi ała difexa de Montevideo co i so vołontari, tui vestìi co
camixe rosse. Chi el ga maridà 'ntel 1842 Ana Maria de Jesus Ribeiro. El ga avù
da eła quatro fiołi, ma una ła xe morta par el vajoło.

Tornà in Eoropa 'ntel 1848 par partesipar ała prima guera de indipendensa contro
i austriaci, dopo esar sbarcà a Niza co' Anita, i tre fiołi e i conpagni,
Garibaldi el xe 'ndà el 5 de lujo a Roverbeła, visin a Mantova, par ofrirse
vołontario al re Carlo Alberto che no ło ga vołù. El ga partesipà comunque ała
guera come vołontario al servisio del governo provisorio de Miłàn. Co' ła Łegion
che gaveva organizà el ga otegnuo du sucesi tateghi picinini, sui Austriaci del
d'Aspre, a Luino e Morazzone.

Dopo ła sconfita piemontexe de Novara (22-23 de marso 1849), Garibaldi el ga
partecipà ai conbatimenti in difexa deła Republica Romana, minacià dałe trupe
fransexi e napołetane che łe difendeva i intaresi del papa Pio IX.

Dopo che Roma ła gera cascà, Giuseppe Garibaldi el ga łasà ła sità con
ł'intension de rivare a Venesia dove a rexisteva ancora ła Republica de San
Marco. Inseguìo, ancora 'na volta, dałe trupe del tenente-feldmaresiało d'Aspre,
che el comandava el corpo de ocupasion austriaco in Toscana, el ga perso anca so
mujer Anita che, in stato de gravidanza e straca, ła xe morta par mancansa de
cure 'nte łe pałù de Comacio. Con 'na fuga aventuroxa el xe riusìo a scapare ała
catura, 'rivando fin in Łiguria, 'ntel Regno de Sardegna. Chi el xe sta invità a
non fermarse e inbarcà par ła Tunixia, po' par Tangeri. Pasài lì alcuni mexi, el
se ga trasferìo a New York (1850) dove el ga laorà 'nte ła fabrica de candełe de
Antonio Meucci. Dopodeché el se ga portà anca in Perù par catar un ingajo come
capitan de mare.

Garibaldi el xe tornà in Itałia 'ntel 1854. El ga conprà metà de ł'ixoła de
Caprera metendose a far l'agricoltore.

Sinque anni dopo el ga partecipà ała seconda guera de indipendensa guidando,
inte 'na briłante canpagna, i Cacciatori delle Alpi contro i austriaci 'nte ła
Łonbardia setentrionałe.

'Ntel 1860 Garibaldi el ga organizà 'na spedision par conquistar el Regno dełe
Do Siciłie (ła Spedision dei Miłe). Sunà su on corpo de spedision de miłe omeni,
łe Camixe Rosse, Garibaldi el xe rivà in Sicilia, sbarcando 'ntel porto de
Marsala, el se ga proclamà ditator deła Siciłia in nome de Vitorio Emanuełe II,
ciamandoło 're d'Itałia'. El 13 de majo, rinforsà da xentenara de vołontari, el
ga batù i borbonici a Calatafimi. Dopo 'na aventuroxa marcia tuto intorno a
Pałermo, el 27 de majo el ga dà ł'asalto ała sità.

Vinta ła rexistensa de ła piazaforte de Miłazo, Garibaldi, e soratuto el so
łogotenente Nino Bixio, i se ga rexi protagonisti de una strage a Bronte . El 20
de lujo, a xe sta patuia 'na łonga tregua co ła guarnijon de Messina, che ła
acetava de non infastidir i vołontari, a condision de mantegnere el controło
deła citadeła.

El 19 de agosto ła trupa ła xe sbarcà in Calavria a Melito. Ła ga girà e ła ga
batù i borbonici a Regio Całavria el 21 de agosto. A xe tacà 'na rapida marcia
verso nord, che ła xe finìa, el 7 de setenbre, con ł'ingreso in Napułi. Ła
cavedal ła gera sta abandonà dal re Francesco II, che el gaveva portà ł'exercito
a nord del fiume Volturno. Ła bataja del Volturno ła xe sta ła mejo de quełe
conbatue da Garibaldi inte sta canpagna: ł'1-2 de otobre łe forse garibaldine łe
ga respinto ben ł'ataco de ł'exercito borbonico, riorganizà a nord de Napułi da
Francesco II, dopo i sbandamenti sucesivi a ła Miłazo.

Anca se Francesco II el gaveva perso łe speranze di recuperare Napułi, Garibaldi
no 'l disponeva dełe forse necesarie a condure ł'asedio dełe forteze indove
ł'exercito sconfito el se gera ritirà (Capua e, soratuto, Gaeta). A xe sta
quindi risołutivo ł'arivo de ł'exercito del Regno de Sardegna, guidà da Manfredo
Fanti e da Enrico Cialdini.

Garibaldi el ga incontrà Vitorio Emanuełe II el 26 de otobre 1860, visin a Teano
(in realtà łocałità Taverna della Catena, 'ntel comune de Vairano Patenora) e el
ghe ga consegnà ła sovranità sol Regno dełe Do Siciłie. Garibaldi el ga
aconpagnà po el re a Napołi el 7 de novenbre e, el dì dopo, el xe partìo par
Caprera, rifiutando de acetar qualsiasi riconpensa par i so servisi.

Garibaldi el gaveva, in ogni caso, otegnuo on incredibiłe suceso, e so che
ł'onda, 'ntel 1862, el ga organizà 'na nova spedision: el se ga inbarcà a
Caprera par andar a Pałermo indove el xe sta acolto dal tripudio popołare. El ga
traversà indisturbà ła Siciłia sunando su vołontari e el xe pasà ło Streto.

Napoleon III, ł'unico ałeato del neonato Regno d'Itałia, el gaveva meso Roma
soto ła propria protesion e el tentativo el gera, quindi, destinà a fałire e el
governo itałian no 'l ga podesto far altro che mandarghe contro l'exercito in
Całabria.

Garibaldi, probabilmente, el cuntava sol proprio prestijo per avanzar
indisturbà, sertamente el ga sercà de evitare ło scontro, pasando de sconton par
ł'Aspromonte. Ma el xe sta comunque intercetà, i bersaglieri i ga verto el fogo
ciapandoło a ł'anca e al piè sinistro. Arestà, el 2 de setenbre Garibaldi el xe
sta trasportà a La Spezia e sarà 'ntel carcere del Varignano. El 20 de novenbre
Garibaldi el xe sta trasportà a Pixa dove el xe sta vixità dal professor Paolo
Tassinari e el 23 el profesor Ferdinando Zannetti ło ga operà per tirar fora ła
bała del fuxil.

Che el tentativo del 1862 el fuse vełeitario, i ło ga provà i sucesivi eventi
del 1867. Garibaldi el ga organizà 'na tersa spedisione so Roma, partia stavolta
da Terni, ai confini co' ło Stato Pontificio: el ga ciapà ła piazaforte
pontificia de Monterotondo, ma no 'l xe riusìo a susitar ła rivołuzion a Roma e
el xe sta batù dałe trupe del papa e dai rinforsi dotai de novi fuxiłi
automateghi mandà da Napoleon III ała bataja de Mentana.

Quando ca xe tacà ła Tersa guera de indipendensa itałiana a xe sta riorganizà el
corpo vołontario denominà Corpo Volontari Italiani, ancora 'na volta al comando
de Garibaldi. Anche ła mision ła gera simiłe a queła condota fra i łaghi
łonbardi 'ntel 1848 e 'ntel 1859: agire inte 'na zona de operasion secondaria,
łe prealpi tra Bresia e el Trentin, a ovest del Lago de Garda, con ł'inportante
obietivo strategico de tajar ła via fra el Tiroło e ła forteza austriaca de
Verona. Ciò el gavarìa łasà ai Austriaci ła soła via de Tarvixio par
aprovigionare łe proprie forse e forteze fra Mantova e Udine. Ł'asion strategica
prinsipałe ła gera, invese, afidà ai du grandi exerciti de pianura, afidà a La
Marmora e a Cialdini.

Garibaldi el ga operà inisialmente a coertura de Bresia, par po pasar
decixamente a ł'ofensiva a Ponte Caffaro el 25 de giugno, el 3 de lujo a Monte
Suello el ga costreto al ripiegamento i austriaci, ma el ga riportà 'na ferìa
ała cosìa par on maldestro colpo partìo a on so vołontario. El se ga verto, co
ła vitoria 'nte ła bataja de Bezzecca e Cimego del 21 de lujo, ła strada verso
Riva del Garda e quindi ł'iminente ocupasion de Trento. Salvo esare fermà dała
firma de ł'armistisio de Cormons. In st'ocaxion, avua ła notisia de ł'armistisio
e ł'ordine de abandonare el teritorio ocupà, el ga risposto tełegraficamente
"Obediso", paroła che sucesivamente ła xe diventà moto del Rixorgimento italian
e sinboło deła disiplina e dedision de Garibaldi.

Durante ła guerra franco-prussiana del 1870-1871, Garibaldi el ga guidà on
exercito de vołontari a sostegno de ł'exercito deła nova Fransa republicana
(bataja de Digione). Dopo ła rexa fransexe, 'ntel 1871 Garibaldi el xe sta ełeto
deputato ała nova Asenblea Nasionałe fransexe 'nte łe łiste dei republicani
radicałi come deputato deła Côte-d'Or, Paris, Algeri e, naturalmente, Niza: sta
quadruplice ełesion ła xe sta, tutavia, invałidà da ł'Asenblea.

Ciò el xe avegnù uficialmente a causa dełe so poxision contrarie ała anesion de
Niza ała Fransa, pì reałisticamente par paura deła so popołarità de eroe
"sociałista": ła stesa asenblea, d'altra parte, ła se sarìa presto ocupà deła
represion deła Comune de Parigi. Ł'ategiamento deła Asenblea verso Garibaldi, el
ga spinto ałe dimision un deputato del całibro de Victor Hugo.

'Ntel 1880 el ga sposà ła piemontexe Francesca Armosino, dona de umiłi orixini e
so conpagna da 14 ani e dała quałe el ga avù tre fiołi; de cui una, Rosita,
morta picinina. Ła so ultima canpagna ła xe sta połitega, e ła riguardava
ł'ałargamento del dirito de voto.

El se gera auto-exiłià a Caprera dove el 2 de giugno 1882 el xe morto. 'Ntel
testamento Garibaldi el domandava espresamente de esare cremà. Dexiderio
dixateso dała fameja, pare presà da Francesco Crispi, che ła ga preferìo,
adiritura, farlo inbalsamare.

Garibaldi no 'l ga mai avù boni raporti con Cavour. Da on łato, semplicemente no
'l gaveva fiducia 'ntel pragmatismo e 'nte ła realpolitik de Cavour, ma el
provava anca rixentimento personałe par aver cedù ła so sità natdal de Niza ała
Fransa, 'ntel 1860.

Serto, scrivendo a ł'anbasador sardo in Fransa, Cavour el prometeva a
ł'inperador che el gavarìa fermà Garibaldi. Ma, in realtà, no 'l ga ostacołà
seriamente ła partensa da Quarto deła spedision dei Mille. Inveze ła ga
finansià, permetendo a diversi ofisiałi de ł'Exercito sabaudo de 'ndare da
Garibaldi in Siciłia. Infine, el ga mandà łe le trupe che łe ga permeso ła
definitiva sconfita de Francesco II.

In gran parte dełe sità italiane a existe almanco 'na statua de Garibaldi, quaxi
tute ste statue łe ga 'na carateristega comune, in ese ło sguardo de Garibaldi
el xe senpre voltà verso Roma, sità che no 'l xe riusìo mai a conquistare. Ła
statua presente so ł'ixoła de Caprera invese ła varda verso łe boche de
Bonifacio in diresion deła so nativa Niza.

Garibaldi dała prima mujer Anita Garibaldi, morta 'ntel 1849 visin Ravena el ga
avù 4 fiołi:

No 'l ga avù fiołi da Giuseppina Raimondi, che el ga sposà a Fino Mornasco el 16
de genaro 1860 (11 anni dopo ła morte deła prima mujer Anita), salvo lasarla
poco dopo ła cerimonia.

'Nte ł’ Edision nasional dei scriti de Giuseppe Garibaldi a xe sta publicà 6
vołumi a Bołogna da ł’editor Cappelli 'nte i ani 1936-1937. Ła publicasion ła xe
riprexa a cura de ł’ Istituto par ła storia del Risorgimento italian, che 'nte i
ani 1973-1997 ła ga publicà 10 vołumi de ł’ Epistolario (volumi 7-16 de
ł’edision nasionałe).



https://vec.wikipedia.org/wiki/Giometria

Ła giometria (dal greco γεωμετρία, conposto da γῆ, gê = "tera" e μετρία, metria
= "mexura", tradoto dónta leteralmente come mexurasion de ła tera) ła xé que ła
parte de ła siensa matemàtega che ła parla de łe forme 'ntel pian e 'ntel spasio
e de łe sóe difarénti rełasion.

Se pénsa che ła giometria ła sia nasesta 'ntel'Antigo Egito. Erodoto el conta
che par via dei fenòmeni che i smagnava e i portava tera, durante łe piéne del
Niło, l'estension de łe propietà teriére egisiane łe canbiava ogni ano e łe
gaveva da èsare calcołae de novo par scopi fiscałi. Cusì el xé nasesto el
bixogno de descovrir tècneghe de mexura de ła tera (giometria 'ntel signifegà
orixenario del tèrmine).

'Ntel'Antiga Gresia i ga scuminsià a doparare co frequénsa ła riga e'l conpaso
(anca se pare che sti struminti i fuse xà stai inventai da altre parte) e
soratuto ła xé nasesta l'idea nova de doparar tècneghe demostrative. Ła
giometria greca ła xé servia de baxe par ła cresuda de ła giografia,
del'astronomia, del'òtica, de ła mecànega e de altre siénse e anca de difarénti
tècneghe, come quełe par ła navegasion. 'Nte ła siviltà greca, oltra ła
giometria euclidea che ła se studia ancora a scóła e a ła teoria de łe còniche,
łe xé naseste anca ła giometria sfèrega e ła trigonometria (piana e sfèrega).

L'introdusion de łe coordenade de René Descartes e ła cresuda, 'ntel fraténpo,
del'àlgebra łe ga marcà na nova tapa par ła giometria, parché figure
giomètreghe, come łe curve piane, łe podeva da ełora èsare raprexentae in
giometria anałìtica, co funsion e equasion. Sta roba ła ga xugà un roło ciave
'nte ła cresuda de inportansa del càlcoło 'ntel XVII sècoło. Infin, ła teoria de
ła prospetiva ła ga demostrà che ghe jera de pì par ła giometria che łe sołe
propietà mètreghe par łe figure: ła prospetiva, infati, ła xé l'orìxene de ła
giometria projetiva. El sojeto de ła giometria el xé stà richìo da novo dal
studio de ła strutura drénto dei ojeti giomètreghi, che'l xé stà orixenà da
Eulero e Gauss e'l ga portà a ła nasuda de ła topołogia e de ła giometria
difarensiałe.

Ła giometria creada da Euclide ła xé queła che ła vien studiada par prima. I
conceti fondamentałi i xé el ponto, ła reta e'l pian. Ła se baxa su sinque
asiomi fondamentałi, dai quałi i se orìxena i teoremi e tuto queło che'l vegne
de conseguénsa. Quełi fisai da Euclide i jera:

Spece st'ùltimo asioma el ga sénpre creà exitasion parché el xé davèro manco
sénplexe da capir dei altri e'l ga va forma de un teorema. Co ła só negasion i
ga creà łe giometrie no euclidee, fondae su novi modełi interpretativi (łe più
inportante łe xé ła giometria iperbòłica, ła giometria ełìtica e ła giometria
sfèrega).



https://vec.wikipedia.org/wiki/Genere_(tassonomia)

Te le sienže sociai al genere al è na categoria che la ragrupa le specie che le
à tante carateristiche in comun.

Te la nomencladura binomial codificada da Linneo ogni esser vivente al gnen
contradistinguest da do parole - al genere, co la inižial majuscola, e la
specie, co la inižial miniscola. Altre parole che ghe gnen dontade, par es. la
sotspecie, i è facoltativi.

In linea de massima, specie diferenti che le fa parte de 'l stesso genere le à
na serie de carateristiche in comun, ma no le pol incrosarse. Esiste casi rari
de riprodužion tra specie diverse de 'l stesso genere (ibridažion), tante olte
co 'l intervento de 'l om, ma i fjoi i è sterili.

Par esenpio, al caval al pol incrosarse co 'l muss, dando origine a 'l mul e a
'l bardoto, ma ne al mul ne al bardoto i pol reproduserse. Sti qua difati no se
pol definirli interfecondi cioè in grado de bastardarse i uni co i altri. Al
ibrido, par de pì, de solito se 'l à par opera de 'l on e raramente assei in
natura.

La situažion classica la presenta però diverse ecežion, pì che sia 'te 'l regno
vegetal La situazione classica presenta però diverse eccezioni, soprattutto nel
regno vegetale.



https://vec.wikipedia.org/wiki/Ga%C5%82asia

Na gałasia xe un sistema grando gravitasionalmente łigà, che ga stéłe, gas e
pólvare interstéłare, plasma e (magari) na parte de sostansa scura che no se
połe vèdar. Ła nostra gałasia ła se ciama ła Gałasia (co majùscoła), e serte
volte anca Via Làtea. Ła paroła gałasia vien dal greco, γαλαξίας, che vołe dir
"late".

Na gałasia tìpica ga tra diexe milioni e mile mijardi de stéłe (tra 107 e 1012),
tute che łe xira datorno un sentro de gravità comun. Ghemo anca stéłe ixołade e
un medio interstéłare che xe tanto débołe. Cuaxi tute łe gałasie ga tanti
sistemi stéłari binari e graspi stéłari, e anca tante sorte de nevołoxe. Na
gałasia ga na grandesa tra mijari e sentenari de mijari de ani luxe de diàmetro,
e normalmente ła xe spartada da łe altre gałasie serti milioni de ani luxe.

El spasio intergałático, che xe el spasio tra gałasie, xe pien de un plasma
débołe co na densità media che xe pi basa de na particeła per metro cùbico.
Seguramente ghe xe pi de 1011 gałasie intel'universo che se połe védar.

Ła secuensa de Hubble fa na descrision na scianta de pi granda su łe gałasie; ła
varda soło el so aspeto. Comuncue, ła secuensa de Hubble varda tute łe gałasie,
e ła xe baxada soło na so morfołogia. Par cuesto, podaria èsar che no stia drio
vardar serte carateristeghe de łe gałasie, cofà, par exenpio, ła tasa de
formasion de stéłe.

Ła nostra gałasia ła xe na granda gałasia spirałe xbarada co forma de disco de
pi o manco 30 chiłoparsec (100 000 ani luxe) de diàmetro e grosa 3000 ani luxe.
Ła ga 3·1011 stéłe e na masa totałe 6·1011 volte pi granda che el Sołe.

Cofà łe stéłe, i braxi spirałi i ga ła forma pi o meno de na spirałe
logaritmega, che xe uno schema che se połe calcołar matematicamente, e par che
vien de na alterasion inteła masa de stéłe che łe sta drio xirar.

Ła nostra Gałasia xe drento un grupo, che se ciama Grupo Locałe. Intel Grupo
Locałe łe do gałasie pi grandi łe xe ła nostra, e ła gałasia Andròmeda; intel
Grupo Locałe ghi né altre 30 gałasie pi pìcołe, che łe xe tute inte un vołume de
un megaparsec. El Grupo Locałe el xe drento un supergraspo che el se ciama
Supergraspo de ła Vérxene.

Galileo Galilei xe el primo omo che ga vardà el ceło co un tełescopio. Cusita el
ga scoerto che ła Via Làtea, ła strisa luminoxa che se połe vèdar intel ceło
noturno, ła xe tante stéłete mese insieme. Un secoło pi tardi, intel 1755,
Immanuel Kant ga pensà che furse ła gałasia xe un corpo fato de tantesime stéłe
che łe xira tute insieme, e che łe sta unide par ła forsa gravitasionałe. Sto
disco de stéłe el saria drio vèdarse intel ceło cofà na strisa. Kant anca ga
pensà che furse serte nebułoxe che łe se vede intel ceło łe xe altre gałasie
separade.

Uncó ła gałasia pi lontana che se ga mai visto ła se ciama Abell 1835 IR1916,
scoerta intel 2004.



https://vec.wikipedia.org/wiki/Fenici

I fenici i xera on popolo de l’antica Canaan, ła region ancò ocupá dal nord
Israele, Łìbano e la costa de la Siria. I fenici gha svilupá na cultura
maritima, de mercanti e viagiatori. El punto pi alto de la loro civilizasion xe
stá tra el 1200 e 900 a.C. I fenici vivea in citá stato, le pi importanti iera
Tiro, Sidone, Biblos e Sarepta. I gha inventá łe navi biremi, el alfabeto che xe
stá la base de tuti i alfabeti ocidentali e semitici, e gha svilupá na cultura
scrita. I libri fenici no xe sopravisui, ma savemo da latre fonti che i esistea.
Le citá fenice su la costa africana, come Cartagine, ia conservá testi de
origine fenicia.

El nome fenicio vien dal greco phoinix, che a so vlta vegnea dal egizian fnkhw,
ch volea dir sirian. L’etimologia che fa risalir el nome da phoenix (roso
porpora – che se riferaria a la produzion de la porpora) no gha basamento
storico. I fenici xe na popolasion originaria de Canaan. I miti antichi che i
fasea nasar i fenici en Africa xe miti ceh vol dar na storia a la popolasion, ma
no ghe ricatamento archeołogica che posa sostener sti miti. Invece, se sa che i
fenici i se ciamava kenaani – omeni de Canaan. La loro lengoa xe semitica.
Savemo però che ghe stá n’invasion de on popolo de marinai verso el 1200 a.C. Xe
en stò tempo che i fenici gha scominziá a viagiare con navi nove pi resistenti.
L’è posibile che i fenici originari i se sia misciá con popolazioni che vegnea
da altre parti del Mediteraneo e ghabia acquisito la loro cultura.

A partir dal l’ano 1200 a.C., i fenici xe diventá la forza navale e comerciale
pi importante del Mediteraneo. I fasea marcá de legname – el cedro del Libano –
e de la porpora – colorante che i tiraa fora da dei moluschi. Tesuti e vero
xerea altri ogeti che i esportava. Da la Spagna i importava aluminio e argento.
Altri materiali vegnea da Cipro, Italia e forse anca da l’Inghiltera. I fenici
gha fondá citá o picoli porti su tuta la costa Africana fin in Mauritania, ona
on giorno de viagio da l’altro. In stò modo, le loro navi le podea sempre far
scalo en on porto sicuro.

El nome Spagna vien da el fenicio i-shepan, che vol dir tera de i conei. El nome
Bibbia vien da el nome de la citá fenicia dove se produsea i primi libri-
Biblos.



https://vec.wikipedia.org/wiki/Cristoforo_Colombo

Cristoforo Colombo (Genoa, fra el 26 agosto e el 31 otobre 1451 – Valladolid, 20
majo 1506), ciamà dai spagnoli Cristóbal Colón, el jera un navegador genovese al
servissio de la Corona de Spagna, che el 12 de otobre 1492 el ga descoverto la
Merica.

In realtà lu invesse el volea nare in tel Catai, che saria la Cina de desso, che
Marco Polo du secoli prima el gavea descrito come na tera piena de richesse.
Colombo el s'avea però convinto che la Tera la fusse piassè picenina de quelo
che se pensava a l'epoca (e che no xera distante da la misura reale), e che
quindi la distansa tra Europa e Asia navegando verso Ovest no la fusse massa
granda. Ma lu nol podea saver che in mezo a ghera n'altro continente, la Merica
apunto!

Elora el 3 de agosto 1492 el ga ciapà suso da Palos in Spagna co le famose Tre
Caravelle (la Niña, la Pinta e la Santa Maria) e 120 marinai. Co el xe rivà su
l'isoleta de San Salvador a le Bahamas, el pensava de essar a Cipangu (el
Giapone de cui gavea contà Marco Polo) e che quindi el Catai el fusse lì arente.
A ghè volesto n'altro navegador italian, Amerigo Vespucci, par capir che le tere
nove catà da Colombo le jera un continente novo, che da de lora el xe stà ciamà
Merica.

Dopo de sto primo viajo Colombo el ghe n'à fati altri tri, esplorando le coste
dei Caraibi e fondando vari avamposti, ma nol xera mia tanto brao come
aministrador e governante, e quando a Santo Domingo ghe xe stà dei disordini coi
nativi del posto, el xe stà arestà e i ga cavà el titolo de Vicerè de le Indie,
che i gavea dato dopo la scoperta. A la fine el xe morto pitoco e squasi
desmentegà.

Tanta gente la crede eroneamente che Colombo el sia rivà in Merica parché el
xera l'unico a ver capio che la Tera la xe tonda. In realtà i studiosi de
l'epoca i savea benissimo de la rotondità de la Tera, e i xera contrari al viajo
de Colombo parché i gavea calcolà coretamente la distansa Europa-Catai, e i
savea che co le navi del tenpo no se podea far un viajo cussita longo. Se su la
rotta de Colombo no ghe fusse stà la Merica, el navegador e tuti i so marinai i
sarìa morti durante el viajo, o ghe sarìa tocà tornar indrio.



https://vec.wikipedia.org/wiki/Conco

Cónco (in cinbro Kunken) el xe on comune de 2 200 abitanti 'nte ła provincia de
Vicensa, località de villegiatura a 830 m su 'l livelo de 'l mare e parte de
l'Altipian dei sete comuni. L'è sta compreso 'nte la storica Federazione dei
Sette Comuni. El xe l'otavo comun, difati fin al 1796 el xera na contrà de
Lusiana.

Le frassioni principali le xé: "Fontanelle", in te 'l cuore de 'l Comune, a
circa 765 m de altitudine, divisa in diverse contràe. Vissin a Fontanelle ghe xé
"Tortima", co' 'na popolassion de 200 abitanti, repartìa tra le contràe de Alto,
Bielli, Boffi, Busa, Tumeleri e Ucchese. Da Tortima se pol vedere un splendido
panorama: le coline del marosticense, i Colli Euganei e i Monti Berici, la
Laguna de Venessia e, in caso de giorni sereni, parfin i Appenini e la penisola
Istriana. Tortima xé stà teatro de un inportantissimo episodio pa' la
Federassion dei Sette Comuni, durante la Guera tra la republica de Venessia e la
Lega de Cambrai 'nte 'l 1509: desso stì episodi i xé ricordai 'nte la alabarda
inserìa 'nte 'l stemma del Comune de Conco.



https://vec.wikipedia.org/wiki/Comore

Le Comore, ufisialmente l’Union de le Comore le xe no Stato de l'Africa
Oriental. Le xe on arcipełago che el se cata 'nte ł'Osèano Indian oriental,
intra el Mozanbico e el Madagascar.

I Stati pi' visini li xe le Seychelles a nordest, el dipartimento fransexe de
Mayotte a sudest, el Madagascar a sud, el Mozanbico a sudovest e la Tanzania a
nordovest. A est se cata anca el teritorio fransexe de le Ìxole Glorioxe, parte
de le Ìxole sparpagnae de el Osèano Indian. Le Comore le revendica anca la ìxola
de Mayotte, cofà parte de el teritorio nasional.

Le Comore le xe on arcipełago de cuatro ixole (Grande Comore, Moheli, Anjouan e
Mayotte).

Durante i secoli, popolasioni indonesiane xe rivá su le isole vulcaniche de
l’arcipelago de le Comore. Grupi africani e del Golfo Persico i sa unio a sta
popolasion. I portoghexi xe sbarcá su le isole nel 1505. En tel 1814, le quatro
isole xe diventá colonia francexe.

Nel 1997, le isole di Anjouan e Moheli le sa dichiará indipendenti. Dopo
l’interesamento de l’Union Africana, tute le tre isole xe diventá autonome ma
ligá en una federasion.



https://vec.wikipedia.org/wiki/Chipilo

Chipilo ła xe na çità çenina que ła se cata a 12 km a el Sud de ła çità de
Puebla, en Mèsico. La xe a 2150 metri desora el nivèo de el mar. El so nome
ofiçial el xè: Chipilo de Francisco Javier Mina. El nome de qhełi orijnari de
Chipilo el xè chipilegni.

Chipilo ła xe stàda fundàda en el 2 de otobre de 1882 da enmigradi que i vieniva
da la rejon de el Vèneto, en Italia, La maxoransa de ei i vien da Segusino
(Trevixo). I enmigradi i xèra veniudi en Mèxico par çercar tere fertili et par
scansàr da la puertà que gèra en Vèneto en qhela epoca. Pluxori i xè dedicò a el
slevo. i sò produti de late i xèra diveniui famoxi en multe xone de el Mèxico.
Intè i primi 20 ani de la so fundaçion, Chipilo la fù na colonia de foresti
ciamada "Colonia Fernàndez Leal". Amò ancoi i chipilejni i xè na minoransa
ètnica no reconosuda ofiçialmente, que la presenta radiçi etnoculturali propie
et distentive. Al di de ancoi en Chipilo gè 29 cojnom en vita: Bagatela,
Barbisàn, Berra, Bortolini, Bortoloti, Bronca, Colombo, Crivello, Dosetti,
Galeazzi, Lavazzi, Martini, Mazzocco, Cossileon, Merlo, Minuti, Mioni,
Montagner, Orlansino, Piloni, Prècoma, Salvatori, Sebenelo, Simoni, Spezzia,
Stefanoni, Vanzini, Zago, Zanella et Zechinelli.

La prima novela scrita en vèneto de Chipilo la se entitulada "Al Prim" et la
trata de Giuseppe Roman (1870 - 1896), naçiù ende en muniçipio en provinçia de
Belun, que el migrò co tuta la so fameja et el fù el prim member fundator de la
comunità.



https://vec.wikipedia.org/wiki/Barce%C5%82ona

Barcełona (en catałan e spagnoło Barcelona) xe el capołuogo de ła Catałogna, na
rejon autonoma del nord-est de ła Spagna, oltre che capołuogo de ła provincia de
Barcełona e de ła comarca de Barcelonès.

Co na popołasion de 1 593 075 abitanti in cità e 5 082 126 [1] ne ł'area
metropołitana, Barcełona xe ła segonda cità de ła Spagna par numaro de abitanti.
Nel 1992 Barcełona gà avuo i XXV xoghi Olimpici estivi. Nel 2004 gaa ospità un
evento internasional, el Forum universal de łe Culture.

Ła xe destirada sul mar Mediterraneo, a sirca 160 km a sud de ła catena montuoxa
dei Pirenei e 180 da col du Perthus, che segna el confin co ła Francia, int' una
pianura situada fra el mar e ła sudeta catena montuoxa, fra łe foci dei fiumi
Besòs e Llobregat. El comun xe delimità a nord dai comuni de Santa Coloma de
Gramenet e Sant Adrià de Besòs, a ovest da Montcada i Reixac e da Sant Cugat del
Vallès, a sud da ła xona franca co L'Hospitalet e Esplugues de Llobregat, invese
a est resta soło el mar. Ła cità podemo dividarla in tre sesion : i monti de ła
Collserola, co el Tibidabo come majore cima (512 m) a dominar ła cità co el suo
parco xoghi; ła pianura; el delta del Besòs e del Llobregat perpendicołari a ła
costa. Staltre vete minori vien fora da ła piana łitoranea, ła pi conosciua de
queste xe el Montjuïc (173 m), vecio sito olinpico nei presi del porto.

Segondo ła łegenda, a fondar Barcino xe stà el cartagines Amilcare Barca, pare
de Annibale. Dopo i Romani riorganiza ła cità come un castrum (un campo miłitar
fortificà), meso a Mons Taber, 'na cołina dove deso ghe xe 'na parte del
municipio e de fronte ła sede deła Generalitat (region) (Plaça de Sant Jaume).
Ła cità xe stà batexada dai Romani co el nome de Colonia Iulia Augusta Faventia
Paterna Barcino. L'organixasion antica de łe strade xe 'ncora visibile nełe
cartine del centro storico e dełe mura romane rimaste in pié.

Ła cità xe stà dopo conquistada dai Vixigoti nel V secoło, dai Mori nel VIII
secoło, dai Franchi ne l'ano 801 -che ła gha fata ła capital del contado de
Barcełona- e sachegiada da Al-Mansur nel 985.

A partir dal X secoło Barcełona gha avuo un bel fia de tenpo de prosperità che
xe continua anche quando, nel 1137, par un xogo de ałeanse, a se gha unio al
regno de Aragona, deventando el centro pi inportante. Ła cità diventa el porto
major del Mar Mediteraneo (e i suo mercanti e armatori gaveva i corni in croxe
co i xenovesi), el centro se arichise de inportanti pałasi gotici e, tra el XIII
e el XIV secoło, do nove cinte łe fortifica el cor medievałe.

Nel XIV secolo, ła cita casca in un periodo de decadensa che va vanti nei secołi
dopo. L'union co el regno de Castiglia, inisiada co el matrimonio fra Fernando
de Aragona e Isabella de Castiglia nel tardo '400, segna el termine de
ł'indipendensa deła Catałogna.

L'industrialixasion del '800 e continuada par tuto el '900 tira un fia sù
l'economia e ła cità torna a eser un inportante centro comercial, połitico e
cultural. Ti o vedi anca da łe do Esposizion Universal organizae nel 1888 e nel
1926. Neła segonda metà del XIX secolo el progeto de butar zo łe vecie mura
medievali fà spasio a l'Estension (en catalan Eixample) che slarga i confini de
ła cità fin a magnarse i paexeti visini. Xe el caso de Gràcia, Sarrià, Horta,
Sant Gervasi de Cassoles, Les Corts, Sants, Sant Andreu de Palomar e Sant Martí
de Provençals.

Durante ła Guerra Sivil Barcellona se mete da ła parte de ła Republica. Durante
ła guera, ła cità xe bombardada in diverse occasion dai aerei dei franchisti
(2750 morti) e dopo a vien occupada el 26 de genaro 1939 da i soldai de Franco.
El regime fa sparir łe istitusion połitiche autonome e no se pol pi parlar in
łengua catalana. Par i 36 anni de ła ditatura (1939-1975), Barcellona se vede da
novo un periodo de decadensa social e cultural. Ła forte imigrasion -quasi tuti
del sud de ła Spagna- buta dentro al grupo de ła cità un casin de fioi de łengua
spagnoła, copando cusì el catalan.

A ła fine degli anni '70, el ritorno a ła democrasia porta anche un recupero de
ła identità połitico-cultural catałana. Barcełona inisia da novo el sviluppo
cultural e urbanistico che ła gha convertia ne ła metropoli moderna che a xe
ancuo. I Xoghi Olimpici, organisai nel 1992, de da un bel colpo a ło svilupo de
ła capital catalana. In te i ani che va da ła designasion olinpica nel 1986 al
1992, Barcełona se trasforma tanto, rinovandose, anpliandose e promovendo ła so
imagine da par tuto nel mondo.

A Barcełona se ga ła posibilità, caminando a pié łe so strade, de catar segni de
storia miłenaria, dałe roine romane e anca de ła cita medieval fin a rivar ai
quartieri del modernismo catalan, co i soi pałasi tipici, i soi quadrati, i soi
viałi alberai e łe so strade łarghe.

Ła cita vecia xe tuta piana invese i posti novi ciapa major sałita man man che
ti te vicini a ła catena montuoxa; par questo a volte łe strade de Barcellona te
ricorda quełe de San Francisco.



https://vec.wikipedia.org/wiki/Avento

L'Avento (dal lat. Adventus = "arivo") xe - inte ła Céxa cristiana - el periodo
de preparasion al Nadałe: inte ła Céxa oçidentałe el segna l'inisio de l'ano
eclexiastico el dura da ła prima doménega pì viçina al 30 de novenbre (giorno de
Sant'Andrea) fin a ła Vigilia de Nadałe esluxa, mentre inte ła Céxa orientałe el
scumisia el 15 de novenbre.

Łe cuatro setimane de durada de l'Avento łe sinbołeja forse łe cuatro volte en
cui se manifesta Gexù Cristo: ła prima volta come omo in carne e osa, ła seconda
inte i cori de i fedełi, ła tersa dopo ła morte e ła cuarta inte 'l jorno del
Giudisio.

In Gallia, inte 'l V secoło, el gera un periodo de penitensa, che consisteva en
tre giorni de digiuno a setimana.

Inte 'l XIII secoło, l'Avento richiedeva invese un periodo de digiuno e de
astinensa de cuatro setimane.

Tra łe tradision popołari de l'Avento, ghe xe el całendario de l'Avento, 'na
tradision che ga 'vudo orixene en Germania inte 'l 1903 e che consiste en un
całendario del mexe de diçenbre co de łe finestrełe da verxere ogni giorno.

Senpre da ła Germania vien ła tradision de ła ghirlanda de l'Avento, 'na
ghirlanda co rami de senpreverdi e co de łe luci. La so invension se deve a
Johann Heinrich Wichern e ła risałe al 1833.



https://vec.wikipedia.org/wiki/Adria

Łe prime trace de on insediamento 'nte ła xona de ł'atuałe sità de Adria łe
risałe al periodo tra el X e el VI secoło a.C., quando i paleo-veneti i ga
costruio pałafite sora el teren pałudoxo che, a ł'epoca, el se afaciava sol mar.
Altretanto antica a xe ła frequentasion greca del delta del Po (XII-XI secoło
a.C.). Ła serie de łagune prexenti anticamente longo tuta ła costa
setentrionałe, dałe foci del Po fin a Grado, łe rendeva sicura ła navigasion
dełe navi. Ł'intarese dei greci el gera dà dal fato che 'ntel Delta del Po a
vegneva comercià ł'anbra che ła proveniva dal Baltego, de quałità pregiata.

Ai scuminsi del VI secoło Adria ła gera on senplice insediamento venetico che el
se catava sol Mincio, che a ł'epoca el sfociava intel mar e el 'ndava drio a
queło che inquó el xe el corso del Canal Bianco. I greci, che i rivendeva
ł'ambra in tuto el Mediteraneo, e ga fondà chi on emporion, par gestirne
diretamente ł'inportasion. Adria ła xe diventà cusì famoxa da dare el so nome
prima al ramo del Po sora eò qual ła sorgeva, indi al golfo tra ła foce del Po e
ł'Istria (Adrias Kolpos) e po' a ł'intiero mar fin al Golfo Jonio (che par i
greci el se ciamava Ionios Kolpos). Par ła so poxision strategica, Adria ła xe
pasà prima soto el dominio deła potente Siracuxa, po' ła xe diventà preda dei
Galli, aleài deła sità greca.

El progresivo interamento del delta del Po el ga ałontanà ła sità dal mar
rendendo senpre pì problematica ła prosecusion de ł'atività portuałe. Al pasajo
dei barbari, el porto de Adria el gaveva zà perso ła gran parte deła so
inportansa, ma il ga ciapà on novo ruoło de inportante bastion miłitare, drento
i teritori aministrai dała Cexa de Roma. El definitivo declino del porto de
Adria el xe avegnuo in seguito ała rota deła Cuca del 589, che ła ga sconvolto
ł'intiera idrografia del teritorio sircostante.

Tra ł'VIII e el IX secoło Adria ła xe diventà on feudo vescoviłe indipendente da
queło de Ravena. Dopo 'na parentexi in forma de comun, el xe divegnuo on
posedimento estense e el xe restà tałe rimase anca de fronte a ł'espansion deła
Republica de Venesia. Soło intel XVI secoło Venesia ła ga ciapà el controło del
Adrea, quando ormai ła se gera ridota a on mixero viłajo mezo a 'na pałù
małarica.



https://vec.wikipedia.org/wiki/Ach%C3%ACe

Achìe (in vèneto sentral e in venesian) o Achile (in te chejaltri diaeti) el xe
'n eròe de i miti grèghi, ciamà Ἀχιλλεύς (Achilléus) in grègo antigo, Achilles
in latin e Achille in itajan; el xe conosesto par èsar stà un de i guerieri
grèghi piasè fòrti in te 'a guèra de Tròia.

Achìe 'l jera un mexo deo; só pare 'l jera 'l mortal Peèo, re de Ftia, e só mare
'a jera ła dea Teti, ła piasè bea de 'e fioe de Nerèo. Ła nàsita d'Achìe 'a xe
contà in tanti mòdi difarenti, ma i miti piasè antighi i ne conta che Teti 'a
staxea 'n te 'l mar e 'a ghe piaxea qualche olta de star su ła rena; na olta che
ła xe ndà su ła rena de Ftia ła xe stà vista da Peèo che se 'a ga ciapà e ghe ga
fato vioensa. Teti 'a xe restà incinta e i dei i ghe ga dito che 'a gavea da
sposarse co Peèo. Xe sta propio in te 'l matrimonio de Peèo e de Teti che 'a dea
Eris ła ga mandà el pomo de a discordia a ła piasè bea in tra Afrodite, Atena e
Era.

Se conta tante stòrie su d'Achìe e i miti piasè xóveni i ne conta che 'l jera
invulneràbie, sarìa dir che nisun i 'o podea ferir o farghe mae. Ma i miti piasè
antighi i ne conta n'antra storia: Teti, che no ła podea morir, ła ga provà a
farghe 'o doventar un deo par intèro par poderghe star insieme par senpre; ła
gavea da far un rito tegnendo el puteeto de sora da 'l fogo, ma propio in quel
momento lì xe rivà Peèo e se ga ciapà paura che 'a voesse brusar só fioło. Tuto
inrabià, Peèo el ga parà via Teti fora de ca' e a 'l puteeto Achìe se ga bruxà
el só calcagno. El sentàuro Chiron, che 'l jera un dotór, ghe ga meso al só
posto el calcagno de 'l gigante Damiso che 'l jera asè fòrte in te 'l córare, e
defati Achìe el xe doventà asè fòrte anca eo in te 'l córare. Chiron el xe stà
anca só maèstro d'Achìe e 'o ga tirà su grando.

Achìe 'l jera asè fòrte in te 'l córarghe drio a i so' nemisi; el jera conosesto
par èsar asè cativo parché i 'i copava tuti, anca co ła bataja i 'a gavea xa
vinta e tuti i tornava indrio, anca i amisi. Eo e i só soldai i se ciamava
Mirmìdoni e i jera asè conosesti; co ghe xe stà ła guèra de Tròia anca łori i xe
stà ciamà d'Agamènone.

Par farghe paura a i Troiani, Pàtroclo, só caro amigo d'Achìe, el se fa
inprestare 'a só armadura par far finta che eo 'l xe tornà a batajare co i
Greghi; ma na olta che i Greghi i jera quasi rivà rento a ła sità, Ètore el
riese a copar Pàtroclo. Achìe el pianxe purasè par el só amigo e ghe jura che 'l
gavarìa copà Ètore; e defati el lo copa.

Achìe 'l xe anca eo in te 'l cavało de Tròia quando i Greghi i cojona i Troiani
a ła fin de 'a guèra e i riese a entrar rento ła sità. Pàride, só fradeo fifon
d'Ètore, el xe sconto e 'l ghe tira na frecia invelenà indoso a Achìe, che 'l
ghe ciapa propi el calcagno che 'l ghe jera sta meso da Chiron; Achìe el more
così invelenà.



https://vec.wikipedia.org/wiki/A%C5%82asca

L'Ałasca, dal 3 de xenaro 1959, el costituise el 49° Stato dei Stati Unìi de
Amèrica; el xe el 47° Stato pì popołoxo e el 1° pì estexo dei USA.

El nome "Ałasca" el xe probabilmente rivà da ła paroła "grando paéxe" o
"teraférma" dei Ałeuti.

L' Ałasca ła xe stà abitada inisialménte dai popołi che i ła ragiunta
traversando el pasajo de ła Tera de Bering, incluxi i Inuit e na varietà de
grupi de amerindi. Ła majoransa de ła popołasione pre-Cołonbiana de łe Amèriche,
se no tuta, ła ga uxà sta róta qûi, ma i ga proseguìo verso est e sud.

El primo documénto scrito l'ìndica che el primo europeo a rivar in Ałasca el xe
vegnest da ła Rusia. Vitus Bering el ga navegà verso est e el xe rivà al mónte
Saint Elias. Ła conpagnìa Ruso-Americana ła ga cacià łe łóntre par ła só
pełicia. Ła colonia no ła xe mai stata tant proficua, a càuxa dei cósti de
trasporto, ma ła xe una de łe testimonianse pi concrete de ła cołonixasion rusa
de la Mèrica.

Inte'l 1867, i Stati Unìi i ga aquistà l'Ałasca da ła Rusia par 7.200.000 $,
equivałenti a 5 dòłari par km². L'aquisto el xe stà òpara del Segretario de
Stato William Seward e el xe stà ratificà dal Senato statuniense el 9 de apriłe
1867. El pasajo di sovranità el xe avegnest el 18 de otóbre de lo stéso ano.
L'aquisto no'l xe stà popołar inte'l resto dei Stati Unìi, onde che l'Ałasca ła
vien sóranomenada ła "Folìa de Seward" o "ła Jasera de Seward". L'Ałasca ła
sèłebra l'aquisto ogni ano l'ùltimo łuni de marso, ciamàndoło Seward's Day,
méntre el 18 de otòbre el xe noto cofà Alaska Day.

El 7 de lujo 1958 el Presidente Eisenhower el ga firmà l'Alaska Statehood Act,
faxendoło diventar leje dei Stati Unìi. Questo ga verto ła strada par l'amision
de ł'Ałaska nte ł'Union.

Ntel 1976, ła costitusion deło Stato ła xe sta modificà par stabiłire l'Alaska
Permanent Fund. El fondo investe 'na porsion dełe entrate minerarie deło Stato,
incluxe łe entrate del Trans-Alaskan Pipeline System, "a beneficio de tute łe
xenerasion de Alaskani." Fin al giugno 2003, el vałore del fondo gera de 24
miłiardi de $.

Ła sità pi popołoxa de l'Ałasca ła xe Anchorage, co na popołasion de 260.284
persóne, 225.744 de łe quałi łe vive inte l'àrea urbanixada.

Ła łista de łe sità pi estéxe dei Stati Unii de ła Mèrica ła véde tre sità de
l'Ałasca ai primi tre posti: inte l'órdine Sitka, Ġunò e Anchorage;
(Jacksonville in Flòrida ła òcupa el cuarto posto inte sta łista).



https://vec.wikipedia.org/wiki/%C5%81%C3%A9ngua_ungar%C3%A9xe

L'ungherexe, ungarexe o a òlte anca magiàr (en ungh.: magyar nyelv o anca soło
magyar) el xe 'na lingua del ramo ugrico del grupo ugrofinico dełe lingue
uraliche, parlà da çirca 16 milioni de persone, de cui çirca 10 milioni inte ła
soła Ungheria, dove che 'l xe la lingua uficiałe. El xe inoltre parlà da
minoranse linguisteghe in Romania, Slovachia, Serbia, Slovenia, Austria e
Ucraina. El xe inparentà - anca se ała lontana - co 'l finlandexe, co l'estone e
co łe lingue sami.

L'esistensa deła lengua ungaréxe, o mejo del protoungarexe, xe atestà intorno al
I milenio a.C. Se distingue quatro fasi deła lingua:

L'ungherexe xe 'na lingua aglutinante, overo i casi deła declinasion vien
determinà tramite l'agiunta de sufisi. En ognuno dei casi, la vocałe varia a
seconda deła cosideta armonia vocałica.

L'articoło determinativo xe a (che diventa az davanti a 'na vocałe), sia pa 'l
singołare, che pa 'l plurałe. Esenpi: a fiú = "el toxo", a fiúk = "i toxi", a
lány, "ła toxa", a lányok, "łe toxe", az asszony, "ła dona", az asszonyok, "łe
done", az ember = "ła persona", az emberek = "łe persone".



https://vec.wikipedia.org/wiki/%C5%81%C3%A9ngua_sardegno%C5%82a

El sardegnoło (nome natìo sardu o limba sarda in łogudorexe, lìngua sarda in
canpidanexe ) el xé na łengua partegnente al grupo neołatin romanxo de łe łengua
indoeuropee. Ła vien parlada inte l'ìxoła de ła Sardegna e da i numaroxi emigrai
de orìxene sarda in Itałia e in Europa. Clasifegada cofà łengua romanxa
oçidentałe e considerada da tanti studioxi cofà ła pi conservativa de łe łengua
rivanti dal Łatin, ła xe costituìa da u insieme de diałeti, se połe individuar
do varianse prinçipałe: canpidanexe e łogudorexe-nuorexe.

El Sardegnolo el xe parlà uncuò inte squasi tuta l'isola de la Sardegna da un
numaro de locudori variabil intra le 1 200 000 e 1 300 000 unità, zeneralmente
bilengua (sardegnolo/talian) in situazion de diglossia (la lengua local doparada
pravalentemente in ambito famejar e local invenze quela taliana la xe doparada
inte le ocasion publiche e par squasi la totalità de la scritura), co le seventi
ecezion:

Ciaramente, dopo gh'è un saco de altre variasion fra paéxe e paéxe: xe parò na
caratarìstica xenerałe del sardegnoło el canbio de consonante inisiałe de na
paroła drio ła final de ła paroła prima int'un modo somejante a ła lenision e
l'eclisi de łe łéngua gaèliche. Anca in sardegnoło ghe xe ła lenision: manca
parò l'eclisi e gh'è invese el rinforso (o radopiaménto) e el rotacismo. In
sardegnoło po, càpita anca el contrario e pol canbiar anca ła consonante finałe
de na paroła drio l'inisial de ła paroła dopo. 'Sti fenòmeni qua i pol canbiar
da variante a variante e mancando na grafia unificà acetà da tuti, spéso na
paroła ła vien scrita in modi diversi: tanti comunque i preferise scrìvar in
modo fiso drio l'etimołogìa e łasar libartà de letura drio ła parlada e'l
contesto.

Deso come deso ła Region l'à decixo de doparar ła Limba Sarda Comuna in via de
próva ma soło in fora par i documinti uficiałi (solo par i atti in uscita)
łasando che ła zente ła scriva in realtà come che ła vol.



https://vec.wikipedia.org/wiki/%C5%81%C3%A9ngoa_swahili

El swahili el xe na lengoa africana de origine bantu. La xe nata a Lamu, in
Kenya. La gramatica del swahili la xe tipicamente bantu: tute le parole le
apartien a na clase e bixogna coniugarle rispeto al sogeto e anca a l'ojeto. El
vocabolario swahili el xe metà de origine bantu, e metà de origine araba. El
swahili el se parla en Kenya, Tanzania, Uganda, Isole Comore, Congo Oriental e
Mozambico del Nord. El swahili ze la lengoa franca de l’Africa de l’est e
l’unica lengoa africana usa’ da l’Union Africana.

Clase M/WA (M xe el prefixo al singolar, WA el prefiso al plural). En sta’ clase
ghe omeni, animai e coxe animade. Par esempio mtu – l’omo o n’omo; watu – i
omeni, xe composti da la raixa tu (omo, parsona) e el prefixo singolar o plural.

Clase M/MI. En sta’ clase ghe xe nomi de piante (Miti – albari), e de roba viva
ma che xe inanimada (mwito bosco).

Clase Ki/Vi. En sta clase ghe robe fate da l’omo (Kiti – Viti carega – careghe),
lengoe (Kiswahili; Kiitaliano; Kiingereza) e parole che vien da altre lengoe.

Clase Ji/Ma. En sta clase ghe organi (jicho – macho ocio – oci), cose vive (yai
– mayai ovo – ovi) e roba che da vita (maji acqua).

Clase N/N En sta clase ghe sta parole de tuti i tipi. El plural l'e’ isteso del
singolar, ma i suffisi de corcondanza xe diversi.

Clase U. En sta’ clase ghe sta’ le idee (upendo amor), i nomi astrati, i
sostantivi crea’ a partir da un nome.

Clasi Ko/Po/Mo. Ste qua xe le clasi de i posti. Ko sta par par na roba che la xe
ne le vicinanze; Po dixe de na roba che la xe en un certo posto; Mo sta par
rentro. Par esempio yuko nyumbani el xe a casa (nel senso che el no xe a
l’estero); yupo nyumbani l’e’ qua’ en torno(rentro casa o fora en giardin); yumo
nyumbani el xe rentro la casa.

I verbi gha na raixa, bantu o araba, e se ghe taca i prefixi (prima de la
raixa), i infixi (dopo i prefixi ma prima de la raixa), e i sufixi (a la fin da
la parola, par darghe i vari significati. Par esempio, ninakupenda: ni pronome
da la prima persona singolare; na tempo presente, ku ogeto (ti) penda raixa del
verbo amar: mi te vojo ben. Alishamwambia: a pronome terza persona singolare; li
tempo pasa’; sha asion che la xe terminada; m(w) ogeto (a lu – a ela), ambia
raixa del verbo dir: el gha xa dito a ela.

La gramatica swahili la xe complica’, ma la xe regolare e gha poche ecesioni. Se
pol imparar a comunicar en swahili en do-tri mesi, anca se par parlarlo ben ghe
vol almanco n’ano o do. La lengoa usada en general le’ quela de Zanzibar
(decision de el comitato internasional de la lengoa swahili del 1928), ma ghe
tante variasioni regionali. Anco’, setanta milioni de africani i parla swahili
come lengoa madre, n’altro 20-30 milioni el lo parla come lengoa de marca’
(Malawi, Zambia, Mozambico). Lengoa uficiale de l’Union Africana, el swahili
l’e’ usa’ da vari artisti neri ne le cansoni e en tel cinema. El film ‘el re
leone’ el usa tanti nomi swahili: simba – leon; rafiki – amigo; hakuna matata –
no ghe problemi.

El nome swahili vien da l'arabo SHL, costa. Waswahili staria a dir la xente de
la costa. La cultura popolare gha visto n'altra origine. I dixe che swahili l'è
el nome dato da i portoghexi che xe riva' a Mombasa nel XVI secolo. Quando i gha
domanda' a la gente: 'voialtri ci sio?', quei i no capia e i gha risposto
'Hatuwezi jibu swali hili' (no podemo rispondare la vostra domanda). Par
contrasion de swali hili sarea vegnu' fora swahili.



https://vec.wikipedia.org/wiki/%C5%81%C3%A9ngoa_br%C3%A8tona

El breton (nome nativo brezhoneg) el xe na lengua celtega isolar del grupo
britonego.

Cofà tante lengue regionai in Franza, el breton el xe squasi spario a vantagio
del francese, soratuto da la fin del XIX secolo.

A la fin de marzo 1941 Joseph Barthélémy, ministro de la zustizia del governo de
Vichy el dichiara:

Je m'opposerai à l'enseignement de la langue bretonne dans les écoles primaires,
me oponarò a l'insignamento de la lengua bretona inte le scole primarie.

Inte'l1972 Georges Pompidou, presidente de la Republica el dise: il n'y a pas de
place pour les langues régionales dans une France destinée à marquer l'Europe de
son sceau, no ghe xe spazio par de le lengue regionai inte na Franza destinada a
signar el pian europio.

Ma la cosienza bretona la se ga resvegià dopo de la seconda guera mondial co na
progression inportante inte i ani '70 e i difendaori del galo i ga scumicià a
farse sentir inte i ani '90. Atualmente ghe xe cerca 300 000 persone che le
parla la lengoa bretona.

Tutavìa el galo e el breton i se ga infruenzà tanto l'una co chel'altra inte'l
corso dei secoi.

Inte'l dicenbre 2004, el Consegio regional de la Bretagna el ga uficialmente
reconossuo a l'unanimitae el galó e el breton cofà «lengue de la Bretagna» in
banda a la lengua francese, inte l'anbito de un pian a favor del bilenguismo in
Bretagna par salvar le lengue regionai. Dal 2006, el galo el xe proposto cofà
lengua facoltativa al bacalaureà. Sta opzion la xe efetiva solo inte i
departimenti bretoni.



https://vec.wikipedia.org/wiki/Zudia

La Zudia (Zudio: יהודה, Zudio Moderno Yəhuda, masoretego Yəhûḏāh, grego:
Ιουδαία; Latin: Iudaea) la xe na region storega de la Palestina, coincident co'l
teritorio asignà a la biblica tribù de Zuda. La so cità principal la xe
Zerusaleme.

Insidiamenti umani in Zudia i risal a un periodo precedente l'età de la Piera e
la region la xe conossua dai paleoantropologhi cofà una de le strade che l'homo
sapiens el ga traversà par insir da l'Africa e colonizar el resto del mondo
cerca 100 000 ani fa. Resti archeolozeghi de insidiamenti umani risalenti a pì
de 11 000 ani fa i xe stai catai inte la cità de Zerego, considerada el pì
vechio insidiamento ininterotamente abità del mondo.

La Zudia la xe central inte'l conto de la Bibia, co i patriarchî Abramo, Isacco
e Jacopo che i vien sepolii a Hebron inte la Tonba dei Patriarchî. La ga fà
parte de l'antigo regno de Israel fin a la morte del re Salomon, cerca inte'l
931 a.C., quando che el regno el se ga diviso in do, el regno de Israel a Nord e
el Regno de Zuda a Sud.

El regno setentrional el xe cascà soto i Assiri inte'l 722 a.C., invence che la
Zudia la ga costituio un stao independente fin al 587 a.C., quando che la xe stà
conquistada dai babilonesi. Da chel momento la ga sevio le vicende storeghe de
la Palestina, passando soto le dominazion lenistega, romana, bizantina e
mussulmana, e par un periodo curto soto ministrazione inglese dopo de la prima
guera mondial.

Dal 1948, co la fondazion del moderno stao de Israel, la Zudia la xe dividua
infra sto qua e la Zordania. La parte zordana la xe soto ocupazion israeliana
dal 1967, e se prevede che la fazza parte del costituendo stao palestinese.



https://vec.wikipedia.org/wiki/Zoconda

La Zoconda, conossua anca cofà Mona Lisa, la xe na pitura de Leonardo da Vinci
che la mostra na femena co na espression pensierosa e un liziero soriso quasi
enigmatego. EL xe forse uno de le piture pì famose al mondo, sendo na icona
stessa de la pitura, o de le arte visive in zeneral.

El xe stà piturà Fiorenza intra el 1503 e el 1506. La xe proprietà de lo Stao
francese e la xe esposta al Museo del Louvre de Parise.

El nome "la Joconda" el conpare par la prima volta inte un documento del 1525
onde che vien lencae algune piture che le se cataa intra i beni de Gian Giacomo
Caprotti dito "Salai", slevo de Leonardo che el gaveva sevio el mestro in
Franza. Un secolo dopo, inte'l 1625, el ritrato chiamà "la Zoconda" el vien
descrito da Cassiano dal Pozzo intra le opare de le colezion reale francese. In
particolar la pitura de Leonardo la saria stada esposta inte la Salle de Bain
del castelo de Fontainebleau.

Precedente recerche le afermava zà che se tratasse de la benstante siora
fiorentina, Madonna Lisa del Giocondo, dala qual riva intra l'altro el nome col
qual xe conossuo el retrato, ma no ghe xe mai stae prove documentarie.



https://vec.wikipedia.org/wiki/Vila_Capra

Vila Capra, dita La Rotonda (conossiùa anca come Vila Almerico-Capra o Vila
Capra-Valmarana) la xe na vila vèneta a pianta zentral costruìa da Andrea
Palladio a partir dal 1566 a do passi da la sità de Vicensa. El nome "Capra" el
vien dal cognome dei do fradei che i ga conpletà l'edificio dopo verlo cronpà
nel 1591. La Rotonda la xe probabilmente la vila piasè famosa del Palladio e
forsi anca de tute le ville venete, e uno dei edifici piasè inportanti de la
storia de l'architetura de l'epoca moderna.

Co nel 1565 el canonico e conte Paolo Almerico, che el s'avea ritirà da la Curia
Romana dopo èsar sta referendario apostolico soto i papi Pio IV e Pio V, el ga
decidesto de tornar in te la sità do che l'era nato (Vicensa) e costruirse na
residenza de canpagna, no'l s'avaria mai imaginà che la casa che el ga
comissionà a l'architeto Andrea Palladio la saria devegnùa uno dei prototipi
architetonici piasè studiè e imitè par i zinque secoli dopo. Nonostante che Vila
Capra la gavia ispirà in sèvito miliari de edifici, ela stessa la se ispira
senza dubio al Pantheon de Roma. Nel corso de la so vita, Palladio el ga progetà
piasè de vinti ville in tuta la Republica Veneta. Sta residenza, pi tardi
conossiùa come "La Rotonda", la saria deentà una de le so eredità pi famose al
mondo de l'architetura.

El posto sielto par la costruzion l'era la zima tondegiante de na colina
picenina 'pena fora de i muri de Vicensa. A chel tenpo là el fascino par i
valori arcadici el scuminsiava a spénzar tanti nobili che gavea i canpi al sol a
misurarse co i piaceri de la vita senplice, anca se i aspeti piacevoli de la
vita a contato co la natura i restava 'ncora in secondo piano rispeto a la
sielta, tuta economica, de orientar i investimenti verso n'agricoltura de tipo
intensivo. Sicome no'l gavea fameja, el prelato Almerico no ghe servea un palazo
tanto grando (ansi el ga venduo quelo che el gavea in sentro a Vicensa) ma el
volea na villeta sofisticà, e xe sta proprio questo quel che Palladio el ga ideà
par lu: na residenza suburbana con funzion de rapresentanza, ma anca un posto
chieto par star in meditazion e studio. Isolà in zima al colle, sta spece de
originale "vila-tenpio" in origine no la gavea annessi agricoli. L'architeto el
la ga inserìa, significativamente, ne l'elenco dei palazzi e no de le ville, nei
so Quattro libri dell'architettura del 1570.

La costruzion, intacà nel 1566 zirca, la consistea de n'edificio quadrato,
conpletamente simetrico e inserìbile in un zércio perfeto (varda la figura chi
rente). Descrìvar la vila come "rotonda" xe in realtà tecnicamente sbalià, dato
che la pianta de l'edificio no la xe mia zircolar ma la rapresenta pitosto
l'intersezion de un quadrato co na croce greca. Ognuna de le quatro fazade la
gavea un avancorpo co na loggia che se podea ragiungiar 'ndando su par na
scalinada; ciaschedun dei quatro ingressi prinsipai el portava, traversando un
breve vestibolo o coridoio, a la sala zentral sormontà da na cupola. L'aula
zentrale e tute le altre càmare le jera proporzionè con precision matematica in
base a le regole sue de l'architetura de Palladio che lu el gavea elaborà nei so
Quatro libri. Proprio la sala zentral rotonda la xe el zentro nevralgico de la
conposizion, a la quale el Palladio la ga dato un slancio centrifugo slargandola
verso l'esterno, nei quatro pronai ionici e ne le scalinade. La vila la risulta
cussita n'architetura verta, che la varda verso la sità e la campagna.

El progeto el riflete i ideali umanistici de l'architetura del Rinasimento. Par
consentirghe a tute le càmare na analoga esposizion al sol, la pianta la xe sta
pirlà de 45 gradi rispeto ai punti cardinai. Ognuna de le quatro logge la
presentava un pronao col fronton ornà de statue de divinità de l'antichità
classica. Ognuno dei frontoni l'era tegnù su da sié colone ioniche (esastilo
ionico). Ogni loggia la gavea in parte na finestra sola. Tute quante le càmare
prinsipai le se catava sul piano nobile. I quatro pronai i se ispira quindi ai
tenpli etruschi, che ghe someja a quei greci ma i xe rialzà da scalinade.

Doparando la cupola, aplicà par la prima olta a un edificio de abitazion,
Palladio l'afronta el tema de la pianta zentral, reservà fin a chel momento a
l'architetura religiosa. Anca se ghe jera zà sta calche esenpio de edificio
residenziai a pianta zentral (dai progeti de Francesco di Giorgio Martini ispirà
a vila Adriana o dal "studio de Varrone", a la casa del Mantegna a Mantoa - o la
so ilusionistica "Càmara dei spósi" al Palazo Dogal de Mantoa -, fin al progeto
de Raffaello par vila Madama), la Rotonda la resta un unicum ne l'architettura
de tuti i tenpo, un model reconossùo ideale.

Né el Palladio né gnanca el paron Paolo Almerico i ga mai vedesto l'edificio
finìo, anca se se podea zà starghe nel 1569. Palladio el xe morto nel 1580 e
quindi un secondo inportante architeto visentin, Vincenzo Scamozzi, el xe sta
assunto dai paroni per sovrintendar ai laori de conpletamento, finìi nel 1585,
limitatamente al corpo prinsipal, co la costruzion de la cupola, sormontà da la
lanterna.

Palladio el volea cuerzar la càmara zentral co na volta semisferica, ma Scamozzi
el ga progetà na volta piasè bassa con un òculo (che el dovea èssar a cielo
aperto) ispirandose al Pantheon e el ga fato altre modifiche limità, come el
tajo a la scalinada che el permetea de entrar diretamente da fora ai locali de
servizio sistemà al piantereno. La scalinada la xe sta modificà nel XVIII secolo
da Ottavio Bertotti Scamozzi che el la ga riportà come l'era prima e el piano
attico el xe sta spartìo in càmare da Francesco Muttoni, che el ga modificà i
mezzanini (1725-1740).

Co xe morto el comitente Almerico, la vila la ghe xe ndà in eredità a so fiol
natural Virginio Bartolomeo che, a causa de la disastrosa gestion economica, ghè
toca véndarla do ani dopo, nel 1591, ai fradei Odorico e Mario Capra. Xe sta
infine i Capra a portar a termine el cantier nel 1620 co la decorazion interna
ad afresco. El Scamozzi el ga zontà i annessi rùsteghi esterni (la barchessa,
destacà dal corpo prinsipal) par le funzion 'gricole, mia previste nel progeto
originario. Infine, al conplesso ghe xe sta zontà la cappelpa gentilizia,
costruìa da Girolamo Albanese par volontà del conte Marzio Capra tra el 1645 e
el 1663.

El dentro de la vila el gavea da èssar splendido almanco quanto el fora; le
statue le xe interventi de Lorenzo Rubini e Giovanni Battista Albanese; la
decorazion plastica e dei sofiti la xe opera de Agostino Rubini, Ottavio
Ridolfi, Ruggero Bascapè, Domenico Fontana e forsi Alessandro Vittoria; i
aparati pitorici in afresco i xe de Anselmo Canera, Bernardino India, Alessandro
Maganza e pi tardi del francese Ludovico Dorigny. Le decorazion de la vila le
cuerze un longo periodo de tenpo e de zerte opere l'atribuzion no l'è mia
sicura.

El posto piasè notevole del spazio interno el xe sicuramente la càmara tonda
zentral, dotà de balconade, che la se svilupa a tuta alteza fin a la cupola; el
sofito semisferico el xe decorà da afreschi de Alessandro Maganza; anca chi
catemo alegorie ligà a la vita religiosa e a le Virtù ligà ad essa, dove inparte
a la Fama ghe xe rafigurà la Religion, la Benignità, la Tenperanza e la Castità.
La parte inferior de la càmara, a le pareti, la xe inveze adornà de finte colone
piturà in trompe l'oeil e gigantesche figure de la mitologia greca, opera
sucessiva de Ludovico Dorigny.

Come ne l'architetura de Palladio, pensà par n'omo de Cesa, anca ne l'aparato
decorativo xe sta inserìi elementi formali destinè a sugerir un senso de
sacralità, in sintonia con sto programa zelebrativo. La quantità de afreschi la
ciama piasè l'atmosfera de na catedral pitosto che quale de na residenza de
canpagna. Goethe, che el ga visità pi olte la vila, el ga dito che Palladio el
gavea fato deentar un tenpio greco adatto par 'ndarghe a star.

Dai porticadi se ga na vista da maraveja su la canpagna intorno, dato che la
vila la xe sta fata aposta par catarse in perfeta armonia col paesaggio,
diversamente da edifici come Vila Farnese a Roma, costruìa solo 16 anni prima.
Anca se la Rotonda par che la sia conpletamente simetrica, in realtà ghe xe
calche deviazion da la simetria, fata aposta parché ogni fazada la fusse el
conplemento de l'anbiente e de la topografia zircostante; de conseguenza ghe xe
dele variazion ne le fazade, ne l'anpieza dei scalini, nei muri de contenimento
ecc. In sta maniera la simetria de l'architettura la se cata con l'asimetria del
paesagio, par crear ne l'insieme na particolare armonia. L'anbiente intorno a la
vila el dà na vision panoramica de àlbari, prati e boscheti, con Vicensa
distante a l'orizonte.

La loggia setentrional la xe inserìa ne la colina come termine de na strada
caregiabile che la core dal canzel prinsipal. Sto percorso el xe un viale tra i
blocchi dei servizi, costruìo dai fradei Capra che i ga cronpà la vila nel 1591,
comissionando a Vincenzo Scamozzi de finir l'edificio e costruir le stale e i
edifici a uso rurale. Co se se avicina a la vila da sta parte de qua, se ga come
l'inpression deliberà che se staga 'ndando suso da soto verso un tenpio su la
zima de la colineta. A la stessa maniera, in senso contrario, da la vila se pol
vedar el santuario che inconbe inzima a la sità da la zima de Monte Berico,
unificando cussita la vila e la sità.

Nel dizenbre 1994 la vila la xe sta inserìa, insieme a le altre architeture de
Vicensa "sità del Palladio", ne l'elenco dei Patrimoni de l'umanità de l'UNESCO.



https://vec.wikipedia.org/wiki/Veneto

El Vèneto ła xe na rejón (sirca 18 400 km², sirca 4 900 000 àneme, cavołogo
Venesia) de el nord-est de l'Itałia. El confina a nord co l'Austria, a est col
Friułi-Venesia Julia e col Mar Adriatico, a sud co l'Emilia-Romagna e a ovest co
ła Lonbardia e col Trentin-Alto Adexe.

El xe caraterixà da 'na forte identità de ła só xente; le łengoe pi parlae in
t'el Veneto le xe el Vèneto e el 'Tałian.

El Vèneto el xè traversà da dei fiumi inportanti: el Po al confin co
l'Emiłia-Romagna; l'Àdexe, che el pasa par Verona e a nord de Rovigo; la Brénta
che la pasa visin Padoa, ła Piave che la pasa par Bełun, el Bachijon che'l pasa
par Vicensa e par Pàdoa, el Tajamento al confin co el Friul. La stratificasion
xeołoxica del teren de ła pianura pedemontana veneta ła porta łe aque soteranee
a far na strisa de sortumi soto de ła linea de divixion de ła strada Postumia.
La vecia strada romana Postumia, che la xera scuaxi tuta dreta, la ripercor
defati i veci caminamenti che i popołi arcaisi i gavea segnà al de sora de le
pałùi. El Sil, che'l bagna Trevixo, el xe el terso fiume de risortiva de
l'Europa. El so percorso el segue ben ła linea de contato tra i tereni
ałuvionałi de el nord e i tereni de crea e arenaria de ła parte sud de ła
pianura.

Un aspeto giogràfego asè notévol el xè sénsa dubi ła Laguna de Venesia. A òvest
ghe xe el Łago de Garda.

El Vèneto el xe costituì en gran part da planura: a ovest e sud se cata ła
Pianura Padana, formada in bona parte da łe ałuvion del Po e dei so afluenti, al
sentro-ovest ghe xe invese ła Pianura Veneto-Furlana, formada da łe ałuvion dei
fiumi che i se buta direti in Mar Adriatego. Al nord-ovest ghe xè anca montagne
enportanti parte de łe Alpi, en particolar modo i Monti Lesini, el Pasubio, l'
Altopian de Asiago e łe Dołomiti co'l giasaro de ła Marmołada, sa ła xe la sima
pi alta.

Inte ła pianura vèneta xè prexenti i pi grandi riłievi cołinari de l'entrega
Pianura Padana: i Cołi Euganei, sa i xè erge, en mod ixołà, inde el sud-ovest de
Padoa, seghìi, a bref distansa, da i Cołi Berici (al sud de Vicensa).

Da recordar anca łe cołine de 'l Alto Trevixan, intorno a Valdobiadene e
Conejan, e el Montel.

Abità fin da ła preistoria, in prinsipio el jera abità dai Euganei, in seguito
dal popoło dei Paleoveneti.

Ła storia del Veneto ła xe łigà a queła de ła pi vasta rejón del Nord-Est de
l'Italia, ciamada anca Triveneto, confinante col Mar Adriatico e tuta ła cadena
de łe Alpi Orientałi, che conprende Trentin-Alto Adexe, Veneto e Friułi-Venesia
Julia.

In epoca storica a partir dal I sec. a.C. ła ga fato parte de l'Inpero Roman
come Regio X Venetia et Histria.

Indopo el croło de l' Inpero Roman, ła xe stada invaxa da maraje de popołi de
origine barbarica (Goti, Eruli, Unni e Longobardi sta ultima invaxion ła xe
descrita da Paolo Diacono inte ła só Historia Langobardorum). Tra el VI e 'lVIII
secolo ghe xe stà na divixion senpre pi neta tra ła Venetia interna, soto 'l
dominio łongobardo e la Venetia maritima dipendente da l'inpero bixantin e da
l'esarcato di Ravenna. Gran parte de łe popołasion e le autorità rełijoxe łe se
ga trasferì da łe sità de l'interno ai sentri łagunari (Grado, Torceło, Caorle,
oltre che a quełe uncò sconparse Małamoco e Civitas Nova o Heraclea). Co ła
conquista łongobarda de Ravena a ła metà de l'VIII secolo, el teritorio lagunar
el ga acquistà na independensa senpre pi granda da l'inpero bixantin dal cual
formalmente ła restava dependente. Dal trasferimento de ła sede del dux bixantin
da Civitas Nova su ła teraferma, a Małamoco, inte łe ixołe łagunari (e da qua al
prinsipio del VIII secoło a "Rivoalto", uncò Rialto), ga orijine ła sità de
Venesia.

Venesia, grasie a łe fortune imense ricavàe co i só comerci maritimi e terestri
co tuto el mondo che se conosea ałora, ła xe deventada ła pi potente de łe
cuatro Republiche marinare de ła penixoła italica, che łe se contendéa el
dominio comercial de łe rote del Mediteraneo. Espandendo el só dominio sui
teritori sircostanti, intorno al 1400, ła ga costituìo un Stato del cual i
confini se ga estéxo anca pin là de cuełi de ł'antica regio romana.

A ła fine del XVIII secoło ła Republica, ormai in declin, ła xe stà invaxa da
Napoleon Bonaparte e po' da cuesta pasada, dopo na serie de sacheji e de scuntri
sanguinoxi (Pasque Veronesi) a l'Austria in canbio del Belgio. La xe restada
cusì par sirca 60 ani soto ła dominasion de l'Inpero Austro-Ungarico come parte
del Regno Łonbardo-Veneto. La ga ciapà parte ai moti risorgimentali co ła eroica
e desperada rebełion e resistensa de Venesia e Trevixo del 1848-1849 soto ła
guida corajóxa de Daniel Manin par ła so independensa. Sconfita dal jeneral
Radetzski, ła entra nel Regno d'Italia in seguito a ła sconfita austrìaca de
Sadowa contro ła Prusia, determinante par asicurar el suceso de ła Tersa guera
de indipendensa italiana intel 1866.

Dal 1946 ła xe parte de ła Republica Italiana e dal 1971 el Parlamento italian
ghe riconóse ai abitanti de ła Rejion Veneto ła definision de «popoło» co na
lexe costitusional (l'ùgnola altra rejon co sta pecuiarità la xe la Sardegna).

El pi antigo gonfalon e sìnbolo de Venesia el jera porabilmente costituìo da na
croxe indorà su canpo axuro (i colori de l'Impero Bizantin, de cui la çità la
faseva formalmente parte).

Co i ga portà in çità el corpo de 'l vanxełista San Marco e a i ło ga fato santo
patron de la çità e del Stato, se ga ciapà a rafigurar el santo in figura umana
inte i stemi e inte i gonfałoni pùblisi.

El xe spartìo inte ła sità metropołitana de Venesia, e sie provinse: Bełun,
Padoa, Rovigo, Trevixo, Verona e Vicensa.

Inportante tra i santi veneti el xe Daniele Comboni (15 marso 1831 - 10 otobre
1881) primo vescovo de l'Africa Sentrale, esploratore del Sudan, e fondatore de
i misionari comboniani de Verona.

Par saverghene piasè sui fioi pi ilustri de la Republica Veneta, varda Sitadini
veneti ilustri.



https://vec.wikipedia.org/wiki/V8

Motore V8 la xè la definision usà par designar on modor endotermico alternativo
a 8 silindri, disposti en bancate separae a grupi de 4 ed aventi tra de lori on
angolo tra i 60°-90°. Le biele le xè normalmente legae ad on albero modor comun,
e i asi dei silindri 'ntele do bancate i forma tra de lori on angolo variabil,
solitamente minor de 180°, risultando cussìta disposti a V. 'Ntel caso de angolo
de 180° (silindri contraposti), el modor el xè ciamà boxer. El modor V8 el xè
stato, e xè ancora, molto usà 'ntei Stati Unii, considerai i utilizadori par
antonomasia de sto tipo de modor. Solitamente l'angolo adotà da sti modori el xè
tra 60°-90°; i modori de 90° i fornixe on modor manco longo del corispondente 'n
linea, ma piassé slargo; el modor disposto a 60° invexe el xè piassé corto del
modor 'n linea, ma pì streto del modor a 90°; el xè 'na sorta de via de mexo tra
i modori a V e i modori 'n linea. I modori V8 proprio par la loro forma en
senere li gha do testate da quatro silindri ognuna e con coletori de scarico
separai.



https://vec.wikipedia.org/wiki/Tr%C3%A0fego_(economia)

El tràfego (ancuo el xé intrà 'ntel vèneto anca el tèrmine itałian comercio),
chel xé cronpar e vénder robe vałutarie o de consumo, mòbiłi o imòbiłi, el xé na
de łe atività prinsipałi su ła qual, da sénpre, se baxa l'economia. 'Ntei
sècołi, el tràfego el ga subio desferénti evołusion fin a rivar, grasie a ła
crésita post-industrial, al'espansion de ancuo che ła covre tuto el mondo e no
ła ga confini. Có el tràfego el se svolxe infrà nasion desferénti parlémo de
esportasion e inportasion.

El xé dónca el mercà - el raporto infrà domanda e oferta - a darghe, anca in sto
caxo da sénpre, łe lege fondamentałi, lege che łe xé stae teorixae dai prinsipi
in manièra scientìfega, 'ntei ténpi moderni, dal'economista scosexe Adam Smith.

El tràfego in Itałia el xé gestio in via primaria dal Dlgs 114/98: sto decreto
legislativo el cata tre tipi fondamentałi de tràfego: queo in séde fisa, łe
forme speciałi de véndita (spazzi de drénto, a mexo de paramenti automàtisi, per
corispondénsa, tełevixion o altri sistemi de comunicasion, tràfego ełetrònego e
indove i consumatóri i vive) e queo su àrea pùblica. El tràfego in sede fisa el
contien per exénpio supermercai, pìcołi negosi... Queo su àrea pùblica robe come
łe bancarełe dei mercai de quartièr, łe bancarełe de łe fière... In tuti sti
caxi, per poder covrir el tràfego bixogna averghe na łicénsa, dita deciarasion
de inisio atività (DIA), acordada dal comun.

Cołigà per forsa a ła destribusion, o redestribusion del vadagno, el tràfego -
speso asocià al consumismo e al liberismo - el ga visto inpisarse ed raforsarse,
conl'intrada 'ntel III miłenio forti moviménti de anti-globalizasion o nova
globalizasion che ła vol stabiłir de novo ténpi, modi e prospetive future de sto
inportante setor del'economia. In sta ciave, łe se ga moltiplicae 'ntei ùltimi
ani del '900 łe inisiative de tràfego equo-solidal e alternativo.

Ghe xé testimonianse che'l tràfego a granda scała el ghe gera xà 150 000 ani fa.
Durante l'età de ła Piera i òmeni i se scanbiava robe de sèłexe e osidiana.
L'introdusion del scheo el ga dà un grando agiuto al scanbio de robe, perché el
xé el più pràtego da spostar, anca se el xé sogeto a canbiaménti de vałor come
l'inflasion. I primi grandi mercanti che cognosémo in Osidente i xé i Fenici,
chei xé rivai anca 'ntel Mar del Nord, parténdo dal Libano. El bixogno de
particołari béni e prodóti el ga spinto łe nasion a domandarli a altre, qualche
volta co ła forsa: tràfego e guera i xé sénpre stai cołigai. Serte àree łe se ga
spesałixae in un serto tipo de prodoto: per exénpio l'Egito e ła Siciłia i gera
i granari de na bona parte de Europa, xà prima del dominio de Roma; dal Nord
Europa i vegniva metałi e l'anbra del Mar Bàltego; per i béni de łuso i
domandava al'Axia Oriental e al'Africa subsahariana, da indove i vegniva robe
come avorio, incenso e spesie che in Europa no ee se podeva catar. Inportante ła
xé anca ła via de ła seda che ła gera un insieme de rote de carovane che łe
portava ła seda da ła Cina al'osidénte.

Col'inisio del Alto Medioevo l'Europa ła se ga tagiada via dai grandi tràfeghi
internasionałi. I Àrabi i ga mantegnùo vive łe rote e daspò Costantinopoli ła xé
deventada nodo fondamental de łe rote che łe cołigava Est e Ovest, grasie a ła
sóa poxision infrà Europa e Axia. Ła renàsita dei tràfeghi del Baso Medioevo ła
xé testimoniada da łe Repùbliche Marinare e da ła Łiga Anseàtica del Nord
Europa. Co ła decadensa del'Inpero Bizantin, in particołar Venesia ła ga
scomensà a controłar el Mediteraneo e i béni chei ghe girava, ma ła crésita dei
Turchi e, soratuto, ła scoverta de ła Mèrica (1492) i ga revołusionà sta
situasion. Ła nàsita de łe rote oseàniche łe ga permeso de averghe i béni a
presi menóri, scansando tute łe dogane che ghe gera in mexo: el Mar Mediteràneo
el perde inportansa almanco fin a có i ga verto el Canal de Suez (1869). 'Ntel
XVI sècoło łe nave de portoghéxi e spagnołi łe xé 'ndae vanti a strasportar
prodóti nóvi e veci e anca s-ciavi per i osèani, soratuto queo Atlàntico. In
Mèrica, Africa e Axia łe xé nasùe paréce cołonie per scopi de tràfeghi. Anca i
Ołandexi e i Inglexi i ga fato cołonie e tràfeghi e ghe xé da recordar łe famoxe
conpagnie de łe Indie (XVII sècoło). In sti ténpi, prima Sibilia, Lisbona e
Anversa (indove ła xé nasùa ła prima borsa) e daspò Amsterdam, łe xé deventae
sità riche e inportanti grasie ai tràfeghi e a łe atività che i revarda.

Ła fondasion del'inpero cołonial e i tràfeghi i ga permeso al'Inghiltera de
deventar ła magior potensa mondial per squaxi dó sècołi. A ła fin de ła prima
guera mondial i Stati Unìi i ga tólto sto róło, che i ga mantegnùo anca daspò ła
crixi del 1929, che ła ga dà na batosta ai tràfeghi mondiałi. Xà 'nte ła seconda
guera mondial parece nasion łe se xé acordae per stabiłir ła połìtega econòmega
internasional; 'ntel 1947 23 stati i ga fato el General Agreement on Tariffs and
Trade (GATT) per favorir el tràfego łìbero. Parece organixasion fra nasion nasùe
'ntel pasà sècoło (come Union Europea, NAFTA, ASEAN...) łe ga el scopo de
agiutar i scanbi infrà łore.



https://vec.wikipedia.org/wiki/Sici%C5%82ia

Ƚa Siciƚia (in ƚengua siciƚiana Sicìlia) ƚa xè 'na region (25 711 km², i
abitanti i sùpara i 5 miƚioni, cavoƚogo Paƚermo) itaƚiana. Ƚa xe bagnada a nord
da el Mar Tiren, a est da el Mar Jonio e a sudovest da el Canal de Siciƚia; el
Streto de Mesina ƚa separa a nordest da ƚa Caƚabria.

Ƚa xè na ìxoƚa inte'l sud de l'Itaƚia. Se trata de ƚa pi granda ìxoƚa del
Mediteraneo. Ƚa ga forma de triangoƚo, co ƚi tre vertisi rapresentai da Cao Boeo
o Ƚilibeo a ovest, Ponta de el Faro a nordest e Cao Ìxoƚa de ƚe Corenti a
sudest. Ƚe fa parte de ƚa rejon anca el arsipeƚago de ƚe Eolie a nordest, ƚa
ìxoƚa de Ustica a nordovest, el arsipeƚago de ƚe Egadi a ovest e ƚa ìxoƚa de
Panteƚeria co el arsipeƚago de ƚe Peƚagie a sudovest.

Ƚa xe in bona parte montuoxa e coƚinar, co ƚi riƚievi maxori inte ƚa banda
nordoriental. El pi' inportante el xe el volcan Etna (3340 m.). Staltri ƚi fa
parte de el Apenin Sicuƚo, un ƚongo aƚineamento de montagne co orientamento
estnordest-ovestnordovest, che el va da el Streto de Mesina a ƚa vaƚe de el
Torto; el xe divixo inte ƚi grupi de ƚi Peƚoritani, de ƚi Nebrodi e de ƚe
Madonìe. Pi' basi ƚi xe ƚi Monti Iblei, ixoƚai int'el canton sudoriental, ƚi
Monti Erei che ƚiocupa ƚa banda sental de ƚa ìxoƚa, e ƚi Monti Sicani inte ƚa
banda sentro-oriental. Ƚe pianura pi' estexe ƚa xe ƚa Piana de Catania, intra el
Etna a nord e e ƚi Monti Iblei a sud, e cheƚa de Geƚa, a sudovest de ƚi Monti
Iblei.

Ƚi corsi de acua ƚi ga carater torentisio, co piene inporovixe in inverno e
ƚonghi periodi de magra. Ƚi pi' inportanti ƚi xe el Simeto, el Salso, e el
Platani.

Ƚa ga clima de tipo mediteraneo, influensà da ƚa distansa da el mar e da ƚa
altitudine. Ƚe xone pi' piovoxe ƚe se cata a nordest, cheƚe manco piovoxe a
sudest.

Ƚa rejon, xa abitada int'el paƚeoƚitego, ƚa xe abitada int'el età de el fero da
elimi, sicani e sicuƚi. Int'el IX-VIII secoƚo vanti Cristo, ƚa vien coƚonixada
da fenici e cartaginexi inte ƚe coste osidentaƚi, da grèsi inte ƚe coste
orientaƚi. A partir da el III secoƚo vanti Cristo, co che tuta ƚa ìxoƚa ƚa vien
concuistada da ƚi romani, el teritorio restarà senpre unifegà inte 'na ugnoƚa
entità poƚitega, anca se sogeta a un mucio de difarenti governi sia ƚocaƚi che
foresti. Int'el V secoƚo ƚa vegnarà ocupada da ƚi vandaƚi e int'el VI da ƚi
bisantini. Int'el IX ƚi arabi kalbiti ƚi forma el primo stato sovran, sevio
int'el XI secoƚo da ƚi normani. Da el XIII a el XIX secoƚo ghe sarà senpre al
poter dinastie foreste: svevi, angioini, aragonexi, spagnoƚi, àustriaghi,
savoiardi, e napoƚetani. Int'el 1861 ƚa vegnarà anesa a el Regno de Ìtaƚia. A
inisio de el XX secoƚo cofà molte altre rejon ìtaƚiane ƚa sara interesada da
inportanti flusi de emigrasion.

Ƚa Siciłia ƚa xe aministrà da l'Asenblea Regional Siciłiana, ƚa xe na region
co'l Statuto Speciaƚe. I Deputai i xe 90.

Al di de ancuò inte ƚa Siciƚia ghe xè 9 province: Agrigento (Girgentu),
Caltaniseta (Nissa), Catania (Catanìa), Ena (Castruggiuvanni), Mesina (Missina),
Paƚermo (Palemmu), Raguxa (Rausa), Siracuxa (Sarausa), Trapani (Tràpani)



https://vec.wikipedia.org/wiki/Sibilia

Sibilia (in spagnoło Sevilla) la xe na cità spagnola situada inte la banda
sud-ocidental de la penisola iberica; la xe el cavologo de la Comunità Autònoma
de l'Andalusìa e de la provinzia de Sibilia. La cità la se leva su le rive del
fiume Guadalquivir.

La xe la cuarta cità de la Spagna par numaro de abitanti, 709.975 (sibiliani, in
spagnolo sevillanos), inveze i abitanti de l'area metropolitana i xe 1.294.081.

Sibilia la pol essar considerada cofà el centro artistego, cultural,
finanziario, economego e social del sud de la Spagna.

Intra de i monumenti pi famoxi si recorda ła Tore del Oro e ła Giralda (antigo
minaret de na moschea, uncuò canpaniłe de ła catedrałe).

Ste ùlteme, insieme a l'Alcazar, l'archivio de łe Indie, i xé stai decharai
patrimonio de l'umanità da l'UNESCO inte'l 1987.

El clima de la cità el xe de tipo oceanego co infruenze continentai. La
tenperadura media anual la xe de cerca 18,6° rendendola una de le cità pì calde
de l'Europa.

La tenperadura pi bassa resistrada la xé -5,5° a la risal al 12 de febraro del
1956.

La tenperadura pì alta resistrada la risal al 6 de avosto del 1946, 47°,
comuncue tuti i ani se supara i 40° numaroxe volte.



https://vec.wikipedia.org/wiki/Scachi

I scachi i xe un xogo da toƚa de stratexia par do persone. Ogni xugador ga
sedaxe pedine: uno ƚe ga bianche (cueƚo che move par primo), che altro ƚe ga
negre. Par vinsare un xogador el ga da darghe scaco mato a chealtro. El termine
el deriva da ƚa ƚéngua ocitana e cateƚana escac, che deriva a so volta dal
persian شاه, Shah, "re", pasà forsi traverso un adatamento arabo eš-šāq, có ƚa
xonta del artìcoƚo e ƚa trasformasion de ƚa fricativa persiana in ocluxiva.

I scachi i se xoga so na tòƚa cuadra dita scachiera, fata da 64 caxe de do
coƚori difarenti. So sta scachiera, a 'l inisio de ƚa partìa, ghe xe trentado
tochi, sedaxe par coƚor: un re, na dona (dita anca regina), do arfieri, do
cavaƚieri, do tori e oto pedoni. Obietivo del xogo xe darghe scaco mato al
aversario, overo atacarghe el re sensa che'l gapia ƚa posibiƚità de scanpar.

I scachi, orixenari de l'India 'ndove i se xogava xà inte'l VI secoƚo, i riva in
Eoropa torno el ano 1000, probabilmente traverso i Arabi. Ancùo i xe uno dei
xoghi pì popoƚari al mondo: i pol èsar xogai in caxa, inte i sircoƚi dedicai,
via Internet o par corispondensa, sia par pasar el tenpo che come vero e pròpio
spòr. Difati i scachi i xe un spòr riconosùo dal Comitato Oƚìnpego
Internasional. Ƚe conpetision uficiaƚi ƚe xe organixae da ƚa FIDE (Fédération
Internationale des Échecs, overo Federasion Internasional dei Scachi), fondà
inte'l 1924.

El xogo dei scachi el xe uno dei pì conplicai: se stima che el nùmaro de
conbinasion legaƚi dei 32 tochi so ƚe 64 caxe deƚa scachiera el sia conprexo
infrà 1043 e 1050 e ƚa dimension del àlbaro de ƚe mose ƚa xe sirca de 10123. El
nùmaro de posibiƚi difarenti partìe a scachi el xe stimà a sirca 101050.

Ƚe regoƚe ufisaƚi de i scachi ƚe xe stae definìe a ƚivel internasional inte'l
Manual FIDE, sesion Regoƚe de i Scachi.

I scachi i se xoga so na toƚa cuadrata, dita apunto, scachiera, divixa in 64
caxe organixae in 8 righe, dite traverse, e 8 coƚone: ƚe traverse ƚe xe nùmarae
da '1' (traversa baxe de i tochi bianchi) a '8' (traversa baxe de i tochi
negri), invese ƚe coƚone ƚe xe contradistinte da ƚe letère del alfabeto da 'a' a
'h'. Ƚa scachiera ƚa ga da eser orientà in modo che ƚa caxeƚa inte'l canton in
baso a drita de ogni xogador ƚa sipia bianca.

Ƚe caxe de ƚa scachiera inte ƚe conpetision ufisaƚi ƚe gà da 'ver lato conprexo
infrà i 50 e i 65 miƚimetri. Ƚe toƚe da scachi invese ƚe ga da 'ver na longhesa
minima che ƚa sia el dopio de cueƚa de ƚa scachiera, mentre ƚa larghesa ga da
supararla de 15-20 sentimetri.

So sta scachiera se move 16 tochi bianchi e 16 tochi negri. Ƚe scachiere e i
tochi che se dòpara inte i tornei uficiaƚi i pol èsar in legno, o pràstega.
Existe anca scachiere artisteghe co' tochi in vero, piera, curame o metal, uxae,
pì che altro, cofà ogeti decorativi. Ƚa stesa scachiera ƚa pol esar doparà par
xogar a dama; in sto caxo ƚa se mete però in modo diverso. Existe anca version
da viagio che ƚe se piega par formar na scatoƚa che ƚa contien i tochi. Inte i
ani 2000 se ga difuxo in anbito profesional scachiere dixitaƚi co sensori in
grado de riconosare l'execusion de ƚe mose, e in grado de trasmetarle ai
computer o de asionar in modo automàtego 'l relogio. Speso ƚe vien inpiegae inte
i tornei pa' ƚa trasmision de ƚe partìe so schermi in loco o via internet. Ƚa
scachiera eletronega DGT ƚa xè uno de i modèƚi ufisaƚi adotai da ƚa FIDE.

Ogni xogador el ga un insieme de 16 pedine, co sie tipi difarenti de tochi. I do
insiemi de pedine i xe coƚorai in modo difarente: in xènare uno xe pì ciaro de
chealtro, e i ciapà donca el nome de Bianchi e Negri. In condison ufisaƚi el
coƚor de i bianchi el ga da èsar bianco, crema o de un ato de coƚor intermedio
fra ƚe do, invese i negri i ga da èsar negri, maron o de un ato de coƚor
intermedio. Sta coƚorasion ƚa pol anca èsar fornia dal coƚor natural del legno,
se ƚa xè realixà co cuel material. I tochi no i ga da èsar de coƚor luxente e i
ga da èsar bèƚi da vedar.

'L aspeto dei tochi inte i tornei ufisaƚi el ga da èsar de tipo Staunton. I
tochi i ga da èsar distinguibiƚi infrà de ƚori in modo ciaro, in particoƚar modo
ƚa testa del re ƚa ga da èsar difarente da cueƚa de ƚa dona: de soƚito el re 'l
ga na corona croxà, ƚa dona invese na corona a baƚini. 'L arfier el pol recar na
taca so ƚa so testa o cuesta ƚa pol èsar de on coƚor difarente. El re 'l ga da
'ver n'altesa minima de 95 mm e na baxe che ƚa sipia el 40-50% de ƚa so altesa.
I altri tochi i ga da èsar proporsionai al re e el pexo de ƚe pedìne el ga da
garantir na serta stabiƚità, consentendo comunque de movarli co fasiƚità. Par
èsar siguri de sta ròba, i tochi i xe in xenere pionbai, overo i ga drento del
pionbo che ghi ne asicura ƚa stabiłità.

I sinboƚi doparai pa' ƚe pedine inte'l diagrama no i xè universaƚi, ma i xe del
tipo pì uxà. I sinboƚi UTF-8 pa' i tochi i xe: ♔ ♕ ♖ ♗ ♘ ♙ ♚ ♛ ♜ ♝ ♞ ♟.

El xogador che'l taca par primo a movare i tochi, overo cueƚo che'l vede el
pròpio re a drita de ƚa pròpia dona, el se ciama convensionalmènte "Bianco",
chealtro "Negro".

Ogni toco de i scachi el se move co precixe modaƚità. Nisun toco el pol ocupar
na caxa 'ndove xe xà prexente 'n altro toco del steso schieramento; el pol
invese movarse so na caxa ocupà da un toco aversario, efetuando cusì na
"catura", eliminando donca da ƚa scachiera el toco nemigo e ciapando el so
posto. Se dixe che un toco sta par "magnarse" na caxa se el se move verso de
esa.

No xe consentìo ƚasar caturar el pròpio re. Cuando che'l re de uno dei do
xogadori el xe minacià (overo, come che se dixe, el xe "soto scaco") no xe
consentìa gnauna mosa che ƚa ƚase el pròpio re in cueƚa condision: ga da èsar
efetuà na mosa che neutraƚixe ƚa minacia, overo no ƚa ƚase ncora soto minacia el
re a ƚa mosa dopo. Se el xogador no'l pol sotrar el re dal scaco, se trata de
scaco mato e ƚa partìa ƚa finise co ƚa vitora del aversario. Se no xe posibiƚe
efetuar na mosa legal, ma 'l re no'l xe soto scaco, eƚora se trata de staƚo e ƚa
partìa ƚa finise in pata.

El scopo de i scachi el consiste inte'l darghe "scaco mato" (dal arabo Shāh Māt,
che signifega "el re xe morto", derivante forsi da na tradusion sbagiada del
persiano شاه مات Shāh Māt, che signifega "el re xe sconfito" o "el re xe sensa
difexe") al re aversario. Se ga scaco mato có che'l re, catandose soto ƚa
minacia direta dei tochi aversari, no'l ga ƚa posibiƚità de scanpar, cioè el
sarìa sicuramente caturà a ła mosa dopo. El scaco mato segna ƚa concluxion de ƚa
partìa có ƚa sconfita del xogador che ƚo subise. El "scaco" invese el xe 'l
ataco (parabiƚe) che un toco aversario el porta al re. No xe nesesario che'l
scaco el vegna anunsà verbalmente; al contrario, inte ƚe partìe ufisaƚi de
torneo sto conportamento el pol èsar ritegnùo fastidioxo e sansionabiƚe có na
amonision o un riciamo. 'L aversario no'l pol exeguir gnauna mosa che ƚ meta o
ƚa ƚase el pròpio re soto "scaco". Ƚa partia ƚa pol finir anca par abandono da
parte de un contendente, oviamente có ƚa vitoria de chealtro.

Inte ƚa maxor parte de ƚe partìe de club e infrà profesionisti se xoga a tenpo,
doparando un reƚogio dopio come cueƚo in figura. Sto reƚogio el ga do botoni:
ognun dei do xogadori, fata ƚa so mosa, el struca el boton che'l ferma el so
reƚogio e fa partir cueƚo del aversario. Sto reƚogio el ga na sfèra in pì, ciamà
"bandierina", che co resta sincue minuti ƚa scominsia alsarse pian pianeƚo,
sbasandose de colpo co'l tenpo xe finìo. Sta bandierina ƚa ga da èsar ben in
vista e no ƚa ga da èsar sconta da eventuaƚi riflesi del reƚogio. El schermo del
reƚogio el ga da poderse lexare da almanco 3 metri e se ga da vedar che'l
funsiona da almanco diexe metri de distansa. In pì sto reƚogio el ga da
funsionar faxendo manco rumor posibiƚe, in modo da no disturbar i xogadori.

Ƚe carateristeghe e 'l uxo del reƚogio ƚe xe reoƚamentae ufisialmente: el
regoƚamento el spesifega che el reƚogio el ga da èsar asionà co ƚa stesa man
doparà par far ƚa mosa. Ƚa partìa ƚa ga inisio co che vien asionà el reƚogio dal
Bianco, al orario stabiƚio pa'l incontro. Se un xogador no'l xe prexente a l'ora
prefisà ƚa partìa ƚa vien vinta dal aversario, a meno che l'organixasion no ƚa
daga dispoxision difarenti: in sto caxo vien adebità al Bianco el tenpo de
ritardo dal inisio de ƚa gara fin cuando che'l riva so ƚa scachiera. Ƚa
toƚeransa xero so i ritardi ƚa xe sta inserìa co'l axornamento al regoƚamento
internasional entrà in vigo el 1º luglio 2009, stabiƚìo durante el 79º Congreso
de ƚa FIDE a Dresda del otobre 2008 (in concomitansa co ƚe XXXVIII olinpìadi dei
scachi). In precedensa, se un xogador no gera prexente al inisio de ƚa partìa,
gera consentìo un ritardo masimo de un ora, oviamente co adebito del tenpo al
xogador steso. Un xogador el perde automaticamente ƚa partìa se 'l dópara tuto
el tenpo a so dispoxision, a meno che el so aversario no'l sia inposibiƚità a
dar scaco mato, in cuel caxo ƚa partìa xe pata.

Ƚa cuantità de tenpo a dispoxision dei xogadori (ƚa cadensa de xogo) ƚa pol
variar. De soƚito ƚa partìa ƚa scominsia co na serta cuantità de tenpo, che in
serte cadense ƚa pol aumentar dopo un serto nùmaro de mose (de soƚito ƚa
cuarantexima) a anca a ogni singoƚa mosa, doparando el reƚogio de Fischer; a
pròpia discresion 'l àlbitro el pol, inte i caxi prescriti dal regoƚamento,
conpensar eventuaƚi perdite de tenpo. Ƚa rimosion de tenpo dal reƚogio de un
xogador e ƚa xonta de tenpo al reƚogio del aversario ƚe xe sansion a dispoxision
del àlbitro par punit condote de xogo scorete. El reƚogio regoƚamentar el ga da
permetare al àlbitro de aplicar ste sansion in manco de 60 secondi.

El regoƚamento el disiplina el xogo ràpido co serte norme che ƚo diferensia dal
xogo regoƚar; altre regoƚe speciaƚi ƚe val pa'l xogo lanpo. Xe ancora asé doparà
l'espresion partìe semi-lanpo co che 'l tenpo el xe de 15 minuti ma no ghe xe
difarense regoƚamentari co'l xogo ràpido.

El clasico reƚogio par scachi el xe mecanico, ma xe romai asé difuxa, anca ƚa so
version eƚetronega, che ƚa xe in grado de exeguir automaticamente serte
operasion, tipo memorixar el nùmaro de mose xogae, variar ƚa cadensa de xogo
durante ƚa partìa, xontar na determinata cuantità de tenpo a ogni xogador par
ogni mosa xogà (se previsto dal regoƚamento del torneo). I reƚogi dixitaƚi pa'
èsar regoƚamentari i ga da fornir na indicasion so ƚa durata de ƚa bateria co ƚa
xe drìo par finir (i ga da garantir na autonomìa de 10 ore in sta condision).

Oltre che so ƚa normal scachiera da toƚa, i scachi i pol èsar praticai in
difarenti modi. Tra ƚe alternative pì conosùe ghe xe i scachi par corispondensa,
praticai doparando vari mexi de trasmision de ƚe mose come el servisio postal,
ƚe e-mail o server dedicai. Na partìa par corsipondensa ƚa ga na durata
variabiƚe, da calche dì a calche ano, a seconda del mexo de trasmision inpiegà.
Agiuti esterni cofà libri, database e software scachistisi i pol èsar consentìi
o no, a seconda de ƚe prefarense dei xogadori o de l'organixasion. El xogo par
corispondensa el xe gestìo e regoƚamentà da ƚa ICCF (acronimo de International
Correspondence Chess Federation, Federasion Internasional de Scachi par
Corispondensa), na federasion riconosùa da ƚa FIDE. Ƚa pì vecia testimoniansa de
xogo par corispondensa ƚa se cata so un voƚume del siesento, el De ludis
orientalibus de Thomas Hyde, 'ndove el autor el riporta che i marcanti venesiani
i xogava par corispondensa co i coƚeghi dalmati e istriani.

Modaƚità pì resente el xe el xogo online in tenpo real sfrutando server dedicai
come el FICS.

Na modaƚità de xogo difuxa infrà i xogadori de ƚivel elevà ƚa xe cueƚa de ƚe
partìe in simultanea. In ste exibision un xogador ugnoƚo el xoga contro un
nùmaro variabiƚe de aversari, pasando da na scachiera a chealtra a ogni mosa.

Particoƚarmente inpegnativo xe el xogo dei scachi òrbi, 'ndove i xogadori i se
sfida sensa poder vedar ƚa scachiera afidandose donca a ƚa pròpia memoria. Anca
i scachi òrbi i xe ogeto de exibision simultanee.

El sistema doparà de soƚito par notar ƚe mose, ciamà notasion algebrica, el xe
descrito inte'l regoƚamento internasional dei scachi. Inte i tornei uficiaƚi
ogni xogador el ga da notarse ƚe mose so un verbal dito formuƚario; fa ecesion
el xogo ràpido 'ndove i xogadori no i ga sto obligo.

Ƚa notasion algebrica ƚa xe 'l ugnoƚo sistema uficialmente riconosùo da ƚa FIDE
e ƚa dopara letare, nùmari e sinboƚi par l'anotasion de ƚe mose e eventuaƚi
comenti. Ƚe mose ƚe vien numarae in ordene progresivo e ƚe xe fate ognuna de na
cubia de semimose. Ƚa semimosa ƚa riporta na letera granda a indicar el tipo de
toco moso (a parte el pedon, che no'l ga bixogno de sta letera): 'l alfabeto de
ƚe letere el canbia da lengua a lengua. Segue ƚa caxa de destinasion (individuà
da na cubia de coordinae: letera par ƚ coƚona e nùmaro par ƚa traversa) presedùa
da na "x" inte'l caxo de catura; inte ƚe cature fate dai pedoni se mete prima de
ƚa "x", co letera picoƚa, ƚa coƚona de proveniensa del pedon, e inte'l caxo de
catura en passant ƚa semimosa de catura ƚa xe seguìa da l'indicasion "e.p.". Ƚa
promosion ƚa se segna metindo dopo ƚa mosa el segno "=" seguìo da ƚa letera del
toco dimanda par ƚa promosion. 'L iroco el ga un segno particoƚar: "0-0-0"
(longo) e "0-0" (curto). Un "+" dopo ƚa semimosa el segna un scaco (a volte se
dopara "++" pa'l scaco dopio), invese un "#" indica el scaco mato. Existe anca
na serie de segni convensionaƚi doparai dai comentatori: i pì doparai i xe "!" e
"!!" (bona/otima mosa), "?" e "??" (eror/erore grave), "!?" e "?!" (mosa
interesante/dubia).

Existe anca altri sistemi par ƚa notasion de ƚe mose. Pa'l pasà se doparava ƚa
notasion descritiva, che ƚa indica ƚe coƚone co una (inte'l caxo de ƚe do coƚone
sentraƚi: cueƚa del Re e cueƚa de ƚa dona) o do letare: ƚa sigla ƚa deriva dal
nòme del toco che ocupa ƚa coƚona in poxision inisial, presedùa da D o R a
seconda che'lk se cata so lato de dona o de re.

Inte i scachi par corispondensa, pa' evitar inconprension a cauxa de ƚe
difarenti letare doparae par indicar ƚe pedine inte ƚe varie lengue, vien doparà
ƚa notasion numerica, inte ƚa cuaƚe anca ƚe coƚone, come ƚe traverse, ƚe xe
numarae da 1 a 8. Ogni semimossa, donca, ƚa xe conposta da cuatro sifre: ƚe
prime do ƚe indica ƚa caxa de partensa, ƚe ulteme do cueƚa de arivo, sensa
riferimenti al toco inpegnà. Se trascura i segni de prexa (catura). Ƚa partìa
Légal-St. Brie, riportata pì sora, ƚa vegnarìa trascrita cusì:

Altra tènica ƚa xe ƚa notasion Forsyth-Edwards, ideà dal giornaƚista scosexe
David Forsyth e aplicà da Steven Edwards a l'elaborasion eletronica: sta
notasion ƚa consente de descrivare co na serie de letare e nùmari, dita stringa
FEN, na precixa poxision so ƚa scachiera. Na stringa FEN ƚa xe formà da sie
parti intervaƚae da spasi, che ƚe raprexenta rispetivamente ƚa poxision dei
tochi (fiƚa per fiƚa, dal punto de vista del bianco), xogador che ghe toca
movar, posibiƚità de iroco, cature en passant, nùmaro de semimose (da l'ultema
catura o spinta de pedone, utiƚe par aplicar ƚa regoƚa de ƚe 50 mose) e nùmaro
de mose dal inisio de ƚa partìa.

Inte i tornei uficiaƚi se segue ƚe diretive del manual FIDE. Serte regoƚe ƚe pol
subir de ƚe variasion lexiere (tipo ƚa gestion del tenpo e ƚa cadensa de xogo o
come agir in caxo de ritardo) a discresion dei organixadori, basta che ste
variasion no ƚe sia in contrasto co ƚe dispoxision xeneraƚi de ƚa FIDE.

Secondo el regoƚamento uficial, ƚe mose ƚe ga da èsar exeguìe co na man soƚa,
anca ƚe cature. Sta regoƚa ƚa xe vaƚida anca inte'l caxo del iroco: in sta
sircostansa el xogador el ga da movar prima el re, de do caxe verso ƚa tor, e po
ƚa tor, portandoƚa de fianco al re. In caxo de promosion de un pedon, el
xogador, dopo 'ver moso el pedon inte l'ultema traversa, ƚo cava da ƚa scachiera
e 'l ghe mete al so posto ƚa pedina sielta, senpre doparando ƚa stesa man. In pì
co un xogador el toca ƚe so pedine el ga da movar el primo de cueƚi tocai che
posa èsar moso legalmente; se 'l toca ƚe pedine del aversario el xe obligà a
caturar el primo caturabiƚe co na mosa legal infrà cueƚi tocai. Se'l toca el
pròpio re e una de ƚe so tori el xe obligà a irocar, se 'l pol farlo legalmente.
Se no xe posibiƚe far mose legaƚi co ƚe pedine tocae el xogador el xe ƚibaro de
far n'altra mosa. Na mosa ƚa se considera finìa co el xogador el ƚasa el toco so
ƚa caxa de destinasion, dopo 'ver cavà da ƚa scachiera l'evenutal toco caturà.
El iroco el se considera finìo co ƚa tor ƚa vien ƚasà so ƚa caxa de destinasion.
Se un xogador el toca na pedina el perde el dirito a reclamar ƚa vioƚasion de
sta regoƚa da parte del aversario. Xe posibiƚe pa' un xogador sistemar ƚe pedine
inte ƚe so caxe se prima ƚo dixe a voxe co ƚe espresion I adjust o j'adoube.

Ƚe partìe uficiaƚi ƚe xe controƚae da un àlbitro, co conpiti spesifegai inte'l
regoƚamento internasional. El ga da asicurar l'asplicasion de ƚe regoƚe
mantegnendo ƚe mèjo condision de xogo e se serve el ga da aplicar de ƚe sansion
(amonision, ridusion del tenpo de riflesion, asegnasion de vitoria al aversario,
espulsion da ƚa manifestasion) inte i confronti dei xogadori che se conporta in
modo scoreto o antisportivo. El àlbitro no'l ga da interferir so ƚa partìa in
caxi no previsti dal regoƚamento.

Un prosedimento matemàtego par vaƚutar ƚa forsa dei xogadori el xe sta meso a
punto dal fixico merican de orixene ongarexi Arpad Emrick Elo. El profesor Elo
el gera anca un xogador de scachi de alto ƚivel (oto volte canpion del
Wisconsin) e 'l ga studià un sistema (che ciapa apunto da ƚu el nòme) par
axornar el puntegio (o rating) de un xogador tegnendo conto sia del rexuxltà de
ƚa partìa sia de ƚa forsa del aversario.

Ƚe formuƚe proposte da Elo, ƚe xe stae adotae prima da ƚa federasion mericana
(USCF) e, inte'l 1970, da ƚa FIDE. Ƚa FIDE ƚa axorna ogni mexe ƚa clasifica
mondial co'l rating de tuti i xogadori che ga otegnùo un puntegio Elo
(disputando un serto nùmaro de partìe uficiaƚi in tornei contro xogadori xà in
clasifica). Anca ƚe varie federasion locaƚi ƚe fa ƚe so clasifiche.

I tìtoƚi scachistisi i xe dei tìtoƚi concesi da ƚa FIDE ai scachisti che raxonxe
un ƚivel de xogo elevà, atestà in xenere dal raxonximento de un serto puntegio
Elo e dal conseguimento de bone prestasion in tornei 'ndove ga xogà scachisti xà
in poseso del tìtoƚo.

I tìtoƚi i dura tuta ƚa vita e no i pol èsar ritirai. El masimo tìtoƚo el xe
cueƚo de Gran maistro internasional (scursà in GM). Sto tìtoƚo el xe sta creà
dal xar Nicola II de Rusia, che inte'l 1914 ƚo ga asegnà a sincue xogadori dopo
un torneo a San Pietroburgo. L'asegnasion dei tìtoƚi a ƚivel internasional ƚa xe
pasà sucesivamente a ƚa FIDE.

Ghe xe dei tìtoƚi riservai ai scachi par corispondensa e par ƚa soƚusion o ƚa
conpoxision de problemi de scacchi.

Existe ƚa posibiƚità de barar in modi e in momenti difarenti, prima, durante e
dopo ƚa partìa. I conportamenti no regoƚari pì comuni i xe: risevar indicasion
durante el xogo da calche spetator, giutarse co un computer par anaƚixar ƚa
partìa, alterar el pròpio puntegio Elo, vioƚar ƚa regoƚa so'l tocar ƚe pedine,
concordar ƚa pata co 'n altro xogador (a vantagio o svantagio de 'n altro
xogador), darghe fastidìo al aversario o doparar tatiche psicoƚoxiche. Serte
asion che pol danegiar 'l aversario e vantagiar el xogador no ƚe xe proibìe dal
regoƚamento, però 'l artìcoƚo 12.1 del regoƚamento FIDE el fornise al àlbitro na
serta ƚibartà de asion in sto senso, dato che'l prevede che i xogadori no i
ciape inisiative che discredite ƚa partìa. Par exenpio rimetare so ƚa scachièra,
sensa farse notar, un toco xà caturà xe ilegal e xe sansionabiƚe co na xonta de
tenpo al aversario e 'l ripristino so ƚa scachièra de ƚa poxision regoƚare
presedente al tentativo de baro, ma inte un caxo come sto cuà ƚa regoƚa 12.1 ƚa
pol èsar doparà dal àlbitro par dar na sansion pì pexante par punir el
conportamento antisportivo.

I inbrogi no regoƚari no i ga da èsar confuxi co altre situasion de xogo ciamae
swindle (in inglexe inbrogio, fregadura), overo cuando che un xogador che xe
drìo perdare el prova a rebaltar el rexultà sfrutando ƚa sicuresa del aversario
sercando de farlo cascar in calche tràpoƚa. Ste situasion ƚe se svolxe inte'l
pien rispeto de ƚe regoƚe e no ƚe xe clasificabiƚi cofà inbrogi no regoƚari,
però serti xogadori ƚe considera un conportamento eticamente scoreto e
antisportivo parché i ghe cava al aversario na vitoria merità.

El problema de ƚe iregoƚarità inte'l xogo el ghe xe da senpre. Na lexenda ƚa
conta che 'l re Canuto d'Inghiltera el gavarìa diritura fato copare un nobil
danexe par colpa de na partìa a scachi no regoƚare. Serti inbrogi famoxi i xe
ligai a ƚe machine da xogo: ƚa pì conosùa ƚa xe cueƚa ligà al automa conosùo
come El Turco, che 'l gera in verità manovrà da un òmo. Da ƚa fine del XX secoƚo
però, co'l sviƚupo dei software scachistisi e ƚa difuxion dei computer
portatiƚi, dei smartphone e tablet e dei sistemi de comunicasion sensa fiƚi, el
problema el xe deventà 'l oposto, overo 'l uxo iƚesito de mexi informatisi par
giutar i omani.

Inte i scachi ƚa tàtica rivarda el studio de asion che se svolxarà inte un tenpo
ristreto, cusì che ƚe posa èsar calcolà in antisipo da un xogador. I prinsipaƚi
schemi tàtisi de baxe i sfruta ƚe difarenti carateristeghe dei tochi o ƚa
particoƚar dispoxision che se cata so ƚa scachièra par sercar de otegner un
vantagio. Come par exenpio 'l ataco dopio, schema che prevede de atacar in
contenporanea do tochi par caturarghine un,opur l'inpirada e 'l ataco d scoerta,
che i aprofita de particoƚari poxision o lignamenti favorevoƚi dei tochi.

Asion tàtiche senplisi le pol èsar unìe in conbinasion pì conplese, overo
secuense de mose che de soƚito ƚe xe forsae par tuti do i xogadori. Queste
includono spesso dei sacrifici e che ghe porta un vantagio a uno dei do. Un
exercision tipego dei scachi el xe cueƚo de mostrar poxision 'ndove che xe
posibiƚe na conbinasion e dimandarghe al xogador de catarla. Ƚe conbinasion
particoƚarmente riusìe ƚe xe asé apresae dai apasionai e, de soƚito, ƚe fa
deventar famoxe ƚe partìe, che, a volte, ƚe pasa a ƚa stòria come imortaƚi, cofà
ƚa Partìa senpreverde, ƚa Partìa imortal e l'Imortal peruviana.

Ƚa stratexia invese ƚa rivarda na vixion de pì anpio respiro de ƚa poxision, co
na pianificasion del modo par otegner obietivi a longo termine presedentemente
stabiƚìi. I elementi da considerar i xe tanti: el vaƚor dei tochi, el controƚo
del sentro, ƚa strutura pedonal, ƚa sicuresa del re, el controƚo de caxe o grupi
de caxe inportanti (par exenpio serte diagonaƚi o serte coƚone).

El primo maso co se vaƚuta na poxision el xe cueƚo de far el conto del vaƚor dei
tochi in xogo pa' ogni xogador. El vaƚor el xe però influensà da ƚa poxision (i
pedoni xà avansai i val pì de cueƚi ncora fermi) e dal tipo de xogo (inte ƚe
poxision sarae i cavaƚieri i serve de pì dei arfieri, invese inte ƚe poxision
verte xe el contrario).

Ai tochi de i scachi vien xeneralmente asegnai dei vaƚori numerisi puramente
indicativi, che i giuta a capirghine el pexo stratexico in partìa. Inte ƚa
stòria xe stae proposte varie scaƚe de vaƚori che no senpre ƚe ga catà un serto
consenso. Existe vari criteri matemàtisi inpiegai inte i calcoƚi e soƚitamente i
motori scachistisi i inpiega vaƚori variabiƚi a seconda de ƚa poxision dei tochi
so ƚa scachiera. Cueƚa sevente xe ƚa serie de vaƚori inpiegai normalmente:

Al re no xe asegnà un vaƚor, opur xe asegnà un vaƚor infinìo, parché ƚa so
perdita ƚa porta a ƚa sconfita; in tèrmini pratisi de forsa, come toco ativo in
xogo, xe xeneralmente considerà pì forte de un arfièr o de un cavaƚier ma pì
déboƚe de na tor.

Dato che un toco co'l se cata al sentro de ƚa scachièra el controƚa pì caxe de
cuanto no'l fasa co'l se cata ai marxini, dato che'l ga na maxor posibiƚità de
movimento e che'l pol èsar doparà có maxor eficacia el controƚo del sentro el xè
stratexicamente inportante. Ƚa teoria de ƚe avertaure de i scachi, par exenpio,
ƚa se baxa so'l ocupasion eo el controƚo del sentro. Par ocupar fixicamente el
sentro basta piasar racuanti pedoni ben sostegnùi da altri tochi, stando atenti
a no crear pedoni ixoƚai o dopiai (cioè incoƚonai), anca se a 'olte i pedoni
dopiai i pol dar serti spunti stratexisi interesanti. I pedoni inte ƚe coƚone c
e f i xe utiƚi par sostegner l'avansada dei pedoni sentraƚi e i pol èsar doparai
par verxare ƚe ligne, se convegnese tacar 'l aversario al sentro: par exenpio i
xe doparai có sto scopo inte'l ganbeto de dona e inte'l ganbeto de re. Inte ƚe
avertaure "ipermoderne", sviƚupae inte i ani venti del XX secoƚo (come par
exenpio ƚa difexa Nimzo-indiana), el centro xe invese controƚà co'l uxo de tochi
lexieri pitosto che có l'ocupasion fixica tramide el pedon.

Un elemento inportante inte'l evoƚusion de na partìa a scachi xe ƚa strutura
pedonal, overo ƚa configurasion dei pedoni so ƚa scachièra: dato che i pedoni xe
i tochi manco mobiƚi de tuto el schieramento, ƚa strutura pedonal xe
reƚativamente statica e ƚa inside notevolmente so ƚa natura stratexica de ƚa
poxision. I punti déboƚi de ƚa strutura pedonal (come pedoni ixoƚai,
inpedonature e buxi) i xe xeneralmente permanenti, donca xe nesesaria cura
inte'l evitarghine ƚa conparsa se no i xe conpensai in calche modo (par exenpio
da ƚa posibiƚità de condur un forte ataco).

Sti elementi teorisi, sentraƚi inte ƚa maxor parte de ƚe avertaure, i xe però
interpretai in modo flesibiƚe inte ƚe averature piasé moderne: par exenpio ƚa
difexa indiana, co ƚe so varianti, portae par ƚa prima volta inte i ani vinti
del XX secoƚo da ƚa cusì dita scoƚa ipermoderna (e in particoƚar da Aaron
Nimzowitsch e Richard Reti) 'ndove el Negro, invese de contestarghe el sentro al
Bianco co i pedoni, el serca de controƚarlo da lontan co altri tochi; o anca ƚa
variante Sveshnikov de ƚa difexa siciƚiana, 'ndove el Negro el mete aposta un
pedon aretrà (cuindi déboƚe) in d6 cusì che 'l cavaƚier Bianco el resta in òro,
'ndove el xe manco utiƚe.

L'avertaura no ƚa ga na durata exata, dato che no existe un momento precixo de
pasagio da na faxe a chealtra del xogo. De soƚito ƚa faxe de avertaura ƚa dura
na ventina de mose, anca se in serti caxi se pol rivar a 30-35 mose.

Inte ƚa stòria dei scachi xe sta fati longhi studi so'l xogo de l'avertaura. Ƚe
averature scachisteghe ƚe xe cataƚogae inte na òpara, l'Ensiclopedia jugoslava
de ƚe avertaure (nota anca come ECO, Encyclopaedia of Chess Openings), che xe un
riferimento inte'l setor e ƚa rancura i megio studi teorisi fati. D'ogni modo no
existe na avertaura ideal par vinsare: ƚa vitoria ƚa vien senpre dal sfrutamento
dei erori del aversario.

Ƚa riƚevansa ecesiva de ƚa teoria d'avertaura inte'l xogo, che tante volte ƚa
sacrifega el taƚento e ƚa creatività del scachista, ƚa ga portà a ƚa reasion de
un bon nùmaro de xogadori, che i ga proposto serte varianti de xogo par eliminar
sta posibiƚità. Par exenpio i scachi960 (noti anca come scachi Fischer-Random),
proposti dal canpion merican Robert J. Fischer, 'ndove ƚa dispoxision dei tochi
so ƚa prima fiƚa ƚa xe fata a òcio ma simetrica infrà i do schieramenti,
eliminando cuindi ƚa posibiƚità de un studio teorico de ƚa poxision de
avertaura. Altro tentativo de ridur l'inportansa de ƚa teoria de avertaura el xe
cueƚo del canpion del mondo José Raúl Capablanca, che el ga proposto na
variante, i scachi Capablanca, da xogarse so na scachièra de dimension 10x8 co
ƚa xonta de do tochi: un canceƚièr (co ƚe posibiƚità de movimento de tore e
cavaƚier) da metarse infrà 'l arfièr e 'l cavaƚier de re, e un arcivéscovo (co
ƚe posibiƚità de movimento de arfièr e cavaƚier) da metarse infrà 'l arfièr e 'l
cavaƚier de dona.

Finìo el sviƚupo dei tochi se entra inte'l xogo mexan. Sta faxe de ƚa partìa ƚa
se considera scominsià co xe finìo el sviƚupo dei tochi e xe finìa l'inpostasion
de ƚa strutura pedonal, e ƚa finise co'l xogo xe cusì senplifegà da poder èsar
considerà final de partìa. Ognun dei do xogadori, gavendo ativà el pì posibiƚe
ƚe so forse, el prova a ciapar l'inisiativa par atacar 'l aversario e concuistar
un vantagio, co cature o conbi de tochi a ƚù favorevoƚi. In sta faxe de ƚa
partìa no se pol pì baxarse so ƚa teoria d'avertaura, e i xogadori i ga da
sviƚupar ƚa so stratexia sfrutando ƚe carateristeghe de ƚa poxision e ƚe
posibiƚità tàtiche oferte da ƚa stesa.

Co'l prosedere del xogo ƚa serie de cature ƚa fa diminuir senpre pì el nùmaro de
tochi so ƚa scachièra, portando donca a 'ultema faxe de xogo: el final. El final
el ga tre aspeti stratexisi che i ƚo difarensia da khe faxi de xogo presedenti:

Come ƚe avertaure, anca i finaƚi i xe ogeto de studio e anaƚixi: do temi che se
verifega co frecuensa, ƚa poxision de Lucena e ƚa poxision de Philidor, i xe
stai anaƚixai xà inte'l XVII e inte'l XVIII secoƚo. I finaƚi i vien clasifegai e
studiai a seconda de ƚa cuaƚità e del nùmaro de ƚe pedine restae so ƚa
scachièra.

Co'l aumentar de ƚa potensa dei computer xe sta posibiƚe crear dei database
(diti tablebase) che i contien tuti i posibiƚi sviƚupi de un final de xogo co un
serto nùmaro de tochi: xe cuindi posibiƚe conosare no soƚo che el rexultà
derivante da ste poxision, ma anca ƚe mègio mose a dispoxision. Visto el gran
nùmaro de conbinasion, sti database i trata soƚo che i finaƚi co un nùmaro
limità de tochi: existe tablebase conpleti fin a sete tochi totaƚi (co i do re).

Existe diverse varianse del xogo de i scachi. Łe pì popołari łe xe xiangqi
(Cina) e shogi (Giappone). Tute do, però, ga łe stese radiçi storeghe dei
scachi.

Par quanto riguarda ła pitura, inte ła Capeła Pałatina del Pałaso dei Normani a
Pałermo se pol amirar el primo dipinto de na partia a scachi che se conosca in
Itałia. L'opera risałe al 1143 sirca e i artisti musulmani che ła crearono i xè
stai sielti dal re Normano de Siciłia Ruggero II d'Altavilla, che fese erixare
ła cèxa.

In leteratura se ricorda che inte'l romanso Atraverso ło specio e quel che Alice
ve catò de Lewis Carroll, el viaxo fantastico de ła protagonista xè na evidente
raprexentasion de na partia a scachi, benché l'iregołarità oservà inte łe mose
fasa pensar a na variante pitosto difuxa inte'l XIX secoło, in cui l'alternarse
dei turni fra bianco e nero jera in parte determinà in modo caxuałe. Tałe opera
leteraria gà a so 'olta ispirà na variante de scachi eterodosi, ciamada scachi
de Alice.

Inte'l sinema xè selebre ła partia a scachi có ła morte raprexentà inte'l film
El setimo sigiło direto da Ingmar Bergman. Altretanto famoxa xè ła partia xugàda
inte'l film 2001 Odisea inte ło spasio, inte ła quałe l'astronauta Frank Poole
perde contro el superconputer HAL 9000.

Numeroxe łe xè anca łe manifestasion ligae a i scachi che łe svolxe
periodicamente in Itałia; ła pì nota tra queste ła gà logo Marostica (VI),
'ndove dal 1454 se svolxe na partia che ripropone una tra quełe pì famoxe zà
disputae, dopàrando dei personaxi viventi, in costumi tradisionałi. Ła partia "a
tochi grandi et vivi", coinvolxe oltre sinquecento figuranti che i xè comandai
có ordini inte'l antica łéngua medievałe parlada inte ła Republica de Venesia.

Anca a Cutro (KR), ogni ano, ła sera del 12 de agosto, se svolge na partia a
scachi viventi che ricorda l'inpresa de Giò Leonardo Di Bona e de ła so celebre
vitoria (1575) contro monsignor Ruy López de Segura, che ghè consentì de
otegnére el titoło de canpion "d'Eoropa e del Novo Mondo". Ła manifestasion se
svolge so na scachiera pavimentałe xigante có sentinaia de figuranti: xè na
rievocasion storega inportante par i cutrexi, parché propio grasie all'inprexa
del Di Bona l'abitato fu proclamà "Sità".



https://vec.wikipedia.org/wiki/San_Pieroburgo

San Pieroburgo ła xe 'na sità deła Rusia nord-osidentałe, sol Mar Baltego e ła
xe ł'ex cavedal deła nasion. Fondà dało zar Piero el Grande, el xe uno dei
prinsipałi sentri culturałi de ł'Eoropa. Co oltre 4,7 milioni de abitanti
(2002), ła xe atualmente ła seconda sità deła Rusia par dimension, nonché el
porto pì inportante.

Ło Zar Piero el Grande el ga fondà ła sità el 27 de majo (16 de majo 'ntel
całendario giuliano ałora in vigor) 1703 dopo aver conquistà ała Svezia i
teritori traversà dała Neva. El ga dà ała sità el nome del so santo patron,
ł'apostoło San Piero. El nome orixinale de Sankt Piter burkh el gera in realtà
ołandexe; Piero el Grande el gaveva visù e studià in chel paexe par on periodo
de tenpo e el gera on amirador deła corte e de ł'architetura ołandexe. Łe
forteze svedexi de Nyen e sucesivamente de Nöteborg łe gaveva in precedensa
ocupà ł'area, 'nte łe pałudi dove ła Neva ła se buta 'ntel Golfo de Finlandia. I
servi i ga fornio gran parte deła manodopara par el projeto, che el ga conprexo
el prosiugamento dełe pałudi e ła costrusion dei edifici. Secondo una dełe stime
a sarìa morte 30 000 persone.



https://vec.wikipedia.org/wiki/Sal

Co ła paroła sal (o sałe) se intende de sòłito el cloruro de sodio osìa ła sal
da cuxina che ła vien doparà normalmente par dar piasè saor al magnar. In 'sto
sénso qua se pol doparar ła paroła anca co l'artìcoło feminiłe "ła sal" (oltre
che maschiłe) mentre in sénso xenerałe cioè quando che se parla de chìmica se
dopra soło el maschil "el sal".

In chìmega el sal l'è el prodóto de reasion fra un àsido e na baxe: par 'sto
motivo qua gh'è un saco de tipi diversi de sałi che i ciapa nomi diversi sia par
el tipo de sostanse che vien conbinà, sia drio łe só propietà.

I nomi dei sałi i ga ła fórma "Raixa del nome de l'àsido + Final (propietà de
l'àsido) + de + nome de ła baxe conbinà co l'àsido".

Par exenpio, smisiando l'àsido solfòrico col potasio se ga el solfato de potasio
indove che ła raixa "solf-" ła ne dixe che l'àsido de partensa l'era fato de
sólfre, ła final "-ato" ła ne dixe el tipo de àsido (queło solfòrico e no invese
el solforoxo o el solfìdrico) e finalmente "potasio" el ne dixe che ła baxe de
partensa da conbinar l'era apunto el potasio.



https://vec.wikipedia.org/wiki/S%C3%A8%C5%82u%C5%82a

Ła sèłuła (dal łatin, càmara picenina) ła xé l'unita fondamentale de tuti i
organismi chei vive e ła più pìcoła strutura che ła pol èser clasifegada come
vivénte.

Ghe xé organismi, come par exénpio i bateri acidoplastici o i protozoi, che i
pol eser fati de na soła sèłuła ed definidi unisełułari. I altri organismi, come
l'ómo (formà da 100 000 miliardi ( 10 14 {\displaystyle 10^{14}} ) a ocio de
sèłułe), i xé invese plurisełułari. I prinsipałi organismi plurisełułari i
partien tipicamente ai regni , vegedal e dei funghi. Łe sèłułe dei organismi
unisełułari łe ga carateri morfołòxici de sòłito uniformi. Con l'aumentar del
nùmero de sèłułe de un organismo, invese, łe sèłułe drénto łe xé difarénti en
fórma, grandésa, raporti e funsion spesiałixae, fin a ła costitusion de tesui e
òrgani.

Ghe xé sèłułe procariote che łe ga drénto importanti riparti serai drénto altre
menbrane, ma sóło quełe eucariote łe pol prexentar en gèner ste robe qua, i
organełi. El scanbio de maderiałi infrà ste desferénte region el xé varentà da
conplesi sistemi de trasporto de pìcołe visìgołe, come queło de łe chinesine.



https://vec.wikipedia.org/wiki/S%C3%A3o_Tom%C3%A9_e_Pr%C3%ADncipe

São Tomé e Príncipe xe no Stato insulare de l'Africa sentral. El paexe el
comprende le do isole de l’arcipelago omonimo int'el Golfo de el Biafra. I stati
pi' visini i xe la Guinea Equatorial a nordest e a sudovest, el Camerun, el
Gabon a est la Nigeria a nord.

São Tomé e Príncipe el xe n’arcipelago en tel Golfo de Guinea, che le se cata a
300 km a ovest de el Gabon, poco sora l’equatore. El xe formà da do ixole
principali, São Tomé e Príncipe,, co altri ixoloti e scogli.

I portoghesi xe stà i primi a visitar l’isola de São Tomé (1469), che l’era
disabità. I portoghexi gha subito capiò l’importansa de ste isole par i comerci
co la costa e, dopo, par la trata de i sciavi.

Nel secolo XIX, dopo che la cana da sucaro xera andà fora de produsion, el cafè
e el cacao xe stà importà su le isole. Dopo pochi ani, São Tomé e Príncipe xe
divantà le pi grandi esportatrici mondiali de cacao. Anca se la schiavitù xera
stà abolida nel 1876, i latifondisti portoghexi gavea dirito de sfrutar i
lavoratori de le piantagioni.

Nel 1953 ghe fu na reolta de lavoradori co la risposta violenta del governo . On
grupo picoleto de tomeani gha fondà el Movimento par la Liberasion de São Tomé e
Príncipe e scominsià a domandare l’indipendenza.

Co la fin de la ditatura de Marcello Caetano in Portogalo nel 1974, el proceso
par la indipendenza xe stà veloce. El 12 lulio 1975 Manuel Pinto da Costa
prendeva la presidenza de la nova nasion.

L'agricoltura xe ancora importante (cacao, cafè e oio de palma) ma no xe bona de
sostegnar la domanda locale de cibo. La pesca no la xe a livel comerciale. El
petrolio descoverto ne le acque rente a l’arcipelago, stà diventando la pi grosa
entrada par lo Stato.

L’85% de la zente xe cristiana catolega. I cristiani protestanti i xe l’1%, i
altri segue religioni tradisionali.

La zente la parla portoghexe, ma anca lengoe creole (forro 85%, angolar 3% e
principense 0,1%).



https://vec.wikipedia.org/wiki/Ricerca

Ła ricerca ła xe el procexo de trovar fati. Sti fati i condurà a ła conosensa.
Ła ricerca ła xe fata usando quel che xe xà conosiudo. Ła conosensa suplementare
ła pol èser otegnuda provando (o falsifegando) łe teorie o i sistemi existenti,
e provando a spiegar mejo łe oservasion. Ła ricerca ła xe un procexo anałitego,
sistematego, organixà e ozetivo. Sto proceso el dovarìa rispòndar a na domanda o
na ipotexi. In sto modo, el dovarìa aumentar ła conosensa e łe informasion su
una serta roba sconosiuda che ła xente ła dexidera saver mejo.

El metodo sientifego el xe un modo comune de far ła ricerca. Ła ricerca ła xe
usà par mijorar ła conprension de ła biołozia, de l'inzegneria, de ła fixega, de
ła chimega e de tanti altri canpi. Chesto el permete de scoprire łe nove
medicine, rèndar le machine pì segure, e far che le aziende agricołe le produsa
pì prodoti ałimentari. I schei par ła ricerca i vien dai governi, da łe società
comerciałi privae, e da łe carità.



https://vec.wikipedia.org/wiki/Republica_del_Congo

La Republica del Congo xe no Stato de l’Africa Centrale. El Congo confina co el
Gabon a nordest, el Camerun a nord, la Republica Centrafricana a nordest, la
Republica Democratica del Congo a sudesst e l’enclave angolano de Cabinda a
sudovest; la costa a sudovest la xe sul Golfo de Guinea.

I primi abitanti de la regione xera pigmei. Co l’arivo de i bantu, i pigmei se
sa spostà ne le foreste.

I regni bantu del Congo, di Loano e di Teke gha verto le trate comerciali en
tuta la zona del Congo. I abitanti fasea marcà de sciavi, ma anca de oro che
vegnea da lo Shaba e dal Katanga. Par on periodo, ghe fu anca na diocesi
catolega co on vescovo locale. Co la fine de la trata de i sciavi, anca i regni
locali gha perso forsa.

La Conferensa de Berlino del 1885 gha dato el teritorio a est del fiume Congo al
re Leopoldo II del Belgio, e la zona tra i fiumi Congo e Oubangui a la Francia.

La Republica del Congo xe diventà indipendente el 15 agosto 1960. El primo
presidente xera Fulbert Youlou che gha perso el poder en on colpo de Stato nel
1963. Alphonse Massemba-Débat gha preso el so posto. Nel 1968, co n’altro colpo
de Stato, Alfred Raul gha preso el poder, par lasarlo dopo pochi mesi al major
Marien Ngouabi. Ngouabi l’è stà copà l’oto marso 1977 e Denis Sassou-Nguesso gha
tolto e so posto. Nel 1992 ghe stà le prime elesioni democratiche , vinte da
Pascal Lissouba. Denis Sassou-Nguesso l’è tornà dopo na serie de violenze tra
l’esercito e le milisie private de Sassou-Nguesso nel 1997.

La popolasione xe quasi tuta de origine bantu, ma ghe ancora de le minoranse
pigmee. I grupi pi grosi xe: kongo 48%, sangha 20%, m’bochi 12%, teke 17%.

La popolasion laora ne l’agricoltura par la susistenza. I majori campi economici
xe l’estrasion de el petrolio, el legname pregiato, e la pesca.



https://vec.wikipedia.org/wiki/RAI_%E2%80%93_Radiote%C5%82evixion_Ita%C5%82iana

Ła RAI – Radiotełevixion itałiana (abreviaxion de Radio Audiovixion Itałiana),
comunèmente abrevia in RAI o Rai, xè ła società conçesionaria in esclusìva del
servixio publico radiotełevixivo itałiano. Xè ona dełe pì grandi axiende de
comunicaxion d'Europa, el cuinto grupo tełevixivo del continènte: ła opera,
oltre che inte' setore tełevixivo e radiofonìco, anca in cueło editoriałe e
xinematografego. Xè na società par axioni soto parteçipaxion deł Ministero
deł'Economia e dełe Finanxe che posiède l 99,56%. El restante 0,44% xè proprietà
deła SIAE. El 3 xenaro 1954, inisia łe trasmisioni ufiçiałi.

Cofà radio e tełevixion de Stato ła RAI ga deji oblighi de lege consistènti
inte' produre trasmissioni de servixio e de publica utiłità i'na perxentuałe
oraria prefissà. Ła RAI ła riscuote, tramite el Sporteło Abonàmenti TV, el
canone tełevixivo (canone Rai), e n'imposta suła detension de calsiasi aparecio
ato, o adatabiłe, ała ricexion de programi tełevixivi.

Dełe televisioni publiche europee, xè cueła co'l share majior (44,92%), mentre
el concorente prinsipałe (Mediaset) el ragiunge mediamente el 34,2% de ascolto;
ła piataforma satełitare Sky ła ragiunge el 9,37%, el resto deł'oferta dixitałe
terèstre çirca el 8,42% e el resto deł'oferta TV (compresi anca el grupo Telecom
Italia Media e łe tełevixioni locałi) el otiene el 3,09%.

In seguito al referendum popołare del 1995 xè abrogà ła lege che ła riservava
esclusivamènte ała mano publica el poseso dełe axioni RAI, tutavia non sè mai
proceduo ała privatixasion che se intendeva aviare. Łe prinsipałi reti xè: Rai
1, Rai 2, Rai 3, Rai 4, Rai 5, Rai Movie, Rai Premium, Rai Storia, Rai News, Rai
Sport 1, Rai Sport 2, Rai Gulp, e Rai Yoyo.



https://vec.wikipedia.org/wiki/Ojo

Par ojo (o ogio) se intende de sołito queło da magnar, che'l sia de oliva, de
girasołe o da altri semi. Vołendo però èsare precixi, par ojo se intende un
liquido graso, che no'l se pol smisiar co l'aqua; de oji ghe nè diverse sorti:
oji grasi, oji esensiałi, oji minerałi.

I oji esensiałi (anca oji eterei) i xe estrati ołeosi, fasiłi a svanpire, ke
vien dałe piante o da toki dełe piante. A seconda dal tipo de pianta i ga un so
odore forte e carateristico. In pratica i xe costituidi in masima parte da
terpeni (par esempio l'estrato de limon).

I oji minerałi i vien estrati dal petrołio o dal carbon e i xe composti de
idrocarburi. Sti oji i vien doparà nel setore deła chimica organica soratuto par
ła produxion de materie plastiche. Quando ke i vien rafinà, i diventa
carburanti, ma anca oji conbustibji, oji par motori diesel e oji pesanti. Coi
oji minerałi vien fati anca i lubrificanti, ke i serve a far in modo ke i toki
de fero dei ingranagi dełe makine no i fasa atrito sfrisando l'un su l'altro.



https://vec.wikipedia.org/wiki/Mazor_Consegio

El Mazor Consegio (in latin Consilium Sapientis, Consegio dei Sagi) el gera el
màsimo òrgano połìtego de ła Repùblica de Venesia e'l se conglomerava 'nte na
càmara fata postatamente 'ntel Pałaso Dogal.

A sto qua ghe pervegniva ła nòmina del doxe (el proséder de ełesion el gera
dabon conplicada e'l prevedéva sirca diéxe pasagi de ełesion e sortegi) e de
tuti i altri consegi e numeroxe magistraùre, co poderi iłimitai e sovrani su
qualsevogia custion. Ła partecipasion al Mazor Consegio ła gera un derito
ereditàrio e privativa de łe famege patrisie iscrite 'ntel Libro d'Oro de ła
nobiltà venesiana.

Un primo Consilium Sapientis forse ghe gera xà da ténpo come consegio personal
del Doxe. Anpò, a partir dal 1143 un nóvo Consilium el xé stà creà come
raprexentansa duraùra de el rengo popołar, fiancando el doxe 'ntel governo.
L'ato el dava el via al'aseto in forma comunal del Stato, con ła nasùa del
Commune Veneciarum ("Comun de Venesia").

Gnanca na trenténa de ani daspò, 'ntel 1172, el Consilium el vegniva trasformà
in asenblea sovrana col nome de Mazor Consegio, ai inisi conposto de
trentasinque e in sèguito da 100 consegièri, ai quai ghe xé xontai de raxon, a
partir dal 1178, quełi che i partegniva al nóvo organismo de ła Quarantia. Dal
1207 i consegièri, daspò, i no xé stai più nominai dretamente dal'asenblea
popołar, ma da tre ełetóri sièlti da sta qua, daspò xónti a sete 'ntel 1230.

Proposte de trasformasion de ła partecipasion al consegio in derito ereditario o
par siàlta sóa del consegio stéso xà łe gera stae più volte prexentae e respénte
soto i dogadi de Zuane Dandolo, 'ntel 1286, e Piero Gradenigo, 'ntel 1296.

Ma oramai ła vogia de łe famége aristocràteghe e del stéso doxe Gradenigo de
segurarse con maxor stabiłità e continuità ła partecipasion al governo de ła
Repùblica, oramai masa forte, ła ga portà el 28 de fevrèr 1297 a ła Serada del
Mazor Consegio: sto provedimento el verxéva de derito el Mazor Consegio a tuti
quei che i ghe gavése xà fato parte 'ntei quatro ani prima e, ogni ano, a
quaranta sortexai intrà i sói desendénti. Ła reforma ła levava ogni lìmite a
quełi che i partesipava al Consegio.

L'intrada de nóvi partesipanti el xé stà limitada co lexe del 1307 e del 1316;
el 19 de lugio 1315 ła xé stada ordenada ła creasion del Libro d'Oro 'ntel qual
iscrìver, có se faxéva disdoto ani, i nomi de quanti che i gavarìa avùo el
derito de intrar al Mazor Consegio.

'Ntel 1319 i ga fato ła stréta final. I xé 'ndai vanti a dar n'ociada ténta a ła
vałidità dei tìtołi dei iscriti 'ntel Libro d'Oro, daspò i ga levà ła posibiłità
de sèłier nóvi partesipanti del Consegio, stabiłéndo che l'automàtega intrada al
Mazor Consegio par tuti i patrisi mas-ci có i faxéva vintisinque ani,
col'ecesion par trénta de łóri, sortexai ogni ano 'ntel xórno de Santa Bàrbara,
de intrarghe già có i faxéva péna vinti ani: el Mazor Consegio el deventava a ła
fin n'asenblea serada e ereditaria.

'Ntel 1423 el Mazor Consegio el ełiminava anca el rengo popołar, che no'l
serviva più a gnénte.

'Ntel 1498 i xé stai tegnudi fora dal Mazor Consegio i cèreghi e infrà el 1506
e'l 1526 i xé stai istituidi i registri di nasùe e nose par fasiłitar l'asertar
del derito de intrada al corpo de ła nobiltà.

L'efeto de łe dispoxision de ła Serada el gaveva fato créser tanto el nùmero dei
partesipanti, cusì da rivar a contare 'ntel Cinquexénto fin a 2095 patrisi co
derito a sentar 'ntel Pałaso Dogal: łe segure dificoltà de gestion de un sìmiłe
òrgano e ła mancansa de sełesion su łe vere capasità de quanti che i ghe intrava
par derito, i ga portà a demandar łe più midiate funsion de governo a òrgani
menóri, più snełi e sełesionai, in particołar al Consegio dei Pregadi, anca se
ła sovranità del Mazor Consegio e'l só derito de ùltima paroła su qualsevogia
materia i restava quełi.

In alguni rari caxi, vanti a gravi ris-ci o dificoltà econòmeghe, l'intrada
'ntel Mazor Consegio ła gera permésa a nóve famége, a che łe gaveva però da far
grande donasion al Stato: el xé stà el caxo de ła guera de Cióxa e de ła guera
de Candia, có, par sostegnir łe grande spexe de guera, łe xé stae amése łe
famége che più łe gaveva sostegnuo economegamente el sforso de łe batage.

Altra particołarità el xé el crearse, 'ntel ténpo, de na divixion drénto a ła
nobiltà infrà queła rica, overosia łe famége che łe gera stae bone 'ntel ténpo a
mantegnir guałivo o a far créser łe só capasità econòmeghe, e que ła pòvara
(quełi che i vegniva ciamai Barnaboti), de quanti che i gaveva, 'nte un ténpo
łóngo o curto, exaurìo łe só richese, ma i 'ndava vanti a mantegnir el derito
ereditario a sentar 'ntel Mazor Consegio. Sta roba ła portava spéso łe dó parte
de ła nobiltà a scontrarse in consegio e ła verxeva ła posibiłità a fenòmeni de
tràfego dei voti.

El xé stà el Mazor Consegio, el 12 de magio 1797, a decretar ła fin de ła
Repùblica de Venesia, sełiéndo - vanti al'invaxion de Napoleon - di asetar
l'adicasion del'ùltimo doxe Lodovico Manin e de desfar l'asenblea aristocràtega:
seben ghe fuse ła mancansa del domandà nùmero legal de 600 partesipanti, el
consegio el ga votà a grandìsima maxoransa (512 voti a favor, 30 contrari, 5
astegnui) ła fin de ła Serenìsima e'l trasferimento dei poderi a un indefinìo
governo provixorio.



https://vec.wikipedia.org/wiki/Marsegia

Marsegia (in francese Marseille [maʁsɛj], localmente [mɑχˈsɛjɐ], in provenzal
Marselha [maʀˈsejɔ]) ła xe na cità de la Franza meridional, cavologo de la
region Provensa-Alpi-Costa Azura e del departamento de le Boche del Rodano,
oltra che el primo porto de la Franza.

I Focei i xé rivai su sto posto qua intorno al 600 a.C., smisiandose per ben coi
Lìguri. I ga tirà su un sentro sitadin su queo chel gera el Pagu (tribù Lìgure
urbanixada) chel svolxeva atività del mar, intrà łe quałe i tràfeghi. Infati, el
xé stà el tràfego (e i trafeganti) a particołarixar ła łónga storia de ła Sità
de Marsegia e łu el ga anca modifegà ła storia: guere, momenti de paxe e
ałeanse. Ła legenda del'incontro e del'union infrà el marenèr Protis (focexe) e
ła beła Gyptis (fia del re dei Lìguri Segobrigi, Nanno) el ga confermà ła sóa
tradision de sità de tràfeghi.

N'altra caraterìstega de ła sità ła xé ła sóa indipendénsa demostrada verso łe
altre sità e del poder (da 'ntender poder sentral franséxe, del Re e de Parixe):
Marsegia ła xé na sità che ła cambia bandiera (e sovran) in baxe a łe sóe
conveniénse. Per parecio tenpo ła ga avuo nam sóa aministrasion. Soło co ła
Rivołusion fransexe, co ła vogia de unifegar ła Fransa soto un'ùnego scheo,
n'ùnega łéngua e coi stési diriti per tuti, Marsegia ła ga perso sta tendénsa
autònoma che ła ga sénpre provà de mantegnìr.

Marsegia ła xe spartia en 16 arrondissements municipai, anca łori spartii in
quartieri (111 in total). I arrondissement i xe ingrupai a do a do in setori, e
chiaschedun dei 8 setori el ga el propio consegio e el propio sindego, cofà i
arrondissements de Parixe o de Lion.



https://vec.wikipedia.org/wiki/Liberia

La Liberia xe un Stato de l'Africa Ocidental. La confina co la Siera Leon a
nordovest, la Guinea a nord, la Costa d'Avorio a est; la xe bagnada da l'Ozeano
Atlantego a sudovest.

Nel XVI secolo la zona l'è stà conquistà da i mane, seguiì da i vai. I kru xe
stá boni de fermar i vai e de tegnar el control de la costa.

En tel 1821, la Società Americana de le Colonizasion sa tolto la Liberia par
portarghe i sciavi liberai.

El 26 lulio 1847, i americani residenti en Liberia i gha dichiarà
l'indipendenza, co el sostegno del governo degli Stati Uniti. La nova etnia, i
americo-liberiani, no se sa mai integrà co la popolasion locale: i se ciamava
americani tra de lor, e i xera tratai da americani da i inglexi che xera in
Siera Leone; el sistema de governo e i simboli che i gha selto xera ciaramente
americani; i tratava i africani come inferiori.

En tel 1926, el governo de la Liberia gha dato a la industria americana
Firestone el dirito de utilizar un teritorio vasto par le piantagioni de
l'albero de la goma. Stà concesion gha parmeso no svilupo legero del resto del
paexe, ma gha anca formà el nucleo de un problema che scioparà pì vanti.

En tel 1980, el sergente magiore Samuel Kanyon Doe la guidà on colpo de Stato
contro el presidente William R. Tolbert. Par la prima volta ne la so storia, el
novo governo l'era formà da liberiani etnici. Doe xe presto diventà un ditatore.
En tel 1989, la prima guera civile l'è scominsià soto la guida de on
americo-liberiano, Charles Taylor, che gavea el sostegno de la Costa d'Avorio e
del Burkina Faso. En tel 1990, i ribeli gha copà Doe ma la guera civile l'è
continuà. Tayor l'è stà eleto presidente en tel 1997 ma l'è durà poco. En tel
1999 n'altra guera civil l'è scopià ne la cavedal Monrovia. Taylor gha dovesto
scapar en Nigeria e Gyude Bryant l'è stà nominà presidente par preparar le
elesioni democratiche.

En tel 2005, vintitre candidai sà presentà par diventar presidente, tra questi
George Weah e Ellen Johnson-Sirleaf. La Sirleaf gha vinto le elesioni. En tel
marso 2006, Taylor l'è stà arestà e porta a L'Aia par esar procesà par crimini
contro l'umanità.

I liberiani xe divisi en sedeze grupi etnici. I kpelle xe el grupo pì grande. I
liberiani de origine americana xe el 5% de la popolasion.

Le religioni tradisionali xe seguie da la majoria de la popolasion (76,5%). I
cristiani xe el 13,5% (catoleghi 4%). I musulmani el 10%.

L'economia la dipende da l'esportasion de goma e fero, diamanti e legname xe
importanti.

La popolasion de origine americana la controla l'economia, mentre la popolasion
de origine local la vive soto el livel de povertà. Na campagna nternasional
sostegnuda da la rivista italiana Nigrizia gha spinto la Firestone a cambiar le
so politiche lavorative en Liberia.



https://vec.wikipedia.org/wiki/Idr%C3%B2geno

L'idrògeno (dal greco antigo ὕδωρ, hydor, "aqua", e ła raìxe γεν/γον che ła
signìfega "xenerar") el xé el primo ełemento chìmego de ła tabeła periòdica dei
ełementi e el ga come sìnboło H e come nùmero atòmego 1.

Al stato ełementar ghe xé idrògeno sóto fórma de mołècoła biatòmega, H2, che a
presion atmosfèrega e a tenperadura anbiénte (298 K) el xé un gas sénsa cołor,
odor, vèro infiamàbiłe.L'idrògeno el xé l'ełeménto più łixièro e più comun de
tuto l'universo chel vedémo. El se cata 'ntel'aqua (11,19%) e en tuti i conposti
orgànisi e organismi vivénti. L'idrògeno el fa conposti con ła magior parte dei
ełeménti, spéso anca par sìntexe direta. Łe stéłe łe xé en magioransa fate de
idrògeno 'ntel stato de plasma. Sto ełeménto el xé doparà 'nte ła produsion de
amonìaca, 'ntel'idrogenasion dei ogi vegetałi, in aeronàutega (prima 'ntei
dirixìbiłi), come roba da bruxar alternativamente e, più de resénte, come
reserva de energia 'nte łe batarie a conbustìbiłe. Daspò el xé serà in qualche
pièra, come el granito.

L'idrògeno el xé l'ełeménto chìmego più łixièro. El só ixòtopo più comun
(pròsio) el xé fato de un sìngoło proton e de un ełetron. In condision normal de
presion e tenperadura l'idrògeno el xé un gas biàtomego H2, co un pónto de
bogimento de sołi 20,27 K e un pónto de fuxion de 14,02 K.

Mese a presion parécio alte, come quełe che se cata al séntro dei giganti gasóxi
(Xove ad exénpio), łe mołècołe łe perde ła łora identità e ł'idrògeno el devénta
un medało łìquido. Desferentemente, in condision de presion vèro basa, łe
mołècołe H2 łe pol subir disociasion e se mese a radiasion de giusta frequénsa,
i àtomi individuałi i pol soravìver par bastansa ténpo par èser riłevai. Nùvołe
de H2 łe se fórma e łe xé sociade con ła nàsida de łe stéłe.

Sto ełeménto el xóga un róło vital 'ntel dar energia al'universo, traverso
procesi de fuxion nuclear chei moła na granda quantità de energia drio ła
smisiada de quatro àtomi de idrògeno in un de ełio.

Parché el pròsio el xé più sénplexe ełeménto chìmego, el xé stà studià da ła
mecànega quantìstega in maniera profondia.



https://vec.wikipedia.org/wiki/Guinea_Equatorial

La Guinea Equatorial xe na republica de l’Africa sentral a caval de l’equator.
El paexe ze composto de una region continental (Rio Muni) e da le isole de Bioko
, e Annobon, int'el Golfo de el Biafra pi' a ovest. Rio Muni el confina col
Camerun a nord, el Gabon a sudest, e el xe bagnà da l’Oseano Atlantico a ovest.
I stati pi' visini a Bioko li xe el Camerun a nordest, la Nigeria a nordovest e
São Tomé e Príncipe a sudovest. A nordest de Annobon se cata São Tomé e
Príncipe.

I primi abitanti de la region xera i pigmei. Quando i bantu ghe vegnù zo dal
nord, i pigmei ie scapà ne le foreste del Gabon. Ancò se cata pochi pigmei nel
Rio Muni. I bantu i gha ocupà el Rio Muni; el grupo fang ie arivà su la costa.
Da queste ie nati i bubi che ga colonizà l’isola de Bioko.

I portoghesi xe rivà su l’isola de Bioko nel 1472 quando l’esplorator Fernando
do Pó gha descoverto l’isola mentre chel sercava la rota par le Indie. El
Portogalo gha colonizà anca Annobon e la zona costiera.

Nel 1474, el Portogalo gha cedù ste terre a la Spagna in cambio de territori ne
le Meriche. La Spagna no gha mai fato granchè fin al 1926, quando i vari
teritori xe stà mesi insieme come la colonia de la Guinea Spagnola.

El 2 de otobre 1968 la Guinea Equatorial xe diventà indipendente. El primo
presidente fu Francisco Macias Nguema. Dopo n’ano al poder, el presidente gha
fato arrestar tuti i membri de l’oposision. Piasse de 160 000 citadini ie scapà
via, e el regno del terrore scominsiò en la Guinea.

El neodo del presidente, Teodoro Obiang Mba Nzago, gha fato un colpo de Stato
nel 1979 e gha fato copar so zie par "crimini de guera". Dopo essarse preparà na
nova costitusion, el presidente Obiang sa tolto tuti i poteri esecutivi del
governo. El presidente ancò pol far quel chel vol, proclama le legi chel vol lu,
fa e disfa el governo, roba la majoria dei schei de lo Stato, senza che nissun
posa dir niente.

La tribù piasè granda xe i fang, un grupo bantu che gha conquistà quasi tuto el
teritorio. Anco i fang xe l’ 80% de la popolasion. I fang ie divisi in 67 clan.
I bioko xe el 15%, el resto xe formà da grupi picinini (ndowe, bujeba, balengue,
kombi, and benga).

Su l’isola de Annobon se cata popolasioni de l’Angola, portà da i portoghesi nel
XIX secolo.



https://vec.wikipedia.org/wiki/Guinea-Bissau

La Guinea Bissau (en portoghexe República da Guiné-Bissau) xe na nasion
del’Africa del’Ovest. El confina col Senegal an nord e con la Guinea a sudest;
el Oceano Atlantico la bagna a a ovest.

L’arcipelago de le Bijagos l'è un grupo de isole che fa parte de la Guinea pena
fora de la costa del paexe. Tipico de la Guinea xe i canaloni che dal mar i va
rento al’interno par chilometri.

Nel 1956, Amílcar Cabral sa meso a la testa del Partito par l’Indipendenza de la
Guinea e Capo Verde (PAIGC) e gha scominsià la guera contro i portoghexi.

Nel 1998 l’esercito gha scominsià na guera civil che le finia nel 2000. Kumba
Iala l’è stà eleto preseidente a le elezioni lo steso ano. Iala gha perso el
poter nel setembre 2003. N’altro periodo de confusion l’è dura; fin al marso
2004 quando, ale nove elezioni presidensiali, João Bernardo Vieira l’è sta
rieleto.

La majoria de i guineani i seghe le religioni tradisionali. 45% xe musulmani, i
altri (8%) xe catoleghi.

La lengoa oficial le xe el portoghexe, ma solo che el 14% de i guineani lo
parla.

La majoria de la zente parla el kriol, na lengoa nata da el portoghexe e le
lengoe locali.

La Guinea xe un paexe poareto. Do terzi de la xente la vive soto el livel de
povertà. El riso e el pexe xe el cibo prinsipal de i guineani.



https://vec.wikipedia.org/wiki/Genghis_Khan

Genghis Khan (mongol: Чингис Хаан, cinexe: 成吉思汗, turco: Chengez Khan, Chinggis
Khan, Chingis Khan), e raquante olte scrito Genghis Khan, pronunsià: /ʧiŋgɪs
χaːŋ / cue significa ne ła łéngua móngoła «El inperador de tuti i òmani». Ła
ortografia pi frecuente del so nome nełe łéngue eoropee xe "Genghis Khan", da na
pronunsia persa del nome. Ła łetura coreta in Vèneto xe al momento indifarente.

El xe nato a Khentii Aimag (?) Delún Boldaq(?) visin de Chitá 1162 (?) e el more
a Gansu el 18 de agosto del 1227. El gera un príncipe móngoło chel ga unifegà łe
tribù nòmadi di sta etnia del nord de l'Àxia, fondando el primo Inpero Móngoło.
El sonome vero el gera Temüjin. Baso el so inpegno come lider, i móngołi i ga
portà vanti na sèerie de conchiste rivando a ocupar un taren vasto asè: da
l'Europa Sentral fin el Sud de l'Àxia. Ste orde de móngołi i ga vinto anca ła
Dinastia Jin (1115-1234) del nord Cina (1211 - 1216), el Inpero Tangut, el regno
Kara-Kitán e anca el Inpero de Jorasmia. El ga movestoguera anca contro l'inpero
irano-persian de Khwārezm.

No esiste ritrati o rafigurasion atendìbiłi de Temujin in cuanto xe tute òpare
pòstume e da ritenerse interpretasion artìsteghe o fantasioxe. El xe nato in
ànbito aristocràtego, inte na società fortamente “feudałe”. El 'partneeva al
famoxo clan Borjigin e el gera fioło de Yesugei-Baghatur. Come desendenti de
Qabul Kan, el clan de Temujin gavea n'alto rango. Grasie al matrimonio co ła
fioła del capo keraita, Börte, Temüjin el divien uno de i posìbiłi candidai al
tìtoło de Khagan o "Gran Khan".

Intel 1227 Gengis Khan ataca ła cavedal de i Tanguti. No xe ciaro, ma pare che
el xe morto in sto periodo pa na cascada dal cavało. Altri i dixe sia morto pa
feride in bataja. Genghis Khan ga vudo varie mojeri e toxe, co vari fiołi. Soło
a i primi 4 nati homani i xe sta riconosudi i pi alti oneri e sucesion.



https://vec.wikipedia.org/wiki/Francesco_Petrarca

Francesco Petrarca (Areso, 20 de lujo 1304 - Arquà 1374) el xé stà un poeta e
scritor itałian. L'òpara par ła qual Petrarca el xé noto da tute łe parte el xé
el Canzoniere. Petrarca, anca se el se considarase soratuto, come tuti i
intełetuai del so ténpo, un autor de łéngua łatina, el ga avuo un róło esensiałe
par ła crésita de ła poexia itałiana en volgar.

L'òpara łìrega de Petrarca, come el xé sta sotołineà da ła crìtega, ła tién de
fato en ea tute łe esperiénse de ła poexia itałiana de łe orìxene, faxéndo però
na sełesion dal punto de vista de ła mètrega (drio stabiłir ad exémpio presixe
règołe sul'acentasion degl endecasìłabi che ai ténpi de Dante ła gera ancor
manco codificada) e 'ntei argoménti (drio esclùder dal cànon temàtego i ełeménti
goliàrdisi e reałìsteghi che 'ntel Dosénto i gera stai prexénti e che i 'ndava
vanti a verghe suceso 'ntel Tresénto) chel gà influensà davèro tuta ła poexia a
vègner. El fenòmeno del petrarchismo el xé parte de un dei capìtołi più complési
'nte ła storia de łe tradision łeterare europee.

Petrarca ghe scrive del só amor par Laura, incontrada 'ntel 1327 e existia par
vèro, anca se queła de łe poexie ła xé più na creasion poètega del'autór, e el
cónta ła guera che ła se fórma en łu infrà el pensièro de Laura vista come pecà
e Laura ogeto del só amor. Ghe xé anca poexie de caràter połìtego, moral, ecc...
St'òpara qua ła se sera co un'invocasion a ła Vèrxene Maria.



https://vec.wikipedia.org/wiki/Fagaro

El Fagaro (o faghèr, faghèra, fasa o fajo) (nome sientifego Fagus sylvatica L.)
el xe 'n albaro del genare Fagus e delła fameja dełe Fagaceae.

Fagus sylvatica L. el xe na pianta ke ła riva fin ai 25 - 30 metri. Ła ga foje
ovałi e sensa pełeti, pi ciare 'nteła parte soto; łe vien fora dal ramo in modo
alterno, lustre su tute do łe face, con orlo a curvète. In utuno łe ciapa un
cołor arancion o roso-bruno. El fagaro el ga na scavejara de rami fisa con tante
foje e ła se riconose anca da distante parkè ła xe tonda e larga, coi rami in
sima driti e verticałi. I fiori maskiłi i xe tondi e verdi, kełi feminiłi, verdi
anca łori, i xe drento na spece de saketo. I vien fora in majo. I fruti i xe
grosi,rosi, drento risi divixi par 4 valve.

Ł'areałe de distribusion el va ła dała Svezia meridionałe e dała Norvegia) a
nord, fin ał'Italia centrałe e ała Penisola Iberica a sud e ad est fin ała
Turchia de nord-ovest dove el se mis-cia col Fagus orientalis. In Italia el se
trova sułe Prealpi e Alpi sora i 700 metri e sui Apenini, sora i 1000 metri. In
quota el fagaro el se mis-cia tante volte coł'albèo roso, col tana e col pino.
pi in baso el pol fare boschi soło lu (boschi cedui, de fagaro).In Veneto el
bosco pi grando de fagari xe ła Foresta demaniałe de Giazza drento el Parco
Regionałe Veneto deła Łesinia.

El legno de fagaro el xe un bon legno da bruxare, ma el vien doparà anca par far
careghe, mobiłi, majołi, pavimenti(Parquet) e atrèsi da cuxina.



https://vec.wikipedia.org/wiki/Erodoto

Erodoto (in greco ‘Ηρόδοτος, Herodotos; Alicarnaso, 484 a.C. – Thurii, 425 a.C.)
el xé stà n'istòrego greco.

El xé considerà el "pare de ła storia" in quanto, 'nte ła sóa òpera de łe
Istorie, che in greco el signìfega recerca, el prova a endegar łe cauxe che łe
ga portà a ła guerra infrà łe poleis unìe de ła Grecia e l'inpero persian
meténdose 'nte na prospetiva istòrega, doperando ła recerca e no fidàndose miga
de łe incerte opinion de quei chei vegniva prima.

I eo consìdera anca el "pare del'etnografia" grasie a łe sóe descrision dei
pòpołi ciamadi bàrbari (Persiani, Egisiani, Medi e Sciti) che, anca se co parece
svariada, łe mostra un pensièr verto e na granda capasità de ispesionar. Sta
vertura mental e curioxità verso culture miga greche ła pol eser spiegada
pensando al lógo de nàscita del' istòrego. Alicarnaso el gera, infati, na sittà
greca da łe desferénte tradision e in forte contato col mondo bàrbaro. Ła stesa
biografia del'istòrego ła porta el segno de sto intreso de culture.

Erodoto el xé nasuo 'ntel 484 a.C. 'nte na famégia aristocràtega de Alicarnaso
(Axia menor), da mare greca, Dryò, e pare axiàtico, Lyxes. In połìtega nemigo,
insieme al xerman Paniassi, a Ligdami II, tirano de Alicarnaso, chel governava
ła sità grasie al'agiuto del "Gran Re". Paniassi, acuxà da Ligdami de averghe
tolto parte a na congiura de aristocràteghi per coparlo, el xé stà meso a morte.
Erodoto el xé stà, invese, bon a scapar a Samo, sità che ła partegniva a ła Lega
delio-àtica, che ła gera nemiga dei persiani (457 a.C. a ocio). El xé tornà
indrio in patria datorno al 455 a.C. cusì in maniera da véder Ligdami mandà via,
forse anca agiutando quei chei eo ga fato. 'Ntel 454 a.C. Alicarnaso ła xé
intrada 'nte ła sfera de influénsa ateniexe, deventando trabutaria de ła sità
àtica.

Daspò poco ténpo el ga viaxà e vixità na granda parte del Mediteràneo oriental,
in particołar manièra l'Egito indove, fasinà da quea siviltà, el xé restà per
quatro méxi. Scopo dei viaxi el xé stà forse sunar i materiałi ùtiłi per scrìver
ła sóa òpera (łe Istorie). Dal 447 a.C. el xé stà a Atene, indove el ga cognosùo
Pericle, el poeta tràxico Sofocle, l'architeto Ippodamo de Mileto, e i sofisti
Eutidemo e Protagora; 'ntel 445 a.C., el ga partesipà a łe Panatenee, 'nte łe
quałi el ga łeto al pùblico la sua opera (vadagnando per sta letura diéxe
tałénti).

Daspò el xé 'nda 'nte ła cołonia panelènica de Thurii (in Magna Gresia, sul
posto del'antiga Sìbari), e'l gà agiutà a fondarla, datorno al 444 a.C.. Ła
tradision ła vol che el ghe sia morto 'ntei ani daspò có ła Guera de ła Morea ła
xé scomensada (per convension 'ntel 425 a.C.). Per el vèro no semo ancora boni a
saver łógo, data e circostanse de ła sóa morte. Savémo poco de altro su ła vita
del'istòrico.

L'òpera "Istorie" (Ἱστορίαι, Historìai) ła xé divixa in 9 libri: sta divixion ła
xé stada fata da gramàtisi lisandrini (in età ełenìstega, III sècoło a.C.).

El proemio: 'Ntel proemio, daspò chel gà endicà el só nome e queo de ła sità
natal, Erodoto el prexénta l'òpera, mostràndoghe el scopo xeneral e'l tema:

El quinto libro el parla del ténpo chel va da ła rivolta iònica a ła dominasion
lìdico-persiana.

L'istoria ła xé fata secondo łe manièra de contar antighe, perché ła segue i
criteri de ciclisità (Ring Komposition) e asociasione perifèrega.

Ła łéngua doperada ła xé un iònico squaxi personałixà co qualche smisiamento de
robe antighe e ełementi àtisi, co ogni probabiłità gałe xontae dai fiłòłoxi
lisandrini (a łe quałi se tribuise el scanbio de sità de nàsita de Erodoto 'ntel
proemio).



https://vec.wikipedia.org/wiki/Enego

Enego (in cinbro Ghenebe o Ghenewe) el xe on comune de 1 872 anime de ła
provincia de Vicensa, a'n'altéxa de 768 mètri. Xe ne l'Altopian de Axiago e xe
uno dei Sete Comuni.

La storia de Enego la xe mis'ciada cun quèla dei altri pósti de l'Altopian de
Axiago nei sècoi XI e XIII, quando ghe i èrano i Exełini. Dopo ch'i xei scapai
da l'altopian, nel 1240, Enego se ghà metùo insèma ai altri sei comuni e ghà
formào la "Spetàbile Regenxa dei Sete Comuni" (ciamada anca "Lega de le Sete
Tere") nel 1310. I Sete Comuni i xe pasài prima ai Scaligeri (1327), dópo ai
Visconti (1387) e dópo oncòra a la Republica de Venexia (20 febràro 1405, ma i
han sempre tenùo ona granda autonomia. Dópo la fin de l'indipendenxa de Venexia
nel 1797 e quéla dei Sete Comuni al 29 giùnio 1807, Enego xe paxà a Napoleon e
nel 1815 a l'Austria. Insèma a tuto el Vèneto l'è paxà a l'Italia nel 1866.
Durant la Prima guera mondiałe la xe stada un pósto interexao da bombardamenti e
da bataje.

El comune de Enego le partìo in tante fraxióni; el zentro prinxipàl se tróva a
768 mètri e la xe svilùpa intorno a la Piaza San Marco. In zima a 'na scalinata
de 101 gradini ghe xe la césa de Santa Justina, col campanil che l'è stà
costruìo a la metà del XX sècolo cui matùni del Forte Lisser, vécia fortéxa fata
durant la Prima guera mondiałe su la montagna con lo stéso nóme. Néla piaza la
ghe xe anca 'na tor, che la xe l'ultima restà del vécio casteło dei Exelini.
L'altra fraxion granda xe Stoner, che se tróva su la strada che la và da Enego a
Foza. Alre fraxioni son Valdefàbro, Cóste, Valgóda, Valdezìna, Coldarco,
Pióvega, Fóxe, Dori, Marzésina ed Enego 2000. Su la strada tra Enego e Foza ghe
xe el ponte de la Val Gàdena, el pì alto d'Europa (175 mètri).



https://vec.wikipedia.org/wiki/Dante_Alighieri

Dante Alighieri (Firense, 1265 – Ravena, 13 de setenbre 1321) el xe stà un
poeta, scritor e połitico itałian.

Dante Alighieri el xe nato a Firense inte'l 1265. Ła so vita ła xe sta par molti
versi tormentà: dopo 'ver ricoperto par alcuni ani varie cariche pułiteghe a
Firense stando da ła parte dei Guelfi Bianchi, nel 1301 el xe finìo in exiłio
quando el partito dei Guelfi Neri al gà ciapà in man co ła forsa el goerno de ła
çità e el gà parà via tuti i Bianchi. Dante ałora el gà tacà samar par varie
çità del Nord Itałia, tra cui Verona dove el xe stà ospite prima de Bartolomeo
de la Scala e dopo de Cangrande I. Inte'l 1321 el xe morto a Ravena, sensa ver
mai podùo rivedar ła so Firense.

Par aver tegnù a bateximo l'utiłizo leterario de ła lengoa volgare el vien anca
considerà el Pare de ła lengoa itałiana. Ła so opera prinçipałe, ła Divina
Comedia, ła xe el poema piesè inportante de tuta ła leteratura itałiana e ła xe
considerà uno dei capolaori de ła leteratura mondiałe.

El xe ritegnùo el primo e pi grande poeta de ła lengoa itałiana e par questo el
xe ciamà "el sommo poeta", o "el vate" (che vorìa dir "el profeta").



https://vec.wikipedia.org/wiki/Costa_d%27Avorio

La Costa d’Avorio, nome oficiale Republica de ła Costa d'Avorio (in fransexe
République de Côte d'Ivoire) xe no stato en tel Africa Oxidentale. La confina co
la Liberia e la Guinea a ovest, el Mali e el Burkina Faso a nord, el Ghana a
est. La xe bagnada da e l’Oseano Atlantico a sud.

No ghe ricatamenti archeologici de rilievo par parlar de la storia de la Costa
d’Avorio prima del XIX secolo. I kru, i lobi e i senoufo ie rivà nel XVII
secolo. A la fin del XVIII do grupi de akan (i Baoulé e i Malinké) xe entrà nel
teritorio che devegnarà la Costa d’Avorio.

Nel 1960, la Costa d’Avorio l’e’ diventà indipendente e el primo presidente l’è
stà Félix Houphouët-Boigny . Boigny xera un parlamentar al parlamento francexe e
el primo african a esar ministro in Fransa. Na olta presidente de la Costa
d’Avorio, Boigny gha svilupa’ l’agricoltura, ma gha anca sostegnu’ de i projeti
controversi. La costrusion de la catedral de Yamoussoukro , l’è costa dei
milioni de dolari. En tel 1990, Boigny l’è stà costreto a verzar a la democrasia
e parmetar el multipartitismo.

La majoria de i avoriani xe cristiani (catoleghi), la majoria de i foresti xe
musulmana. Stó fato gha creà tensioni ne i ultimi ani.

La Costa d’Avorio xe un paexe agricolo. La produsion de cacao, de oio de palma,
cafè, e legname xe esportà in tuto el mondo. Ne i ultimi ani, la produsion
agricola l’è calà a causa de la guera civil.



https://vec.wikipedia.org/wiki/Cervo

El cervo el xe un mamifero artiodatiło deła fameja dei Cervidi (Cervus elaphus).
El nome todesco xe Hirsch, keło inglexe deer, keło sloveno jēlen. Anca in taljan
se dixe cervo.

Dałe nostre parti el vive in Sud-Tiroło, in Trentin, suła montagna veneta
bełunexe e vixentina (Altopian dei sete comuni, Laste, Val Posina e Val de
Laghi); Friuli (Carnia). Alto, n'tei mas-ci, fin a 2 metri, e longo anca do
metri e mexo, el pexa dai 80 ai 150 kiłi; łe femene łe riva de rado a esar
longhe 2 metri e łe pexa al masimo 100 kiłi.

El cołore del peło xe bruno-roso d'istà e grixo-bruno d'inverno, 'ntełe femene
sti cołori i xe pi ciari, 'ntei picołi el cołor xe bruno-roso con mace bianche
ke łe va via quando ke i crese. I mas-ci ga i corni (ke se ciama palki): i vien
fora al primo inverno e i xe coverti da na pełe piena de vasi sanguigni, ciamà
veludo, ke in lujo ła se fa dura e ła diventa de oso. Al 2° ano de vita sucede
na decalcificasion deła base dei palki, ke i casca xo al primo colpo ke i ciapa.



https://vec.wikipedia.org/wiki/Carbonio

El carbonio el xé l'ełemento chìmego de ła tabeła periòdica dei ełementi che'l
ga come sìnboło C e come nùmero atòmego 6. El xé n'ełemento no-metàłico, co
quatro ełetroni de vałénsa. L'àtomo de carbonio 'ntei conposti co altri ełementi
o co sè steso el pol prexentarse 'nte na de łe tre forme de ibridixasion
cognosue (secondo ła teoria dei orbitałi atòmeghi LCAO): sp³,sp² e sp
respetivamente. Co ste qua el carbonio el xé bon de coordenar respetivamente
altri 4,3 e 2 àtomi co àngołi de łigame visini a 109,5° , 120° e 180°. Secondo,
daspò, ła simetria de łe autofunsion mołecolari conplesive de łe copie de àtomi
che łe tol parte 'ntel łigame, se gavarà łigami sìngołi, dopi o tripli.

El carbonio el xé inportante par paréce raxon. Ła sóe desferénti forme
(ałòtropi) łe tol drénto algune de łe sostanse più mołexine (grafite) e na de łe
più dure (diamante) cognosude dal'omo. Daspò, el ga na granda tendénsa a far
łigami chìmeghi co altri àtomi łixièri, infrà i quałi el carbonio steso, e łe
sóe pìcołe dimension eło fa bon de formar łigami mùltipli (propietà che ła vien
ciamada desmalusogenia). Ste propietà qua łe permete l'existénsa de 10 miłióni
de conposti del carbonio. I conposti de carbonio i forma łe baxe de tuta ła vita
su ła Tera e'l siclo carbonio-azoto el fornise parte del'energia prodota dal sol
e da altre stéłe.

El carbonio no'l xé stà creà 'tel Big Bang par via del fato che ghe xé bixogno
de na tripla cołixion de partexełe alfa (nùclei de ełio) par èser prodoto.
L'universo, ai prinsipi, el se ga slargà e sfredà in manièra masa vełose perché
sta roba ła capitase. El xé, in ogni modo, prodoto indrénto łe stéle che łe
trasforma i nùclei de elio in carbonio traverso el proceso triplo alfa.

El carbonio el xé na componénte vital de tuti i sistemi vivénti cognosùi e sénsa
de eło ła vita come ła cognosémo no ła existeria. El prinsipal uxo comercial del
carbonio el xé in forma de idrocarburi, prinsipalmente conbustìbiłi fòsiłi, gas
metan e petrołio. El petrołio el xé doperà dal'industria petrolchìmega par
produr, infrà i altri, benzina, gasołio e cherosene 'nte łe rafinarie, traverso
un proceso de distiłasion. El petrołio el fornise el material de baxe par paréce
sostanse sintèteghe che łe vien ciamae tute insieme plàsteghe. Ła grafite ła
vien doperada par far lapis, mentre i diamanti, che i xé presióxi e bełi da
véder, in xogełaria. Na pìcoła persentual de petrołio ła vien mesa insieme al
fero par crear l'asal, n'altra più alta (2%) ła dà ła ghixa.

I conposti inorgànisi più inportanti del carbonio i xé l'anidride carbònica
(CO2), monòsido de carbonio (CO) e tuti i carbonati (CO3--), bicarbonati (HCO3-)
e cianuri (CN-). In maxoransa (miga CO, però) sti qua i ga nùmero de osidasion
+4.

I conposti orgànisi i xé ła vèra particołarità del carbonio, xà a partir
dall'infinìo nùmaro de conbinasion posìbiłi. El carbonio e pol formar caéne de
mołècołe (come i połìmeri) e anca anełi (come el benzene).

El carbonio el ga dó ixòtopi stàbiłi, disponìbiłi in natura: 12C (98,89%) e 13C
(1,11%). Dai quei stàbiłi de dódexe e trèdexe, el riva daspò a nùclei co anca
sédexe partexełe. El 12C el xé inportante, miga soło par ła frequénsa, ma anca
perché el vien doperà per definir ła mołe. Ła prexénsa del 14C (radiocarbonio)
ła perméte de stabiłir l'età de un material orgànico e'l xé stà spéso uxà in
archeołogia.



https://vec.wikipedia.org/wiki/Capo_Verde

Capo Verde (en portoghexe: Cabo Verde) el xe on stato de ł'Africa Osidentałe. El
xe on arcipełago che el se cata 'nte ł'Oçeano Atlantego setentrionałe, sirca
500 km a ovest dałe coste de el continente. El ga firma dełi tratai che dełimita
el spasio maritimo co Mauritania e Senegal.

Capo Verde el xe on arcipełago de nove ixołe de origine vulcanica. Le Isole de
Capo Verde le se cata proprio doe i alisei, se divide. On grupo de isole le se
cata soravento (Santo Antão, São Vicente, Santa Luzia, São Nicolau, Ilha do Sal,
Boa Vista); e n’altro sotovento (Maio, Santiago, Fogo, Brava).

El capitan venexian Alvise Cadamosto el xe rivà a l’arcipelago de Capo Verde en
tel 1456. No ghera abitanti so le isole, ma se pensa che i pescatori da le coste
de l’Africa vegnese qi de tanto en tanto. La citá de Ribeira Grande la vegnea
fondada sie ani pi tardi. Co el tempo, le isole ie diventá el punto de partensa
de le navi che portaa i sciavi in Merica.

El Capo Verde xe diventá indipendente en tel 1975 e xera a l’inisio uniò co la
Guinea Bissau. En tel 1980, dopo che in Guinea Bissau ghe fu un colpo de stato,
el Capo Verde sa meso par conto suo. Le prime elesioni democratiche ie stá nel
1991, e Carlos Wahnon Veiga del Movimento par la Democracia, xe diventá Primo
Ministro.

La popolasion atuale xe la disendente de grupi che vegnea dal Senegal e
portoghexi. Dopo secoli de matrimoni misti, el popolo de Capo Verde xe na realtà
unica en tuta l’Africa

La quasi totalitá de la popolasion segue la cexa catolega, ghe picoli grupi de
protestanti.



https://vec.wikipedia.org/wiki/Canal_de_%C5%82a_M%C3%A0nega

El Canal de ła Mànega (ingléxe English Channel, franséxe La Manche) l'è un canal
naturałe che tajà l'ìxoła de ła Gran Bretagna da ła Fransa setentrionałe, e 'l
tien tacà el Mar del Nord co l'Oseano Atlàntico. El xe łóngo groso modo 560 km e
'ntel pónto pi łargo el mixura 240 km. El Streto de Dover invese el xe el pónto
pi stréto, che 'l mixura soło 34 km, da Dover a Cap Gris-Nez.

Łe Ìxołe del Canal le è 'nte ła Mànega, rente ła costa franséxe. L'ìxoła de
Ouessant ła ségna el confin osidentałe de ła Mànega.

El Dipartimento fransexe de ła Mànica, che 'l ciapa rento anca ła penìxoła de
Cotentin che ła vien in fora su canal, el ga avùo nome dal toco de mar che gh'è
intorno.

El s'à formà dopo l'ùltima era del giaso groso modo 10 000 ani fa: desfàndose i
giasi, un łago de aqua el ga tacà formarse 'nte ła parte basa del Mar del Nord
nando fora su l'Osèano Atlàntico 'nte ła zona fra Dover e Calais e destacando łe
Ìxołe britàniche dal resto de l'Europa che in quel tenpo invese le era tuto un
toco de tera soło.

De boto, verso el 6500 AC, n'eroxion ła ga portà via el geso formando ła Mànica
che da quel moménto łà ła xe ndà vanti slargarse; anca deso el mar el sèvita
magnar via el geso dei scoji.

Ła Mànica l'è stà inportante forte par deféndar ła Gran Bretagna dai atachi dei
nemisi come che vien dito anca da William Shakespeare sul só Ricardo II:

Ła Mànega ła ga perméso ai britànisi de intervègnar inte i confliti europei, ma
raraménte de èsar manasai seriaménte. Sénsa de sta qua Napołeon e Hitler i sarìa
stai in grado de sorafar el poténte nemigo che el jera el Regno Unìo.

Ła Mànega ła xe stada comunque senario de tante invaxion o tentae invaxion, cofà
ła Conquista Normana, l'Armada Spagnoła e el Sbarco in Normandìa.

Ne la Mànega xe sta conbatue un saco de batalie navali, tra cui la Batalia de
Portland, la Batalia de La Hougue e el confronto tra la USS Kearsarge e la CSS
Alabama.

Comunque, a olte la Manega la xe servìa anca come punto de colegamento par la
condivision de culture e struture politiche, da la società celtica pre-romana, a
la cultura de la Roma Inperial, da la fondazion de la Bretagna da parte de
coloni che vegnea da la Gran Bretagna, al stato Anglo-Normanno.



https://vec.wikipedia.org/wiki/C%C3%A9xa_(architetura)

La parola cesa in architetura la indica na costružion fata aposta par al culto
relijoss cristian.

La parola la deriva da 'l latin ecclesia e da 'l greco εκκλησια (ekklesìa), cioè
comunità come efeto de na convocažion. (Varda la voce principal Cesa)

Inte 'l Catolicesimo, a diferenža de le sinagoghe de 'l Ebraismo, al edificio de
culto al è anca sede de la divinità, cossì come che al era 'te la relijon
greco-romana (co la ecežion, 'te 'l ebraismo, te 'l Tenpio de Gerusaleme). Sto
tant parchè par al catolicesimo, anca se spiritualmente Dio al è ritegnest
onipresente, la cesa la à a 'l so interno la presenža real de 'l corpo e de 'l
sangue de Cristo, cioè sotoforma de la comunion. La parola cesa originariamente
la indichea la comunità de persone convocada da Dio. Co 'l tenp la parola la è
gnesta a oler dir anca al posto aonde che se à al incontro co la comunità; e a
la fin la è ruada a er sto significato praticamente fisico.

I edifici eclesiastici cristiani i pol er varie denominažion secont la so
tipologia, funžion o inportanža:

Al edificio eclesiastico come che se 'l intende dess no 'l se à podest svilupar
prim de 'l Edito de Costantino de 'l 313, an inte 'l qual la è stata concedesta
la libertà de culto a i cristiani. Infin a lora i cristiani i costumea de
riunirse inte edifici privati, ciamadi domus ecclesiae (case de la comunità).

Co la libertà de relijon se à ponest anca al problema de come far sù i stabili
necessari par la liturgia cristiana, che la podea esser celebrada in publico. E'
stat adotà al model basilical. La basilica la esistea belche come tipologia
architetonica romana, e la ea la funžion de dificio publico, no ligà a la
relijon. Al tenpio classico no 'l podea difati ndar ben come model par la cesa
cristiana, da' che al era ligà a na relijon pagana e parchè no 'l era funžional
da' che no 'l prevedea la fruižion interna de 'l posto da parte de 'l fedel, ma
quela esterna.

Al edificio basilical, 'te la rielaboražion cristiana, al subiss de le
trasformažion no solche funžionai ma anca estetiche. La percorenža la gnen par
la gran part longitudinal, co 'l spostamento de la porta principal su 'n lato
curt e la localizažion de 'l altar su 'l lato oposto, da spess dotà de abside.
tra la navada e al altar (al spažio dintorn de 'l qual al gnen ciamà presbitero)
gnen dontada da spess na navada minor trasversal, ciamada transet, che la rende
la pjanta de la cesa a sagoma de cross.

Anche nell'alzato si hanno delle modifiche sostanziali. Viene limitata la
profusione di marmi e decori tipici dell'architettura romana imperiale, e al
posto della copertura a crociera della navata centrale si preferisce la
copertura con capriate lignee, che dà all'edificio una aspetto meno sontuoso.
Spesso le pareti vengono ricoperte da cicli di mosaici o affreschi, che
smaterializzano lo spazio, coerentemente con la visione ascetica del primo
cristianesimo.

Costantino stesso patrocinò l'edificazione di numerose chiese. Fra queste le
quattro basiliche patriarcali di Roma, le basiliche di Gerusalemme e
Costantinopoli.

Un altro edificio cristiano che ebbe origine in quest'epoca fu il battistero.
Anche in questo caso il riferimento fu un edificio romano "profano", l'edificio
a pianta centrale (circolare o poligonale) delle terme romane, contenente le
vasche per l'acqua. È evidente la connessione di tipo funzionale. Il rito del
battesimo avveniva infatti per immersione, e l'architettura termale,
opportunamente rielaborata, si prestava ad essere reinterpretata per questo
scopo.

La architetura sacra bizantina la è la rielaboražion de le do tipologie de la
basilica e de 'l batistero. Se à difati anca al svilupo de la cesa a pianta
central, tante olte fata sù in onor de 'n martire. An nantro elemento che al arà
na gran inportanža anca 'te i svilupi de dopo al è la cupola. Fra le varie,
quela che la à colpì de pì la fantasia de i contenporanei la è quela de Santa
Sofia de Costantinopoli, che la è gnesta anca al model ideal de le moschee
otomane.

Al medioevo al è al periodo de 'l gran svilupo de la architetura sacra. Inte 'l
alto medioevo le cese no le è de grande dimension. I modei planimetrici i è quei
codificadi belche 'te 'l tardo antico, ma salta fora diverse varianti locai. Al
medioevo al è anca al periodo de la costitužion de la organizažion eclesiastica
capilar. Al teritorio rural al gnen dividest in plebanà, co a capo na pieve,
cioè na cesa aonde ch egnea soministrà al batedo, e co le cese filjai
dipendenti. Inte le cità, pì che sia dopo al mili, in età romanica, à ciapà
inportanža le catedrai, cioè le cese 'te le quai ghe n'è al vescovo. Anca el
abažie benedetine le à cognossest an gran svilupo. Fra ste qua al monastièr pì
inportante al è de segur quel de Cluny, in Borgogna, al edificio eclesiastico de
dimension pì grande de l'epoca. Inte 'l XII secolo la architetura eclesiastica
la à subì na inportante trasformažion e aceleražion, co la costružion de 'l
primo edificio gotico, la abažia de San Denios arent a Parigi. Pianpianet, la
architetura gotica la è gnesta an linguagio comun a quasi tuta la Europa
ocidental. Tra le innovažion de sto novo modo de concepir al edificio sacro ghe
n'è al gran svilupo de la parte oriental de la cesa, co 'l deanbulatorio dintorn
de 'l coro, e al uso de la cuba a crosera e de 'l arco acuto 'te i alžadi, che
al dà slancio e coerenža formal a tut al edificio.

Inte 'l periodo gotico se à svilupà anca na serie de eedifici specialistici. Fra
sti quà le cese de i orden mendicanti, dotade, diversamente da le catedrai e da
le cese colejade, de anpie navade, coro ridusest e decoražion senplificada,
funžionai a la atività de predicažion fata da sti orden relijosi.

Ntel rinasimento l'architetùra eclesiastica tradizional la ven confrontàa coi
modèi derivai dala antichità clasica. Se zerca de cognugar i do modèi in realtà
eterogènei, tornando ai schemi basilicali paleocristiani, ma anca formulando dei
modèi nòvi, de sintesi, come che la céxa a pianta zentral teorizàa dai architéti
umanisti del '400 toscano e poi romano. Sta sintesi la gavrà el suo momento de
magior vigore al'inizio del '500, co la vegnerà adiritura demołida la basilica
costantiniana de San Piero par far posto a en edificio a pianta zentral co na
cupola pì granda de quela del Pantheon.

L'architetura eclesiastica del rinasimento ła andrà incontro a na crisi dopo ai
sconvolgimenti che subirà la céxa co ła riforma protestante. El conciłio de
Trent non el dełibererà diretamente sula architetura chiesastica, ma le farà
scola le céxe fate far dal cardinal Carlo Borromeo de Miłàn, che le vegnerà i
modèi dela architetura deła controriforma. Questi edifici i mantegerà la
tradizional pianta basiłicale, en linguàgio clasico ntela cupola al'incrocio deł
transéto. Sto modèl el se difónde in tuta la Eoropa e el diventa quasi el
linguagio ufizial del catolicesimo, influenzando anca la architetura dei paesi
riformadi, che però i adota ał inizio en linguagio manco monumentale e qualche
òlta con persistenze dela tradizion gotica.

Se i primi modèi borominiani i xe pitost severi e àusteri, prest, ntel XVII
secoło coł Baroco, la architetùra sacra la ven na ocasion de sprexudicade
sperimentažion architetòneghe così el łinguaxo clàsexista del rinasimento el ven
reintrepredà co fantaxia e vigor, aplicando ala architetùra forme giometreghe,
tipo ełłisi, concavità e covesità, diverse de quele a angol rètto o baxade su
sirconferense perfète del rinasimento.

Dal punto de vista funsional le céxe baròche le cen la distinsion fra navada
riservada ai fedéłi e presbitèrio co l'altar magiore. El coro spes el se sposta
drio al altar (fin ala età gotica xera davanti al altar). Ven ełiminàdi tramèzi
e altri elementi che i impedis la vista, forzando la concentrazion de fedełi
verso el toc in mez del altar. La navada in mez la ven predominante, invece,
quele łaterałi, spes le ven usade par altari łaterałi. El pulpito spes el xe in
mez ala navada e spesso ghe xe na cantoria a bałcon, disposta o ai łati del
ałtar contrapposta al orghen o sot al orghen stes. A òlte la cantoria la xe sora
ala porta de ingrèso.

Ntele cexe protestanti la distribusion del posto la xe manco asial. Spes le cexe
le gà tribune levàe e el pulpito de solito el gà en gran rilevo. Par la
diposizion del altar ntele cexe anglicane ghen sarà tante beghe, tipo quele che
ghe xe stàe ntele cexe catòłiche dopo el concilio Vatican II.



https://vec.wikipedia.org/wiki/Burundi

El Burundi xe on paexe de l'Africa Central, ne la region de i Grandi Laghi. El
confina co la Tanzania a sudest, el Rwanda a nord e la Republica Democratica del
Congo a ovest.

I primi abitanti de la zona xere i pigmei twa. Co le migrazioni de i bantu, i
twa xe stà mesi en te on canton. I bantu gha organizà el primo regno
indipendente nel XVI secolo. El primo re xe stà Ntare Rushatsi.

I todeschi gha invaso la zona en tel 1903, ma i gha perso el paese dopo la
Grande Guera. El Burundi xe pasà soto l'influenza belga, che za controlaa el
Zaire.

Dopo l'indipendenza nel 1962, el paexe l'è stà control da diversi governi
totalitari in mano a i militari. Ghe xe stà vari genocidi nel 1965, 1972, 1988,
en 1993 organizà da estemisti tutsi par copar i hutu. En tel 1993 ghe xe stà le
prime elesioni libare vinte da Melchior Ndadaye, el primo presidente hutu, che
el fu copà da militari tutsi dopo qualche mese. Dopo ani de instabilità e de
altri genocidi - contro i tutsi -, Pierre Buyoya gha organizà on colpo de stato
en tel 1996. Nel 2000, el governo gha firmà n'acordo co i ribelli par portar la
paze nel paexe. Nonostante l'acordo, la guera civil l'è continuà fin al 2005,
quando n'altro acordo l'è stà firmà.

La gente la parla kirundi e francexe. El swahili l'è parlà al confin co la
Tanzania e el Congo.

La majoria de i burundexi vive de agricoltura. Quasi tuti i coltiva i campi par
verghe da magnar. Ghe anca de la produsion par l'esportasion: cafè, coton,
banana.



https://vec.wikipedia.org/wiki/Budapest

Bùdapest la xe la cavedal de l'Ongaría e la xe conposta de le do parte vecie de
la sità: "Buda" (insieme co Óbuda) a drita del Danubio e Pest a sanca, che le xe
stà unefegae ufissialmente inte'l 1873. La xe la sità ongarese co piasè
abitanti, sirca 1.690.000, co un aglomerà urban de 2.571.504, e la xe el sentro
primario del paese par la vita poìtica, econòmega, industrial e cultural.

Inte'l 89 vissin a Óbuda i Romani i ga fondà l'avanposto de Aquincum, su un sito
sèltego che ghe jera za da prima, e i ghe ne ga fà la cavedal, dal 106 al quarto
sècolo d.C., de la provìnsia romana de la Panonia inferior. Intorno al 896 xe
rivà i Óngari, che un sècolo dopo i ga creà el Regno de Ongaria, del qual Buda
la xe deventà cavedal dal 1247. Inte'l 1526 Pest la xe stà ciapà dai Turchi,
sevìa inte'l 1541 da Buda. Entranbe le sità le xe stà ciapà dai Asburgo inte'l
1686, dopo èssar stà butà zo quasi par intiero durante la guera intra Austrìasi
e Turchi, e le xe restà senpre soto l'Inpero Austriaco (dal 1867 Inpero
Austro-Ungarico) fin al 1918, quando che l'Ongaria la xe deventà independente e
Budapest xe deventà la cavedal del stato novo.

Inte'l 1896 se ga tacà a costruir la Metropoitana de Bùdapest, la pi vecia
metropoitana del continente europeo.

Inte'l 1956 la xe stà el fulgro de la Revolussion Ongarese contra el goerno
comunista fiosoviètego, e la xe stà invasa dai Russi coi cariarmai, che i ga
represso la rebeion copando mijeri de persone.



https://vec.wikipedia.org/wiki/Bredo%C5%82a

Ła brèdoła (o bredol, albareła o bioła, beđòl o pirca (nome sientifego Betula
alba) ła xe na pianta deła fameja dełe Betulaceae. in inglexe se dixe birch, in
todesco Birke, in sloveno bréza, in taljan betulla.

Fra febraro e aprile el połine fa danare kuei ke xe ałergici al połine de
bredoła, con starnui, bruxor de oci e asma (ałergia ała bredoła). In Scandinavia
ła bredoła, o mejo el so połine, xe ł'ałergene ke fa vegnere pi ałergie de tuti.

Faxendo dei taj suła scorsa, se pol tirar fora un suco, un fià dolse, verde
ciaro, bevù in specie in Finlandia, Estonia, Letonia, Lituania, Rusia,
Bielorusia e Ucraina: el suco de bredoła. Secando i buti e łe foje, se pol avere
un te diuretico, xontandoghe aqua de bojo.

Dała bredoła se tira fora el ksiłitoło o sucaro del legno (formuła chimica
C5H12O5),

un alcol ke el ga manco całorie del sucaro normałe (sacarosio) e el pol esare
doparà dai diabetici sensa ke el ghe tira su el liveło de sucaro 'ntel sangue
(glicemia). Doparà drento ła ciunga (ciunghe al ksiłitoło), el defende i denti
dała placa baterica e dała carie.



https://vec.wikipedia.org/wiki/Botswana

El Botswana, ufisialmente ła Republica del Botswana (in tswana Lefatshe la
Botswana) el xe on Stato de l’Africa del Sud. El confina col Sudafrica a sudest,
ła Namibia a ovest e nord, el Zanbia a nord e el Zimbabwe a nord-est.

No 'l ga sbochi sol mare. No ghe xe fiumi importanti, co ecezion del Limpopo al
confin col Sudafrica e l'Okavango nel nord. L’Okavango el ga el delta 'ntel
deserto e tuta l'aqua ła se perde par evaporasion.

Ricatamenti archeołoxghi dimostra che ghe jera abitanti 17 000 ani prima de
Cristo. I primi abitanti del Botswana iera omeni de la civiltà de la piera. I do
popoli piassè antichi, i san e i khoikhoi, i desende da sti primi abitanti. I
san i xe caciatori, i khoikhoi i tende le bestie.

Domila ani fa, un grupo de bantu el xe rivà da la Tanzania. I jera agricoltori e
i se ga sistemà 'nte la zona del Kgalagadi, nel sud-ovest del paese. I tswana,
un grupo de pastori che i vien da la zona del fiume Vaal in Sudafrica. i xe
rivai en Botswana scapando da i zulu 'ntel secolo XIX.

La storia moderna del Botswana la xe tacà co la guera contro i boeri del
Sudafrica. I boeri volea torse el Botswana . I capi de i tswana i ga ciamà i
inglexi. I inglexi i ga conquistà tuto el paese par farsene na colonia. Lori no
gavea intension de svilupare el paese. A lori ghe interesava soltanto de far na
ferovia par andar dal Sudafrica a la Rhodesia . I colonialisti no i credea 'nte
la posibilità de svilupare el Botswana e i no ga fato niente par aiudare la
xente a vivar mejo.

El Botswana el xe divegnù indipendente el 30 setembre 1966. El primo presidente
el xe stà Seretse Khama, che el jera anca el capo dei Ngwato, el clan piassè
grando de i tswana. Khama el gavea fondà el Bechuana Democratic Party, che el
controla el paese da l'indipendenza. El primo laoro del governo el xe stà quelo
de pianificar el svilupo, ma no ghe jera schei. 'Ntel 1967, la De Beers
Consolidated Mines of South Africa ła ga catà i diamanti rente a Orapa. El
governo el ga permesso la costrusion de miniere, ma el ciapa el 70% de i schei.

El Botswana el xe tra i fondatori de la Front Line States , un grupo
internasional che el conbateva contro el Sudafrica de l'apartheid. El Botswana
el ga anca formà la Southern African Development Community (SADC), senpre par
contrastar el Sudafrica.

Seretse Khama el xe morto 'ntel lujo del 1980 e Quett Masire el ga ciapà el so
posto. 'Ntel 1988, Masire el ghe ga lasà el posto a Festus Mogae che el ga xà
dito che el lasarà la presidenza a la fin del 2008. El prosimo presidente el
sarà Ian Khama, fiol del primo presidente.

La capital ła xe Gaborone (300 000 abitanti). Altre sità importanti łe xe
Francistown, Maun, Molepolole.

El 60% de la gente ła xe cristiana (i catoleghi xe el 6% de la popolazion). El
resto i segue le religioni tradisionali. Ghe xe un grupeto de musulmani (2%).

Dopo el Swaziland, el Botswana el xe el paese african col piassà grande nùmaro
de malai de AIDS. El governo el dixe che el 30% de la popolazion el xe infetà.

El 50% de la richeza del paese el vien da i minerałi. I diamanti i costituise el
89% de le esportasioni, e el Botswana ancò el xe el piassè grande produtor de
diamanti del mondo. Ghe xe miniere de diamanti a Orapa, oltre che a Jwageng e
altre zone del Kalahari. Rame, zinco, carbon e altri minerałi i costituise la
majoria de le estrasioni del paese.



https://vec.wikipedia.org/wiki/Bandiera_ita%C5%82iana

Ła bandiera itałiana el xe on tricołor conposto da tre bande verticałi de ugual
dimension. Partendo da ł'asta i colori i xe: verde, bianco e rosso. El 7 de
genaro ła stesa bandiera łe xe protagonista deła Giornata Nasional deła
Bandiera.

Come altre bandiere, anche ł'itałiana ła se ispira ała bandiera fransexe
introdota co ła rivołuzion del 1789. Quando ł'armada de Napoleon ła ga traversà
ł'Itałia, a partir dal marso 1796, łe bandiere tricołuri łe xe sta adotae tanto
dałe varie neonate republiche giacobine, quanto dai reparti miłitari che 'ndava
drio a ł'exercito fransexe.

El primo exenpio de tricołor itałian el xe sta adotà ł'8 de otobre 1796 come
distintivo deła Guardia Civile miłanexe, ła Łegion Łonbarda, e subito dopo dała
Łegion Italiana composta da soldati provenienti da ł'Emilia e dała Romagna.

El bianco e rosso el provegneva dało stemma comunałe de Miłan el verde inveze el
gera el cołor deła tonałità dełe uniforme deła Guardia Sivil miłanexe: el verde
el gera infati el cołore de Miłan fin dai tenpi dei Visconti.



https://vec.wikipedia.org/wiki/Asteroide

On asteròide el xe on corpo rocioso, carbonàxeo o metàłico pi picenin de on
pianeta e chel òrbita torno del Sol, inte na òrbita interior a queła de Netun.
Da ła Tera i asteroidi i ga n'aspeto de stełe, e donca da chi el nome de
asteroidi (ἀστεροειδής en greco a significa "de figura de steła"), termino dà da
John Herschel poco daspó de i primi descoerximenti. I asteroidi i se ciama anca
pianetoidi o pianeti minori. Ste últime denominasion łe include, soralconto, i
corpi de giazo e quełi chei ga na òrbita pi in fora de Netun.

Asteroidi molto cei (in zenere framenti derivà da cołizion), con łe dimension de
un maso o anca manco (secondo l'Union Astronomega Internasionałe, corpi de masa
conpresa fra 10−9 e 107 kg), i ze conosiuti come "meteoroidi". I asteroidi
conposti par ła maior parte di giaso i ze conosiui invece come comete. Alcuni
asteroidi i ze el residuo de vecie comete, che e ga perso el loro giaso nel
corso de ripetui avisinamenti al Sołe, e i ze deso conposti par lo pi de rocia.

Se pensa che i asteroidi i sia i residui del disco protoplanetario che no i ze
sta incorporai nei altri pianeti, durante ła formazion del sistema.

I ga speso orbite caraterizae da na ełevada esentrisità. Ła majoría de i
asteroidi che i se cata intel nostro Sistema Sołar, i ga òrbite semi-stabiłi fra
Marte e Xove, paró coalchedun el xe desvià a òrbite che łe se incroxa co quełe
de i pianeti pi grandi.

El 1 de zenaro 1801 el astrònomo sixiłian Bepe Piazzi, el ga descoerto el
asteroide o pianeta minor, (1) Ceres, mentre el gera drio laorar a on catàlogo
de stełe. Sto pianeta minor el xe stà ciamà Ceres Ferdinandea in onor de el re
de łe do Siciłie de chel tenpo, Fernando I.

A ła descoerta de Piazzi łe ne va drio altre conpagne, paró de ogeti pi
picenini. Ancuo stimemo che łe esista sirca 2 miłoni de asteroidi co on diàmetro
major de 1 km soło intel Sinturon Prinsipal de asteroidi; ghe xe da dire che se
somemo tuta ła so masa, el total el xe el 5% de ła masa de ła łuna.

Da ła redefinision de pianeta de el 2006 portà caxa da ła Union Astronòmega
Internasional, el tèrmino clàsico asteroide nol sparise, parò el se cata inglobà
rento de i denominà corpi minori de el Sistema Sołar (eceto (1) Ceres, chel se
consìdera pianeta nano), insieme co łe comete, la majoransa de i ogeti
transnetuniani e coalsevoja altro sòłido chel orbita torno del Sol e el sìpia pi
picenin de on pianeta nano.

Ła major parte de i asteroidi conozesti łi gira intel spasio in n'agrupasion che
ła se conoze co el nome de Sinturon de asteroidi, chel se cata fra Marte e Xove.
Sto Sinturon el xe a na distansa de el Sołe cronprexa fra 2 e 3,5 UA. Sti
asteroidi i va torno el Sołe in òrbite co intervało fra 3 e 6 ani.

El 22 de agosto 2006, (1) Ceres, el xe stà reclasificà cofà pianeta nano come
Pluton e Eris.



https://vec.wikipedia.org/wiki/Asmara

Ł'Asmara ła xe ła cavedal de ł'Eritrea e ła ga 'na popołasion de sirca 579 000
abitanti. Ła se cata sora on altopiano a oltre 2 300 m s.l.m. e ła gode de on
clima particołarmente mite e sałubre (ła tenperatura media anua ła xe de sirca
17 °C). Ła xe sede de università e ła xe el masimo sentro industriałe del Paese.

La sità de Asmara la xe nata co la fusion de quatro paexoti, abità da quatro
clan: i Gurtom, i Shelele, i Serenser, e i Asmae. El nome originale de la sità
el xera Arbaete Asmera, le quatro mese insieme. Co el tempo, la sità la xe
diventà Asmara, anca se el nome Asmera (par le done) se cata ancora. Asmara xe
sempre stà on sentro importante par la so posision strategica tra l’altipian e
le zone base. En tel 1830 la gavea 2000 abitanti. I italiani xe entrà en Asmara
en tel 1889. I colonialisti gha costruio la ferovia par colegarla a la costa
(porto de Masaua), strade, case e palasi par l’aministrasion. Asmara la vegnea
ciamà La Piccola Roma. Dopo l’indipendensa da l’Italia, l’Eritrea gha combatù
par l’indipendenza da l’Etiopia (1993). Ancò, Asmara xe stà ricostruia dopo i
dani de la guera co l’Etiopia. L’università la xe stà serà dal governo, che gha
mandà tuti i studenti al servisio militare. La povertà de el paexe se riflete su
la sità, che gha perso importansa come sentro de marcà. La zente la parla
tigrinya, italian e inglexe.

Asmara la xe uno de i pochi esempi de sità moderne pianificà da architeti. Al
tempo de la colonia, i architeti pi famosi de l’Italia e altri paexi gha podù
progetar lo svilupo de la sità e de le costrusioni. Ancora ancò se cata esempi
de cubismo e futurismo. Tante vile e case le xe considerade de le opere maestre.
L’UNESCO gha anca proposto de nominar Asmara Patrimonio de l’Umanità par la so
architetura.



https://vec.wikipedia.org/wiki/Andrea_Pa%C5%82adio

Andrea de Piero de ła Gondoła (Pàdova, 1508 – Maxer, 1580) xe stà un architeto
venetode el Rinasimento. Pi conosuo cofà Andrea Paładio, el ga łaorà soratuto
inte łe xone de ła Serenìsima Republica de Venesia. El xe considerà anca on
autor de el Manierismo e łe so viłe canpestri e altre òpare łe ga influìo on
mucio de maniera inportante intel Neoclasicismo.

El nase el 30 de novenbre 1508 a Pàdoa, de umile origine, fiolo de Piero dito
"de ła Gondoła", un munaro.

El scominsia ła so formasion come aprendista a ła età de tredexe ani inte on
studio de el architeto e maestro Bartołomeo Cavazza da Sozan. Intel 1524 el pasa
a Vicensa ndo el xe ametesto intel łaboratorio de Joani de Giacomo da Porlezza.
E co xe el 1534 el riese gaver el cargo de ofixiałe de ofisina. Ai prinsipi de
1538 el conoze el conte Giangiorgio Trisino. Fra el 1546 e el 1547 el studia a
Roma. Co el ga 40 ani el scumisia esar el Paładio conossuo uncò, el òpara
soratuto intel vicentin co łe so vile e pałasi, ma tanto anca a Venezia e altre
sità. El xe stà Proto de la Republica de Venesia dopo Jacopo Sansovino.



https://vec.wikipedia.org/wiki/Ana_Frank

Annelies Marie "Anne" Frank (Francoforte sul Men, 12 de giugno 1929 -
Bergen-Belsen, Basa Sasonia, marso 1945) ła xe stà 'na toxa ebrea-tedesca, morta
inte'l canpo de concentramento de Bergen-Belsen e divegnù famosa par 'ver tignù
- tra el 1942 e el 1944, durante el periodo de "clandestinità" visù a Amsterdam
durante l'ocupaxion nazista dei Paesi - un diario, diventà nel 1947 un libro col
titoło Het achterhuis ("El retrocasa", conussudo in tanti paesi come "Diaro de
Ana Frank"), libro che xe stà tradoto in 55 lingue.

Annelies Marie Frank la gera nata a Francoforte sul Men, in Germania el 12
giugno 1929 seconda dełe do fioje de do ebrei tedeschi, Otto Frank (1889-1980),
comerciante e benestante, e Edith Holländer (1900-1945).

Nel 1933, a causa dełe legi raxiałi inposte dal regime nazista de Adolf Hitler,
la gera stà costreta a scapare nei Paexi Basi, e precisamente a Amsterdam. A
Amsterdam ła fameja Frank viveva al nr. 37 di Merwedeplein.

Neła nova sità, so' pare gaveva verto 'na nova dita, ła N.V. Nederlandsche
Opekta Maatschappij, che se ocupava de produrre 'na sostansa par la produxion
deła marmełata. Ana e so' soreła magiore Margot łe frequentava invexe el liceo
ebraico.

Nel 1942, però, dopo che i Paexi Basi i gera stà ocupà dałe trupe naziste, la
gera stà costreta a sconderse asieme ała so' fameja inte'l retro deła dita, al
nr. 263 di Prinsengracht. L'ingreso al nascondiglio el gera nascosto da 'na
libreria girevołe.

Ała fameja Frank, se gaveva unìi in seguito i coniugi Hermann e August van Pels.

A dare 'na man ai Frank, e ai altri, fornendo cibo, gera i segretari de Otto
Frank, tra cui Miep Gies.

Durante ła "clandestinità", la gaveva scumissià a tignere un diario in olandexe,
con cui ła se confidava con 'na imaginaria amica dal nome Kitty. El diario la
gaveva inisià a scriverlo inte'l giorno del so' trediceximo conpleano, el 12 de
giugno 1942. Nel fratenpo, la połixi nazista ła conpiva diverse retate in sità.

La "clandestinità" ła gera durà 25 mesi: ła matina del 4 de agosto 1944, infati,
la połixia nazista ła faxeva iruxion anca inte'l nascondiglio dei Frank e ła
arestava tuti, trane Elli Vossen, Miep Gies e so' mario Henk.

L'8 de agosto deło steso ano, i arestà i vigneva trasferìi inte'l canpo de
conçentramento provisorio de Westerbork, neła region deła Drenthe (Paexi Basi).
In seguito, el 3 de setenbre, i vigneva trasferìi inte'l canpo de conçentramento
de Auschwitz, in Połonia.

Quindi, Ana Frank e so' soreła, mała de scabia o de tifo, el 28 de otobre del
1944, le vigneva trasferìe inte'l canpo de concentramento de Bergen-Belsen, che
no 'l gera, come Auschwitz, un canpo de sterminio, ma un canpo de smistamento.

Ana Frank ła xe morta de tifo a Bergen Bersen insieme a so' soreła Margot nel
marso del 1945, mentre so' mama xe morta de stenti a Auschwitz el 6 de genajo
1945. Anca i altri conpagni de clandestinità i xe tuti morti nei canpi de
concentramento. L'unico a esere sopravissà xe stà Otto Frank.

Inte'l 1947, col permeso de Otto Frank, el diario de Ana Frank ussiva come
libro.



https://vec.wikipedia.org/wiki/Alpe

Łe Alpe łe xe na ca cadena montuosa de l'Eoropa sentro meridional. Łe se slonga
intra Mònaco, Fransa, Svìsera, Liechtenstein, Germania e l'Austria verso ovest e
nord, senpre l'Austria, ła Itałia e ła Slovenia a este e a sud.

Łe Alpe drénto el stato itałian łe se slonga dal Friułi, pasando pa Vèneto,
Trentin, Lonbardia, Vałe d'Aosta el Piemonte e pa ùltima ła Liguria.

Considerando ła estension, ła majoransa łe xe cata inte łi stati de oltralpe. El
monte pì alto el xe el Monte Bianco chel fa 4 810 m e xe considarà el teto de
Eoropa.

Ła formasion de sta cordijera ła xe conplesa e prodota de na serie de movimenti
tetòneghi prodoti intel Mexoxoico e al Senoxoico , che i ga interesà da el
Magreb fin i Urałi. Ła existensa de fose marine grande so ste rejon e el so
saramento posterior dovúo a ła convergensa de łe plache continentałi africana e
europea el ga provocà enormi piegamenti, sol senso norde-ovest prima, e daspó in
senso sud-este. Sti piegamenti łi xe stà cauxai de na serie de despiasamenti de
łe plache sedimentarie inte ła diresion precixa.



https://vec.wikipedia.org/wiki/Addis_Abeba

Addis Abeba xe la cavedal de l’Etiopia. La sità la xe stà vlua da l’imperatore
Menelik II che la gha ciamà Addis Abeba, che vol dir el novo fior.

Ne la zona dove ancò se cata la cavedal de l’Etiopia, ghera za on vilagio en tel
medioevo. Menelik II gha capiò l’importanza strategica de la zona en tel 1879 e
gha volesto costruir la so nova cavedal. I laori par la nova sità xe scominsiai
en tel 1886 co la costrusion de el palazo imperiale, ancò el xe la sede del
municipio. En tel 1936, la sità la xe stà ocupà da le trupe italiane.
L’ocupasion italiana la xe durà fin al 1941. Dopo la seconda guera mondiale,
l’imperatore Haile Selassie gha fato far de i laori de miglioramento de le
infrastruture. Dal 1963, Addis Abeba xe anca la sede uficale de l’Union Africana
(prima conosuda come Organizasion de l’Unità Africana). En tel 2006, el governo
gha scominsià altri laori de amodernamento de le struture in vista del novo
milenio (l’ano domila el xe scominsià el 11 setembre 2007 del nostro
calendario). Ne i ultimi ani, el governo de la sità el xe stà imposto dal primo
ministro par no darghe el control de la cavedal a l’oposision.



https://vec.wikipedia.org/wiki/%C5%81%C3%A9ngua_cata%C5%82ana

Ła łéngoa catałana ła xe na łéngoa romanxa parlada da 10 miłioni de àneme in
Spagna, Fransa, Andora e 'ntel comun de Alghero, Sardegna. Inte ła Comunità
Vałensiana el ciapa el nome de valencià, invese inte łe Isołe Bałeari el xe
ciamà mallorquì. Ste tre varianti qua łe połe comunque èsar considerà tre
varianti de ła stesa łéngoa, co poche difarense dovue ai sviłupi tònomi che łe
ga avuo inte i ùltimi do o tre secołi.

L'uxo łeterario del catałan l'è antico ben: i primi scriti famuxi in catałan i
stà fati 'ntel Medioevo da Ramon Llull, un poeta, scritor, teòłogo, fiłoxofo de
Maiorca che 'l savéa anca l'àrabo. El ga scrito i só tratati conbinando ła
vixion fiłoxòfica europèa de l'època co łe conosense matemàtiche àrabe e donca
el catałan el xe stà ła prima łéngua neolatina doparà par parlar de łe prime
robe sientìfiche (par el mètodo galileian moderno bexon' spetar invese Céco
Ronchiti che 'l ga scrito in vèneto padovan antigo el "Dialogo de Cecco da
Ronchitti da Bruzene in perpuosito de la stella Nova").

Inte i primi ani del 1800 ghe xe stai tentativi de recuperar e promóvar l'uso
del catałan (dai pi considerà ormai un diałeto), del qual el pi inportante el xe
stà ła Renaixença, un movimento letarario che el ga dà el via a ła renasesta de
ła leteradura catałana. Inte i primi del '900 Pompeu Fabra el ga portà a fine
l'unificasion del ła grafìa (normałixasion) in maniera da raprexentar łe diverse
varianti co na ortografìa ùnega. Questo el ga dà un forte inpulso a ła produsion
łibraria, teatrałe, de xornałi e quindi al riconosimento del catałan cofà
łéngoa. Durante ła ditatura franchista l'uso del catałan el xe tornà a èsar
proibìo e xe stà propagandà ła vixion del catałan cofà diałeto (cioè variante)
del spagnoło.

Dal 1979, el xe stà riconosesto cofà łéngoa a l'interno de ła comunità tònoma de
ła Catałogna e xe stà romovesto l'uso uficiałe e l'insegnamento su łe scołe. El
catałan el xe ła łéngoa uficiałe, insieme al castijan, anca inte ła Comunità
Vałensiana, inte łe Isołe Bałeari e in Aragona. Inoltre el catałano el xe
l'ùnega łéngoa uficiałe inte'l Stato de Andora. Dal 2005 el xe stà anca
riconosesto cofà łéngoa co-uficiałe de l'Union Eoropea.

El catałan stàndard el vien parlà soratuto co ła variante de Barsełóna ma el
vien scrito tegnendo cónto de tute łe varianti.



https://vec.wikipedia.org/wiki/Zinb%C3%A0bue

El Zinbàbue, ofisialmente ła Republica del Zinbàbue el xe on Stato de l'Africa
meridionałe. El confina a nordovest co ło Zanbia, a est co Mozanbico, a sud co
Sudafrica e a sudovest col Botswana; nol ga sbochi sol mare.

El fiume piasè grande xe el Zanbesi, al confin co lo Zanbia a nord. L’acua del
fiume alimenta la diga de Kariba, e forma le cascate Vitoria. Altro fiume
inportante el xe el Limpopo, al confin co el Sudafrica a sud.

I karanga, ła etnìa che deso ła vien ciamà shona, xera fàvari e ghe i resti de
piasè do miła miniere de fero, ran, oro e stagno a far da testimoni. El re de i
karanga, el Monomotapa, controlaa el Zinbàbue, un toco de Mozanbico e zone del
Malawi. Da i ricatamenti archeołoxeghi se sa che el regno de Monomotapa el xera
ben svilupà za nel VI secolo. Łe roine de la Gran Zinbàbue conserva el pałazo
real, le mure de la sità e de le caxe en piera fate co na tècnega avansada. Dal
sècoło X, i karanga fasea marcà co i arabi su la costa del Mozanbico.

La civiltà de Monomotapa la gha perso forza col tempo: nel XVI secolo el arivo
de i portoghexi gha fermà el mercà co i arabi; chelo en tel nord de le
popolazioni rotsi, gha spinto i karanga fora da le zone minerarie.

Nel XIX secolo, tuti i popoli de l’Africa del sud xera in fermento. Soto la
guida de Shaka Zulu, i zulu gavea scomensià a slargarse. Le popolazioni vicine
le scapaa. I matebele xe rivà nel teritorio shona (1837) e se gha tolto el
teritorio meridional.

Nel 1889, Cecil Rhodes, fondator de la British South Africa Company menò un
grupo de 200 colonialisti inglexi e de 700 polizioti en tel Zinbàbue par
costruir un pozo. Sti quà i ga fondà la cità de Salisbury. Nel 1895, con la
scusa de arestar de i ladri de bestiame, i inglexi atacava Bulawayo, la capital
del regno guidà dal re Lobenguela. El re scapò en te la foresta e en poco tempo
Rhodes controlò tuto el paese che ciamo Rhodesia del Sud .

Nel novembre 1965, Ian Smith, capo del governo coloniale, gha dichiarà
l’indipendenza unilaterale de la Rhodesia par star al poder. El Partito Union
Popolar de lo Zinbàbue (ZAPU) gha tacar a far la gueriglia.

El ga 13 milioni sirca de abitanti. La majoria de i abitanti vive ne le
campagne.

La majoria de i Zimbabueani segue i riti tradisionai (75%). I cristiani
catoleghi i xe el 10%, el resto xe cristiani protestanti o cristiani de sete
locali.

El Zinbàbue gavea na agricoltura avanzada: el produsea gran e fruta e el
esportava formenton, tabaco, cafè e bagigi. Le foreste le dava legni pregiati.
Da la fin de i ani 1990, la politica agraria gha rovinà l’agricoltura: el
governo gha tolto le tere a i bianchi par darle a i neri , però a tera le stà
data a i amici del presidente e la produsion agricola l’è diminuia. Nel 2006, el
Zimbabwe gha prodoto manco de un terso de la produsion del 1999. El paexe l’è
pasà da esportator a importator de formenton.



https://vec.wikipedia.org/wiki/Windows_95

Microsoft Windows 95 (1995-2001) nòme en codìxe Microsoft Chicago), comunèménte
conosùo cofà Windows 95, xè on sistema operativo pròpriètario deła Microsoft
Corporation apartènente ała famèja Microsoft Windows e dedicà ai PC IBM e IBM
conpàtibiłi.

Rilasà el 24 agosto 1995 par proçesòri Intel 80386 e sopèrìori, Windows 95 xè el
prìmo sistèma operativo ibrido 16 bit/32 bit a interfàçia grafèga deła famèja
Windows 4.x.

El lansò sol mercà de Windows 95 xè sta aconpagnà da na granda canpàgna
publiçitària che en tełevixion gàveva come aconpàgnamènto musicałe ła canxon de
i Rolling Stones Start Me Up, canxon che aludèva ała novisima funxionałità del
softuér: el mènù "Start".

Windows 95 se difuse on fià rapìdàmènte tra i utiłixadòri de personal computer,
parmetèndo ała Microsoft de afermàrse definìtivàmente sol mercà dei sistèmi
operativi e de asumèrne na posixion dominànte anca in te' ani avènir. Ciò che
pèrmise a sto sistèma de difòndèrsi tra utènti domestìçi xè sta l'inovatìva
grafèga, che senplìficàva notèvolmènte l'utiłixo del computer rispèto ałe
preçedènti versioni e ai altri sistèmi operativi concòrenti, ma soratuto el
prexo mòlto pì abordabiłe rispèto a OS pì còstoxi cofà quełi deła Apple.

El 14 febraro 1996 Microsoft rilasa el Service Pack 1 par Windows 95, che corexè
alconi erori e introdùçe alcone mijorìe. Eco l'elènco dei novi conponènti che
xòntava:



https://vec.wikipedia.org/wiki/U2

I U2 i xe on grupo rock irlandese, formà a Dublin inte'l 1976. I xe tra i
artisti de major suceso 'nte ła storia de ła musega, sin da ła metà de i ani
otanta. I gà venduo pì de 170 miłioni de dischi, e i xe anca i musiçisti rock
co'l major numaro de vitorie ai Gramy Awards, co 22 premi rixevui. Fin da i
exordi, i U2 i se ga ocupà de ła cuèstion irlandese e de'l rispeto pa' i diriti
çiviłi, inprontando su sta ciave anca ła so atività artistega.

Inte'l otobre de'l 1976 Larry Mulen Jr. el taca via so ła bacheca de ła Mount
Tempe School, na scoła de Dublin, un mesajo par catare fioi co cui formar na
band. Ghe risponde Adam Clayton (famoso ne ła scoła pa'l so atexamènto
scanzonato e pa'l suceso co łe fiołe), David (The Edge) Evans, so fradeo Dick
Evans e un fiol ribel e introverso dal nome de Paul David Hewson (soranominà
Bono Vox, dal nome de na botega de apareci acustici). El grupo el gà ciapa cussì
el nome de Feedback.

Dopo cuasi n'ano pasà a provar ne ła cuxina de ła casa de Larry, inte'l 1977 i
Feedback i fa ła prima aparision dal vivo proprio a ła Mount Tempe School,
prexentando on fià de cover (Show Me The Way de Peter Frampton, Jumping Jack
Flash de i Rolling Stones e Suffragette City de David Bowie). Dopo un fià, el
grupo el deçide de canbiar el nome in The Hype, ma da ła formasion va fora Dick
Evans (che el gà crea insieme ad altri i Virgin Prunes): nase cussì ła formasion
definitiva.

Inte'l marso del 1978, el grupo el gà ciapa el nome U2. El nome par che sia stà
sugerio dal cantante de i The Radiators, Steve Averill, ispirà al celebre aereo
spia, ma che podea anca esar inteso col significato, sia de "you too" (anca ti),
che de "you two" (vialtri do). Ła legenda ła dise che, indecisi se mantegner el
vecio nome o dopàrar el novo, el grupo el gabia dełegà ła selta al publico de un
concerto pa alzata de man, e che i gabia preferio el novo. Ła band ła partesipa
cussì a un concorso a Limerick, vinzendo la posibiłità de poder registrar un
demo co ła casa discografica CBS. A sto punto, durante un concerto al Project
Arts Centre de Dublin, xe avegnù un incontro fondamentałe pa' ła band; prexentà
dal xornałista de Hot Press Bill Graham, i U2 i conose Paul McGuinness, el cuàłe
el deenta el manager del grupo, posizion che el ricopre 'ncora deso.

Verso ła fin del 1978, quindi, i U2 i registra el primo demo ai studi Keystone
de Harcourt Street, contenente Street Mission, Shadows And Tall Trees e The
Fool. El disco ł'inpresiona favorevolmente i responsabiłi de ła CBS, che i
decide de publicar in 1000 copie numerae a man el primo singolo dei U2, un EP,
dal titolo U2 Three. El disco contien tri brani: Out of Control, Boy-Girl e
Stories for Boys, registrai nel disenbre del stesso anno. Le copie le vien
esaurie in póche ore. I U2 i scuminsia a esar na realtà, almanco a Dublin.

Ne l'otobre del steso ano i U2 i fa anca el proprio esordio in televixion sul
canal RTE sonando ben 9 brani.

El 1979 el xe anca ł'ano de ła prima tournée nei locałi de Londra. L'anno che
vien i U2 i taca na tournée de sirca un mese in Irlanda e al steso tenpo i
publica a febraro un novo singoło dal titoło Another Day. Paul McGuinness el
riese a verghe un contrato co la Island Records (la casa discografica de Bob
Marley) par 100 000 sterline, co łe quałi el gruppo el pol publicar el so terzo
singoło dal titoło 11 O'Clock Tick Tock e ripartir par un tour in Gran Bretagna
come spała dei Fashion.

A sto ponto un novo incontro segna ła strada dei U2: queło col produtor Steve
Lillywhite, che cołaborarà ai primi tri album del grupo. Con Lillywhite la band
publica un novo singoło dal titoło A Day Without Me, canson scrita in onor de
Ian Curtis, el cantante dei Joy Division, morto suicidà da poco.

La band publica el primo album, Boy, che el vien fora ne le boteghe el 20 de
otobre. L'album el xe stà registrà durante l'istà nei Windmill Lane Studios de
Dublin. Vien fora anca un novo singolo: I Will Follow.

I U2 i parte par el so primo tour europeo, che łi portarà a sonar in Olanda e
Belgio. In seguito, su proposta del manager, el gruppo intraprende na tournee
nei USA, sonando in città cofà New York e Washington.

El 1981 dei U2 el taca co' na serie de concerti in Gran Bretagna, Svezia,
Belgio, Olanda, Germania e Francia. Visto i boni resultadi de łe vendite,
l'album el vien riłasià anca nei States, ma co' na covertina diversa par evitar
le acuse de ałusion a ła pedofiłia che el gavaria posùo simentar nel continente
merican. Par suportar l'album nei USA i U2 i taca na nova tournée, dove i quatro
irlandesi i otien dei boni resultadi. Ormai i U2 i xe pi famosi nei States che
in Europa.

A giugno ła band publica cussì un novo singoło, Fire, registrà in un studio a łe
Bahamas durante el tour merican. A fine istà el grupo el torna quindi in Europa
par registrar el so secondo album e el se esibise cofà spała dei Thin Lizzy al
festival del Slane Caste. A otobre el secondo laoro dei fioi el xe pronto e,
preceduo de calche giorno da un novo tour in Inghiltera, Olanda e Germania, el
vien fora el 12 col titolo de October. El rivarà a l'undisesima posision ne lłe
clasifiche UK. La prima trasa estrata da ł'album sarà Gloria.

La band, quindi, riparte par un tour a ła volta dei USA. Ne ła seconda leg i
quatro fioi irlandesi i fa na inportante conosenza: a New Oreans difati i cata
Anton Corbijn, el quało el deventarà el curator storico de ł'imazene de ła band
(covertine, video, ecc.)

A marso vien publicà un novo singoło inedito, dal titoło A Celebration. El grupo
torna quindi in Europa par 'na serie de concerti durante l'istà, che portarà i
U2 a far da spała ai Police.

El 21 de agosto Bono se sposa co' Alison Stewart. A fine ano, durante naltra
serie de concerti in giro par l'Europa, vien presentà alcuni brani novi: tra sti
qua ghe xe ła çełeberima Sunday Bloody Sunday, Surrender e New Year's Day, che i
antiçipa l'usìda del terso album.

A xenaro del 1983 vien fora el singolo New Year's Day, che antisipa de calche
mese ł'usìda del terzo album War. Sto qua el vien fora ne łe boteghe el 28 de
febraro; segue póco dopo lła seconda trasa trata da ł'album, Two Hearts Beat As
One ed i concerti promosionałi. Durante la data de Denver (a Red Rocks) in un
sugestivo anfiteatro vien registrà el video Under a Blood Red Sky. Dopo in istà
la band torna in Europa e The Edge se sposa co' Aislinn O'Sullivan. Infine i U2
i se esibise in Giapon, e i publica el mini EP trato dal video.

El 1984 el se verxe con un novo incontro che canbiarà la storia dei U2. El xe
queo coi produtori Brian Eno e Daniel Lanois, coi quali i U2 i se mete a laorar
al Slane Caste par la registrazion de un novo album. Al termine del laoro, la
band la efetua na serie de concerti in Nova Zelanda e Australia. A la fine de
sto tour vien publicà el primo singolo che antisiparà el novo disco: Pride. El
brano el riese a rivar al terzo posto ne le chart inglesi. El 1° de otobre vien
fora ne le boteghe The Unforgettabe Fire, che el se piaza diretamente al primo
posto ne le clasifiche de vendita. Ormai i U2 i xe la rock band pi prometente
del mondo. Co vien fora l'album i parte 'ncora na olta par un novo tour, durante
el quale Bono e Adam i cata el tenpo de registrar insieme co altri artisti el
singolo Do They Know It's Christmas par el projeto Band Aid a favor dei pitochi
de l'Etiopia.

Ai primi de febraro 1985 i U2 i se esibise par la prima olta in Italia par tri
date: una a Milan e do al Teatro Tenda de Bologna.

Nel stesso periodo vien anca publicà, in formato VHS, Unforgettable Collection,
indove xe presenti i video tratti da ł'album e alcune riprese fate durante la
registrazion al Slane Caste.

La band, finio el tour in Europa, la riparte par na seconda olta par i Stati
Uniti, publicando anca el mini LP Wide Awake in America, che el contien 2 brani
dal vivo e 2 inediti. Intanto vien fora anca el singoło The Unforgettabe Fire.

La consacrazion definitiva del grupo la riva el 13 de lujo: la band quel xòrno
partesipa al Live Aid, concerto che rancura tuti i pi grandi artisti mondiali su
2 palchi a Londra e Filadelfia. I schei catà su i ghe va anca in sto caso al
projeto umanitario Band Aid. Durante la so esibizion, i U2 i sona Bad e Sunday
Bloody Sunday, co Bono che prolunga el primo brano par ben 15 minuti (tanto che
ghe toca rinunciar a sonar Pride) e el se buta pi olte fra el publico.

Entro la fine de l'anno Bono el partecipa a n'altra inisiativa umanitaria, Sun
City; se trata de un album con vari artisti ciamai da Litte Steven, chitarista
de la celeberima E Street Band, par svejar le cosiense del mondo ne la lota
contro l'apartheid in Sudafrica. Bono el scrive par l'ocasion el brano Silver
And Gold.

El 17 de majo 1986 i U2 i partesipa al "Self Aid", un concerto che se tien a
Dublin in solidarietà dei fioi irlandesi sensa laoro. I partecipa anca a giugno
insieme co altri artisti (tra i quali Sting, Lou Reed, Peter Gabriel) al
Conspiracy Of Hope Tour, fato da sié date nei USA a sostegno de Amnesty
International.

El 3 de lujo capita un avenimento tragico che l'influenzarà profondamente el
quarteto: in un incidente de moto a Dublin more Greg Carroll, el roadie de Bono.
Sto toso jera ormai entrà in forte sintonia con tuta la band, che la decide de
dedicarghe el futuro album, oltre a un brano de tale opera. I quatro, difati, i
ga ormai pronto el so novo laoro e i se sera a agosto in studio insieme a Brian
Eno e Daniel Lanois. Intanto, Bono el conpie na visita in Nicaragua e in El
Salvador (l'influensa de sta visita lo portarà a scrivar Mother Of Disappeared),
mentre Edge el scrive ea colona sonora del film Captive e Larry el sona nel
brano Heroine de Sinead O'Connor.

El 9 de marso 1987 vien fora finalmente el novo disco: The Joshua Tree. L'album,
la so opara forse pi çełebre, el porta i quatro irlandesi in sima a le
clasifiche de tuto el mondo. A la fine sarà vendue pi de 15 milioni de copie. El
xe el disco che tuti, critici e fans, i considera come ła sima de 'na cresita
interior e musical. L'album el va diretamente al primo posto anca ne la
clasifica italiana. Vien publicà come singolo el brano With Or Without You.

Senpre a marso la band la registra el video par el novo singolo, Where The
Streets Have No Name, a Los Angeles. Par l'ocasion la band la se esibise su un
cuerto su la 7th Avenue, ma la polizia la ferma le riprese par l'ecesivo
afolamento simentà in strada. El tuto vien imortalà in un videoclip che pasarà a
la storia.

La band la xe pronta a portar el novo album in giro. El tour (Joshua Tree Tour)
el parte da Temple in Arizona e el portarà i U2 in tuto el mondo par ben 110
concerti.

La vertaùra del tour europeo xe a Roma, dove i U2 i sona el 27 de majo al Stadio
Flaminio. In Italia i U2sona anca al Stadio Braia de Modena el 29 e 30 majo.

A lujo e agosto vien publicai rispetivamente i singołi I Still Haven't Found
What I'm Looking For e Where The Streets Have No Name.

A setenbre, dopo 'na curta pausa, la band torna in tour nei USA e sta olta vien
filmà tuti i concerti par un futuro projeto discografico. Tra ł'altro, a
Indianapolis i U2 se presenta so'l palco in màscara, fasendo finta de esar un
grupo spała de nome The Dalton Brothers, sonando cussì a l'insavùa dei fans
alcuni brani.

L'11 de novenbre, inveze, i U2 inprovisa un concerto par le strade de San
Francisco col titoło Save The Yuppies, e Bono col spray el strusia un monumento
scrivendo la frase "Rock & roll stops the traffic jam". Bono sarà sucesivamente
condanà par sto ato.

Nel 1988 i U2 i taca a laorar insieme col regista Phil Joanou sul material girà
ne ł'ultima parte del The Joshua Tree Tour par l'usìda de un film. In un
deposito abandonà de Dublin vien registrai alcuni novi brani e alcune interviste
che farà parte del film. El local el sarà sucessivamente conprà dai U2 e el
ciaparà el nome de Point Depot.

A setenbre el laoro el xe finalmente finio, e la band la decide de publicar
insieme al film anca un disco, antisipà dal singolo Desire. El novo album, dal
titolo de Ratte and Hum, el xe ne le boteghe el 10 de otobre, mentre la prima
del film la avien al cinema Savoy de Dublin el 27 del stesso mese. La proiezion
la xe precedua da un breve concerto acustico de la band. El film el xe un viajo
in bianco e nero de la band ne la cultura mericana 'traverso el proprio tour,
con varie canzon nove e altri sucessi in version dal vivo. Nel stesso mese, vien
fora anca un omajo a Woody Guthrie e Eadbelly dal titolo Folkway - A Vision
Shared a cui i U2 i partecipa con Jesus Christ. A la fine de l'anno vien publicà
el novo singolo Angel of Harlem.

Ad avril del 1989 vien fora n'altro singolo, When Love Comes to Town, seguio da
All I Want is You, el cui video direto da Meiert Avis el vien girà su le spiaje
romane de Ostia.

In Agosto, Adam el vien arestà al Blue Light Pub de Genculen con 19 grami de
marijuana. Sucesivamente el vegnarà condanà al pagamento de 25 000 sterline de
multa. El 12 de setenbre la band la torna in tour con el Lovetown Tour a cui
partecipa anca el grande B.B. King. In sto periodo el gruppo el par soferente e
in crisi, e taca a sircolar anca voci de un posibie siolimento. Se riva cussì a
la vixilia de Capodano, dove i U2 i speta l'arivo del 1990 sonando al Point
Depot in direta mondial.

Nei primi mesi del 1990 i menbri del grupo se dedica a inisiative personałi,
Bono e The Edge parteçipa aea rapresentasion teatrae de Arancia Meccanica a
Londra, Adam cołabora a ł'albun dei Nevile Brothers, Larry promove un albun
country.

Ai primi del 1991, durante ea registrasion del novo album, però, nea stansa de
Bono, vien robài i demo registrài. Ciò naturalmente influise fiso so ła
produsion, ła quała se trasferise par el mixagio ai Windmill Lane Studios de
Dublin.

El rexultado xe Achtung Baby, l'albun del rinovamento. I U2 co' l'album ormai
pronto va a lujo in Maroco co' el somejàro Anton Corbijn par ea reałixasion del
materiae grafego del disco. Anca l'imàxene ei U2 xe drìo canbiàr.

A setenbre vede ea luce el primo attesissimo singolo: The Fly. El video vien
girà intra Dublin e Londra dal regista Ritchie Smith. El canbiamento xe forte, e
un mucio de fans xe łeteralmente spiasà. Bono gà sbandonà el giet de pełe e se
gà creà un pròpio personàxo ironico: Mr. The Fly, ea rockstar par eçelensa, ea
figura che ea band gaveva tanto rifiutà nea prima parte de cariera.

El 29 febraro, a Lakeland in Florida, tàca el ZooTV Tour, concepìo in un primo
momento par svòlzerse in spazi serài e ristreti. El show puza ea so base
eenografega so i messaji multimediałi e su i siménti, indove capegia el bomò
(slogan) "Tuto queo che ti conosi xe sbałià". 'Ntel corso del tour, ad ogni
sjerata, Bono teefona in direta a vari personazi pi o manco famosi del pianeta.
El pi taca' xe el Presidente dei Stati Uniti par ea question Sarajevo. A marso,
inaxonta, ese el singoło One, conpagnà da ben tre difarenti version del video,
de cui uno, in particołar, girà a Berlin in cui i U2 xe vestìi da done.

A majo el tour sbarca in Europa, ed in Italia dove i U2 sona el 22-23 majo al
Forum de Assago. I biłieti par e do date va esaurìi in poco pi de 4 ore.

Ad agosto, i quatro va su‘na picoła sitadina dea Pennsylvania, Hershey, par e
prove del novo tour, ‘na version da stadio del presedente ZooTV, denominà ZooTV
outside broadcast. El tour tàca el 12 agosto nei USA a East Rutherford par
terminare in California el 14 novembre ad Anaheim. Segue alcuni concerti in
America Centrae.

Ad agosto ese el singoło Emon, mentre sempre a fin del mese el concerto a Dublin
vien trasmeso in direta mondiae radiofonica. El mese seguente xe ea volta de
Stay (Faraway So Close), che farà parte insieme a The Wanderer dea cołona sonora
del novo film de Wim Wenders. El singoło - ‘na sorta de dopio singoło, in efeti
- contien anca I've got you under my skin, vecia canzon scrita da Coe Porter par
Frank Sinatra, in cui Bono dota con The Voice.

Dopo e fadighe de 2 ani de tour e 2 dischi, ea band decide de ciaparse un ano de
riposo. Bono pubica comunque un doto co' Gavin Friday che farà da cołona sonora
par el film In the Name of the Father. Inazonta A marso vien publicada ea
videocaseta del concerto registrà a novembre del 1993 a Sydney.

Nel 1996 Larry ed Adam se mete in mostra par el rifacimento del tema del film de
Brian De Palma co' Tom Cruise, Mission Impossibe, mentre Bono continua a
scrivare ea senezadura par el film The Million Dollar Hotel. El grupo taca a
pensare al novo lavoro, par el quae decide de reméterse in Howie B, tentando ea
via dea sperimentazion su ‘na strada ancora mai frontà daea band. El divorzio da
Eno xe comunque qualcossa che sarà destinà ad influenzar fiso el sound dei U2.

I U2 taca cussì a lavorare al tour promozionae, che parte da Las Vegas. El
PopMart Tour xe mastodontico. El palco xe composto da uno schermo de 50 metri
par 17, con 21 000 schede de circuiti, con un arco dorà alto 30 metri e un'ołiva
inluminàda larga 4 metri inpałàda so' un stusega denti alto 30. Ghe jera anca
1000 rifetori, ‘na pedana da bało in pexiglas, un limon motorizà de 12 metri che
se trasformava in ‘na paea de speci stìłe discoteca, otre a 100 luci
stroboscopiche. El scopo xe queo de ironizare sul conceto del kitsch e del
prodoto da supermarket, de carente quałità e da ł'utiłizo midiato. El risultato,
no esendo a ł'altesa dee aspetative, costrenze ea band, ad intervegnir,
riciapando in mano tanti brani contegnùi ne ł'album, smussandoghene e sonorità
pi techno in altre pi consone al stìłe U2.

El tour vede tra ł'altro do tape itałiane, ea prima el 18 setenbre a ł'aeroporto
Roma Urbe e davanti a 70 000 persone. ‘sta data purtropo xe funestà da
ł'inprovisa morte de un spetador a causa de un małor. Ea seconda do giorni dopo
a Reggio Emilia. ‘sto concerto xe un evento mondiae: el grupo gà infati rancurà
ben 150 000 spetatori paganti, record asołuto par ‘na band. Durante l'esibizion
Bono ghe dedica ea serata al fan decedùo a Roma, intonando par l'ocasion MLK. El
23 setenbre, può, finalmente Bono corona un sogno rincorso nei ultimi 5 ani: el
PopMart infati desbarca a Sarajevo e pur se soto el tiro dei cechini ci xe
80 000 spetadori.

Nei primi 3 mesi del 1998 se conclude el PopMart Tour co' concerti in Mèrica del
Sud ed Australia. A ‘sto ponto ea band decide de torse del tempo łibaro. Ma
verso fine ano, vien publicà el primo The Best Of, che comprende i majori
sucessi dal 1980 al 1990, ed a cui parteçipa novamente Eno e Lanois.

Conpagna l'insìda de ł'album el singoło The Sweetest Thing, el cui video vien
girà par e strade de Dublin ed ałe cui riprese partesipa anca ea mojere de Bono,
Ali, a cui ghe xe dedicà ea canzon. In efeti el toco xe ‘na b-side dei ani
Otanta (par ea precision de Where the streets have no name), revedesta e coreta.
Al steso tenpo, el grppo torna in studio par scomissiare i laori che portarà al
novo album.

Nel 1999 Bono entra a far parte del movimento Jubiee 2000, che gà cofà scopo
prinsipae dea propria atività queo de sensibiłizare i governi osidentałi a fin
che i posa azerar i debiti dei Paesi del terzo mondo e dando cussì ea posibiłità
a sti ultimi de poder creser economicamente. L'atenzion de Bono par el probema
xe squasi maniacae, e porta el cantante a girare tuto el mondo ed a ventiłar co'
tanti Capi de Stà e de governo, oltre a no perderse gnanca ‘na riunion del Fondo
Monetario Internazionae. Par ‘sta so atività Bono vien anca tolto in
considerazion par l'asegnazion del Nobel par ea pase, e se trova ad incontrare
el Papa al Vaticano: el 23 setenbre el cantante xe risevùo co' ea so dełegazion
da Giovanni Paolo II, a cui susura: «Ei xe un grande omo del spetacoło» e regała
al Santo Padre un libro de poesie ed i so cełebri ociałi da sołe neri che el
Pontefice no esita ad indosare. El Papa a so volta dona a Bono un crocifiso.
Tuto ‘sto porta inevitabilmente a diłatar i tempi de reałizasion del novo albun,
anca parché ea band xe impegnada nel completare ea cołona sonora de The Million
Dollar Hotel, film scrito dal steso Bono e direto da Wim Wenders che sarìa insìo
da lì a poco.

El 2000 se verze co' ea band che xe drìo oramai fenìr i łavori che portarà a
ł'usìda del novo disco. Intanto a xenaro Bono parteçipa aea prima del film The
Million Dollar Hotel a Sarajevo. El 26 febraro Bono e The Edge se presenta a
Sanremo e reałiza ‘na version acustega All I Want Is You e The Ground Beneath
Her Feet, canzon el cui testo xe stà scrito da Salman Rushdie. Nel mese
seguente, el grupo insieme a Mc Guinness, riseve a Dublin el storego premio
"Freedom Of The City" davanti a 70 mila dublinesi.

El quarteto intanto prosegue nea preparazion del novo łavoro discografico e vien
efetuàda a Parigi ea registrazion par el video del primo singoło Beautiful Day.
El 30 otobre vedarà el ciaro l'album All That You Can't Eave Behind, el cui
titoło riciapa un verso de Walk On. Prima de ‘sta data, però, ea band se esibise
in vari brani dal vivo in un mucio de ocasion: a Top Of The Pops, so'l coerto
del Clarence Hotel, al Manray de Parigi, nei studi dea BBC a Londra ed a Los
Angeles. Altre aparizion seguirà dopo l'usìda del novo cd, come ai MTV European
Music Awards de Stoccarda, a Rio de Janeiro. Se taca ormai a parlare de un novo
tour mondiae, e ea band intanto se esibise a disembre in un miniconcerto
all'Irving Plaza de New York.

El 24 marso inizia l'Eevation Tour da Miami, tournexe che portarà ea band in
giro par i USA co' un suceso incredibiłe de publico. Bono riusirà anca a trovare
el tempo de partesipar aea colonna sonora del film Moulin Rouge!. Vien in
seguito publicà el singoło Eevation, mentre i U2 xonxe in Europa con el novo
tour ed in Itałia par el concerto de Torin del 21 lujo davanti a setantamiła
spetadori.

Ad agosto mor el pare de Bono, Bob Hewson, małà da longo tempo. Nea stesa sera,
Bono decide de no scansełare el concerto previsto a Londra, dedicandoghe al pare
el toco Kite. A ła fin del mese ea band se esibise in un apuntamento storico, el
ritorno dopo 20 ani al Slane Caste. El sucesso de prevendite xe talmente grando
che se decide de replicar el 1 setenbre, concludendo ea serie de concerti in
Europa.

El 10 otobre, dopo alcuni dubi par i gravi fati nati l'11 setenbre a New York, i
quatro irlandesi decide de riprender el tour da novo nei States. I U2 sarà ea
prima band ad aver el coragio de tornare ad esibirse in USA dopo i atentati ałe
Tori Zemełe. Sarà date inevitabilmente un mucio influenzàe da questi fati, come
quełe sentitisime al Madison Square Garden de New York. Va 'vanti intanto ea
promosion de ł'album co' l'usìda del singoło Walk On e DVD Dal vivo From Boston.

A febraro 2002 ea band se esibise al Superbowl, mentre el mese sucesivo vinse 4
Grammy Awards a Los Angees. Intanto el tour riva al termine, infati el previsto
ritorno in Europa vien inspiegabilmente revocà, Bono riciapa a pien regime ea
propia atività a favor dei Paesi del Terzo Mondo, incontrando el Presidente
George W. Bush aea Casa Bianca e andando in Africa co'l Segretario de Stàdo
'merican Paul O'Neil.

Fratanto el grupo irlandese gà fenìo e registrazion de un novo brano, The Hands
That Built America, che sarà contegnùo 'ntel disco che vien nea cołona sonora
del film Gangs of New York de Martin Scorsese. A novembre xe ormai pronto el The
Best Of 1990/2000 che vien precedùo dal singe Eectrical Storm, el cui video vien
girà so ła spiagia de Nice davanti aea casa de Bono.

El 2003 se verze co' The Hands That Built America che vinse i Golden Globe
Awards, ma fałise l'asalto all'Oscar, vinto da un brano de Eminem. I U2,
inazonta, partesipa al disco We're Are A Happy Family in tributo ai Ramones, co'
el toco Beat On The Brat.

In istà xe conpletà el novo album. Vien anca girà in Spagna el videoclip de queo
che sarà el primo estrato. El singoło, dal titoło Vertigo, che vien presentà el
24 setenbre durante ‘na registrazion par ea trasmision Top Of The Pops.

El 2005 scomisia co' l’anuncio dee date del novo Vertigo Tour, che partirà dai
States par po' trasferirse in Europa. Intanto a febraro ea band se azudega ben 3
premi Grammy par ea soła Vertigo, ł'unico brano candidabiłe de How To Dismante
An Atomic Bomb (l'album jera infati insìo dopo i termini stabiłìi par ea
candidatura), nełe categorie "Best Rock Performance By A Duo Or Group With
Vocal", "Best Rock Song (Songwriters Award)" e "Best Short Form Music Video".

El grupo irlandese però riçeve un altro prestigioso riconosimento: el 14 marso
vien infati introdoto nea Rock & Roll Hall of Fame, l'onor dea presentazion
spetarà a Bruce Springsteen, el quało tra ł’altro ghe rendarà el piaser a Bono,
che a so volta gaveva introdoto ani prima propio el Boss. Par l’ocasion ea band
se esibise in 4 brani, tra cui I Still Haven’t Found What I’m Looking For propio
co' el Boss.

Ea prima data del tour xe el 28 marso in quel de Miami. Un tour che farà segnare
un record de presenze e de vendite dei tałiandi, polverizài nel giro de poche
ore. In Europa i U2 riva el 10 giugno co' l’esordio a Bruxeles.

Dopo vari concerti xe ea volta dell’Italia, co' tre indesmentegabiłi serade: el
20 e 21 lugio a lo Stadio San Siro de Milano e do giorni dopo a ł ’Ołimpico de
Roma. Durante ‘sta parte del tour, ea band parteçipa el 2 lujo al Dal vivo8
esibendose in 3 brani a ł’Hyde Park de Londra. A Bono e compagni speta
addiritura ł’onor de verzer ‘sto mega evento esibendose co' Paul McCartney in
Sgt. Peppers Lonely Hearts Club Band. Ea segonda parte dea tourne se concludarà
ad agosto, e nel steso mese in cui Bono reałiza ea canzon Don`t Come Knocking
assieme ad Andrea Corr par ea cołona sonora del prosimo film de Wenders. ‘na
tersa eg del tour se concludarà a Portland. ‘sto 2005 gà quindi visto ea band
esibirse dal vivo par ben 110 volte. Intanto l’11 novenbre ese so'l mercà el dvd
U2 Vertigo 05 Dal vivo From Chicago.

Al ritorno da ‘sto viazo, ea band dichiara de aver tacà i laori so'l materiae
par un novo album in usìda 'ntel 2007 e vien infinamente anuncià e date del
Vertigo Tour in Australia, Nova Zelanda, Giappone ed Hawaii che xe sta sospese
ad inizio ano e che se svolzarà nel periodo tra novembre e disembre.

L'album contien 18 canson, 16 intra e pi conosùe dea Band, pi do inediti de cui
xe proprio The Saints Are Coming e l'altro Window In The Skies. Nea version
deluxe l'album contien anca un DVD Dal vivo co' 10 canson trate dal concerto del
21 lujo 2005 a Miłan del Vertigo Tour. Aea fin del 2006, inazonta, vien
riciapàda ea fase conclusiva del Vertigo Tour precedentemente sospeso,
recuperando e date in Austrałia, Nova Zełanda, Giapon e che porta ea band a
ł'apuntamento finae co' el concerto ad Honolulu el 9 disembre.

A ł'inisio del 2007 Bono vien nominà daea rexìna Elisabetta cavalier in vertù
dei meriti in campo musicae nonché del so impegno a favor dee cause umanitarie.
Tutavia el cantante irlandese no podarà fregiarse del titoło de Sir, in quanto
‘sto utlimo xe riservà soło ai sitadini inglesi.

El 19 Majo, ea band al completo presenta a Cannes durante el Festival ea prima
mondiae del novo film U2-3D, ripreso durante e tape sudamericane del Vertigo
Tour, che sarà disponibiłe nei cinema de tuto el mondo che sfruta ea tecnołogia
i-max da fin 2007. Ne ł'ocasion i U2 se esibise in ‘na performance dal vivo
sonando do brani: Vertigo e Where The Streets Have No Name.



https://vec.wikipedia.org/wiki/Tripo%C5%82i_(Libia)

Tripoli la xe la cavedal de la Libia. La se cata en tel nord de el paexe, su la
costa de el mar Mediterano. La xe na sità antica, fondada da i fenici en tel
secolo VII a.C. Anca se la xe la cavedal, no ghe ministeri a Tripoli.

No se gha notisie serte prima de l’arivo de i fenici. I fenici i gha fondà la
sità de Oea su na penisola rociosa che formava na baia naturale. Dopo i fenici,
i greci e dopo i cartaginesi i gha controlà la sità e el porto.

Co l’arivo de le invasioni arabe del secolo VIII, Tripoli la xe finia soto el
controlo de el Cairo, prima co i Fatimidi e dopo co i Mameluchi. El controlo
islamico el xe durà fin al 1510, co i spagnoli gha caturà la sità e, e tel 1523,
i le gha data a i Cavalieri de san Giovani che i la gha fortificà. I cavalieri i
gha tegnù la sità fin al 1551, co i turchi iè stà boni de conquistar el nord
Africa (Impero Otoman). I turki i governava traverso on Pashà, che se fidava de
i Gianzeri. En tel 1711, Ahmed Karamanli, un gianizero de origine turche, el gha
copà el Pashà e eò sa fato governator de la Tripolitania. El xera sotomeso a
Costantinopoli solo de faciata, de foto, el xera el re indiscuso de la region. I
Karamanli i xe restà al poder fin al 1855, co i turchi iè stà boni de tornar al
poter.

El 29 setembre 1911, l’Italia – co el pretesto de protezar i italiani che vivea
a Tripoli – la gha dichiarà guera a l’impero otomano. Dopo la batalia de
Prevesa, 1 otobre 1911, i turchi i gha firmà el Tratato de Losana dandoghe la
Libia a l’Italia, che la xe restà fin al 1943, co le trupe aleate le gha ocupà
Tripoli.



https://vec.wikipedia.org/wiki/The_Beatles

I "The Beatles" (pronuncia: Bìtols) i xe un grupo inglexe che xe divegnuo famoxo
inte i ani Sesanta e che el ga rivolusionà asè el mondo de chei ani là e l'era
conposto da John Lennon, Paul McCartney , George Harrison e Ringo Starr. I gà
venduo poco pì de un miliardo de dischi in tuto el mondo, senza contar i gadget.

Ła storia dei Beatles gà inisio, sabo 6 lujo 1957. In cheła data, inte ła ciexa
de St. Peter a Liverpool, in ocaxion de ła festa anuałe de ła parochia, gera in
corso un'exibision dei Quarrymen, un gruppo skiffle de cui gera leader el
sedexene John Lennon. Ivan Vaughan, xà conpagno de łe elementari de John e ex
conponente de ła band, ghe gà presentà un toxo de quindexe ani, Paul McCartney,
a l'epoca so conpagno de scoła al Liverpool Institute. Paul s'à prexentà sonando
"Long Tall Sally" de Little Richard e Twenty Flight Rock de Eddie Cochran.
Durante łe so exibision, John canbiava łe parołe e i acordi a so piaxere; oltre
che da ła abiłità de Paul a ła chitara, Lennon el xe restà quindi colpio da ła
so memoria, dato che el se ricordava a ła perfesion i testi de łe canson che'l
exeguiva. Se ben John savese che invitar Paul a far parte del grupo gavaria
significà condividarne ła leadership, ło fa entrar inte i Quarrymen. Alcuni mexi
drìo l'ingreso inte'l grupo de Paul, questi gà proà contatà par 'na audision n'
altro toxo che co' eło frequentava el Liverpool Institute, l'amigo e conpagno de
scołabus George Harrison. Lennon ammise George nel gruppo en seguito a un provin
che ga avù luogo propio su un autobus, dopo averlo ascoltao cimentarse in un
toco strumentae, Raunchy. Nel zenaro 1960 l'è stà on conpagno de John all'Art
College, el scossese Stuart "Stu" Sutcliffe, a diventar el basista dei
Quarrymen. Pitor de gran taento, el se toe on baso Höfner dopo aver vendù el so
primo quadro. Pì tardi, chel ano, toendo spunto dai Crickets de Buddy Holly
(griłi, in inglese), el compleso gheva ciapà el nome de Beatles – dopo essere
passà per Johnny and The Moondogs, Beatals, Silver Beetles, Silver Beatles e par
finire, a metà de agosto 1960, Beatles. Al inisio dea so carièra,ai Beatles ghe
mancava on baterista fiso; a iuri se unise par on periodo curto el baterista
trentasìene Tommy Moore, che i gà moeà dopo na tournée in Scozia come grupo de
spaea del cantante Johnny Gentle. E soratuto Sutcliffe gheva dificoltà a sonare
el baso in modo sodisfacente. Par na serie de fortunae coincidense, poiché altri
grupi de Liverpool non i gera disponibiłi, el so primo manager, Allan Williams,
ghe gà proponesto na scritura ad Amburgo – dove un altro grupo de Liverpool,
Derry and the Seniors, gera drio esibirse co' suceso – a condision che i se
dotase de un baterista fiso: on dì de agosto, al Casbah di Mona Best i gà
rimarcà so fioło dea proprietaria, Pete Best, che col so grupo, i Blackjacks, se
esibiva a ła bateria. Ritegnuo idoneo, l'è stà reclutao pochi dì prima de
partire par Amburgo.

Ad Amburgo i gà scomissià 'na vera trasformazion. Costreti dal sutìl titołar de
l'Indra, el locałe dove se esibiva (al nùmaro 64 de Große Freiheit, 'na laterana
de ła Reeperbahn, la via a lusi rose del quartier de St. Pauli) a longhe
performance in cui i doveva produr el masimo vołume, ła so musica gà ciapà
potensa e consapevoleza. In quel periodo s'à formà el stiłe e 'l repertorio che
gavarave caraterizà i primi ani de ła so atività e secondo 'na teoria –
successivamente contraddetta dall'interessato (Ghe xe 'na teoria secondo cui
sarìa stà mi a darme da far parchè Stu łassasse el grupo cussì da asicurarme el
posto de basista. Figurarse ! Nissun voe sonare el baso)– xe scumisià a emerger
ła vołontà de Paul de ciapare el posto de Stuart al baso. La prima volta ch'el
grupo s'à esibìo co' un contrato co'l nome "The Beatles" xe stà proprio ad
Amburgo, el 17 agosto 1960.

Ne la terza spedizion ne la sità todesca - che xe capità ne l'avrìl magio 1962 -
s'a scomissià a delineare ła line-up del grupo. Stuart Sutcliffe, ameso a
l'Academia d'Arte d'Amburgo, gà łasà ła musica par dedicarse a la pitura, so
vero interese, e al baso xe subintrà Paul McCartney. Gera cambià anca el so
look, i cavèi 'vanti petenà co' la franseta, le jache de pełe e sensa patełe.
Tuto questo conpletà da stivałeti ("Beatles boot", xe stà el contributo a
l'imazene dei Beatles dà da la novisa todesca de Stuart, Astrid Kirchherr. El
grupo xe tornà ad Amburgo par l'ultima trasferta de metà disembre 1962,
esibindose fìn al fenìr de l'ano al Star-Club. Co' sti ultimi concerti, i
Beatles gavea cołesionà un totałe de 800 ore so'i palcosenici todeschi.

Tornài indrìo da ła prima trasferta anburghexe, i Beatles gà tacà ad atrare
atension so de łori co' ła so musica martełante e ła nòva sièra che i gavea,
dasseno orixinàl par quei tenpi. I gavea scomisià a sonare su un locałe in
Mathew Street, el Cavern Club, dove, co'l so saverse meterse in zogo e ła so
grinta so'l palco, i reciamava un vasto publico formà in gran parte soratuto da
farnetiche amiratrici.

Presto i gaveva trovà un manager in Brian Epstein che a l'epoca gestiva 'na
botéga de ełetrodomestici e dischi a Liverpool. Incuriosìo da ła richiesta da
parte de un so fan de My Bonnie – un disco registrà dal grupo in Zermania indove
staltri 'conpagnava el cantante sołista Tony Sheridan – e anemà dal fato che
łori se esibisse al Cavern Club a poca distansa da ła so botéga, ghe xe andà par
conossarli. Colpìo dal carisma che i gheva e dal reciàmo de publico, el s'avea
oferto da farghe da manager. Anca pa'l fato de aver ròto co'l so primo
inpresàrio Allan Williams, e łimitandose ła so atività squasi soło che pa'i
spetacołi zornalieri al Cavern Club, drìo 'na esitansa so'l prinsìpio i gà
acetà. Da parte sòa Epstein xe stà bon de slargàr el ziro de łe so scriture,
inpegnandose a netarghe da nòvo l'imazene, insegnandoghe anca el çełebre inchino
da far tuti insieme nel steso momento durante i so concerti e fasendoghe po'
otegnìr un provìn ai Beatles co' ła Decca Records el dì de cao d'ano del 1962.
Xe stà cussì che Mike Smith, oservador de ła Decca Records, gera partìo par
Liverpool par scoltare i Beatles e un altro grupo locałe, restando un mucio
inpresionà da łe esibision che i faseva al Cavern Club. Rivài a Łondra pa'łe
audision dopo aver viazà e 'na nòte pasàda mal, inrabiài e nervoxi i Beatles -
consegiài mal da Brian Epstein so'i brani da sernìr - i gavea decixo de far ła
parte manco eçitante del repertorio che i gaveva, conservà pa'ła storia ne łe
registrasion restàe 'nte l'archivio de ła caxa discografega. Anca se Smith gavev
apresà, ła Decca gà preferìo meter soto contrato un altro grupo - Brian Poole &
The Tremeloes - pa'l fato che sti ultimi jera de Łondra e non de ła pì łontana
Liverpool. El sbalio de sagomàda xe deventà epocałe. Un per d'ani drìo, ła stesa
Decca, par destìn de ła sorte so comandaìsa de George Harrison, gà meso soto
contrato i Rolling Stones, sensa eserghene in un primo momento convinta, pròpio
par non cascàr da nòvo so' l stranbòto fato co'i Beatles. Dopo sto insuceso,
Brian Epstein gà pensà che par dar mazor profesionałità e colpìr cussì i
discografici fusse più intrànte presentarse co' un disco pìtosto che co' dei
nastri. Cussì el xe andà in un çełebre negosio HMV in Oxford Street a Łondra,
dove el tecnico Jim Foy, responsabiłe a ła reałixasion de l'acetato, xe restà
daseno inpresionà da ła muxega ch'el gheva sentìo indresando el Manager dei
Betles a Sid Coleman, dirigente de ła EMI. Xe stà soło l'insistensa de Brian
Epstein e 'l fato ch'el fuse, co' ła botega de famegia NEMS (North End Music
Stores), un inportante distributor nel nord de l'Inghiltera, a convinser i
responsabiłi de ła EMI, che ghe gavea domandà a George Martin el conpito de
scoltare qualche tràsa incixa dai Beatles.

Martin, a quel tenpo, gera responsabiłe par la EMI de l'eticheta susidiaria
Parlophone, che se ocupava de jazz e muxica clasica. Xera dònca pìtosto łontan
dal xenere muxicałe dei Beatles, , ma avendo scoltò si insistensa de Epstein
parte del materiałe da łori prodoto, s'a convinto che se podeva ciapàr qualcossa
de bon dal grupo considerando che vałese ła pena darghe a łori 'na ocasion
concedendo al quarteto 'na audision che s'à desvòlto el 6 xugno a Łondra xe stà
registrà quatro tòchi, tra cui 'na version del clasico Bésame mucho cantàda da
Paul e tre conpoxision orixinałi: Love Me Do, P.S. I Love You e Ask Me Why, dałe
quałi l'asistente de studio de George Martin, Ron Richards (che s'a fato cargo
de ła sentàda de registrasion in atexa che rivase Martin) restando ben insucà.
Xe stà soło a quel ponto che i Beatles gà posùo avèr un vero contrato
discografego, anca se no tanto vantagioxo par lori. Quando el 4 setenbre 1962 i
Beatles se gà prexentà da nòvo ne ła sała de incixion de Abbey Road, Ringo Starr
gaveva ciapà el posto de Pete Best a ła bateria. Suìto drìo l'audision che xe
stà fata a zugno, infati, George Martin, che no gera sodisfato de łe
carateristeghe strumentałi de Best, gaveva dito a Brian Epstein che gavarìa
preferìo un sessionman par la registrasion in studio. Inazonta Pete Beste gavea
un caratere introverso e conportamenti che conprometeva l'unità de ła formasion,
masime 'ntel contesto de Anburgo: desferensiandose dai altri tre el se refudava
de tòr pastìlie eçitanti e de adotàr 'na nòva petenadùra. Ghe xe anca chi che
pensa che gabia zogà ła zełoxia: ła fiła de amiradòre de Best gera bastansa
fiso, e questo minasava łe anbision de conquiste feminiłi da parte del resto del
grupo. Comunque sia, no s'avea creà un gran fiatamento co'i altri conponénti. In
azonta John, Paul e George conoseva za Ringo par averlo incroxà ad Anburgo co'l
sonava co'l grupo Roy Storm and the Hurricanes; e 'l baterista conoseva el so
repertorio in quanto el gaveva ocaxionalmente sostituìo Best. Soto ła presion de
George Martin, Starr xe stà perciò considerà dai tre l'ełemento adato a ła
sostitusion definitiva, capitàda el 16 agosto.

Par la sesion del 4 setenbre, Martin ghe gheva catà 'na canson con cui el
pensava che i podese portarse in alto a łe clasifeghe de łe vendite. El titòło
de sto tòco jera How do you do it? e l'autor Mitch Murray. Ma i Beatles gàvea
dito patcoaménte che i vołeva rejistrare materiałe de so conposixion orixinàłe.
Cussì dopo aver sonà How do you do it? i gà incixo Love Me Do . Scoltando ła
registrasion che xe stà fata quel dì, el produtor gà considerà ła prova de Ringo
Starr puòco sodisfacente e donca par la sesion in studio de ła setimana drìo
gavea tolto ła decixion de canbiàr Ringo co'l sessioman Andy White, che gà sonà
ła baterìa in Love Me Do e in P.S. I Love You. Ringo s'avea trovà a sonàr el
tanburèło che fasea da rinforso al rułante in Love Me Do inveçe in P.S. I Love
You sonava łe maracas.

Love Me Do xe stà publicà come singoło ne ła version co' Ringo Starr, mentre ła
version che ghe xe ne l'albun gà visto ła cołaborasion de White che gà sonà ła
baterìa. El disco, che ła EMI gà considerà co' poche atension promosionałi,
gavea raxonxesto el diexeseteximo posto par quanto rivarda łe clasifiche de
vendita del Regno Unìo, vendendo tanto però a Liverppol.'Na legénda vołe ch'el
suceso de vendite a Liverpool fuse dovùo a l'aquisto da parte de Brian Epstein
de 'na miàra de copie del disco. A quarant'ani de distansa quel che parea un
epixodio de legénda xe stà invese confermà da Alistair Taylor, che a quel'epoca
xera asistente de Epstein.

Please Please Me xe stà el so segondo 45 xiri e gheva raxonxesto el primo posto
de ła Hit parade inglexe. Sarìa stà el primo dei tanti hits firnà Lennon-Mc
Cartney. El suceso del brano gà tacà a far conosare el grupo so scała
internasionałe insìo el 11 xenaro 1963, avendo subito recension positive. Do
mexi drìo l'insìda de Please Please Me , el 22 marso xe insìo l' albun omonemo,
che in un colpo gà vendùo 500.000 copie raxonxendo el primo posto ne ła
clasifega inglexe de vendita dei LP. Sto 33 xiri, che vedeva 'na coertina
orixinałe co'ła so someja in costume de sena, afasà, baldansoxi e soridenti, da
ła ringhiera de ła caxa editrice de ła EMI in Manchester Square, xe stà fato el
primo paso del so ingreso ne ła storia de ła musica. Da rimarcàr che par la
prima volta no se travtava de cover taconàe a ła bona par meter insieme el
formato 33 xiri, come invese jera comùn par sfrutàr rapidamente singołi de
suceso, ben oto brani so quatordexe xera infati de so conpoxisión.

L'albun drìo, With the Beatles, xe stà publicà el 22 novenbre 1963 avendo un
consenso cussì grando, sia de publico che de critica, che no xe stà gnanca
necesario promovarlo co' l'insìda de un singoło. Ła covertina gera daseno
artistega e orixinałe, cussì 'fa i sete brani firmà Lennon-McCartney e 'l primo
filmato da Harrison ciamà Don't Bother Me. Xe deventàe çełebri ''All my loving''
reciapàda da tanti altri artisti, e ''I Wanna Be Your Man'', co' ła quała i
Rolling Stones gà centrà el so primo suceso comerciałe. Intanto, a parte ła
atività fissa desvòlta in studio, i continuava sensa fermàe i cocerti e i tour
in varie nasion in ziro par el mondo.

« I conponidori inglexi pì straxordenari del mondo del 1963 xe, a tuti i efeti
John Lennon e Paul McCartney... le setime mazor e łe none se łiga cussì ben ne
łe so canson da far pensàr che che armonia e mełodia nassa insenbre » (Tradoto
da William Mann, dal zornàl The Times, 1963)

El 1963 segna par i Beatles ła popołarità otegnùa. A questa xe seguìe produsion
musicałi, concerti par ocasion speciałi (el Vall Parnell's Sunday Night at the
London Palladium e l'esibision che gà fato storia al Royal Variety Performance
(indove xe stà presenti anca i reałi inglesi), łe aparision in tełevision.
Testimoniansa del fato che i gera oramai deventài famosi xe fra l'altro l'anda
de le iscrision al so fan club; su'l scominsio del 1963 i iscriti xera rivài a
'na mièra, e in feniménto del steso ano el nùmaro de iscriti gera cressùo a
strangołón verso otantamiłe. E finìo quel'ano i zornałi inglesi reconosseva
squasi tuti quanti nel steso momento łe quałità che gaveva el grupo. Ma 'na
parte de rimarco parchè l'imazene del grupo fusse diramàda xe stàda costituìa
dai concerti.

Ancora pì motivante l'è stà la tournée sucesiva come grupo de spała de Helen
Shapiro che s'à desvòlto dal 2 febraro al 3 marso del medemo ano e che gà tocà
quatordexe centri inglexi. Il tour contribuì al definitivo amalgama di Ringo con
gli altri tre Beatles e all'affiatamento del gruppo. Di nuovo John giudicò che
«cambiare ogni sera locale fu un vero toccasana».

Tornà a Liverpool el 4 marzo, dopo çinque zorni co' altri artisti i xe andài da
nòvo in tournée – che sarìa durà insìn al 31 marso – par le mazor piase inglesi,
sempre più popołari fra el publico dei concerti, sempre più in resàlto nei
cartełoni publicitari e senpre pì inportanti tanto da essare lori a exibirse co'
finiva i spetacòłi. So'l finìr de otobre i xe svołà in Svesia par el primo tour
a l'estero. Là par 'na stemana i gà intersà incixion radiofoniche, concerti live
e registrasion par el programa tełevixivo svedexe Drop In. Consapevołi di dover
conquistàr el publico scandinavo, i Beatles se gà exibìo a ła stasion
radiofonica Karlaplansstudion in uno spetacoło de quałità esełente.

Sucesivamente, co' łe aparision tełevixive nei show muxicałi, la so imaxene
inovativa, la petenaùra e i vestiti, i gà conquistà un istantaneo seguito tra i
xovenàti inglexi. Xe scomisià cusì ła Beatlemania: ogni so concerto xe stà
pròpio caraterixà dai sighi asordanti de łe fan che rendeva inposibiłe scoltàr
el son che i produxeva. I xera in axonta costreti a rocanbołesche scanpàe par
evitàr l'asalto de łe masnàe de amiratrici.



https://vec.wikipedia.org/wiki/Teatro_romano_de_Verona

El teatro romano de Verona sorge 'nteła parte setentrionałe de la cità, ai pié
de còl San Piero.

Sto teatro l'è stà costruì sul finire del I secoło a.C., periodo che a Verona ga
visto ła monumentałixasion del Còl San Piero. 'Vanti de la so costrusion intra
'l Ponte Piera e 'l Ponte Postumio iè stà costruìdi dei muràsi su l'Adexe,
paraleli al teatro steso, par defenderlo da eventuałi brentàne del fiume.

Anco' iè vixibiłi sol che i resti de l'òpara, perché 'ntel corso del tenpo l'à
subì, óltra ad eventi naturali, anca la sepultùra de edifici fatisenti. El
"scopridór in epoca moderna" del Teatro l'è stà Andrea Monga (1794-1861), rico
comerciante, che dopo aver cronpà tuta l'area l'a condoto estexi interventi de
demołizion e de incàvi. Solo 'ntel 1904 tuta la xona l'è stà cronpà dal comun de
Verona che l'à continuà i laori. Anco' resta la cavea e la scałinada, tante
arcàde de łòbie e inportanti resti de la sèna.

Anco' so' parte de la cavea sorxe la cèxa de SS. Siro X secoło d.C. 'ntel corso
del XIV secoło l'è stà costruìda e dedicà anca a Santa Libera. Pì tardi l'è stà
xontà la senografega scałinàda de aceso.

El teatro se conponèa de dó paraseni laterali, de un muro drìosenico e de un
frontesena, che se articolava in tri grandi nice, 'na prinsipałe vòlta, e du
laterali cuadrixà, indove jera presenti le tre porte che menava al palcosenico.
El spasio intra 'l dietroscena (drìosena) e la sèna ed i paraseni laterali jera
utilisà par i servisi e'l depòsito de materiałe vario.

El frontesena l'era decorà da on mucio de statue e architeture su tre piani, e
fasea da fondàłe fiso par i spetacołi.

Davanti ała sèna gh'è 'l prosenio, limità dal pùlpito, drìo del quałe se catea
el sipario. La cavea, che ga 'na larghésa masima de 105 metri, se puza sul còl
de San Piero, e solo lateralmente poza su muri radiali. Par eliminare 'l
pericoło de infiltrazion de aqua piovàna l'è stà scavà 'na fòsa fónda lóngo el
perimetro de la cavea.

Le scalinade ze divixe in du setori, a so volta divixi da le scałinade. Alcuni
vomitorium permete l'aceso ałe scalinade diretamente da l'alto.

La fasada gavea 'na prospetiva unitaria, scandìda da le semicołone de ordente
tuscanego, el segondo pian de ordene ionego e 'ntel ultimo pian dei
semipiłastri. Lateralmente la fasada la se cołega al còl co' dei prospeti
monumentałi.

Sora al cavea se svilupa tre terase, una sora a l'altra, larghe a l'incìrca 120
metri, che l'è finìda in una spianàda, indove anco' sorge Castel San Piero, che
vedea un tenpio realixà tramite raporti de simetria, che svolxèa anca 'na
funsion de senografia.



https://vec.wikipedia.org/wiki/Sercio

In geometria piana, el sércio el xé quea superfisie serada da na sirconferénsa
(l'insieme de pónti tuti equidistanti da un pónto, ciamà in xènere O, dito
séntro), che però ła contien anca i pónti de ła sirconferénsa stesa più el punto
sentral.

In un sistema de asi cartexiani un sércio qualsesia de séntro (a;b) e ragio R el
xé raprexentà dal'insieme de pónti chei va ben considerando sta condision qua:

Sto qua el pol èser imaxenà come un połìgono regołar co un nùmero de łai
infinìo, o megio come el màrxene de na sucesion de połìgoni regołari a n łai per
n chel va per l'infinio.

Un segmento chel ga i estremi su ła sirconferénsa el xé dito corda; łe dó parte
'nte łe qual sta corda ła divide el sércio ła se ciama segmento sircołar. Se 'na
corda invese ła pasa per el séntro, ea ła se ciama diàmetro e i dó segmenti i xé
congruénti e i se ciaman semisérci.

L'intersesion infrà un àngoło al séntro, chel ga come vèrtexe el séntro del
sércio, e el sércio steso (a parołe pòvare un spigo de sércio) el se ciama setor
sircołar. Se l'àngoło al séntro el xé reto, el setor sircołar chel se forma el
xé ciamà quadrante; se el xé piato, el xé el semisércio.

Dó sérci chei ga el steso séntro i xé diti conséntrisi. L'àrea contegnùa infrà
łe dó sirconferénse ła se ciama corona sircołar.

Ła quadratura del sercio ła revarda el cònpito miga posìbiłe de desegnar co riga
e conpasso, a partir da un sércio, un quadrato chel ga ła stesa àrea
(equivałente).

Ghe xé qualche sòłido tridimensional chel pol aver, se tagià da un pian, sesion
sircołar: ła sfera, el siłindro e el cono.

El sércio el vien dito inscrito in un połìgono có ła sóa sirconferénsa ła xé
tangente a ogni łai de sto qua, e circoscrito có el pasa per ogni vèrtexe.



https://vec.wikipedia.org/wiki/Sengia%C5%82e

El cinghiałe (o sengiałe, zengiałe o zengial) el xe un mamìfero deła fameja dei
Suidae (Sus scrofa). In todesco se dixe Wildschwein, in inglexe wild boar, in
sloveno dívji prášič, in tałjan cinghiale. El xe onivoro, ke vol dir ke'l magna
de tuto; El da na dentadura fortisima, con 44 denti; in ogni mexa ganasa el ga 3
denti incixivi, un canino, 4 premołari e 3 mołari. I canini de sora e de soto
'ntei mas-ci i se piega in avanti. 'Ntełe femene pol sucedere soło quando ke łe
diventa vece. I canini de soto 'ntei mas-ci i xe longhi 20 cm, ma i pol rivare
anca a 30.

Co ste premèse e tegnendo conto ke ogni femena ła fa 7 picołi ła volta, col so
peło ke ło protege dał'umido e dal fredo, el cinghiałe el se ga difuxo in tuta
Eoropa, dal Mediteraneo fin ała latitudine del lago Ladoga, in Rusia, e in
Maroco. Dai 60° nord del Lago Ladoga, l'areałe de distribusion el piega ałora in
xo, verso sud, traversando el Volga e rivando ai Urałi del sud. El vive anca in
Siberia, ma no in Mongolia, in Cina a ovest del Sezuàn e in India suł'Himalaya.
Ło trovemo anca in Giapon, Taiwan, Vietnam, Hainan, Sri Lanka, Sumatra, Giava,
Lombock, Bali, Sumbawa e Komodo. El cinghiałe xe sta introdoto anca 'ntei Stati
Unidi d'America, Argentina, 'ndove ke'l vive fra i 40 ei 44° sud, Nova Xełanda,
Hawaii, ixołe Sałomon, Bismarck, deł'Amirajato, Nova Ghinea e in Australia, dove
ke'l xe diventà na peste parkè el magna fora tute łe verdure e łe piante dei
canpi.

El cinghiałe magna de gusto tuto, ma in spece łe giande del roare e i fruti del
fagaro, ma anca patate, carote, rave e altre verdure dei canpi, ua e fruti.

Tuti i boschi cedui (magari con roari e fagari) o misti con conifere, anca se
umidi, i va ben. In tuta ł'Italia apeninica se pol trovare posti del genare, ma
spece 'ntełe vałi dełe Prealpi Venete (Łesinia, Val Posina, Valdastego),
Altopian dei sete comuni, Valsugana, Alto Trevixan, Bełunexe), e furlane
(Pordenonexe, Carnia, pianura tacà Ùdine), sul Carso de Trieste e sui Cołi
Euganei el cinghiałe el xe diventà na peste.

Xa el poeta Omero el dixeva ke ła dea greca deła cacia, Artemide, ła ga mandà
par vendeta suła tera un cinghiałe par rovinare canpi e vixełe. El poeta roman
Ovidio el raconta dei malan par i contadini portà dai cinghiałi, bestie ke no se
xe boni de mandar via, rexistenti a tuto. Al riguardo, ła racolta de saghe
germaniche Edda ła dixe ke ogni dì i eroi germanici i va a cacia e i copa el
cinghiałe Sährimnier, ke'l risorge ła matina dopo par far ricuminsiare ła cacia.

Metare ła carne in na pignata, lavare e netare verdure e zeola, lavare el timo e
tajarlo a toketi. Xontare ała carne verdure, zeola, timo, keno, axedo, grani de
pevare e doraro. Far marinare in frigo par 24 ore. Far pasare par un criveło ła
carne e sugarla con carta asorbente da cuxina. Tegner da parte el resto deła
marinada. Cavar via dai pomodori scataroni e grani. Tajare a cubeti metà dełe
verdure (fora ke'l parsemoło); spełare scałogni e ajo, lavare el rosmarin.
Scaldar ł'ojo su na tecia e cuxinare ła carne a fogo forte, mis-ciando i toki
cfinkè no i ga ciapà el so cołor maron. Xontarghe scałogno e ajo. Mis-ciare
insieme el concentrato de pomodoro e cuxinare ancora par 4-5 minuti. Versare e
mis-ciare pomodori, verdure e rosmarin e regołare de sałe e pevare. Xontare ła
metà deła marinada e cuxinare a fogo baso par 2 ore. In caxo, se pol xontare
altra marinada versandoghine un poca ała volta suła carne e mis-ciando. Tajar ła
carne a fete e metarla al caldo. Lasar cuxinar el sugo a fogo forte in modo ke'l
vegna fiso; versarghine un poco sułe fete de carne e el resto metarlo in na
scudełeta par sughi. Insieme va ben połenta e/o patate rosto, ma anca radici de
canpo (pisacan) coti o radici de Trevixo ała griłia. El keno giusto xe un
Amaron, un Ripàso deła Valpołiceła o un Cabernet superiore de Breganze.



https://vec.wikipedia.org/wiki/Rumatera

I Rumatera xe un grupo muxicałe punk itałian, ativo a partire dal 2007. El so
nome riva da Rumatera (che vol dir "Movare la tera"), baxandose so ła rassa de
pesse che se cata ne łe canpagne venete de Cassago e del Brenta e che cussì vien
ciamà.

Carateristega dei Rumatera xe ł'utiłixo squaxi escluxivo, del diałeto venesian
cofà lengua dei so brani; tałe sielta se łiga a ł'orìxene dei muxicisti, che
riva tuti da Cassago de Pianiga, in provincia de Venesia.

I Rumatera nase 'nte ł'Istà del 2007 da ł'idea dei quatro muxicisti: Daniele
Russo e Giovanni Gatto, che prima sonava nei Catarrhal Noise, Giorgio Gozzo e
Luca Perin. Intènto de ła band xe queło de portar in muxica el stiłe de vita e
ła mentałità dei toxi de canpagna, considerài sinceri e che no gà
condisionamenti. La sielta del diałeto venesian intende dar credibiłità al
mesagio portà dai Rumatera, e no xe visto da ła band cofà un limite visti i
sucesi pasà de grupi cofà i Pitura Freska, i Sud Sound System, o i 99 Posse.

'Ntel magio del 2008 xe publicà el primo album, Rumatera, e scomissia cussì anca
łe prime date live, concentràe soratuto nel nord de ł'Itałia. De ł'album fa
parte anca 'na cover del brano Picinin, rivisità da ł'orixinàl dei Pitura
Freska, de cui vegnarà reałixà anca un video co' ła cołaborasión de Marco
Forieri (Furio), menbro de ła formasión orixinàl de ła band reggae venesiana.

'Ntel 2009 i Rumatera porta el so mesagio nei Stadi Unìi reałìxando ła versión
inglexe del so primo album, ciamà My Crew.

'Ntel apriłe del 2010 i Rumatera finise de registrare el so segóndo album, 71
gradi, indove se połe apresare, fra łe altre cołaborasión, queła co' Gianni
Dego. El 13 majo del 2010 i Rumatera prexenta in anteprima el so novo disco in
direta nasionałe a ł'interno de ła trasmisión radiofonica Chiamate Roma Triuno
Triuno condota dal Trio Medusa so' Radio Deejay. 'Ntel magio del 2010 i Rumatera
stanpa el so primo DVD live dal titoło Attenzione col fagiano, che gà al so
interno łe registrasión de do concerti registrà durante el tour invernałe
2008/2009. El 2 agosto del 2010 i Rumatera gira el video del singoło "Assa
perdare i Pin Floi".

'Ntel april del 2011 vien prexentà un EP de 5 brani, co' ła cołaborasión de
diversi artisti, intitołà La Grande V. De l'omonemo brano xe reałixà anca el
video.

A seguito de ła prexensa so Radio Deejay, i Rumatera taca 'na cołaborasion co'
el Trio Medusa, che utiłixarà alcuni brani dei Rumatera co' jingle ne łe pròpie
trasmisión. El 19 disenbre 2010 i Rumatera xe stài ospiti a Radio Deejay, come
band live, ne łe prime sìe ore de programasión del "Zozzoni Day", maratona
radiofonica de beneficensa de ła durata de 24 ore, condota dal Trio Medusa e
vari speakers de Radio Deejay. La cołaborasión se concretixarà anca ne ła
registrasión, in La Grande V, de 'na versión de Sol Bareoto del mas-cio cantàda,
fra i altri, dal Trio Medusa.

A seguito de ła publicasión del video de "Assa perdare i Pin Floi", i Rumatera
scominsia a aparìre, in rotasión so Rock TV. In particołàr el 12 otobre 2010, i
Rumatera xe ospiti de Pino Scotto ne ła trasmisión "Data Base" in onda so Rock
TV.

Ne ła primavera 2012, Daniele Russo, (Bullo), cantante dei Rumatera, gà
partesipà al video del grupo Ska-J del so singoło Socco, continuando ła
cołaborasion co'Marco Forieri.



https://vec.wikipedia.org/wiki/Rotterdam

Rotterdam (590 000 ab. ca.) xe ła seconda çità dei Paesi Basi e el primo porto
d'Europa (nonché el primo porto container al mondo), situà lungo el corso del
fiume Nieuwe Maas (Nova Mosa), che cołega ła çità col Mare del Nord. Dal punto
de vista aministrativo ła fa parte deła provincia de l'Olanda Meridionałe
(Zuid-Holland).

Fondà inte 'l 1328, ła xe stà quasi completamente distruta durante ła seconda
guera mondiałe, fato che se riflete inte ła so' architetura, prevełantemente
moderna.

Rotterdam se tróva tra Delft e Dordrecht (rispetivamente a sud deła prima e a
nord-ovest deła seconda), a çirca 27 km a sud-est de L'Aia e a çirca 75 km a sud
deła capitałe Amsterdam.

El porto de Rotterdam xe cressù de inportansa durante łe guere de rełigion del
XVI-XVII secoło. El ga conossudo un periodo de declino soło dopo l'ocupaxion
francexe del 1794, supremasia recuperà dopo ła separaxion dei Paexi Basi dal
Belgio.

Ulteriore importansa come porto ła xe stà acquisìa inte 'l XIX secoło co ła
costruxion del Voornse Kanaal (1830) e del Nieuwe Waterweg (1866).

El 14 de majo 1940, ła çità xe stà distruta dai bonbardamenti tedeschi.: i
bonbardamenti i xe costà ła vita a 800 persone.



https://vec.wikipedia.org/wiki/Rabat

Rabat la xe la cavedal de el regno de el Maroco. La xe costruia a l’estuario de
el fiume stagionale (uadi) Bou Regreg. El porto el gha perso importansa parché
no el permete l’aceso a navi de ultima generasion. La sede del governo, de le
ambasade e el turismo continua a darghe importansa a la sità, che la xe pi
picola de la pi famosa Casablanca.

El vilagio de Chellah el xe stà fondà su le rive de el Bou Regreg en tel secolo
III a.C. I romani i gha tolto el control de la region en tel 40 d.C. e costruio
la sità de Sala Colonia. En tel 250, i berberi i gha tolto el control de la sità
e, en tel secolo XI, i la gha trasformà en un porto militare par atacar la
Spagna. A sto tempo la sità la xera ciamada Ribatu el Fath, forteza de la
vitoria, el nome Rabat el vien da sto nome. El califo Moulay Yacob el gha spostà
qi la cavedal de el califato de el Maroco e scominsià a costruir la pi grande
moschea de l’islam. Dopo la so morte, la costruzion la xe stà fermà. Ancò se pol
vedar le roine de la moschea e la tore de Hasan. Co la morte de el califo, la
dinastia de i Almohadi la gha perso forsa e Rabat la xe diventà na sità sensa
importansa. En tel 1627, Rabat la gha formà la Republica de Bou Regreg co la
sità de Salé. La republica la xera controlada da i pirati. La republica la xe
durà fin al 1818. En tel 1912, i francexi i gha invaso el Maroco e portà la
cavedal da Fez a Rabat. El Maroco el xe rivà a l’indipendensa en tel 1965 e el
re Mohamed V l’è rimasto a Rabat.



https://vec.wikipedia.org/wiki/Proteina

Łe proteine łe xé biomołècołe definìe dal pónto de vista chìmego come połìmeri
de unità monomèriche ciamade aminoàsidi. Łe pol averghe paréce de funsion detade
dal'enorme quantità de struture réxe posìbiłi da ła varietà dei monòmeri e da łe
desferénti sequénse co łe quałi sti qua i se unise.

Ansituto, i aminoàsidi i xé conposti formadi normalmente da un grupo amìnico
(H2N-), n'àtomo de carbonio sentral al qual se unise n'idrògeno (-H) e un
rexiduo orgànego (-R) de varia natura e infin da un grupo carbosìłico (-COOH).
Ła formasion del łigame peptìdico infrà dó de ste mołècołe ła se verìfega a
liveło de n'idrògeno del grupo amìnico e'l -OH grupo carbosìłico e, co na
reasion de condensasion, ła crea na mołècoła de aqua (H2O), a fianco del
dipeptide (dó aminoàsidi).

Có che ła cadéna formada ła raxónxe na quantità granda (dai 70 ai 100) de
aminoàsidi ła perde el nome de połipeptide e ła tol queło de proteina.

Ła strutura primaria de na proteina ła xé ła sénplise sequénsa ordenada dei
aminoàsidi che ła conpon. Durante ła sìntexi protèica ła vien tradota 'ntei
ribosomi su ła baxe de i codoni (grupi de tre nucleotidi qualsevogia) de ła
cadéna de m-RNA che ła xé ła copia in negativo de un particołar toco del DNA
contegnùo 'ntel nùcleo de ła sèłuła. A ogni codon del m-RNA corespónde
n'anticodon (costituio dai tre nucleotidi conplementari de quéłi del codon),
parte de ła mołècoła de t-RNA, altro àsido nuclèico che'l trasporta un
particołar aminoàsido. Ła corispondénsa codon-aminoàsido ła xé dada da un còdexe
ciamà degenerà de sòłito i basta i primi dó nucleotidi del codon par stabiłir
l'aminoàsido rełativo (par exénpio, ł'aminoàsido fenilalanina el xé codifegà da
łe sequénse UUC e UUU)

I aminoàsidi che i costituise ła strutura primaria i xé łigai traverso el łigame
peptìdico ma sto fato no cava łe repulsion de natura magnètega che i vari àtomi
('ntei rexidui orgàneghi ghe pol èser anca sólfaro e azoto) de n'aminoàsido i fa
verso n'altro. Ła cadéna, in sta maniera, ła tol desferénte configurasion
spasiałi. Considerando łe grande quantità de aminoàsidi che i fa na proteina,
sta qua difisilmente ła gavarà n'aspeto linear, ma ła torà un secóndo tipo de
strutura che'l pol'èser:

El liveło daspò el xé ła strutura tersiaria, ulterior conplicasion de ła
despoxision spasial de ła mołècoła. Łe varie parte łe se despon 'nte ła megio
maniera respeto a łe interasion sia infrà łóre, sia col solvénte o qualsevogia
roba che ghe staga: ła strutura dónca no ła depende sóło che da quéła primaria.
Ghe xé dó tipi fondamentałi anca par quanto revarda ła strutura tersiaria:

St'ultimo liveło el revarda póche proteine formae dal'union de più struture
tersiarie. L'exénpio più cognosùo de strutura quaternaria xé l'emoglobina,
formada da quatro unità globulari.



https://vec.wikipedia.org/wiki/Pretoria

Pretoria xe la cavedal aministrativa de el Sudafrica. Dopo el tempo de
l’apartheid, el governo gha dovesto creare tre cavedali, Pretoria, Sità del Cao
(legislativa) e Bloemfontein (giudisiaria) par darghe on tocheto de poder a i
tre grandi grupi che forma la società sudafricana (neri, meticci – coloured-, e
boeri – afrikaaner). De fato, Pretoria xe la vera cavedal.

Pretoria xe na sità situà en tel nord de la regione de Gauteng. Co Centurion e
Soshanguve la forma l’area metropolitana de Tshwane. Tshwane ga na popolasion de
do milioni de abitanti, ma bisognaria anca contar i abitanti de sità satelite
come Mamelodi, che da sola gha 800 000 abitanti. La zente la parla inglexe,
afrikaans, tswana e ndebele.

La zona de Pretoria la xera abità da grupi ndebele. A questi se sa zontà de i
grupi zulu e tswana. No pare comunque che ghe fose de i vilagi stabili prima del
1800. La sità la xe stà fondà da Marthinus Pretorius en tel 1855 che la gha
ciamà così par ricordar so pare, Andries Pretorius. Pretoria la xe diventà la
cavedal de la Republica del Sudafrica (el Transvaal) en tel 1860. Co la
fondasion de Pretoria i boeri gha terminà la migrasion da la region de el Cao
che gavea portà a la fondasion de le republiche indipendenti de el Transvaal e
del Stato Libaro de Orange.

Co la seconda guera boera (1899-1902), le republiche boere gha perso
l’indipendensa. I inglexi gha meso insieme le republiche co le colonie de el
Natal e del Cao, par formar l’Union del Sud Africa. Pretoria xera la cavedal de
l’Union. La sità gha tre università: de Pretoria, la università de tecnologia de
Tshwane, e l’UNISA – università del Sudafrica. L’economia se basa so le
industrie pesanti del fero.

Co Marthinus Pretorius xe rivà ne la zona de Tshwane (se pronuncia ciuà’ne), el
gha fondà Pretoria. El nome ricorda so pare Andries Pretorius, che el xera ono
de i capi de la grande migrasion de boeri dal Cao a l’interno del Sudafrica.
Andreis el xera ono de i capi che gha vinto la bataglia de Blood River contro i
zulu, e ono de quei che gavea otenù l’indipendenza de el Transvaal (Sand River
Convention – 1852). Par questo, i boeri (afrikaners) i considera Pretoria la
loro cavedal, e on posto importante par la loro storia. El museo de i
Voortrekkers raconta sta storia.

I abitanti originali de sta region i vede la storia da n’altro ponto de vista.
Par lori, i boeri xe de i invasori che sa tolto la loro tera. La region la se
ciamava Tshwane, e gha da verghe stò nome anca ancò. En tel 2005, el Consiglio
Sudafricano de i Nomi Geografici gha aprovà el cambio de nome. I boeri no xe
d’acordo, ma anca tra i neri ghe quei che no i vol canbiar el nome de la sità.
El goveno no gha ancora aprovà el cambio.



https://vec.wikipedia.org/wiki/Pozna%C5%84

Poznań (pron.: [ˈpɔznaɲ], in todesco: Posen, in latin Posnania) la xe na cità
(546.503 abitanti) de la Polonia ocidental, situada sul fiume Warta e cavoliogo
de la region ministrativa de la Polonia Granda.

La xe un centro industrial, comercial e de ricerca, el xe anca uno dei principai
poi culturai polachi, co la presenza de na antiga e rinomada università.
Inoltra, Poznań la xe inportante ponto de transito su la strada intra Berlin e
Varsavia.

Poznań la xe una de le cità pì antighe de la Polonia. No xe chiaro quando che la
cità la sie stà fondada. Le trazze dei primi insidiamenti i risal a 12 000 ani
indrio. Grazie a na posizion zeografega intaressante sul fiume Warta, Poznań la
xe un storego centro de passagio comercial intra Europa oriental e ocidentale.
Questo el ga renduo possibie un continuo desvilupo de la cità.

Intra el 1815 e il 1848 la cità la xe stà cavedal del Grandogà di Poznań,
entitae politica tonoma de la Polonia Granda.

Inte'l 1956 i opareri de la cità in xe insorti contra el rezime comunista, in
quela che el xe deventà celebre co'l nome de Revolta de Poznań.



https://vec.wikipedia.org/wiki/Polmon

El polmon el xé l'òrgano esensial par ła respirasion 'ntei vertebrai. Ła sua
prinsipal funsion ła xé de trasportar osìgeno dal'atmosfera al sangue e de butar
fóra anidride carbònega dal sangue al'atmosfera. Sto scanbio qua de gas el se
tira vanti en un moxàico de sèłułe speciałixae che łe fórma qualche pìcoła saca
de aria ciamada alvèoło. I polmoni i ga anca funsion miga respiratorie.

Łe parołe mèdeghe che łe se rełasiona al polmon bastansa spéso łe scominsia col
prefiso pneumo-, dal Greco πνεῦμα (pneuma spìrito, aria).

'Nte ła xénte de altésa normal, i polmóni i péxa a ocio 1,5 kg e ła superfisie
tólta dai alvèołi ła xé del'órdene de grandésa de 60–80 m², a ocio 35 volte
magior de queła del corpo uman.

L'energia prodota da ła respirasion sełułar ła se tol drio consumar osìgeno e
produr anidride carbònega. 'Ntei pìcołi organismi, come i bateri, sto proceso
qua de scanbio de gas el xé fato par intèro da ła difuxion sénplexe. 'Ntei
grandi organismi, sta roba no ła xé miga posìbiłe. Ła respirasion 'ntei
organismi multisełułari ła xé posìibiłe grasie a un bon sistema sircołatorio,
traverso el qual i gas i riva anca 'nte łe parte più pìcołe e profónde del
corpo, al contrario del sistema respiratorio, chel ciapa l'osìgeno dal'atmosfera
e eło mete drénto al corpo, da dove el xé da in giro vełosemente en tuto el
paramento sircołatorio.

'Ntei vertebrai, ła respirasion ła se conpleta co na serie de pasi. L'aria ła
pasa par łe vie respiratorie, che 'ntei rètiłi, 'ntei oxei e 'ntei mamìferi łe
xé el naxo; ła farinxe; ła larinxe; ła trachea; i bronchi e i bronchìołi; a ła
fin ghe xé i ùltemi branchi del'àlboro de ła respirasion. I polmoni dei mamìferi
i xé na fita grada de alvèołi, che i da na granda area de superfisie par el
scanbio de gas. Na réde de capłari picenini ła perméte el trasporto de sangue su
ła superfisie dei alvèołi. L'osìgeno del'aria drénto ai alvèołi ła va 'ntel
fluso sanguigno, méntre l'anidride carbònega ła se sparpagna dal sangue ai
alvèołi, tuti i do traverso fine menbrane alveołare. El mandar drénto e fóra
l'aria el xé guidà dai movimenti muscołari: el polmon nol xé miga un mùscoło, ma
ła ventiłasion ła xé varentà dai mùscołi de łe coste e dal diaframa. Durante ła
normal respirasion, l'inspirasion ła se fa contraéndo sti mùscołi qua,
l'espirasion riłasàndołi. 'Ntei èseri umani el polmon sw drita el xé bastansa
più grando de queło de sanca, parché ghe xé el cor da queła parte.

Daspò łe funsion respiratore come el scanbio de gas e ła regołasion
del'idrògeno, i polmoni:



https://vec.wikipedia.org/wiki/Pixin

Pixin (in croato Pazin, in itałian Pisino, in todesco Mitterburg) ła xe 'na
sitadina che ła se cata al sentro de ł'Istria, e par sto motivo ła xe el
cavołogo deła Rejon Istriana.

Fiume Bottonega (Butoniga); torente Foiba (Fojba); łago artificial Bottonega
(Butoniga Jezero)

Pixin, ła se cata inte ł'Istria sentral desora ł'omonima foiba. Anca se Pixin no
ła xe tanto granda, par ła so sentrałità ła xe el cavołogo aministrativo.

In sità a se pol amirar el Duomo de san Nicolò ereto in età medievałe ma con
faciata setexentesca. Drento a ghe xe afreschi del XV secoło. Łì visin a sorge
el sinquexentesco Casteło de Montecuccoli, che el xe apartegnuo par łongo tenpo
al'omònema fameja modenexe, el xe el maniero mejo conservado deła rejon e drento
a se pol visitar el Museo etnografico dell'Istria, e anca el Museo civico.
Subito ai piè deła roca, a catemo ł'orido deła Foiba: el sito, amirabile dal
"Belvedere", indove el torrente el se inabissa inte łe cavità carseghe con
sifoni e stagni soterranei, el xe on "anbito proteto". In sità a se cata anca ła
sede de ł'Archivio storego de Stato.



https://vec.wikipedia.org/wiki/Pianoforte

El pianoforte el xe un strumento muxicałe derivà dal clavicembało e el cui suono
el xe prodoto da corde percose da martełeti axionà tràmite ‘na tastiera. La so
invension risałe a ła fine del XVII secoło inisio del XVIII secoło e ła xe
atribuìa a Bartolomeo Cristofori (1655-1731).

La tastiera se conpone de tasti bianchi e tasti neri, par un totałe de 88 tasti.
I tasti neri, distribuìi in grupi da 2 o da 3, i dexigna i semitoni (diesis o
bemolle): la nota DO la xe posta a sinistra de do tasti neri.

El primo pianoforte se dixe che ‘l sia stà costruìo tra el 1698 e el 1700 da
Bartolomeo Cristofori, un cenbałaro padovan che gera a servisio inte ła corte de
Cosimo de Medici. L’idea ghe sarìa vignù mentre che ‘l lucidava el so
clavicembało: Cristofori el gavarìa pensà de fare in modo che le corde vignese
percose ansiché pisegà.

El strumento però el ga scumisià a difonderse soło inte ła metà del XVIII secoło
grasie a l’organaro tedesco G. Silbermann.



https://vec.wikipedia.org/wiki/Ospeal

L'Ospeal (se pol dir anca Spedal, Spedałe, Ospedałe, Ospedal) el xé un
istitusion par l'asistensa sanitaria en xènere costituia da un grupo de edifisi
co un personal spesiałixà chel fa cure e medicaménti par tratar xénte (i
pasiénti) colpisa da małani gravi.

Ai giórni de ancuo i ospeałi i xé de sòłito tirai su e mantegnui da governi,
asociasion par schei o miga par schei, conpagnie par sigurar ła sałude, o de
carità, anca grasie a donasion. Durante ła storia, però, i ospeałi i gera spéso
organixai e gestidi da órdeni rełigióxi o personagi o cavi generóxi. A ła stésa
maniera, i ospeałi de ancuo i xé direti e dotai da xénte de profesion come
dotori, chirughi, e infermieri, méntre 'nte ła storia, st'òpwra qua ła gera più
fata da móneghi o vołontari.

I primi ospeałi i xé nasui drénto ténpli, en Egito, Mexopotamia e Oriénte. Sta
roba ła xé da atribuir al fato che spéso i pasiénti i se fidava ai dei par eser
guarìi, anca se drénto ai ténpli no ghe gera miga un'organixasion da ospeal e ła
medexina ła se fondava su pensieri chei gaveva baxe de rełigion, o anca magia.
Ipocrate de Coo el xé stà el primo a darghe qualcosa de sientìfego a ła
medexina: łu el pensava che bexognava che eła, come siénsa, ła gavése baxe de
oservasion e spiegasion łòxica.

'Ntei ténpi antighi speso, però, ła medexina ła xé 'ndada vanti a èser cołigada
a ła rełigion. El xé anca grasie a sta roba che 'ntel consegio de Nicea (325) i
ga stabiłì che ła Céxa ła fuse de giuto ai pòari e ai małai: fra i Cristiani,
sto pensièr de far da sustégno el gera xà prexénte, basta véder ła paràboła del
bon samaritan. A ła fin tuto el ga contribuio a crear łe organixasion ospeałiere
monàsteghe, baxe par i ospeałi moderni



https://vec.wikipedia.org/wiki/Novegno

El Monte Novegno el xe alto 1552 m e el se cata tacà Schio, in provinça de
Vicensa. Ła xe na montagna isołà, un acròcoro, che se spense verso ła pianura, a
forma de łongo cùneo fra ła Val Poxina a nord, ła Valdastego a est e ła Val
Leogra e ła pianura a sud, łigà al Pasubio dal Paso Xomo (1056 m). El masicio
cronpende anca el Priaforà (el se ciama cusì perkè ghe xe un gran buxo naturałe
suła rocia e el se vede anca da distante, dała Val d'Àstego), 1659 m, e el Monte
Xove,1596 m, noti par i venimenti de ła prima guera mondiałe. El punto pi alto
xe el Monte Rivon, 1696 m, dove ke ghe xe anca un picoło forte gestio
dall'associasion IV Novembre de ricerche storiche de Schio.

Fin al 1916 el Novegno el xe sta fora dai conbatimenti perkè ła linea del fronte
ła xera tanto pi a nord, passà ła Val Poxina e la Val de Laghi, sułe montagne
dełe Laste. Tuto canbia 'ntel magio del 1916 quando ke i Austriaci i fa partire
'n'ofensiva, ke noialtri ciamemo "Strafexpedition" (spedision punitiva). El
giorno 16 el 3° regimento Kaiserjaeger e el 14° e 59° regimento de fanteria
austriaci i taca el Sojo d'Aspio, el Coston e ła Costa d'Agra, difesi dała 53.ma
division de fanteria taljan, ke resiste eroicamente anca se con tante perdite.
El forte fogo de artijeria austriaca, ala fine, fra el 17 e el 18 magio, fa
perdere ai Taljan el Sojo d'Aspio e ł'Albergo Fiorentini. Deso i Austriaci i se
buta suła seconda linea taljan e i riese a ocupare Monte Magio. El 18 magio vien
ciapà el Coston d'Arsiero e ła Sima de Canpołuzo. El 19 i Austriaci i vien xo e
i ocupa el Paso deła Vena, el Forte Canpomolon, el Monte Toraro e el Spitz
Tonesa. El 21 vien ciapà el Monte Majo, Laghi, el Monte Seługio e el monte
Tormeno. Senpre vegnendo pi a sud, i Austriaci i riva a conquistare el Monte
Cimone il 25 magio e el monte Caviojo, pi soto, el giorno dopo, quando ke i
ocupa Arsiero e el forte de Casa Rati, xo in Valdastego. Xe a sto punto ke'l
Novegno resta l'ultimo monte prima ke se verxa davanti tuta ła pianura veneta.
Vegnendo su dała Val Poxina e da Arsiero, el 30 magio i Austriaci i riese a
ocupare el Priaforà, coł'obietivo de rivare al paso de Canpedeło, Monte Xove e
'ndar xo in pianura. l'8 de giugno, però, vien trasferia sul fronte orientałe,
par darghe drento ai Rusi, ła 61.ma division de fanteria pena rivà in Tiroło e
ke doveva servirghe par sfondare dopo tute łe perdite ke i Austriaci gaveva
avudo dała fortisima resistensa dei Alpini e dei fanti taljan deła 35ma division
de fanteria. El 12 giugno el 4° regimento Kaiserjaeger prova par 3 volte a
sfondare al Paso de Canpedeło e verso Monte Xove, ma ła resistensa dei Taljan xe
cusì forte ke par i Austriaci no ghe xe gnente da fare e lì finise el masimo del
so sfondameno verso Schio e Vicensa.

El Novegno, durante ła Resistensa contro i naxisti e i fasisti, dal 1943 al
1945, xera tera, come tute łe Picołe Dołomiti, dove ke operava łe formasion
partixane, pogià el pi dełe volte dała popołasion dełe contra'. Naxisti e
fasisti, in rapresałja, ghi na fato ajo contro i siviłi in diverse ocasion. Par
quanto riguarda el Novegno, el 30 apriłe del 1944, reparti del 3° batałjon del
12° regimento SS de polisia de Verona i bruxa dełe caxe a S. Caterina e i fuxiła
so papà de un partixan. In giugno nase ła brigata partixana "Garemi" e ł'atività
de guerija ła se fa pi forte. Ałora vien destinà ała controguerija el 263°
batałjon orientałe deła Wehrmacht, comandà dal capitan Fritz Buschmeyer, e fato
tuto de Rusi e Ucraini. El 16 e el 18 giugno el batałjon el taca ła contra' de
Vałortigara: vien portà via a Maran Vixentin Bruno Brandellero, dove el vien
torturà e copà, sul posto vien torturà e copà do carabinieri ke se gaveva
rifugià lì, Guido Vigoni e Renzo Ghisi. Pi de sento ostagi vien portà xo in
gałera. Ła fine deł'incubo ła rivarà ała fine de apriłe - primi de magio del
1945.



https://vec.wikipedia.org/wiki/Mozanbico

El Mozanbico el xe on Stato de ł'Africa Orientałe. El confina a nord co' ła
Tanzania e el Malawi, a nordovest co ło Zambia, a ovest co ło Zimbabwe, a
sudovest co el Sudafrica e ło Swaziland; el xe bagnà a est da el Canałe de
Mozanbico.

El Mozanbico gha na gran varietá de ecosistemi. Particolar de el nord xe la
savana arboricola.

I primi abitanti del Mozanbico xera grupi pigmei che gha lasá dipinti murali nel
nord e en tel centro del paexe.

Nel secolo IV de la nostra era, grupi de bantu i è rivá en tel nord del
Mozanbico. I xera agricoltori e fabri. Sti primi abitanti i comerciava co
marcanti arabi che rivava su la costa a l'Ixola de Mozanbico e Pemba.

Dopo la seconda guera mondial, el Portogalo no volea molar le so colonie. Nel
1962, i grupi che volea l’indipendenza i sa riunio en tel Fronte par la
Liberasion del Mozanbico (FRELIMO). La lota militare par la liberasion la
scominciò en tel 1964. El FRELIMO no l’era sostegnú da la majoria de la
popolasion. El Mozanbico xera na colonia da quatrocento ani e tanti no volea
canbiar, o no volea farlo co la violensa. Nel 1974, on colpo de stato en
Portogalo cambiò la situasion sul campo.

El 25 giunio 1975, el Mozanbico diventava indipendente e Samora Machel xera el
primo presidente. Machel gha subito dato asilo a i movimenti de liberasion del
Sudafrica (ANC) e Rhodesia (ZANU). El governo del Sudafrica alora sa meso a
sostener la Resistenza Nasional Mozambicana (RENAMO) che volea scominciar la
guera civil par cambiar el governo. Co la guera, tuti i portoghexi gha lasá el
paexe, provocando el crolo de la produsion agricola e industriale. La guera gha
causá la morte de pi de un milion de mozanbicani e almanco do milioni se scapè
ne i paexi vicini. El 19 otobre 1986, Samora Machel el xe morto en on incidente
aereo provocá da i militari sudafricani.

El so sucesor, Joaquim Chissano, gha continuá el proceso de le riforme e el
dialogo co la RENAMO par finir la guera. L’acordo de pace fu firmá a Roma nel
1992 dopo che la Comunitá de Sant’Egidio e el governo italiano, gha lavorá par
metar insieme i do litiganti.

El 99,66% de la popolasion xe bantu. I grupi majori xe i makua, al nord, i sena
e i shona al zentro e sud. Su la costa se cat i makonde, na olta guerieri ancò
scultori rinomadi.

El Mozanbico gha na crescita del 5-7%, ma gha anca avù de i disastri naturai che
gha distruto tante zone. La zente che vive soto el livel de la povertá xe la
majoria.

El nome Mozanbico vien da la prima cavedal, che la se cataa su l'isola de
Mozanbico. El nome xe la trasformasion de Musa bin Bichi, el nome del capo
vilagio che abitaa so l'isola quando i portoghexi xe rivá nel 1498.



https://vec.wikipedia.org/wiki/MTV

MTV (na volta MTV: Music Television) xè un canałe tełevixivo 'merican co' a sede
a New York lancià el 1 agosto 1981. Inisialmènte co' na programasion dedicà
esclusivamènte al mondo deła musica co ła trasmision de video musicałi lanciai
da vj e conxerti dal vivo, ancò MTV a xè destinà prevałentemènte al grupo dei
adołesenti e xovani adulti e a produxe tanti format orijinałi e reality.

Fin da quando che a xè nata, MTV se ga proposto come un canałe riservà soło
all'industria deła musica e destinà a scrivere ła storia nei ani a venire: basta
pensare a slogan come "I want my MTV", diventà una dełe frasi pì conosue in
'merica, o ała figura del VJ, nato proprio co sto canałe qua. A popołarità pal
canałe a xè rivà pochi mesi dopo el so lancio in America e, col pasar del tempo,
MTV xè sta cità da tanti musicisti, così come da altri canai e programi
tełevixivi, film, libri e parfin nei testi de serte canson.

Dopo eser diventà uno dei canałi pì seguii in anbito musicałe, MTV ga lancià na
sfilsa de canałi che cuerse qualsiasi xenere musicałe (par esenpio MTV Dance,
MTV Rocks, MTV Hits, o ancora, MTV +...). MTV xè anca da sènpre visina ałe
atividà sociałi, come dimostra tute łe campagne "pro-social" che i ga portà
vanti nel corso dei ani.



https://vec.wikipedia.org/wiki/MP3

L'MP3 (dito emepitrè o em-pi-frì a l'inglese) el xe un formà eletrònego par la
codífega de l'audio. El dopara l'algoridmo de conpresion MPEG-1 Audio Layer 3
par ciapar un segnal audio e fracarlo zo in maniera che el ciapa manco posto.
Sto algoritmo el xe lossy, cioè un pochi de dati i va persi par forza rispeto al
segnal originale, però el xe fato in modo da diminuir asè la dimension del
segnal e perdar poco asè de qualità (par esenpio vien cavà tute le frequenze che
la recia de l'omo no l'e bona de sentir). Quando se conprime na canzon in MP3,
se pol doparar vari bit rate, che saria el numaro de bit doparà par rapresentar
1 secondo de musica. Piesè alto l'è el bit rate, e pi alta l'è la qualità e pi
grando el file: con un bit rate de 128 kbit/s se riduse ła dimension a circa un
decimo del file originale (anca se sto valor el pol dipendar anca da altri
fattori).

El formato MP3 el xe inportante asè parché ciapando poco posto, l'è comodo da
mandar via in Internet anca par chi che nol ga na conession tanto veloce, e
quindi el ga permesso a milioni de persone in tuto el mondo de scanbiarse
facilmente la musica uno co l'altro doparando le reti peer-to-peer. Xe partìo
quindi tuto un processo che ga portà a la nasita calche anno dopo dei letori
MP3, che i se basa apunto su sto formà, e de le boteghe de musica in rete, dove
se pol cronpar le canzon a manco schei che no fa cronpando el CD, scaricarsele e
scoltarsele dove che se vol.



https://vec.wikipedia.org/wiki/Lengua_todesca_bassa

La lengua todesca bassa (Plattdüütsch, tod. Plattdeutsch o Niederdeutsch) el xe
na lengua ciacolada inte'l Nord de la Zermania e el partien al grupo todesco
basso de le lengue zermàneghe ocidentai. Uncuò - dà na retrospetìa de cerca de
la seconda metà del XX sècolo -, la xe quasi estinta o comunque la xe drìo
redùsarse a la varietà de na menoranẑa senpre manco forte inte le rejon
confinante al Mar del Nord. Pochìssimi residui de la varietà i xe soravivùi inte
la parlada rejonal. Specie la rejon de Hannover, però, tradizionalmente da
ascrìvar al todesco basso, intanto la ga adotà el stàndard pi seguro del todesco
alto.

La lengua todesca basso la se desferenzia dai dialeti todeschi alti (todesco
superior e central), che i costituisse la base de la lengua todesca standard, in
quanto (cussì cofà le altre lengue zermàneghe ocidentai, overo olandese,
ingrese, frison) no la ga subìo la Seconda Rodazion Consonàntega inte'l VI
sècolo, overo un muamento de algune consonante in posizion determinae (es.: tod.
Apfel "Pomo", ma: btod. Appel, cfr. nl. appel, ingr. apple; tod. Tag "di", ma
btod. Dag, cfr. nl. dag, ingr. day; tod. Buch "libro", ma: btod. Book, cfr. nl.
boek, ingr. book; tod. was "cossa", ma btod. wat, cfr. nl. wat, ingr. what; tod.
zehn "diese", ma btod. teihn, cfr. nl. tien, ingr. ten; ecc.).

La lengua todesca bassa la xe tutelada dal 1998 cofà lengua rejonal da l'Union
Europea. El còdese ISO 639-2 el xe nds. La so forma stàndard la xe normalmente
considerada el dialeto basso sàsson setentrional.

La conprende i do prinsipali ceppi de dialeti parladi in te la Zermania
setentrional, el basso sàsson e el basso todesco oriental (varda Dialeti de la
lengua todesca). La lengua olandese, che la ga seguìo un proprio svilupo, la
gera originariamente na forma de dialeto basso francon.

El termine "basso-todesco", in contraposizion a quelo con cui tecnicamente se
ciama la lengua todesca standard, overo "alto-todesco" (ted. Hochdeutsch), no'l
xe mia dispregiativo nei confronti de sta lengua a favore de la seconda, ma el
vol dir senplicemente "el todesco de le tere basse, pianegianti" (così come
"alto-todesco" no vol mia dir "la lengua todesca dotta" o "el todesco àulico",
ma el indica senplicemente la lengua parlada in te le "tere alte", overo
montuose).

Le magiori zità de la Zermania in do che la lengua basso-todesca la vien
tradisionalmente parlada le xe Amburgo, Dortmund, Essen, Brema, Hannover,
Bochum, Bielefeld, Wuppertal, Magdeburgo, Münster, Gelsenkirchen (in westfalico
Gelsenkiärken) e Braunschweig. Anca minoranze in altri paesi come la Danimarca o
el Paraguay le parla el basso todesco e alcune varianti dialetali le xe presenti
in Brasil e nei Stati Unìi.

I scritori pi inportanti che i ga doparà el todesco basso i xe Fritz Reuter,
Klaus Groth e Wilhelm Busch.



https://vec.wikipedia.org/wiki/Guinea

La Guinea xe no Stato de l’Africa Ocidentale. El confina co la Guinea Bissau e
el Senegal a nordovest, el Mali a nordest, la Costa d'Avorio e la Liberia a
sudest e la Siera Leone a sudovest. El xe bagnà da el Osèano Atlàntego a ovest.

El paexe pasò soto el impero Sosso nel XIII secolo. El poder pasò al impero del
Mali co la batalia de Kirina del 1235.

Dopo, xe stá el momento de l’impero de Songhai, che l’è terminá co la batalia de
Tondibi nel 1591. En sti ani, i musulmani fulani ie rivá ne la zona de Fouta
Djalon. I portoghexi e i olandesi praticava la trata de i sciavi su la costa.

I francexi gha reclamá la colonia de Guinea nel 1890. I gha fondá Konakry su
l’isola de Tombo, rente de la costa.

El 28 setembre 1958, i guineani gha votá a favor de l’indipendenza imediata da
la Francia. El ditator Ahmed Sékou Touré l’è stá el primo presidente. El gha
sopreso l’oposision e el dirito de espresion.

Nel 1984 a la so morte, Lansana Conté gha ciapá el so posto e gha cambiá la
diresion politegha del paexe, parò el governo rimane ditatoriale. Ne i ultimi
ani, el governo gha dovù far i conti co sioperi de masa, manifestasioni e
resistenza civile. Conté gha dovù acetar de nominar on primo ministro che
laorase co i sindacati par democratizar el paexe, però el gha nominá el so amigo
personale Eugene Camara. Nel febraro 2007, dopo altri sioperi e soto la presion
internasional, Conté gha nominá primo ministro Lansana Kouyaté, ex anbasador e
democratico.

In Guinea se cata 24 grupi etnici. El 40% de la popolasion apartien a i fulani.
I mandinka xe el 30% e i sousou el 20%.

El teren e le condisioni climatiche saria ideali par lo svilupo de
l’agricoltura, che parò rimane de susistenza: la corusion e la mancanza de na
politica no le favorise lo svilupo de l’agricoltura. El paexe l’è rico de
minerai. Le scorte de bauxite xe de 25 miliardi de tonelate, la metá de le
scorte mondiali. Ghe xe anca minerai del fero, oro, uranio e diamanti. Companie
americane gha scoperto el petrolio su le coste de la Guinea e la produsion la
scominziará per el 2009.



https://vec.wikipedia.org/wiki/Granso

I gransi (diti anca granzi o sórle; Brachyura L. 1758) i xé n'infraórdene dei
crostàsei. I xé dei anemałi de aqua, in xènere de pìcoła tagia, dotai de diéxe
sate, n'exoschèłetro che'l i protexe e òrgani de préxa diti bransi.

Łe mołeche (Carcinus maena) łe xe gransi che i se cata 'nte łe coste del Mar
Adriàtico e i xé deventai na speciałità de ła cuxina venesiana. Łe vien pescae
in faxe de muda e par sto fato łe xe mołe e miga difìsiłe da magnar.

Łe granségołe (Maia squinado) łe xe de grandesa paréce volte maxor rispeto ai
altri gransi e łe xé consosude par averghe na carne davèro bona.

Altri crostasei come i àstexi (Homarus gammarus) e łe aragoste (Palinurus
elephas), anca se i somégia ai gransi, i no fa parte del'infraórdene.

El nome brachyura el vien fora da'union de łe parołe grieghe βραχύς (brachýs,
curta) e οὐρά (οurá, coa) e'l sta a signifegar che sti anemałeti i ga na coa
cusì pìcoła da èser sconta soto el toraxe.

I gransi i se cata in tute łe region tropicałi e subtropicałi del mondo. I se
cata prinsipalmente 'ntei mari, ma ghe xé ben 850 spece che łe vive o 'ntel aqua
dolsa o su ła tera. Molte spece più pìcołe łe preferise èser ative de note,
parché ghe xé manco posìbiłi predatori.

Na sóa caraterìstega inportante ła xé queła de caminar ai lai, anca se ghe xé
paréce ecesion. Sta roba ła càpita parché l'articołasion de łe sóe sate ła fa
più vantagioxo móverse in sta manièra.

I gransi i ga un conportamento conpleso. I pol comunicar menando e batendo łe
soe sate, e i mas-ci ga l'uxo de conbàter co altri par vadagnarse na fémena. I
xé onìvori e i magna soratuto àłeghe, ma anca mołuschi, vermi, altri crostàsei,
fonghi e bateri. Na conbinasion de sti magnar ła xé el megio par ła cresua del
granso.



https://vec.wikipedia.org/wiki/Gipuzkoa

Gipuzkoa (in spagnoło Guipúzcoa) l'è el nome basco utiłixà par indicar un
teritorio storico dei Paexi Baschi oltre che na provincia spagnoła. Ła so
capital l'è Donostia (San Sebastián in spagnoło). Ła confina a nord-est co el
dipartimento francexe de i Pirenei Atlantici, a est co ła Navara, a ovest co ła
Bizkaia, a sud co l' Araba e a nord col golfo de Bizkaia.

Situà tra i 42º 58' 10'' e i 43º 8' 5'' de łatitudine nord e tra lº 5' 13'' e 1º
56' 47'' de łongitudine ovest, ła gà n'area de 1 980 km², che ła ghe ne fa ła
più picenina de łe 47 province de ła Spagna. Ła so popołasion l'è de quaxi
692 000 anime (INE 2006), de cui sirca un quarto łe vive in te ła capital.

El clima atlantico el dà un cołor verde intenso a sta tera con na minima
osiłasion termica, mentre l'oseano el xonta el cołor axuro a un paexajo atrativo
par i turisti. Ła so gente l'è fortemente radicà a ła so cultura, a łe so
tradisioni e al so antico idioma, el basco. Ła Gipuzkoa l'è el teriotorio ndoe
l'uxo del basco tra ła popołasion l'è più estexo, prinsipalmente soto forma de
ła variante łocałe, el gipuzkera, parlà anca in parte de ła Navara.

Da est a ovest, el primo fiume l'è el Bidasoa, che 'l nase a Porto Izpegi
(Navara) a 710 m de altitudine e che 'l entra in Gipuzkoa par Endalartza,
parcorendo par nóve kilometri el teritorio provincial funsionando come frontiera
natural tra Spagna e Francia, prima in na vałe angusta e dopo xlargandose in na
pianura costiera ndoe se coloca Irun e Hondarribia. El termina el so corso in
tel golfo de Bizkaia visin al capo Higer.

L'Oarso l'è un picoło fiume de 15 km de longhesa che nase in tel Aiako Harria, a
680 m de altesa, l'atraversa Errenteria e 'l sfocia in te ła baia de Pasaia. L'è
un fiume con frequenti piene che, dovúo a ła so pendensa (45,3/mil), el trasina
numaroxi sedimenti detritici che se depoxita in te ła baia.

El Urumea el nase a nord-est de Leiza (Navara) a 710 m de altesa, el ga n'alveo
de 53 km e 'l bagna Hernani, ndoe el riceve łe aque del so unico afluente, el
fiume Anarbe, par finalmente sfociar tra i monti Ulia e Urgull a Donostia-San
Sebastián.

El fiume Oria l'è el major e 'l piasè longo de i fiumi gipuzcoani, el nase a in
tel Porto de San Adrián a 660 m de altesa. Al principio el se considera formà da
łe tre ramificasioni che pasa par Idiazabal, Zegama e Zumarraga, e a partir da
qua el continua con un alveo unico che'l riva a sirca 80 km de longhesa ndoe el
cata su łe aque de i so afluenti Leizaran, Berastegi, Amezketa, Araxes,
Amundarain, Agauntza e Ursuaran, bagnando i comuni de Zumarraga, Beasain,
Ordicia, Legorreta, Aleria, Tolosa, Villabona, Andoain e Usurbil. El sfocia
infine in tel mar a Orio formando a ła foce na pericołoxa bara.

El fiume Urola el nase visin a Legazpia, in tel versante nord del Aitzgorri a
720 m de altesa, come afluenti el ga i fiumi Urrestilla e Regil e 'l bagna
Legazpia, Zumarraga, Urretxu, Azkoitia, Azpeitia, Zestoa, Aizarnazabal. El
sfocia in te'l oseano a Zumaia.

El fiume Deva el nase in tel monte Eizmendi, en ła sierra de Elgueta, a 825 m de
altesa. El prexenta un leto de 58 km de longhesa e come afluenti el ga i fiumi
Ego, Aramaiona e Aranzazu; l'atraversa Leintz-Gatzaga, Aretxabaleta, Eskoriaza,
Arrasate, Bergara, Soraluze, Elgoibar, Alzola e Mendaro, sfociando a Deva.

Inoltre bixogna mensionar i fiumi che provien da łe xone carsiche existenti a
Arno, Lastur, Aizarna, Vidania, Aintzarga, Alotza, Inurritza, Ubedi, Urbia,
Escaraz, Gezaltza e Deguiza.

Fatore determinante del clima gipuzcoano l'è ła so łocałixasion geografica: ła
poxision tra i Pirinei e ła cordigliera Cantabrica e tra el mar e l'altopian
Castiglian, ła dona a ła Gipuzkoa un clima oceánico con sfumature mediteranee,
caraterixà da na modesta escursion termina anuałe, con istà fresche e inverni
moderè e con precipitasioni abondanti durante tuto l'ano anca se łe predomina in
autuno e a i inisi de l'inverno. La temperatura media l'è de 8,1 °C en inverno e
18,2 °C en istà.

Ła prinsipal xona turistica del teritorio l'è ła costa, longa 92 km, tra cui
spica i comuni de Donostia-San Sebastián, Zarautz e Hondarribia. Oltre a łe so
spiaie, ła provincia ła prexenta un gran numaro de edifici de gran intarese
cultural e storico. A l'interno se distingue çitadine quałi Oñati,
Arrasate/Mondragón, Azpeitia e Tolosa.

Ła popołasion ła s'à triplicà da i inisi del secoło XX a cauxa de ła forte
cresita naturałe e de ła imigrasion.

Ogni quatro ani e in coincidensa co łe ełesioni munisipałi, se ełexe i consejeri
a sufragio universal direto. Sti qua i forma łe Giunte Generałi de ła Gipuzkoa,
che łe costituise l'organo łegixłativo unicamerałe del teritorio storico. El
potere executivo el łe exercita el Deputato General, che l'è ełeto da łe Giunte
Generałi e 'l dexigna i asesori, che i exercita funsioni simiłi a quełe de i
ministri. L'atual Deputato General de ła Gipuzkoa l'è Markel Olano (PNV).



https://vec.wikipedia.org/wiki/Formento

El forménto o formènt (Triticum L.) el xé un gènere de piante che'l partien a ła
famégia de łe graminàcee. Łe desferénti spece de frumento łe ga in comun paréce
caratìsteghe. De altésa media de, su par xó, 70–80 cm, el forménto el xé formà
da un ganbo vódo drénto da cual ghe parte da łe sincue a łe oto fogie: de ste
cuà l'ùltima ła coverxe ła parte superior. Sta qua ła xé formada da
n'infioresénsa a spiga. Na volta fecondada ghe vien ospitade łe cariòside (in
gènere 20-25 par spiga) che łe xé, in parołe sénplise, łe séme, a łe cuałi ghe
xé tacada na parte slongada, sotìl e tagénte, che, in natura, ła serve a ła
pianta par sparpagnar łe seménse.

El forménto el vien coltivà un fià in tuti i climi, manco cuéłi tropicałi,
dexèrteghi o masa frédi. Ła sémena ła vien fata infrà ła fin de otobre e
l'inisio de novenbre, progresivamente antisipada col créser del'altésa. El buto
el salta fóra daspò 15-20 giórni; d'inverno ła neve ła pol giutar a protèxer ła
pianta dal geło. In primavera prima ła pianta ła se slónga, daspò ghe xé ła
fioridura, seguìa da ła formasion de ła spiga. Ła miedidura ła vien fata in
giugno. Ła faxe daspò ła xé ła tubia (o tibia), 'nte ła qual el forménto el vien
separà da prodóti de scarto come ła buła e ła pagia. Ste dó operasion łe vien
fate conpagne da na stésa màchina ciamada mieditrébia. El forménto tènaro el ga
na réxa de 5,47 tonełade par ètaro, méntre cuéło duro 2,29 t/ha

Ła màxena del forménto ła ga dó prodóti prinsipałi: ła farina, che ła vien dal
forménto tènaro, e ła sémoła, che ła vien dal forménto duro. Ła sémoła ła vien
doparada par far ła pasta. Co ła farina se fa prinsipalmente el pan, el magnar
par antonomaxia, ma anca tórte e biscoti. Ghe xé desferénti tipi de farina, "0",
"00", "1" e "2", a secónda de ła cuantità de sènare e buła prexénti in eła
(manco 'nte ła "00" e più 'nte ła "2"). Ła farina ła xé un magnar caraterixà da
ła prexénsa dominante del'àmito, un polisacàride de riserva prexénte 'ntei
cereałi e 'ntei sémi; 100 g de farina "00" i dà energia par 340 kcal, dae da
71,97 g de carboidrati, 13,21 g de proteine e 2,5 g de grasi.

Ła più inportante spece de triticum el xé el formento tènaro (triticum
aestivum), cuéło che'l dà farina da pan e ché dónca xé el più coltivà al móndo.
Daspò vien el formento duro (triticum durum), che'l da séme co desferénte
struture protèiche: ste qua łe dà un maxenà de consisténsa veróxa. Infin da
notar xé el faro, el forménto coltivà da più ténpo dal'omo. Ghe xé tre spece de
faro: cueło pìcoło (triticum monococcum), cuéło medio (triticum dicoccum) e ła
spelta (triticum spelta).



https://vec.wikipedia.org/wiki/Este

El nome "Este" pare che el deriva dal nome in łéngoa łatina del fiume Adexe
(Athesis), che ło ga traversà, fin ała exondasion del 589 che ga spostà el so
corso pì a sud. I so abitanti i se chiama Atestini, ma a vien usà anca Estensi,
nonostante sto sostantivo el indica, a rigore, i abitanti de Ferara, dove i se
ga insedià i Estensi.

Ła zità de Este ła xe abitada fin da ł'antichità: zà inte ł'età del fero,
infati, el gera el prinsipal insediamento dei paleoveneti. In seguito, intel
III-II secoło a.C., Este e tuto el Veneto el xe diventà cołonia romana. Reperti
de sti periodi i xe conservai intel Muxeo Nazional Atestino. Inte ł'89 a.C., con
ła lex Pompeia, a xe sta conceso el dirito łatin; intel 49 a.C., ai scuminzi
deła guera civil tra Pompeo e Cesare, st'ultimo, par otegner ł'apozo deła
popołasion, el ga conceso el dirito romano a tuta ła Gallia cisalpina, indove el
gera sta proconsołe tra el 58 e il 49. In seguito ała battaja de Azio, Augusto
el ga afidà ai soldati deła V e XI legion i teritori de ł'agro de Este (formà
dai terrtori de Galzignano, Teolo, Lonigo, Noventa Vicentina, Trecenta,
Pernumia, Monsełexe, e dal monte Venda, che adeso el fa parte del comune de Vò).
In seguito ałe invasion barbariche Este ła se ga spopołà, riduxendose a on
viłajo rural.



https://vec.wikipedia.org/wiki/Elenco_dei_Papi

El seguente elenco, ordinà cronołogicamente par date de regno, el suna i papi
deła Cexa catołica.

I nomi pì comuni i xe: Giovanni (23, pì du Giovanni Paolo), Gregorio e Benedetto
(16), Clemente (14), Innocenzo e Leone (13).

40. Sant'Innocenzo I (401-417) 41. San Zosimo (417-418) 42. San Bonifacio I
(418-422) 43. San Celestino I (422-432) 44. San Sisto III (432-440) 45. San
Leone I, Magno (440-461) 46. Sant'Ilario (461-468) 47. San Simplicio (468-483)
48. San Felice III (483-492) 49. San Gelasio I (492-496) 50. Anastasio II
(496-498) 51. San Simmaco (498-514)

52. Sant'Ormisda (514-523) 53. San Giovanni I (523-526) 54. San Felice IV
(526-530) 55. Bonifacio II (530-532) 56. Giovanni II (533-535) - Mercurio 57.
Sant'Agapito I (535-536) 58. San Silverio (536-537) 59. Vigilio (537-555) 60.
Pelagio I (556-561) 61. Giovanni III (561-574) 62. Benedetto I (575-579) 63.
Pelagio II (579-590) 64. San Gregorio I Magno (590-604) - O.S.B.

65. Sabiniano (604-606) 66. Bonifacio III (607) 67. San Bonifacio IV (608-615) -
O.S.B. 68. Sant'Adeodato I (615-619) 69. Bonifacio V (619-625) 70. Onorio I
(625-638) 71. Severino (640) 72. Giovanni IV (640-642) 73. Teodoro I (642-649)
74. San Martino I (649-655) 75. Sant'Eugenio I (654-657) 76. San Vitaliano
(657-672) 77. Adeodato II (672-676) - O.S.B. 78. Dono (676-678) 79. Sant'Agatone
(678-681) 80. San Leone II (682-683) 81. San Benedetto II (684-685) 82. Giovanni
V (685-686) 83. Conone (686-687) 84. San Sergio I (687-701)

85. Giovanni VI (701-705) 86. Giovanni VII (705-709) 87. Sisinnio (708) 88.
Costantino (708-715) 89. San Gregorio II (715-731) 90. San Gregorio III
(731-741) 91. San Zaccaria (741-752) 92. Stefano II (752) 93. Stefano III
(752-757) 94. San Paolo I (757-767) 95. Stefano IV (767-772) 96. Adriano I
(772-795) 97. San Leone III (795-816)

98. Stefano V (816-817) 99. San Pasquale I (817-824) 100. Eugenio II (824-827)
101. Valentino (827) 102. Gregorio IV (827-844) 103. Sergio II (844-847) 104.
San Leone IV (847-855) - O.S.B. 105. Benedetto III (855-858) 106. San Niccolò I
(858-867) - di Roma, nato ca. nell'820 107. Adriano II (867-872) - di Roma 108.
Giovanni VIII (872-882) - di Roma 109. Marino I (882-884) - di Gallese (Viterbo)
110. Sant'Adriano III (884-885) - Agapito, di Roma 111. Stefano VI (885-891) -
di Roma 112. Formoso (891-896) - di Ostia (Roma), nato ca. nell'816 113.
Bonifacio VI (896) 114. Stefano VII (896-897) - di Roma 115. Romano (897) - di
Gallese (Viterbo) 116. Teodoro II (897) - di Roma 117. Giovanni IX (898-900) -
O.S.B., di Tivoli (Roma) 118. Benedetto IV (900-903) - di Roma

119. Leone V (903) - di Ardea (Roma) 120. Cristoforo antipapa (903-904) - di
Roma 121. Sergio III (904-911) - di Roma 122. Anastasio III (911-913) - di Roma
123. Lando (913-914) - della Sabina 124. Giovanni X (914-928) - Cencio Cenci, di
Roma 125. Leone VI (928-929) - di Roma 126. Stefano VIII (929-931) - di Roma
127. Giovanni XI (931-935) - di Roma 128. Leone VII (936-939) - O.S.B., di Roma
129. Stefano IX (939-942) - di Roma 130. Marino II (942-946) - di Roma 131.
Agapito II (946-955) - di Roma 132. Giovanni XII (955-963) - Ottaviano dei Conti
di Tuscolo, di Roma, nato nel 938 133. Leone VIII (963-965) - di Roma 134.
Benedetto V (964) - di Roma 135. Giovanni XIII (965-972) - Giovanni dei
Crescenzi, di Roma 136. Benedetto VI (973-974) 136a.Dono II ([mai esistito])
137. Benedetto VII (974-983) - dei Conti di Tuscolo, di Roma 138. Giovanni XIV
(983-984) - Pietro Canepanova, di Pavia 139. Giovanni XV (985-996) - Giovanni di
Gallina Alba, Roma 140. Gregorio V (996-999) - Bruno (Brunone) dei duchi di
Carinzia, cugino di Ottone III nato ca. nel 972 141. Silvestro II (999-1003)
O.S.B. - Gerberto di Aurillac, Alvernia (Francia), nato ca. nel 950

142. Giovanni XVII (1003) - Siccone, Roma 143. Giovanni XVIII (1003-1009) -
Giovanni Fasano, Roma 144. Sergio IV (1009-1012) - Pietro Boccadiporco, Roma
145. Benedetto VIII (1012-1024) - Teofilatto dei Conti di Tuscolo (I), Roma 146.
Giovanni XIX (1024-1032) - Romano dei Conti di Tuscolo, Roma 147. Benedetto IX
(1033-1044) - Teofilatto dei Conti di Tuscolo (II), Roma, ca. 1012 148.
Silvestro III (1045) - Giovanni dei Crescenzi Ottaviani, Roma 149. Benedetto IX
(1045) - Papa per la seconda volta 150. Gregorio VI (1045-1046) - Giovanni
Graziano, Roma 151. Clemente II (1046-1047) - Suitgero dei signori di Morsleben
e Hornburg, Sassonia 152. Benedetto IX (1047-1048) - Papa per la terza volta
153. Damaso II (1048) - Poppone, Bressanone (Bolzano) 154. San Leone IX
(1049-1054) - Brunone dei Conti di Egisheim-Dagsburg, Alsazia (Germania, oggi
Francia), 21 giugno 1002 155. Vittore II (1055-1057) - Gebhard II dei Conti di
Dollnstein-Hirschberg, Germania, ca. 1018 156. Stefano X (1057-1058) O.S.B. -
Federico di Lorena 157. Niccolò II (1058-1061) - Gerardo di Borgogna, Francia
158. Alessandro II (1061-1073) - Anselmo da Baggio, Milano 159. San Gregorio VII
(1073-1085) O.S.B. - Ildebrando Aldobrandeschi di Soana, Sovana (Grosseto), ca.
1020 160. Beato Vittore III (1086-1087) O.S.B. - Dauferio o Desiderio,
Benevento, 1027 161. Beato Urbano II (1088-1099) O.S.B. - Ottone di Lagery,
Châtillon-sur-Marne (Francia), ca. 1040 162. Pasquale II (1099-1118) O.Cist. -
Raniero Ranieri, Bleda (Forlì)

163. Gelasio II (1118-1119) O.S.B. - Giovanni dei Caetani d'Aragona, Gaeta
(Latina), ca. 1060 164. Callisto II (1119-1124) - Guido dei Conti di Borgogna
165. Onorio II (1124-1130) - Lamberto Scannabecchi da Fagnano, Imola, ca. 1060
166. Innocenzo II (1130-1143) - Gregorio Papareschi, Roma 167. Celestino II
(1143-1144) - Guido da Castello, Città di Castello (Perugia) 168. Lucio II
(1144-1145) - Gherardo Caccianemici dall'Orso, Bologna 169. Beato Eugenio III
(1145-1153) O.Cist. - Bernardo dei Paganelli, Pisa 170. Anastasio IV (1153-1154)
- Corrado della Suburra, Roma 171. Adriano IV (1154-1159) O.S.A. - Nicholas
Breakspear, Abbots Langley (Inghilterra), ca. 1100 172. Alessandro III
(1159-1181) - Rolando Bandinelli, Siena, ca. 1100 173. Lucio III (1181-1185) -
Ubaldo Allucignoli, Lucca, 1097 174. Urbano III (1185-1187) - Uberto Crivelli,
Cuggiono (MI), ca. 1120 175. Gregorio VIII (1187) - Alberto de Morra, Benevento,
ca. 1100 176. Clemente III (1187-1191) - Paolo Scolari, Roma 177. Celestino III
(1191-1198) - Giacinto Bobone Orsini, Roma, ca. 1106 178. Innocenzo III
(1198-1216) - Lotario dei Conti di Segni, Gavignano (Roma), 1160

179. Onorio III (1216-1227) - Cencio Savelli, Roma 180. Gregorio IX (1227-1241)
- Ugolino dei Conti di Segni, Anagni (Frosinone), 1170 181. Celestino IV (1241)
O.S.B. - Goffredo Castiglioni, Milano 182. Innocenzo IV (1243-1254) - Sinibaldo
Fieschi dei Conti di Lavagna, Genova, ca. 1180-90 183. Alessandro IV (1254-1261)
- Rinaldo dei Conti di Segni, Anagni (Frosinone), ca. 1199 184. Urbano IV
(1261-1264) - Jacques Pantaleon, Troyes? (Francia), ca. 1195 185. Clemente IV
(1265-1268) - Guy Foulques, Saint-Gilles-du-Gard (Francia), 23 novembre 1200 ca.
186. Beato Gregorio X (1271-1276) O.Cist. - Tebaldo Visconti, Piacenza, ca. 1210
187. San Innocenzo V (1276) O.P. - Pierre de Tarentasie, Champagny (Francia),
ca. 1225 188. Adriano V (1276) - Ottobono Fieschi, Genova, ca. 1205 189.
Giovanni XXI (1276-1277) - Pietro di Giuliano, Lisbona (Portogallo), ca. 1210
190. Niccolò III (1277-1280) O.S.B. - Giovanni Gaetano Orsini, Roma, ca. 1216
191. Martino IV (1281-1285) - Simon de Brion, Montpensier (Francia), ca. 1210
192. Onorio IV (1285-1287) - Giacomo Savelli, Roma, ca. 1210 193. Niccolò IV
(1288-1292) O.F.M. - Girolamo Masci, Ascoli Piceno, 30 setenbre 1227 194. San
Celestino V (1294) O.S.B. - Pietro Angeleri, più noto come Pietro da Morrone,
Molise, 1215 195. Bonifacio VIII (1294-1303) - Benedetto Caetani, Anagni
(Frosinone), ca. 1235



https://vec.wikipedia.org/wiki/Dolfin

Col nome de dolfin (o delfin) se éndega de sòłito un grupo parafiłètico de
mamìferi marini chei partien al'órdene dei Odontoceti e chel contien łe famege
dei dolfini oseànisi (Delphinidae) e dei dolfini de fiume (Platanistidae), chei
xé de pìcołe dimension.

Ła paroła "dolfin" el vien più speso doprà pa' endegar spece precixe: el
tursìope (Tursiops truncatus) e'l dolfin comun.

Anca el narvało e'l beluga i vien qualche volta ciamai dolfini, anca se i xé
clasifegai 'nte ła famégia dei Monodontidae. Łe xé stae clasifegae squaxi 40
spece de dolfin divixe in 17 xèneri. I se desferénsia per grandesa da 1,2 m e
40 kg (Cefalorinco de Hector) a 9,5 m e 6 tonełade (Orca). Ła magior parte de łe
spece łe pexa da 50 a 200 kg.

Ła paroła "dolfin" ła xé na strasformasion (comun infrà łe łéngue del'Europa
Setentrional, come l'inglexe dolphin, o'l fransexe dauphin) de "delfin": sto
tèrmine el vien dal łatin delphinus, che a sóa volta ła vien dal greco δελφίς
(delphís), chel deriva da δελφύς (delfýs), che signìfega ùtero. Dolfin el xé
anca el cognome de n'inportante famegia del patrisiato venesian.

St'anemal qua el xé un vertebrato che 'l fa parte dei mamìferi. I dolfini i ga
un corpo come un fìxoło, bon par nuar vełosemente. I dòpera ła pina alta come
òrgano motor. Ła testa ła contien n'organo particołar e grando, doperà pa'
orientarse e sercar el magnar.

In parece spece łe mandìbołe łe xé slongae e łe forma un bèco, o rostro; in
altre spece, come el tursìope, ła boca ła sénbra aver un rixeto par sénpre.
Parece spece łe ga un nùmero de dénti che 'l pol rivar fin a 250. El serveło del
dolfin el xé łargo e 'l ga na cortesa davèro conplicada, par conplesità squaxi
come queło uman, anca se no'l xé ancora ciaro parcosa el doperà. Ła cołorasion
de baxe ła xé de gradasion de grixo, col lai del ventre bianco, speso smisià co
łìnee e mace con tonałità desferénti. La pupiła 'ntel'ocio del dolfin el ga na
figura a forma de cor.

La magior parte dei odontoceti ła nua in maniera vełose. Łe spece più pìcołe
qualche volta łe xé bone a montar łe onde, e i dolfini i xé spéso visti fiancar
łe nave e 'ndarghe visin nuando in superfice. I dolfini i xé anca famóxi par łe
só evołusion acrobàteghe fora dal'aqua. I parla anca un łenguagio fato de sóni
che sentimo anca nualtri: i ultrasóni che i manda i serve par casar. I riva a
viver fin a 35 ani.



https://vec.wikipedia.org/wiki/Cicerone

Marco Tùllio Cicerone (Arpin, 3 de degnèr 106 a.C. – Formia, 7 de diçenbre 43
a.C.) xe stà un scritor, połitego, fiłoxofo, orator łatin.El se ga trasferio a
Roma par studiar, el s'à inposto ben presto come uno dei mejo oratori de ła so
epoca.

El gèra n'esponente de na faméja dell'ordine equestre, e fu una de łe figure pì
rilevanti de tuta ła storia romana. Ła so vastisima produsion leteraria, che va
da łe orasion pùłiteghe a i scriti de fiłoxofia e retorega, oltre a ofrir un
presioxo ritrato de ła società romana inte i ultimi travajai ani de ła
republica, rimaxe cofà exenpio par tuti i autori del I secoło a.C., tanto da
poder essar considerà el modèło de ła literatura latina clasega. Atraverso
l'opera de Cicerone, grando amiratòr de ła cultura greca, i Romani poderono anca
acuixir na mijor conoscensa de ła fiłoxofia. Tra i so magiori contributi a ła
cultura latina ghè fu sensa dubio ła creasion de un lesico fiłoxofico latin:
Cicerone se inpegnò, infati, a catar el corispondente vocaboło in latin par tuti
i termini spesifisi del linguaxo fiłoxofico greco.

Cicerone ocupò par molti ani anca un ruoło de primaria inportansa inte'l mondo
de ła pùłitega: dopo 'ver salvà ła republica dal tentativo eversivo de Catilina
e 'ver cussita otegnùo l'apełativo de pater patriae (pare de ła patria), ricoprì
un ruoło de primisima inportansa all'interno de ła fasione de i Optimates. Fu
infati Cicerone che, inte i ani de łe guere siviłi, difexe strenuamente fin a ła
morte na republica xunta ormai all'ultemo respiro e destinada a trasformarse
inte'l principatus augusteo.



https://vec.wikipedia.org/wiki/Carneval

El carneval o carnevałe el xe na festa che ła se svolxe 'ntei paéxi de tradision
cristiana (soratuto in quełi de tradision catòłica). I festixamenti i se fa
speso in pùbliche parade 'nte łe qual i predòmina ełeménti piéni de xógo e
fantaxia; in particołar, l'ełeménto de destinsion e particołarità del carneval
el xe l'uxo de łe màscare.

Anca se el xé parte de ła tradision cristiana, i caràteri de ła festa del
carneval i ga orìxene in feste ben più antighe, come per exénpio łe dionisiache
greche o i saturnali romani, che i gera espresion del bixogno de n'interinal
desfar da łe łigadure sociałi e da łe gerarchie per łasiar posto al roversamento
del'órdene, al scherso e anca a ła łicensioxità. Da un ponto de vista stòrego e
rełigioxo el carneval el ga raprexentà, dónca, un ténpo de festa ma soratuto de
renovamento, anca se per el più sinbòłego, durante el qual el caxin el tołéva
posto al órdene stabiłio, che'l però na volta finio el ténpo de festa, el
tornava indrio novo o renovà e varantìo per un siclo vàłido fin al'inisio del
carneval daspò. El siclo tólto in considerasion el xé, in pràtega, queło del'ano
sołar.

'Ntel XV e XVI sècoło, a Firénse i Medici i preparava grande mascherade su cari
ciamade "triónfi" e conpagnae da canti carnascialeschi, che i gera canson a bało
dei qual anca Lorenzo il Magnifico el xé stà autor. Famoxo el xé el Trionfo de
Bacco e Arianna scrito propio da Lorenzo il Magnifico. 'Nte ła Roma del governo
papal i se svolxeva invese ła corsa dei barberi (cavałi da corsa) e ła "gara dei
moccoletti" inpisai che quei che i partesipava i provava a stuar l'un co
l'altro.

Ła paroła carneval ła vien forma dal łatin "carnem levare" ("levar via ła
carne"), parché 'ntei ténpi antichi el endegava el bancheto che'l se tegniva
l'ùltimo giorno de carneval (marti graso), sùbito prima del ténpo de astinensa e
dexun de ła Quaréxema. Infati el carneval el xé anca un ténpo de magnar tanto e
ben, spece dolsi. In Vèneto i se cata sénpre, per exénpio, i gałani e łe
frìtołe.

El Carneval no'l finise da tute łe parte el Marti graso: el Carneval de
Viareggio, el Carneval de Ovodda i fa ecesion, come el carneval de Poggio
Mirteto e'l carneval de Borgosesia. In desferénti Carnevałi el marti graso el se
raprexénta, speso co un fogo artifexal, ła "morte de Carneval".



https://vec.wikipedia.org/wiki/Carato

El termene carato el xe principalmente doparà in orefisaria e medalurzia co un
duplese signifegà, qual unità de mesura de la masa dei materiai preziosi, pari a
0,2 grami, opur cofà indegador de purezza de le lighe auree.

Zà da l'antighità e finamente a la Età de mezo el carato el xe stà doparà par la
pesadura de quantità pitosto chiee e tutora el resta l'unità de mesura ponderal
dei diamanti, de le piere preziose in zenare e de l' oro.

El carato el xe stà raportà e definio co precision solo inte'l 1832 in
Sudafrica, el logo de mazor produzion e esportazion de diamanti del mondo, onde
che xe stà stabilio la conession co'l sistema metrego desemal: pesando co na
balanza a brazzi compagni pì samenze de carobola e esivendo 'po la media
aritmetega dei valori otegnui xe derivà un valore pari a circa 0,2 grami.
Sucessivamente la quarta Conférence générale des poids et mesures del 1907 la ga
adotà cofà valore del carato (dito carato metrego) el peso esato de 0,2 grami.

Par quelo che rivarda le lighe de oro el termene carato el assume na acezione
difarente da l'unità de mesura ponderal propia de le zeme e de le perle,
mudandosi inte'l standard proporzional de mesura de la "purezza" che el
quantifega le parte de oro inte na liga su base 24/24. Inte'l caso de le lighe
de oro donca un "carato" el equival a na parte de oro su un total de 24 parte de
medalo costituente la liga. ghe ne deriva, par esempio, che la disedura 18
carati la indega che la liga la xe costituia da 18 parte de oro fin e 6 parte de
altri medai e el vien inbrevià co le sigle ct o kt o prevalentemente con la sola
k spesso fiancada al numaro senza alcun spazio intermedio, par esempio 18k.
L'oro de massima purezza el xe donca a 24 carati (24 parte de oro "fin" su 24
totai) e si lo indega co la sigla 24k.

La parola la riva da l'arabo qīrāṭ (قيراط "vintiquatresema parte"), a so volta
rivante dal grego kerátion (κεράτιον, demenutivo de keras (κέρας) overo
"corno"), (siliqua del caroboler), che le samenze le gavaria un peso
estremamente uniforme, de circa 1/5 de gramo.



https://vec.wikipedia.org/wiki/Bantu

Bantu el xe el nome che ge sa dato a on grupo de lengoe africane parlade da pi
de 400 etnie. Se usa el nome bantu anca par descrivar le etnie che parla lengoe
bantu, anca se sta divizion la xe artificiale.

El nome Bantu el vien da la raixa –tu, che la vol dir persona en quasi tute le
lengoe de sto grupo. Bantu el volaria dir zente, popolo o persone. Le lengoe
bantu e ga en comune el carateristico sistema de clasi. Tute le parole le xe
mese dentro na clase e le va coniugade a seconda de la clase a cui le se
riferise. I verbi i gha na raixe a cui se deve zontar de i prefisi (pronomi,
tempi del verbo,) de i infisi (tenpi speciali, ogeto de l'asion), e de i sufisi
(modi del verbo, plurali speciali e così via). Alcune parole le se cata en tute
le lingue Bantu. Par esempio: moto, fogo o roba che ga da far col fogo; nyati,
bufalo; fisi, iena; pira, bala de goma; bao, legno e anca un xugo fato con n'ase
de legno.

Le pi famoxe lingue bantu le xe: swahili (Africa Oriental); lingala (Congo);
zulu (Sudafrica), macua (Mozanbico).

Secondo alcuni studioxi, i bantu i xe originari de na zona a caval tra Nigeria e
Cameroon de ancò, do iprimi grupi i se saria formà verso el 5.000 a.C. La soca
originale de le lengoe bantu la faria parte de le lengoe nigerino-congolexi.El
proto-bantu el se saria svilupà en alte lengoe man man che i vari grupi i se
lontanava da el nucleo sentrale. Altri studioxi i crede che ghe sia stà na serie
de migrasioni che a so olta le se sa espanso en altre diresioni, portando a
cuerzar on teritorio vasto en tuta l’Africa sbsahariana. Ste teorie no le spiega
i ponti de contato de le lengoe bantu co le lengoe sudaniche. N’altra teoria
vede l’origine de le legoe bantu en te la region del Sahara, che la xera abità
fin al 5.000 a.C. sirca. Co el Sahara el ga subì la desertificasion, i grupi che
parlava el proto-bantu i xe emigrà verso sud e i ga scominsià a ocupar varie
regioni africane a partir dal corso del fiume Niger.

L’espansion de i bantu la xe durada secoli. In serti casi se pol dir che la
continua anca ancò. I bantu i ga portà co lori la metalurgia e nove tecniche
agricole. Co ste nove tecnologie i xera avantagiadi so i grupi pigmei
(racoglitori e caciatori) e quei pastori, come i nilotici. L’agricoltura e la
metalurgia le permeteva la colonizasion del teritorio e na majore densità de
popolasion che la cacia e el pascolo. I bantu i xe anca stà boni de scominsiar
l’alevamento de bestie, adotando le tecniche de altri popoli. I ricatamenti
archeologici no permete de descrivar co precision i movimenti de i bantu. Se sa
che dal 5.000 al 1.500 a.C. i grupi bantu i ga slargà i teritori soto el loro
control fin a rivare a le foreste che ocupa l’Africa Sentrale. Za verso el 500
a.C: i primi grupi bantu i ga ocupà le savane de lo Zanbia, de l’Angola e el sud
del Congo. A lo steso tenpo, on grupo chel xe ndà verso est el xe rivà en te la
xona de i Grandi Laghi za verso el 1.000 a.C. Verso el 300 d.C. i primi grupi
bantu i xe rivà en Sudafrica, come i ritrovamenti en kwaZulu Natal i dimostra.
Dal 1.200 d.C. in poi se nota la nasita de regni tra i popoli de lengoa bantu.
El proceso de formasion de regni senpre pi grandi e boni de controlo del
teritorio el xe dovù a l’incremento de la popolasion e a la nasita de la figura
sentrale del re. L’afinamento de le tecniche metalurgiche per la preparasion de
armi e lo scontro co i primi invasori del continente – arabi, swahili e eoropei
– i ga contribuido a la formasion de unità sentralizade par resistar a le
incursioni foreste.

Se le lengoe bantu le ga na parentela pi o meno forte, lo steso no se pol dir de
le popolasioni. De per se no se pol parlar de popoli bantu come de popoli co
n’origine comune. Le lengoe bantu le se sa senpre inposte, così che ancò ghe xe
popoli che parla lengoe bantu ma che i no fa parte de i popoli che i ga emigrà
dal nord de l’Africa. Ancora ancò, vocaboli bantu i diventa senpre pi presenti
en te le lengoe sudaniche (par prosimità co el swahili), e le lengoe
kordofaniane (par prosimita co altre lengoe bantu en tuto l’arco sub-saheliano.
In ogni caso, la majoria de i popoli che ancò parla lengoe de origine bantu i ga
n’origine comune o i grosi legami co grupi bantu par via de matrimoni tra i vari
grupi. El termine bantu en Sudafrica el ga na conotasion negativa parché durante
l’apartheid el xe stà usà par indicar tuti i neri – sensa distinsion de etnia e
de cultura – en maniera ofensiva.



https://vec.wikipedia.org/wiki/Axol

Àxol (taian: Asolo) el xe un comune de 9 209 abitanti deła provincia de Trevixo.

Axol, çità preromana, a xe stata ciamadà cusì dal latin Acelum, nome imprestà
dal greco Akedon, che deriva da Ak, cioè «a ponta».

Inte'l V secoło, uncora prima de esar cristianixada, ła çita ła xe stata
nominada sede vescovil (Catedral de Santa Maria Assunta) dal Patriarca de
Aquileia e a xe deventada indipendente dała Diocesi de Padova, che a chel tempo
a jera ben granda.

Inte'l ano 969 el Imperator Ottone I el ga tirà via a diocesi de Axol e el ghe
ga consegnà i so beni al Vescovo de Trevixo (çità anca queła originariamente
inte ła diocesi de Padova); a chei tempi łe mese i łe dixeva uncora sonando i
tamburi, finché no i xe stati eliminai dal Vescovo de Trevixo.

Axol e a frasion de Pagnan łe xe state interesae dai fati umani e storici che xe
sucesi tra'l XI secoło e'l XIII secolo e dae diverse proprietà che ga avù par
protagonisti i vari parent deła fameja dei Exełini. Proprietà che e xe state
açertae, censie e documentae co gran atension dopo che a fameja a ga pers
l'ultima batalia inte'l 1260, quando che ai axołani ghe ga tocà giurar fedeltà
al Comune de Trevixo.

Inte'l ano 1850 un decreto imperial el ghe riconoze a Axol el titol de çità.
Inte'l 1928 al teritorio comunal de Axol i ghe ga xontà i comuni de Castelcuc e
de Monfun che i xe deventai da novo autonomi inte'l 1945.

El xe tra łe pi importanti testimonianse de l'antica çità Acelum e tuti i ło
riconoze come uno dei acuedoti pi interesanti scavai in cunicol inte ła rocia.
El primo toc se pol vedarlo in piaza Angeło Brugnołi.

Ła xe el simbol deła çità, su in çima al monte Rico. Ła strutura, a połigono
iregołar, ła xe deła fine del XII secoło-inisio del XIII secoło.

Ghe gà visù ła regina Caterina Cornaro, e uncò el ga dentro el teatro Eleonora
Duse.

El muxeo el xe dentro al Pałaso deła Rexon, costrusion del 1400 co tacada ła
Logia afrescada co çène de batalia.

Ła catedral ła xe stata costruìa sora a dełe costrusion de l'epoca romana e
risistemada da Giorgio Massari inte'l 1747. Dentro se pol amirar ła pała d'altar
Assunta de Lorenzo Lotto .



https://vec.wikipedia.org/wiki/Arsenal_de_Venesia

L'Arsenal de Venesia costituisse 'na parte un mucio estexa de ła çità insułàr e
xe stà el cuór de l'industria naval venesiana a partir dal XII secoło. Xe łigà
al periodo più in flòris de ła vita de ła Serenissima: grasie ałe inponénti navi
qui costruìe, Venesia xe riussìa a contrastàr i Turchi 'ntel Mar Egeo e a
conquistàr le róte del nord Eoropa.

L'Arsenal de Venesia gà antiçipà de secołi el moderno conceto de fabrica, intexa
cofà conplesso produtivo in cui maestrànse speciałixàe reałixa in sucessión łe
ùgnołe operasión de asenblagio de un manufato, lóngo 'na caena de montagio e
utiłixando conponenti standard.

Raprexenta l'exenpio più inportante de grando conpleso produtivo a strutura
acentràda de l'economìa preindustriałe. La superficie se estendeva su 'na area
de 46 etari mentre 'l nùmaro de mandòpere (i Arsenałoti raxonxeva, nei periodi
de piena atività produtiva, ła quòta media xornałiera de 1500-2000 unità (co' un
pico de 4500-5000 iscriti al Libro de łe mestrànse), overosìpia del 2% fin al 5%
de l'intièra popołasión çitadina de l'epòca (çirca 100 000 abitanti).

Xe atualmente utiłixà soło che in picoła parte, cofà una de łe sedi espoxitive
de ła Bienal de Venesia, par alcune atività de picoła cantieristica ed altre.

El termine Arsenal, deriva da l'arabo daras-sina'ah, overosìpia "caxa de
industria. El termine, noto ai Venesiani tramite i so frequenti contati
comerciałi co' l'Oriente, sarìa pasà al venesian darzanà, po' małuxà 'ntel tenpo
ne ła forma arzanà, citàda anca da Dante ne l'Inferno, quindi atraverso arzanàl
e arsenàl, ała forma final de arsenàl.

La forma darzanà e po' dàrsena xe invese restàda ad indicàr i spèci d'aqua
interni de l'Arsenàl, e da tałe uxo xe derivà el significà odierno del termine
darsena.

Par l'Arsenàl de Venesia no ghe xe 'na data de fondasión: la notisia che ło gà
vossùo fondà ai primi del XII secoło, 'ntel 1104, dal doxe Ordelafo Faliero, par
l'esigensa de darghe maxór sviłupo ała cantiaristega, 'na atività strategica par
la Serenissima, xe derivàda da 'na dópia medagia comemorativa reałixàda 'ntel
XIX secoło.[sensa façàda]

L'istałasión de l'area, conprexa infra łe xone conventuałi de San Piero de
Casteło e ła parochia de San Zuane in Bragora (Darsena vecia), gera stàda decixa
sia par fondaménti strategici (defexa contro evetuałi atachi nemici) che
logistici (qui se trovava el pónto de arivo del legname che rivava dal Cador).
El primo nucleo, documentabiłe fin dai inisi del XIII secoło, xe costituìo da do
fiłe de squeri in banda de ła Darsena Vecia. Se ghe pòl intràr dal Basin de San
Marco, soło che atraverso un streto canàl.

Sul scominsio del Tresento, in seguito a łe cressùe exigense navałi de ła çità,
xe stà xontà el "Lago de S. Daniele" (xontà a l'omonemo monastièr) e costruìo
l'Arsenàl Novo (la Darsena Nova), raxonxendo cussì 'na estensión de 138.600 m2.
Drìoman xe stàda xontàda ła Stradal Canpagna so ła quała xe nate łe atuałi
fondarìe, łe botéghe dei remi, łe Corderie de ła Tana e 'l Reparto artiliarìa.

Co' ła cascàda de Costantinopołi (1453) e 'l conseguente manàso turco 'ntel
Mediteraneo gera stàe costruìe ła monumentałe Porta da Tera, che se referìva al
ròło de Venesia quało baloàrdo de ła cristianità, e łe do tori che xe in banda a
ła porta ad aqua, po' costruìe 'ntel Siesento. El portàl de intràda da tera gera
stà costruìo so ła baxe dei archi de trionfo romani, e xe 'l primo exenpio de
arte rinasimental ne ła çità.

A partir dal 1473 fin al 1570 xe ła tersa granda faxe de sviłupo, ne ła quała xe
stài reałixài i ultimi anpliamenti, co' ła reałixasión de residense esterne par
i laóradori, de fórni publici e de magaxeni par i cereałi (ła Darsena
Nuovissima) e de łe Galiase, sto fato gà portà l'Arsenàl a covèrxer 'na
superficie de squaxi 24 etari. De particołàr intarese par i so carateri
architetonici xe 'l Squero de łe Gagiandre, tirà su 'ntel 1570 e atribuìo a
Jacopo Sansovino.

In una nova area, dita Tana, xe nate łe corderìe, indove vegnìva prodote a
livèło industriàl łe sóghe navałi, ben presioxo 'nte l'antighità, al più baso
costo posibiłe, co'l vantàgio de restàr indipendenti da tersi in caxo de guèra.

La materia prima, el cànevo, uxà anca par el całafatagio dei scafi) rivava
prevałentemente dal sbóco del fiume Don, su'l Mar d'Azov, indove i Venesiani
gaveva strenxesto inportanti acordi comerciałi. El piàn varentàva ł'asensa de
scoàse: le corde insìva da ła cordarìa atraverso dei buxi, par po' èser tagiàe
de ła mexùra richiésta, ansiché èsar confesionàe in lónghese standard. Sto fato
garantìva un bon sparagno ała Republica e contenporaneamente consentìva de
vénder a łe navi forèste che gera in tranxito łe sóghe ad un tòco inferiór a
queło dei concorenti. In sti tre sècołi, senpre sircuìo da un ałón de segretésa,
l'Arsenàl produxeva łe galìe e łe grande galìase, che gaveva fisà ła vitòria de
ła cristianità de ła Batagia de Lepanto del 1571, e xe deventà el fulcro del
sviłupo venesian.

'Ntel periodo de ła prima ocupasiôn franséxe (1797-1798), Napołon gà meso fora
uxo tute łe navi prexénti ne l'Arsenàl, fora che quełe che gavarìa partisipà ała
guèra co' l barcołàme franséxe, e 'l gà licensià tuti i 2000 arsenałoti, e 'l gà
abołìo ogni distinsiôn intra marina mercantìl e marina da guèra. I napołeonici
gà mudà ł'oganixasiôn patòca de ł'Arsenàl, parchè oramai difiçilmente agibiłe, e
i gà 'verto el canàl de Porta Nuova afiandoghe ła tôre omonema.

L'Arsenàl xe stà in parte riasestà intra 'l 1798 e 'l 1806, durante el primo
governo 'striaco.

El goerno drìo napołeonico del Regno d'Itałia, del quało Venesia gera intràda a
far parte, gò portà alcune modifeghe so'l piàn struturełe par remetarlo in
atività e ne ł'otica de farghe créser ła produtività.

'Ntel 1814 co'l tonbołón del Regno d'Itałia Venesia e l'intièro Veneto gera
tornài a l'Inpéro d'Austria e l'arsenàl xe deventà el più inportante de ła
Marina Inperiàl Austro- Venesiana.

El quarto e grando sviłupo se loga però intra 'l 1876 e 'l 1909 dopo che 'ntel
1866 drìo ała tersa guera de indipendensa Venesia gera intràda a far parte del
Regno d'Italia, che vołeva riproponér l'Itałia cofà inportante baxe navałe ne
ł'alto Adriatico. Durante sta faxe a ł'Arsenàl se gà xontà ł'area nova del
piasal dei Basini e łe aree vecie dei tre conventi sopresi de S. Daniełe, de łe
Vèrxeni e de ła Cełestia. Inportante xe stà l'òpara progetual de Giuseppe
Morando, a quel'epoca diretor del Gènio miłitàr de Venesia. A sèguito de vari
progeti par mołàr el movimento de łe navi, xe stàe scavàe łe struture
preexistenti infra ła Darsena Nova e ła Novisima reałixando, al so posto,
l'atuałe Darsena Granda. Contenporaneamente, par scansàr la somersión, el liveło
del terèn xe stà lixiermente alsà (de sirca 70 cm).

L'Arsenàl gera 'na tapa d'obligo in cui łe autorità de ła çità, primi infra tuti
el Dose, 'conpagnava in vixita i ospiti çełebri, par mostrarghe ła ponpa de sti
loghi e 'l modo in cui se laorava drento. Speso tanti vixitadori restava dasseno
inpresionà da par exenpio reportarne cofà Dante Alighieri ne łe so òpare.

Tra i antighi vixitadori se ghe conta re, prinçipi, inbasaori par mostrarghe ła
potensa de Venesia, co' magari el fìn de darghe 'na bona inpresion nel caxo de
ałeati probabiłi, cofà par exenpio el re Enrico III de Valois, o minasàrli sensa
mostrarse se i gavesse provà a desfidàr Venesia. Ła vixita de sto re xe restàda
scolpìa ne ła storia: el xe stà menà in ponpa a vixitàr l'Arsenàl e menà a çenar
ne łe Sałe d'Armi che gera stàe pareciàe par quèła cogiontùra (ocaxion). El xe
restà stupìo patòco co'l s'à incòrxesto che łe possàe, i piati e anca el
tovagioło ch'el gavea, a torle in mna, se desfregołava parchè gera fati de
sucàro. Ghe xe 'na legénda che conta che pròpio al disnàr del re, i Arsenałòti
xe stài boni de costruìr 'na galìa intièra sòra de ła quała el gavea da xiràr un
puòco; ma questo no gera posibiłe dao che anca i tenpi par el całafatagio de 4 o
5 xorni e altro. Se invese fusse dasseno capità, forse se gà tratà de un
manufato co' laorasion xa vansàda che xe stà rifinìo durante el disnàr reàl.
Francesco Sansovino fa saver ch'el Re xe stà stà massime inpressionà drìo aver
reałixà sta so vixita. Segondo un anonemo che ło gaveva seguìo però in queła
vixita xe capità un fià de tuto; scominsando dai clandestini che "vołeva montàr
su'l buçintoro faxendo finta de eser de ła so corte", a l'inçidente che gera
nato durante 'na salva de artiliarìa. ne l'Arsenal xe stà fato grando onor co'
tiri d'artiliarìa, e dando fògo se gavea bruxà do omeni che gà spirà parchè i
stava màl. Sto fato no gà rovinà comuque ła festa. In ste croniche trovemo anca
altri personaxi co' manco rimàrco, cofà par exenpio Jean de Chambre, cołù che
gera stà remetùdo a Venesia 'ntel 1459 dal re de Fransa in persona Carlo VII,
che cussì conta : "El Dose n'à menà a vedér l'Arsenàl dove che ghe l'artiliarìa
de ła çità... e donca el n'à mostrà łe galìe... e dopo in t'un altro arsenàl, el
n'à fato veder miłe e çinquesento laoranti, o più, che no fa galìe, e su n'altra
banda el n'à mostrà quaranta o çinquanta omeni che fa nome che remi; e su
n'altra banda otanta done che fa e giusta vełe; e su n'altra banda quełi che
laora ai caołàmi, e de łe nave e de łe galìe, indove che ghe xe più de duxento
omeni e toxi : xe 'l pì łongo edificio che mi gabia mai visto, o almanco
credo... e n'à fato veder anca łe màxene da carbon, solfare, salnìtro (i
conponenti che se trova ne ła polvare da sbaro) e n'altra caxa indove se rancura
ła polvare da sbaro", e 'l fenìsse : "Semo restài łà tuto el dì, dao che tute
ste robe se trova drento seràe de bełe mure".



https://vec.wikipedia.org/wiki/Africa

L'Africa ła xé el secondo continente par estensiòn e popołasiòn (dopo l'Axia).
Ła só superfisie, pari a 30 065 000 km², ła xe el 20,3% de łe tere emerse del
pianeta, i soi abitanti (oltre 800 000 000) i costituise un sètimo de ła
popolasiòn mundiałe. L'Africa ła xe dełimità a nord dal Mar Mediteraneo, a òvest
da l'Oceano Atlantico, a Sud da l'Oceano Antartego e a est da l'Oceano Indiàn. A
nord-est ła xe separà da l'Axia dal Canałe de Suez che l'è artifiçiałe. Ła xe
traversà da l'Equator e caraterizà da na gran varietà de climi.

Miłioni de ani fa, ła gera tuto un bloco de tera insieme col Sud-Amèrica e pian
pian łe sa ga divixo co l'Atlàntego in mezo.

Al dì de ancó ła xe divixa pułitegamente in 54 stati menbri de łe Nasion Unìe, 1
stato co ricognosimento parsial, 1 stato no ricognosuo da nisun ma de facto
indipendente, e vari teritori dipendenti.

El continente africano ga n'andamento nord sud. El xe de forma pi o meno
triangolare co la parte setentrionale pi larga de quela australe. Al nord se
cata el Mar Mediteraneo, a est el Mar Roso e l'Osèano Indian, a ovest l'Oceano
Atlantico. L'Africa l'è separà da l'Eoropa da lo Streto de Gibiltera e da el
Canal de Sicilia; l'è unia a l'Axia da la penisola del Sinai.

El punto pi a nord xe Ras ben Sakka, in Tunisia, el punto pi a sud xe Cape
Agulhas en Sudafrica, co na distansa de 8 000 km. El punto pi a ovest xe le
Isole de Capo Verde e quelo pi a est Ras Hafun en Somalia, co na distanza de
7 400 km. Lo Stato pi grande xe l'Algeria, e el pi pecenin le Seychelles.

L'atitudine media del continente xe de 600 metri sul livel del mar. Grosomodo,
el nord del continente xe baso e pianegiante, mentre al sud se cata i altipiani.
Le montagne pi alte xe el Kilimanjaro (5895 m), el Kenya (5199 m ), el Ruenzori
(5110 m). Questi xe monti che confina co la Rift Valley e xe de origine
vulcanica. El monte Camerun (4070 m) xe l'unica alta montagna lontana da la Rift
Valley.

En tel nord se cata el deserto del Sahara, el pi grande del mondo
(9 000 000 km²). El Sahara el xe pianegiante, ma ghe anca de le catene de
montagne. Importante xe la catena de l'Atlante, che separa el deserto da la
costa marochina a ovest. A sud del Sahara ghe na fasia semi-desertica ciamada
Sahel.

Se se guarda a l'area del continente, l'Africa ga na costa curta. L'Eoropa, con
manco de on terzo de l'area, gha 32 000 km de costa. L'Africa gha solo 26 000 km
longo el mar. Se trata par lo pi de coste lineari, sensa insenature profonde. I
unici do golfi importanti xe quelo de la Sirte (Libia) e quel de Guinea (dal
Ghana al Gabon). Tuti e do golfi larghi.

Le coste xe pianegianti al nord, longo el Mar Mediteraneo, e in Somalia, Namibia
e Mauritania. Longo el Golfo de Guinea e in Mozanbico - ma anca in certe aree de
la Tanzania e del Kenya - ghe coste base cuerte da mangrovie. El resto de la
costa l'è generalmente alta co dirupi e montagne che le finise diretamente nel
mar. El Madagascar xe l'unica isola de grandi dimensioni. Le altre isole, iè
picole e speso le forma arcipelaghi rente de la costa.

In Àfrica ghe xé vaste zone dexèrteghe sensa aque superficali - deserti del
Sahara, Namib, Kalahari. Ghe xé dełe zone do i fiumi i finise 'ntel deserto o en
łaghi interni (l'Okavango del Botswana finise nel deserto, i fiumi rente del
Lago Ciad i se buta nel lago, lontan dal mar, e l'Omo se buta nel Lago Turkana).
En tuta la zona central de el continente se cata fiumi che riva al mar. En el
Oceano Atlantico se buta el Niger, el Volta, el Congo e altri piassè pecenini.
Ne l'Oceano Indiano se buta el Zanbesi. El fiume pi imporante xe parò el Nilo,
che xe el pi longo del mondo (6 671 km). El Nilo nase dal Lago Vittoria, ance se
ghe zente che vede en tel fiume Kagera el primo ramo del Nilo. El Nilo che nase
en Uganda l'è ciamà Bianco, par distinguarlo da el Nilo Azuro che vien zò da i
altipiani de l'Etiopia e se unise al Bianco a Khartum, la cavedal del Sudan.
Dopo verghe traversà Uganda, Sud Sudan, Sudan e Egito, el Nilo se buta nel Mar
Mediteraneo co on grande delta. Longo la Rift Valley, la pi longa vale de la
Tera, ghe tanti laghi. I pi importanti xe el Vitoria, el Tanganica, el Turkana,
el Malawi.

El clima xe generalmente caldo, anca se ghe grandi variaxioni e zone frede. El
nord gha on clima mediteraneo, co grose escursioni termiche dal di a la note.
Nel Sahel ghe ponte masime manco forti, co inverni miti. Ne la zona tropicale,
ghe on clima caldo longo le coste e ne le zone soto i 1000 metri. I altipiani de
l'Africa Orientale xe temperati, e i inverni (lulio - setembre) xe fredi co
temperature soto lo zero. El Madagascar gha on clima tropicale, mentre el
Sudafrica varia da caldo al nord e so la costa orientale, a fredo su i altipiani
e la costa del Capo.

L'Africa gha na granda varietà de ecosistemi. Se pasa dal deserto (Sahara,
Kalahari) a le foreste (del Congo, del Gabon, del Madagascar), a le savane
semidesertiche del Sahel, a quele de l'Africa Orientale. L'alta montagna se cata
en Etiopia e en Kenya. Tipicamente mediteranee xe le coste del Maghreb ma anca
la zona costiera de la region del Capo, en Sudafrica.

I animali de l'Africa iè conosudi en tuto el mondo. I pi famoxi xe i felidi –
leon, lionpardo, ghepardo. Ma ghe anca i canidi – licaon e siacali. Difuse en
tute le foreste xe le simie – simpazè, gorila. Ne le savane se cata elefanti (ma
ghe anca elefanti de la foresta), girafe, rinoceronti, e i grandi bovini –
bufali, gnu – sensa desmentagarse de antilopi e gazele. Le acue xe popolà da
cocodrili, ipopotami e pexi de tute le speci. I mari gha na granda varietà de
pesi, corali, crostacei e altre forme viventi. Particolarmente bele xe le
bariere coraline de l’Osèano Indian.

I pi importanti parchi nasionali che serva a protezar la natura xe: Tsavo,
Maasai Mara (Kenya), Serengeti (Tanzania), Kruger (Sudafrica, Mozanbico e
Zimbabue), Chobe e l’Okavango(Botswana).

Questa la xe la division adotà da le Nasioni Unie par i loro studi de
statistega. No la xe na division che rispeta le culture, la giografia o la
storia de i popoli.

I pi antighi ricatamenti de i ominidi se cata en Africa, en te la Rift Valley. I
pi antichi osi umani i sa catà en Tanzania (Olduvai Gorge), Kenya (Turkana) e
Etiopia (Afar). I primi omeni sa spostà a nord, traversando el toco de mar che
separa Gibuti da lo Yemen e gha popolà la tera. I grupi rimasti in Africa gha
dato vita a i pigmei, i primi veri abitanti de l’Africa interna, e a i vari
grupi (sudanici, bantu, hamitici, ecc.) che i gha conquistà el continente a
partir dal VII secolo de la nostra era.

Par tanti secoli, l’Africa la gha vù pochi contati co i altri continenti. Al
nord ghe senpre stà el contato co i popoli mediteranei. So le coste de l’Osèano
Indian ghe stà contati co i marcanti persiani, indiani, e arabi. Na spedision
cinese l’è rivà su le coste del Kenya e de la Tanzania de ancò nel XIV secolo.
Minatori indiani gha scavà de le miniere en te le montagne del Drakensberg
(Sudafrica) nel XI secolo.

Secondo Erodoto (Erodoto, Storie - Libro quarto), i fenici i gha fato la prima
navigasion conpleta intorno a l’Africa nel 600 a.C., co tre ani de navigasion.
Tacito el conta de na spedision romana che saria rivà fin a le cascate
Marchinson sul fiume Nilo, in Uganda. Se sa che marcanti romani vegnea fin su le
coste del Kenya par comprar merci da marcanti arabi.

I primi contati tra eoropei e i africani del centro del continente xe del XIV
secolo, co esporatori eoropei gha scominsià a seguire le carovane del sale che
da la costa mediteranea entrave ne l’interno, e quando portoghexi e olandexi gha
scominsià a cercar na vie par le Indie par contraster el monopolio venexian del
marcà oriental, e par evitar la mediasion de i paexi musulmani ne i contati co
India e Cina. I portoghexi gha scominsià la loro presenza en Africa co la
conquista de Ceuta, na cità su le coste del Maroco. Par tuto el XIV secolo i
portoghexi i sà spinto longo le coste de l’Africa. Na spedision guidà da Pedro
del Corvilâo xe ndà da el Mar Roso a la foce de el Zambesi en tel 1487. Da i
calcoli fati, i gha scoverto che l’Africa la finea a ponta.

En tel 1488, Bartolomeu Dias el sa spinto pi a sud de tuti i so predecesori. Na
tempesta lo gha butà fora rota, e solo dopo vari giorni de navigasion e calcoli
su la posision, el gha scoverto de verghe pasà el sud de l’Africa. Par via de la
tempesta, el gha ciamà el capo "Capo de le Tenpeste". El re Giovanni II de el
Portogalo gha canbià el nome en "Capo de Bona Speransa". Bisogna parò dire che
sto Capo xe la posision pi a sud-est de l’Africa, la vera ponta pi a sud la xe
el Capo Agulhas, qualche centenaro de chilometri pi a ovest del Capo de Bona
Speransa. En tel 1497, Vasco da Gama gha rifato la rota de Dias e, dopo ver tocà
varie coste de l’Africa oriental, el xe rivà en India el 19 magio 1498. Par do
secoli dopo la circumnavigasion de el continente, i eoropei xe restà su le
coste, co poche esplorasioni de l’interno.

La colonizasion de l’Africa la xe scominzià en tel 1800. Dopo le prime
conquiste, le potenze eoropee le gha diviso l’Africa a la Conferensa de Berlino.
I confini de ancò, i riflete ancora le divisioni fate ne l’epoca coloniale.



https://vec.wikipedia.org/wiki/Zulu

I zulu i xe el grupo etnico pi grande del Sudafrica. La majoria de i zulu i vive
en te la region del KwaZulu Natal. Se cata zulu anca en Zanbia, Mozanbico, e
Zinbabwe. I zulu i parla na lengoa bantu, la isiZulu, che la fa parte del grupo
linguistico Ngoni.

Le popolazioni ngoni (dete anca nguni), le xe vegnù zo da l’Africa de l’Est
verso el IX secolo d.C. I ngoni i se sa stabilio en te l’Africa australe e i gha
dato vita a vari popoli. I zulu i disende da on clan fondà en tel 1709 da Zulu
kaNtombhela (Zulu fiol de Ntombhela). El nome zulu el vol dir cielo.

El clan zulu el xe diventà inportante en tel XIX secolo soto la guida de Shaka
Zulu che el xe stà bon de metare insieme i vari clan ngoni par formar el Regno
Zulu. Shaka el xe stà ono de i pi inportanti fatori che i ga influensà la storia
del Sudafrica. El regno el xe terminà co la guera contro i inglesi del 1878,
anca se el re Cetshwayo el xe stà rimeso sol trono en tel 1883, pochi mesi prima
de la so morte. En tel 1887, i inglexi i gha aneso el teritorio zulu a la
Colonia de la Sità del Capo.

La lengoa de i zulu la se ciama isiZulu. La xe na lengoa Bantu del grupo ngoni.
La majoria de i sudafricani i capise el isiZulu. I zulu i parla anca inglexe,
portoghexe, seSotho e shangaan.

Co la politica de l’apartheid (svilupo separà), la region del KwaZulu la xe stà
proclamà (1970) na ‘homeland’, na region semiautonoma ma sotomesa al governo de
Pretoria. Tuti i zulu del Sudafrica i ga perso la citadinansa sudafricana e i xe
stà considerà citadini del KwaZulu. El capo del KwaZulu el xe senpre stà
Mangosuthu Buthelezi. En tel 1994, co la fine de l’apartheid, el KwaZulu el xe
stà unio al Natal par formar la provincia del KwaZulu-Natal.

En tel 1975, Buthelezi el ga rimeso en piè el movimento Inkatha YaKwaZlu, pi
tardi Inkatha Freedom Party. L’Inkatha la zera stà formà en tel 1923 da Solomon
kaDinuzulu, fiol de l’ultimo re de i zulu, par sostegnar la so richiesta del
trono. Buthelezi el ga trasformà l’Inkatha en on partito contro l’apartheid, ma
anca contro l'African National Congress, el grupo de Nelson Mandela.

Co la fine de l’apartheid en tel 1994, i zulu i ga continuà a vivare sopratuto
en tel KwaZulu. Tanti zulu i vive anca en te la region de Gauteng do ghe xe
fabriche e sentri finansiari.



https://vec.wikipedia.org/wiki/Wikimedia_Incubator

Wikimedia Incubator ła xè na wiki multiłéngue de propietà de ła Wikimedia
Foundation el cui obietivo xè queło de crear edision in łéngue diverse dei
projeti wiki che nò i xè gancora stai publicài. So dimanda, vien organixae e
scrite da ła Language Subcommittee in modo che se pol poi verxare łe nuoe
version de Wikipedia, Wikiquote, Wikibooks, Wikisionario o Wikinotisie. Łe nove
version de ciascun projeto łe vien poi testae all'interno dell'incubator có
l'ecesion de Wikiversity łe cui version łe xè testae so BetaVersity e de
Wikisource łe cui version vien testae invese so Old Wikisource. Nò se pol tacar
a scrivare un novo projeto, ma soło na nova version łénguistega de un projeto xà
existente.

El projeto Wikimedia Incubator xè stà lansà el 2 de giugno del 2006 e xè ora
disponibiłe inte łe seguenti łéngue: inglexe, catalan, todésco, spagnoło,
fransexe, ebraico, itałian, cinexe, ołandexe, połaco, portoghexe, rumeno, ruso,
svedexe, turco e giaponexe.



https://vec.wikipedia.org/wiki/Verdo

El verdo o vért(pronunsà vèrdo, ma anca vérdo par influénsa del'itałian) el xé
un dei cołori del spetro che l'omo el xé bon a véder, vèro comun in natura. Łe
piante łe xé verdi parché ła clorofiła ła asorbe tute łe longhésze d'ónda (e
dónca i cołori) manco el verd, che'l vien "refreso" e dónca ciapà dal'ocio
umano.

Ła łuxe verde ła ga longhésa d'ónda media rispeto ai altri cołori vixìbiłi,
infrà 490 e 570 nanòmetri.

El xé un dei tre cołori primari xontatitivi, el suo cołor complementar el xé el
magenta. Un mucio de artisti, però, i dixe ancor che el xé el róso el suo cołor
complementar.

Paréci minerałi i ga un cołor verdo, come el smeraldo, che'l xé cusì grasie al
contegnuo de cromo. Animałi come rane, luxerte, e altri rètiłi e anfibi, pési,
inseti e oxei, i xé verdi par via de un smisiamento de strai de blu e xało che i
cołora ła łora pełe. Però in natura ła clorofiła ła resta ła magior "fónte" de
verdo e paréce creadure łe se ga evołue co sto cołor par scónderse co
l'anbiénte.

'Nte łe culture del mondo el verdo el ga signifegai desferénti, qualche volta in
contradision. El più cognosuo de tuti el xé ła speransa. El pol signifegar anca
crésita, méntre in altre culture el sta par morte, małan, invidia e anca el
diàvoło. I łigami co ła natura, però, i xé ła roba che particołarixa eło infrà i
cołori. Par exénpio, l'Islam el ga na inportante venerasion par sto cołor,
parché el łoro paradixo el gavaria da eser pien de giardini e piante, a
desferénsa de gran parte dei posti dove i vive i musulmani, chei xé dexèrteghi.
El verdo el xé cołigà anca a ła reprodusion, ła fertiłità e renàsita par ste
conesion co ła natura. Ghe xé movimenti połìteghi de ancó chei se gà sièlti el
verdo come sìnboło del łoro inpegno par protèxer l'anbiénte e giustisia social.



https://vec.wikipedia.org/wiki/Tenperadura

En fìxica, ła tenperadura ła xé ła propietà che ła caraterixa el stato tèrmego
de dó sistemi in rełasion a ła diresion del fluso de całor che ghe se infrà
łóri.

Có che dó sistemi i se cata in equiłibrio tèrmego e no ghe xé nisun scanbio de
całor, se dixe chei xé a ła stésa tenperadura. Có che existe na desferénsa de
tenperadura, el całor el se moverà dal sistema a tenperadura più alta verso
queło che dixémo a tenperadura più basa, fin che rivémo a ła parità. El
trasferimento de całor el pol capitar par condusion, convesion o iragiaménto. Łe
propietà formałe de ła tenperadura łe xé studiae da ła termodinàmega. Ła
tenperadura ła xóga daspò na parte inportante in squaxi tuti i canpi de ła
siénsa e in particołar in fìxica, chìmega e biołogia.

Ła tenperadura no ła xé miga na mixura de ła quantità de energia tèrmega o całor
de un sistema, ma ghe ła se pol cołigar. Anca se co inportante ecesion, de
sòłito se ghe démo (o cavémo) całor ła tenperadura del sistema ła va su (o xó);
d'altra parte alsar (o basar) ła tenperadura el ga come rexultà che parte del
całor del sistema el vien asorbìo (o dà via). Su scała microscòpica, 'ntei caxi
più sénplexi, ła tenperadura ła se podrìa anca defir come el movimento caxual
dei àtomi e de łe mołècołe del sistema. Dónca alsar ła tenperadura el fa móver
de più i àtomi del sistema. Par sta roba, a ła definision xà dada de "stato de
agitasion mołecołar del sistema", se fa corispónder queło del'entropia come
"stato de dixórdene mołecołar". Par vèro se pol dar o cavar via całor anca sénsa
canbiar ła tenperadura, parché el całor meso o tirà via el pol eser cołigà al
canbiaménto de qualche altra propietà termodinàmega del sistema (presion,
vołume) o anca ła pol eser tirada drénto in fenòmeni de tranxision de faxe (come
i pasagi de stato), descriti come całor latente. A ła stésa manièra se pol
aumentar o desminuir ła tenperadura de un sistema sénsa meterghe o cavar via
całor.

Ła tenperadura el xé na grandésa scałar e na propieà intrìnsega de un sistema.
Eła infati no canbia conpagna łe dimension o da ła quantità de materia del
sistema, ma no ła corispónde miga a ła densità de nisuna propietà estensiva.

'Nte ła storia el pensièr de tenperadura el xé nasùo parché i no saveva come
definir in nùmero łe nosion comuni de "caldo" e "frédo". Daspò ła comprension
progresivamente magior dei fenòmeni tèrmeghi el crea ła definision de
tenperadura e el dà a ła łuxe el fato che łe percesion tèrmeghe al tasto i xé el
rexultà de na łónga serie de fatori (całor spesìfego, condusibiłità tèrmega...)
chei ga drénto anca ła tenperadura. Infati ła corispondénsa intrà łe impresion
dei sénsi e ła tenperadura mixurada no ła xé miga cusì s-ceta e anca se de
sòłito el material a tenperadura più alta el xé più caldo al tasto, ghe xé un
mucio de ecesion. Un toco de argento, par exénpio, el spar davèro più frédo de
un tóco de plàstega a ła stésa tenperadura o anca a tenperadura bastansa più
basa, parché ghe xé desferénse infrà el całor spesìfego e ła condusibiłità
tèrmega dei dó materiałi.

Ła prima volta chei ga provà a mixurar ła sensasion de caldo o de frédo ła xé
stada ai ténpi de Galileo e del'Accademia del Cimento. El primo termòmetro ad
alcol, de tipo moderno,el vien tribuìo da ła tradision al genio del granduca de
Toscana Ferdinando II de' Medici. Ma deso se taca a pensar che el termòmetro a
łìquido in capiłar serà el sia stà scoverto da altri, e parécio prima.

El termòmetro a mercurio el vien tribuìo a Gabriel Fahrenheit che'l gà inventà
'ntel 1714 ła scała de tenperadure doparada anca ancó, méntre ła scała
sentìgrada ła xé de Anders Celsius 'ntel 1742.

El fato che ste mixure qua łe sia cusì tenporive no'l signìfega che ła
definision de tenperadura ła fuse ben ciara xà a quei ténpi. Ła distinsion infrà
całor e tenperadura ła xé stada dita con s-cetésa da Joseph Black daspò ła metà
del 1700. El termòmetro, in ogni caxo, el perméte de definir l'equiłibrio
tèrmego.

Dó corpi, A e B, i se dixe in equiłibrio tèrmego có che i ga ła stésa
tenperadura, mixurada col'agiuto de un terso corpo, el termòmetro C. Có che T C
= T A {\displaystyle T_{C}=T_{A}} e T C = T B {\displaystyle T_{C}=T_{B}} , se
dixe che T A = T B {\displaystyle T_{A}=T_{B}} e dónca A e B i xé in equiłibrio.

Sta roba qua ła xé ła destension a ła fìxica de un dei prinsipi fondamentałi de
ła łòxica, el prinsipio de ła tranxitività de ła guałivésa, e par sta roba ghe
xé xénte che ciama ła fraxe dita prinsipio xero de ła termodinàmega.

L'unità baxe de ła tenperadura 'ntel Sistema Internasional el xé el kelvin
(sìnboło: K). Un kelvin el xé descrito come 1/273,16 de ła tenperadura del pónto
triplo del'aqua (el pónto 'ntel qual aqua, giaso e vaor i ghe xé conpagni in
equiłibrio). 0 K el xé el pónto crìtego, tenperadura mìnima a ła qual tute łe
robe (anca i gas) i xé al stato sòłido.

'Nte łe aplicasion de tuti i giórni el xé megio doprar ła scała Celsius (o
sentìgrada), 'nte ła qual el vałor de 0 °C el corispónde al pónto de fuxion del
giaso e el vałor de 100 °C el corispónde al pónto de bogimento del'aqua a łiveło
del mar. Drio sta scała qua na desferénsa de tenperadura de un grado ła val 1 K;
dónca ła scała ła xé, par dirgheła tuta, ła stésa de ła scała kelvin, ma col
pónto 0 che'l xé spostà de 273,16 gradi da queła kelvin. El sìnboło °C el se
lexe «grado Celsius». Dir «grado sentìgrado» no'l xé miga più bon drio el
Sistema internasional de unità de mixura. Sta equasion qua ła se pol doprar par
girar i gradi Celsius in kelvin:

N'altra scała doprada spéso 'ntei paéxi anglosàsoni ła xé ła scała Fahrenheit.
Su sta scała qua el pónto de giasamento del'aqua el xé 32 °F e queło de
bogimento 212 °F. Sta fòrmuła qua ła se pol doprar par girar i gradi Fahrenheit
in gradi Celsius:



https://vec.wikipedia.org/wiki/Tamise

El Tamise (in inglexe Thames, dal łatin Tamesis) el xe un fiume de l'Inghiltera
meridional che el traversa Łondra e finisse inte'l Mar del Nord: ancorché no'l
sie el mazor par longhezza e portada, el xe da considerar de gran longa el primo
par importansa storega e economega. El so basin idrografego el xe abità da zerca
15 milioni de persone.

La longhezza del fiume la xe ozeto de chiacole parché, se xe bastanza chiaro
dove che el scuminzia (ma anca inte sto caso a ghe xe difarenti interpretazion),
a no a xe assolutamente seguro fin a dove che el vaga considerà el corso del
fiume in quanto el va drento, co un profondo estuario, inte'l Mar del Nord e
elora se ga da considerar na longhezza convenzional: siché se destinve na prima
longhezza de 272 km infra Thames Head (la sortiva convenzional) e el London
Bridge (scuminzio del Porto de Londra); na seconda longhezza de 323 km fin al
banco de Nore (dove, in corespondenza del faro, finisse el gran Porto de Londra
che el ga un desvelupo de 88 km) indove che l'estuario el xe lrgo 16 km; na
terza longhezza de 365 km a la fose de la Medway, vicin Sheerness, che, par
tanto, secondo alguni Autori el sarìa da considerar un fiume con un proprio
sboco al mar, secondo altri, el sarìa l'ultimo afluente del Tamise.

Łe sorgenti łe se cata visin al viłajo de Kemble intel Gloucestershire inte la
cadena colinera de le Cotswold Hills, dove na serie de rivi (convensionalmente
sete - The Seven Wells -) i sgorga da tereni permeabii formando el Churu,
considerado come ramo sortivo; ma altri i considera la vera sorgente a Thames
Head (Testa del Tamiji), 5 km a est de Cirincester. I principai fluenti i xe
Windrush, Evenlode, Cherwell, Thame, Kennet, Colne, Wey, Mole, tuti pitosto
regolari come regime idraulego.



https://vec.wikipedia.org/wiki/T%C3%BAnixi

Túnixi la xe la cavedal de la Tunisia. La sità la gha na popolasion de 800 000
abitanti, ma l’area metropolitana la supera i do milioni. Tunisi la se costruia
sul mar, longo la Baia de Tunisi.

En tel secondo milenio prima de Cristo, i berberi i gha fondà la sità de Tunes.
Anca i numidi i vivea en te la sità. I fenici i gha caturà la sità en tel secolo
IX a.C. I berberi i xe tornà en tel 395 a.C., par perdar la sità de novo che la
xe pasà a i greci e dopo a i cartaginexi. En tel 146 b.C. I romani i gha
distruto la sità e i la gha ricostruia soto l’imperatore Augusto. Tunisi la xe
pasada soto i arabi co l’invasion de el secolo VII d.C. I arabi i gha costruio
la Medina, el quartier residensiale e co el marcà. Dal el secolo XII al XVI,
Tunisi la xera ona de le sità pi grandi e importanti de el mondo islamico. La
sità la xe finia soto ‘impero Otoman en tel 1534. I francexi i gha istituio on
protetorato da el 1881 al 1956. Ne i ultimi ani, la Lega Araba la gavea i so
ofici sentrali a Tuisi da el 1979 al 1990, e l’Organizazion de la Libarasion de
la Palestina gavea i so ofici qi fin al 2003. La sità vive su la produsion
industriale legera, industrie de la trasformasion agricola e sul porto. El
turismo el xe la quarta industria de la sità.



https://vec.wikipedia.org/wiki/Swaziland

El Swaziland, ufisialmente Regno del Swaziland el xe on Stato picenin de
l’Àfrica del Sud. El confina col Mozanbico a est e col Sudàfrica a ovest.

I primi abitanti del Swaziland i xere i khoisan, un grupo de caciatori
racojitori che 'l vivéa en tuta l’Àfrica del sud. I khoisan i xe stà mandà via
dai grupi bantu che i ga invadesto el teritorio.

Quando i boeri i s'à moso da ła region del Capo, el re Sobhuza I l’è stà bon de
conservar l’independensa. Dopo ła secónda guera boera (1899 – 1902) i inglexi i
ga ocupà el regno e i ło ga trasformà en on protetorato.

El Swaziland l’è rivà a l’indipendensa el 6 de setenbre del 1968. El re Sobhuza
II l’è stà riméso sul trono e el ga regnà fin a ła morte, nel 1982.

Só fiol, re Mswati III l’è ndà sù al trono e'l governa co só mare, come che vol
ła tradision: el re el xe el aministrator de ła nasion, só mare ła xe l'autorità
spirituałe del Paéxe. El re Mswati no'l se preòcupa mìa de vìvar nel luso mentre
che i só sùditi i xe tra i pi poareti de l’Àfrica. El re el dopra i schei de ła
nasion par conprarse màchine e fabricar viłe par łe só
mojere.[citasion nesesaria]

Ła majorìa de ła popołasion i xe swazi, un grupo bantu de ła faméja dei ngoni.
Gh'è puchi zulu e afrikaaner.

Ła majorìa dei swazi i vive ne łe zone rurałi. Ła concentrasion de zente ła ga
portà a utilizar masa i prai e l’acua.

El nùmaro dei małài de AIDS el xe el pi alto de tuto el móndo (39% de ła
popolasion el xe infetà).

Ła zente, parò, ła xe tra ła pi poareta del continente: el 70% de ła popołasion
el vive sóto el livel de povertà . Ła majorìa de l’economìa ła xe en man ai
bianchi. Puchi schei i vien utilizà par el sviłupo.

El Swaziland l’è uno dei Paixi africani co pi risorse. El ga 'na agricoltura de
susistensa, fortemente influensada da i mominti de séco, anca parché el 60% de
ła tera el xe del re, e el resto de conpagnie el xe foresto. Parò el Swaziland
l'esporta legname, ananasi, e coton. Carbon e diamanti i vien scavà su łe
montagne.

Tuti i ani, el re el va védar ła reed dance, el "bało de łe cane". El xe só
dirito de tórse na nóva mojer tra una de łe bałerine, che łe ga da èsar vèrgini
e łe bała nude.



https://vec.wikipedia.org/wiki/Socia%C5%82ismo

El sociałismo el xe on anpio conpleso de ideołoxìe e orientamenti połiteghi che
el conprende i movimenti e łe dutrine che łe tende a 'na trasformasion deła
società bona de reałisare ł'uguajansa de tuti i sitadini sol piano economico e
sociałe, oltre che giuridico.

Orixinariamente tute łe dutrine e movimenti sociałisti i vołeva reałisar i
obietivi atraverso el superamento dełe clasi sociałi e ła sopresion, totałe o
parsiałe, deła proprietà privata dei mesi de produsion e de scanbio; co' ła
rivołusion bolsievega (1917) e ła costitusion deła Tersa internasionałe (1919)
ł'ała rivołusionaria del sociałismo el se ga distacà organisandose 'nte i
partiti comunisti, mentre i partiti sociałisti, ormai orientài in senso
riformista e inserìi 'nte i sistemi democratego - borghexi dei diversi paexi,
par ło pì i ga ciapà gradualmente łe distanse dal marxismo e i ga recuperà łe
istanse łiberałi de ł'utopismo sociałista pre-marxista.

El sociałismo ła xe 'na corente de pensiero łigà ai movimenti połiteghi che a
partir dal XIX secoło i ga łotà par modificar ła vita social e economica dełe
clasi pì poarete e in particołar del prołetariato.

El movimento operaio da cui a xe scaturìo el sociałismo el ga meso par ła prima
volta el problema deła giustisia sociałe e de ł'uguajansa economica al sentro de
ł'agenda połitega. El ga trasformà radicalmente łe forme deła połitega
organizandose in partiti de masa e sercando de coordinare ła propria atività
połitega a niveło internasional.

El sociałismo el se ga oposto ai scuminsi al liberałismo clasico domandando
invese ła nasionałizasion o ła sociałizasion de tute o parte dełe atività
economiche e dei mezi de produsion. El contesta ł'idea dełe neutrałità dełe
istitusion statałi rispeto ała łota de clase e el se bate par on mutamento del
ruoło deło Stato o, adiritura, 'nte ła version de Karl Marx e riprexa da
ł'anarchismo, par ła so ełiminasion.

Sol piano internasional el movimento sociałista el nàse come on movimento
pacifista e favorevołe a ł'autodeterminasion dei popołi, contraponendose al
nasionałismo e a ł'inperiałismo. 'Nte ła prasi tutavia pareci partiti sociałisti
o corenti de questi i finise par abandonar el pacifismo e ł'internasionałismo,
apoxando łe inprese bełiche dei so paexi con motivasioni patrioteghe. Sto
voltafacia el ga provocà in pareci paexi połemiche e scision.

Partiti e movimenti estremamente diversi fra de luri i se ga definìi sociałisti:
pareci de questi i sopravive ancor inquò e i forma una dełe pì inportanti
corenti połiteghe in Eoropa, nonché ła prinsipal conponente deła sanca eoropea.
El movimento sociałista el ga conosesto parece scision, acuse reciproche de aver
tradìo i ideałi orixinari, etc. etc. Ła scision pì inportante ła xe
probabilmente queła fata a ł'indoman deła Rivołusion de Otobre, che ła ga visto
'na larga feta deła sanca dei partiti sociałisti stacarse e scegliare ła
denominasion comunista, zà doparà prima da teoreghi sociałisti come Karl Marx.

I movimenti de ł'otosento i deriva dałe lotte rivołusionarie republicane, in
particołar da ł'esperiensa deła rivołusion fransexe col movimento dei
Montagnardi e dei Sancułoti, e dałe rivolte contadine che dal Medioevo łe se
ripeteva siclicamente contro ł'aristocrasia teriera; talvolta ste rivolte łe
ciapava conotati rełigiosi che i 'ndava fora 'nte ł'egałitarismo e 'nte ła
comunion dei beni de produsione. 'Ntel XIX secoło a se ga avudo el sociałismo de
Robert Owen in Inghiltera, mentre in Fransa on'influensa sui primi movimenti ła
ga avuda anca el Sansimonismo, 'na corente pułitego-rełjosa che ła propagandava
el paçifismo e ła comunion dei beni inte 'na società che ła gavarìa dà a ogni
individuo el roło a łù pì congeniałe. 'Nte ło steso fiłon a se ga inserìo
Auguste Blanqui.

I primi movimenti i xe sta definìi sociałismo utopistego e i ga messo łe baxi
deła ideołogia sociałista, individuando i scopi e proponendo on modeło
vołontario de vita sociałe comune.

A no xe da trascurar ła corispondensa tra el sociałismo orixinario e
ł'iłuminismo, sia in raporto ai aspeti esteriori che i mete insieme łe do
dotrine 'nte i trati unifiganti deła łota a ł'oscurantismo e par ł'emancipasion
de ł'umanità, sia in rełasion ałe corispondense de alcune figure ciave in tuti
du i contesti, come Filippo Buonarroti e Adam Weishaupt.

El termine sociałismo sientifego el xe sta conià da Karl Marx par indicare ła so
vixion del sociałismo, iłustrada 'nte łe so opare sora ła società, ła storia e
ł'economia. In opoxision al sociałismo utopista Marx el ritegneva che el modo de
agir del movimento operaio el dovese esare ispirà da 'na rigoroxa anałixi.

A Marx a ghe se deve ła nosion de łota de clase, iłustrada 'ntel Manifesto del
Partito Comunista. Marx el se propone inte łe so opare de dimostrare come el
capitałismo, gestìo dała borghexia el oprimese el proletariato (laoradori
industriałi) 'nte ła faxe storega in cui el scriveva. 'Nte ł'opara Das Kapital
(El Cavedal), Karl Marx ł'anałisa come i capitałisti i conprase forsa laoro dai
laoradori otegnendo el dirito de rivendare el risultato de ł'atività produtiva
otegnendo cusì profito; questo, secondo Marx, el porta a 'na insostenibiłe
distribusion deła richesa.

Dałe rovine del capitałismo a sarìa nata, dopo on periodo de transision
(ditatura del prołetariato) in cui ło Stato el gavaria controłà i mesi de
produsion, 'na società in cui ła proprietà ła sarìa pasada ała società stessa
intel so conpleso (ło Stato el gera destinà a disolvarse). Ła proprietà privata
ła sarìa sta łimitada ai efeti personałi. Ła conseguensa deła proprietà cołetiva
dei mesi de produsion ła sarìa sta, inte ł'otica de Marx, ła fine deła divixion
deła società in classi sociałi e, de conseguensa, ła fine del sfrutamento e ła
piena reałizasion de ł'individuo. Ł'ateismo, carateristega del sociałismo
marxista, ła gera 'na conseguensa łogica del materiałismo diałetico che el
marxismo el adotava come metodo.

Łe idee de Marx łe xe sta sviłupae in parece diresion diverse: alcuni pensadori
i ciapa da Marx soło el metodo de anałixi deła società, mentre el movimento
sociałista che el gera drio nasare el ne condivide con entusiasmo ła parte
rivołusionaria, metendo in secondo piano el pensiero dei sociałisti non marxisti
come ł'anarchico Mikhail Bakunin, el sociałista libertario Pierre-Joseph
Proudhon (che Marx el ga definìo sociałista conservador o borghexe [da Manifesto
del Partito Comunista]) e i altri "sociałisti utopeghi" zà sitai.

A xe sta intel segno de Marx che a xe sta creà ła Prima Internasional Sociałista
(o Asociasion internasional dei łaoradori), ł'organizasion che ła ragrupava i
movimenti sociałisti de tuta Eoropa.

A xe sta ciamada revixionista ła corente moderada e riformista del marxismo che
ła xe nata intorno ała fine del XIX secoło, orixinada da ł'oservasion che el
conportamento de ł'economia capitałistega no 'l pareva corispondare ałe
previxion del marxismo.

Dopo ła depresion dei ultimi dexeni del XIX secoło infati, a gera tacà on novo
periodo de prosperità che el pareva riabiłitar el łibaro comercio e ła fiducia
intel capitałismo e par questo ła conponente moderada del sociałismo (che a
ł'epoca ła vegneva ciamada indifarentemente sociałismo democratego o
socialdemocrasia) ła ga ełaborà ła "teoria revixionista", che in pratega ła
gheva come obietivo queło de abandonar el marxismo par arivar ała quaxi conpleta
acetasion de ł'economia de marcà. Da ałora quełi ca ga acetà el revixionismo e
proseguio so ła via del capitałismo par far "riforme" inte ł'intarese dei
laoradori i xe sta indifarentemente ciamai "sociałisti democrateghi" o
"socialdemocrateghi" . Quei ca invese i gera contro el revixionismo e ła via
riformista i gera i "sociałisti marxisti" e i "comunisti o socialrivolusionari"
(insieme chiamai xenericamente "masimałisti"). Il major esponente del
revixionismo el xe sta el todesco Eduard Bernstein (1850- 1932).

A se definise socialdemocrasia cheł insieme de movimenti sociałisti che i ga
acetà el conceto de economia de marcà, de proprietà privata e el movarse drento
łe istitusion łiberałi.

Ła prospetiva de on “sociałismo bianco” struturalmente e culturalmente
democratego, łibertario e sołidałe el ga animà sol piano storego e indicà sol
piano stratexego 'na via de incontro tra ła socialdemocrasia e el riformismo
catołico deła cusidita “sinistra cristiana”, zà prima del fałimento del
sociałismo “reałe” e de ł’exaurimento “individuałistego” deła socialdemocrasia.
El sociałismo a niveło de fondamento e de prospetiva nol pol esare plurałe come
arivo ma soło come percorso e itinerario storego e culturałe.



https://vec.wikipedia.org/wiki/Scachiera

Ła toła dopàra inte'l xugo de i scachi xè ciamà scachiera e consiste de oto
righe e oto cołone de quadrati (caxełe) sistemai in modo tałe che i cołori i se
alterne fra de łori. Ła denominasion coreta dei quadrati xè caxe.

I cołori distintivi i xè el bianco e 'l nero, anca se speso i cołori reałi uxai
i xè difarenti (a seconda del materiałe de costrusion dopàra par fabricar ła
toła). Par exenpio, na scachiera in legno uxa legno ciaro pà'l bianco e legno
scuro pà'l nero. Alcune scachiere łe gà anca ell bianco e 'l rosso (dopàra anca
pà ła dama).

Łe cołone łe xè denominae có na litera che va da a a h scuminsiando da ła
sinistra del xugador bianco, mentre łe traverse łe xè denominae có i numari da 1
a 8 senpre scuminsiando da ła poxision del xugador bianco. Questa denominasion
parmete de descrivare in modo univoco ogni caxa prexente so ła scachiera e fa
parte de ła notasion algebrica.

Cò che taca ła partia, i tochi del xugador bianco e del xugador nero i vien
sistemai so ła scachiera inte łe prime do traverse (traversa 1 e 2 pà 'l bianco
e traversa 8 e 7 pà'l nero) inte'l modo seguente:

I tre tochi a destra de ła dona i xè anca ciamai "tore de dona", "cavało de
dona" e "alfière de dona". Ło steso vałe pà i tre tochi a destra del re, "tore
de re" evc.

Ła scachiera (o damiera) fisa pì granda d'Europa se cata a Pogio Inperiałe,
inte'l nord Gargano, 'ndove ogni ano xè inscenà el Palio de Dama Vivente.



https://vec.wikipedia.org/wiki/Rep%C3%B9blica_de_San_Marin

San Marin, ufisialmente ła Serenìsima Repùblica de San Marin, ła xe un Stato
picenin de l'Europa meridional. El xe un enclave de ła Itałia.

El xe el terzo Stato pi ceo de l'Europa. El xe conpletamente sarà sù rento
l'Itałia, fra łe Marche a sudest e e ła Emiłia-Romagna a nordovest.

I du "Capitani Rexenti" i vien votài ogni sie mixi: i xe i Capi de Stato col
poter pi curto del mondo. I ga poter raprexentativo e i xe garanti de l'armonia
fra i organismi de governo, donca i presiede łe riunion de vari organi. El
"Governo" el ga el poter executivo; el xe divixo in "Segretarìe de Stato" . El
"Conséjo Grando e Xenerałe", l'è na Càmbra soła de sesanta parlamentari, che l'a
in man el poter legislativo. Ghe xe anca altri vari òrgani e cambre de governo
co incarghi speciałi (p.ex.: el "Conséjo dei Dódexe").

El poter giudisiario el vien gestìo da giùdici de San Marin ma ghe xe un giùdice
xenerałe itałian. Anca ła połisia, seben che fata da xente de San Marin, ła vien
comandà da un itałian che parò el ga da łavorar in nome de ła Repùblica de San
Marin e nò de l'Itałia.



https://vec.wikipedia.org/wiki/Rejon_de_l%27Ita%C5%82ia

Ła forma de deçentralixasion selta en Itałia ła xé quela de divider el teritorio
nasional en rejoni, province e comuni. Quaxi tute łe rejoni łe xé almanco divixe
en province (sensa ła Val d'Aosta) e senpre quaxi tute łe xé ła forma pù grande
de autoguèrno łocal (sensa el Trentin-Alto Adexe ndo che łe do province łe sta
sora ła rejon).

L'Itałia ła xe formà da 20 rejoni e 5 de cueste (Friułi-Venesia Julia,
Trentin-Alto Àdexe, Val d'Aosta, Sardegna e Siciłia) łe gà avù derito a na
particułare łexislasion speciałe par motivasion culturałi, giografiche, stòreghe
o grasie ła prexensa de na menoransa łenguistica. Łe altre 15 rejoni con statuto
normal łe gà podù scominsiar el propio laoro sołamente a partir dal 1970, mentre
quełe speciałi łe laorava dexà ntel periodo tra el 1945 e el 1948 (ła rejon
Friuli-Venesia Julia ła xe stà creà ntel 1963). Tute łe rejoni łe gà on sistema
de voto magioritario (fora che el Trentin-Alto Adixe e ła Val d'Aosta che łe gà
ancora on sistema proporsional par ła question de łe menoranse) e łe xe formà da
na Xonta Rejonałe con sora tuti el Presidente de ła Rejon (o anca Guernador) che
ła xe el guèrno e da on Consejo Regional che'l xe el parlamento. Tante rejoni
del Setentrion łe dimanda a gran voxe più autonomia e rispeto par łe rejoni.



https://vec.wikipedia.org/wiki/Regno_(tasonom%C3%ACa)

El regno el xe el grupo tasonomico de livèo gerarchico piassè elevà condiviso da
ogni clasificasion sientifica, e el xe stà introdoto xà da Lineo. El livèo
gerarchicamente superior, sucesivamente introdoto, el xe el dominio.

Originariamente Lineo el gà dividesto el mondo dei viventi, secondo el criterio
dea mobiità, nei regni animài e vegetài: e Plantae. Col prosédar dee conosense
biologiche sta division 'a xe risultà insostenìbie in quanto ad esenpio:

Ancuò xe tipicamente riconosèsti, a seconda dei schemi clasificativi adotà, fin
a sete diversi regni, variamente agregà dai diversi autori, e con concesion o
manco del taxon de regno ala relativa sudivision. Esiste comunque altre
clasificasion piassè fise, condivise sientificamente, par indèso, da un ridoto
nùmaro de risercatori.

Oltre a sti qua, xe riconosèsto in biologia, con valor controverso in quanto nol
fà miga parte dei biota, un otavo regno, queo dei Virus, che el conprende tuti i
organismi privi de na strutura celulare, ma biochimicamente e quindi
riprodutivamente conpletamente dipendenti da n'organismo ospite.

'A situasion descrita qua sora 'a xe acolta nea sostansa da tuti i studiosi, con
molte varianti, che riflete el dibatito sientifico sul'orixene e sul'evolusion
dea vita. Par esenpio, Thomas Cavalier-Smith (vedi qua soto) nol riconòse pi
validità al regno Archaea, riportando de novo sti microrganismi al'interno del
regno dei Batèri, e invèse el divide el regno dei Protisti nei do regni dei
Cromisti e dei Protozoi.



https://vec.wikipedia.org/wiki/Regio_X_Venetia_et_Histria

Ła Regio X Venetia et Histria ła gera una de łe regiones co łe quałi Augusto gà
divixo l'Itałia sirca 'ntel 7 d.C..

Łe denominasion de łe regioni augustee łe gera sóło numerałi, e sóło łe fonti
acadèmeghe atuałi uxa atribuir al nome uficiałe roman un agetivo che designa el
teritorio. A ła region xé stà zontà l'agetivo Venetia, par via dei vèneti, ła
popołasion che vivea 'nte ła zona ancora prima dei romani, mentre Histria derìa
da ła tribù iłìrega dei histri.

El teritorio se stendea dal'Ada al Tajamento, oltre che mucia parta del Carso,
l'Istria. Ła Venetia ła gera ła parta abità dal pópoło veneto dal qual toe el
nome, un pópoło zà noto ai greci e ai etruschi coi quałi comersava, mentre el
Friul el gera abità par en prevałensa da genti cèlteghe, tra łe quałi se ricorda
i carni. Ła cołonizasion łatina gà vùo inisio 'ntel II secoło a.C., periodo
'ntel qual xé avegnua ła dedusion de Aquiłeja (181 a.C.) cofà cołonia de dirito
łatin e soratuto cofà postasion difensìa contro łe invaxioni da łevante.

'Nte ła Venetia no xé mià mai existìi, se no cofà invaxuri tenporanei, i Iłiri o
altri pópołi barbari, a ecesion de qûalche ensediamento de Gałi a Bèrghem e
Bresia, i quałi però i se ga integrà tanto da entrar en guera al fianco dei
Vèneti e de Roma contro altre popołasioni cèlteghe.

Aquiłeja ła gera situà 'ntel'odierno Friul, ła quarta çità de ła penìxoła come
nùmaro de abitanti, che se stima fuse torno a łe 200 000 unità. Inportanto port
fluviałe sul fiume Natixon, ła gera el snodo dei tràfeghi adriàtici verso
l'Eoropa setentrionałe (via Iulia Augusta) e verso l'Iłiria. Aquiłeja dovea ła
soa inportansa prinçipalmente a ła soa poxision stràtexega ai fini comersałi e
miłidari, dato che sorxeva sul mar Adriatico e in prosimità de łe Alpi Orientałi
en modo da łasiar a Roma de controłar pì eficaxemente l'Eoropa orientałe. 'Nte
łe soe canpagne miłidari, Julio Céxare el gera sòłito portar łe soe lejoni a
svernar propio a Aquiłeja dorante l'inverno. El greco Strabone, giògrafo de età
augustea, en na sequensa de ła soa òpara nota chel port de Aquiłeja (ła cołonia
romana “edificà cofà bałoardo contro i barbari”), enporio par i popołi iłìreghi
abitanti łongo l’Istro (Danubio), se incontra rixałendo par 60 stadi el Natixon
(ora tributaro del’Ixonso, ma che a quełi tenpi sfozava direto en mar traverso
ła laguna). Succesiamente, col croło del'Inpero oçidentałe, Aquiłeja, zà danegià
da nomeroxe invaxioni barbàreghe tra ła quałi queła dei Uni de Àtiła che ła gà
raxa al sóło, gà perduo notevolmente ła soa inportansa econòmega e commersałe e
gà mantegnù sóło queła rełigioxa, esendo ła sede del Patriarcato de Aquiłeja; ła
Venetia ła se ga smenbrà, e łe invaxioni barbàreghe łe ne ga faorì el proceso.

I raporti enfrà Roma e Verona i ga tacà intorno al III secoło a.C.. Verona ła xé
devegnua cołonia co ła Lex Pompeia 'ntel'89 a.C.. 'Ntel 42 a.C., Verona ła ga
desmeso de èsare cołonia e ła xe stà elevà al rango de "Municipium". Sto qua el
xe stà l'inisio de secołi de grando splendor, en i quałi Verona çità romana xé
stà ricostruia 'ntel'ansa del'Àdexe: el so importanto guado el xé stà sostituìo
da dó ponti, el Ponte Piera e el Postumio, che'l gavéa anca altre funsion: el
faxéa infati da diga par el Teatro Romano par ałestir bataje navałi e da
acquedoto par portar aqua corente en tante caxe de ła çità. El Foro nol gera mìa
distanto dal'odierna Piasa de łe Erbe. Fora de ła çità ghe gera l'anfiteatro
Arena e el Teatro Roman. Esendo un inportante Munisipio roman al çentro dei
passaji verso łe frontière, Verona ła xe stà speso teatro de łe łote siviłi
romane. Gallieno 'ntel 265 el ga slargà łe mura de ła çità fin a tirar drento
l'Arena.

Dorante ła dominasion romana Patavium, cofà ałora ła gera conosiua, xé sta na de
łe pi riche çità del'Inpero grasie, anca, al'ałevamento de cavałi. Ła gera anca
l'ùnega çità en Itałia a ver un sirco come Roma. En età augustea Padova ła xé
devegnua parta de ła X Regio che gavea come cavedal Aquiłeja, a ła qual gera
cołegà grasie a ła via Annia che partiva da Adria. 'Ntel 452-453 ła çità ła xe
stà devastà dal'invaxion degli Uni de Àtiła.

El legame entrà Jułio Céxare e ste tere qûi el xé testimonià dal fato chel nome
Friul derìa propio da "Forum Iulii", ovèro el foro de Céxare, l'atuałe Çividałe
del Friul. 'Ntel V secoło d.C., dopo ła distrusion de Aquiłeja da parta dei Uni,
Çividałe ła xe cresiua par nùmaro de sitadini e inportansa stratèxega.

Fortificà dai romani 'ntel 218 a.C. come castrum, conpagna ła çità de Placentia
(Piacensa), en riva al Po. Ła xe stà un inportante çentro del'area padana
dorante tuto el periodo republican. 'Ntel 69 d.C. ła xe stà asedià e destruta da
łe trupe de Vespaxian e sucesiamente redificà col juto del steso inperador. Par
un łóngo perìodo ła çità ła sconpare da łe cronache de ła storia, çità sóło en
pochi documenti, o nominà par ła proveniensa de qûalche personajo stórego.

Sorta forse su un vècio castełier, Poła se ga sviłupà en età romana (I secoło
a.C.) susedendo al'antiga Nesactium, màsimo çentro dei Histri. Ła xé stà çità
fiorente, dotà de struture urbane prestigioxe (infrà łe quałi un ampio foro, un
arco trionfałe, un anfiteatro e dó teatri) ed ornata de tenpli ai quałi se ga
zontà, 'ntei primi secołi del'era volgar, alcune baxìłiche cristiane. Sconvolta
da łe invaxioni barbàreghe (V secoło), ła çità ła xé entrà, sucesiamente,
'ntel'òrbita del'Inpero Roman d'Oriente (VI secoło).



https://vec.wikipedia.org/wiki/Petrolio

El petrolio (dal greco πέτρα = piera e έλαιο = ojo), anca dito oro nero, el xe
un liquido infiamàbile, denso, de un color che pol ndar dal nero al maron scuro,
passando dal verdognolo fin al zalo, che se cata in alcuni giacimenti drento i
strati superiori de la crosta terestre. El xe fato da na miscela de vari
idrocarburi (in prevalensa alcani, ma con variassion ne l'aspeto, ne la
conposission e ne le proprietà fisico-chimiche).

El petrolio i lo conossea za ne l'antichità, specialmente in Oriente. Dove ghera
qualche giacimento vizin a la superfice e quindi fàsile da rivarghe, i lo
doparava par far medizine e bitume o par far ndar le lànpade a ojo. Anca Marco
Polo el conta de aver visto un posto (inte la Zorzania de desso) in dove ghera
na fontana de ojo che sgorgava da tera, e che i doparava par brusar. I bizantini
dal petrolio i ricavava el famoso "fogo greco", na arma tremenda che i doparava
in batalia par darghe fogo a le nave nemighe.

Nel XX secolo el petrolio el xe deventà el conbustibile pi doparà al mondo. Dal
petrolio defati se ricava vari tipi de benzina, gasolio, nafta, cherosène che fa
ndar machine, camion, treni, nave, aeroplani. Par el petrolio i vari Stati i ga
fato un mucio de guere, anca par el fato che i paesi che dopara piassè petrolio
no i ga giacimenti (o i ghe ne n'à massa pochi) e quindi ghe toca cronparlo dai
paesi produtori, che spesso i tira sul prezo sercando de ciapar pi schei che se
pol. El petrolio però el xe na risorsa mia rinovàbile: ghe vole milioni de ani
prima che el se fassa, e prima o dopo vegnarà che el se finisse. Elora i xe
indrìo sercar dele fonti de energia alternative, come el vento o el sol.

I paesi che produse piassè petrolio i xe: Arabia Saudita, Russia, USA. Alcuni
dei paesi produtori i xe riunìi ne l'OPEC.



https://vec.wikipedia.org/wiki/Pan

El pan (dal latin panis) el xe un prodoto alimentare otegnù da un inpasto de
farina de cereali, aqua e condimenti vari, ch'el vien prima fato lievitar e dopo
el vien còto in forno.

In teła tradision de l'Ocidente el pan el gà un posto fondamental in te
l'ałimentasion, tanto che el termine steso el pol deventar sinonimo de cibo o de
nutrimento.

De sołito el se fa doparando do parti de farina de formento e una de aqua, in
parte freschi e in parte provenienti da un inpasto precedente (lievito natural o
cosideta pasta madre); ghe ne existe però un saco de varianti in baxe al tipo de
farine che se pol doparar in più o al posto de queła de formento (prexenpio de
mais o segale, ma anca derivè da legumi come ła soia), o in baxe ai condimenti
che se mete drento. Quaxi tuti i ghe mete anca ła sal drento el pan, trane i
toscani e i unbri, che i fa el cosideto "pan siòco", apunto sensa sal. In più se
pol metarghe ojo, buro, struto e tanti altri ingredienti in baxe a łe tradision
del posto e a ła fantaxia del fornaro (prexenpio se pol far el pan co łe ołive,
el pan co l'ua, etc.).

El pan del paron ga tre croste vol dir "łavorare soto paron, da dipendenti,
conporta ła posibiłità de esare maltratà o sfrutà, coxa ke ai łavoratori
autonomi, łibari da paroni, no sucede".



https://vec.wikipedia.org/wiki/Olivaro

L'ołivaro (o ołivèr; nome sientifego Olea europaea L.) el xe na pianta da fruto.
El produxe łe ołive chel vien inpiegà par l'ałimentasion e par l'estrasion
del'ojo.

L'ułivo ła xe na pianta orixinaria del Medioriente e ła xe stà doparà fin
dal'antichià par l'ałimentasiòn. Łe ołive en natura le è asè amare a cauxa del
contegnuo en połifenołi, par rèndarle comestibiłi xe necesario farghe dei
tratamente specifiçi: ad exenpio ła fermentasion natural, opure metodi
artifiçiałi.

Inisialmente cultivà quaxi escluxivamente nei paéxi mediteranei (dove l'inverno
el xe mite e l'istà calda), nei ultimi ani el xe stà inpiantà con suceso anca en
altri paéxi dal clima anałogo, come Całifornia, Austrałia, Argentina e
Sudafrica. En Itałia l'areałe de cultivasiòn el xe molto anpio: łe uniche xone
'ndo no'l xe mìa prexente xe łe montagne e ła Pianura padana, xone co
tenperature invernałi masa bàse o de prexensa de nébia e gałaverina. Alcuni
ułivi i se trova fin a Bolzan e a Meran. L'area 'ndo prduxe frùti de quałità xe
pì ristreta e se produxe en pratica al'Itałia çentromeridionàl (Tuscana e
Łiguria conpréxe) e insułàr e a ła xona dei łaghi de Lombardia e Vèneto.

Ł'ułivo el ga un połine anemofiło, ke vol dir ke'l vien portà dal vento. Sto
połine el xe bon de dar na forte ałergia respiratoria 'ntei sogeti predisposti.
Visto ke'l se trova in diverse parti del Veneto, anca par raxon ornamentałi (ma
i fa de l'ojo davero bon in tuta ła fasa prealpina, dal Garda ai cołi veronesi,
a Montecio e Soviso fin a Pove del Grapa, sui cołi Berici e Euganei), el
problema del'ałergia ał'ułivo el taca a èsare difuso. De sołito i problemi i
salta fora in majo, quando ke'l połine el vien butà in giro par l'aria: ghe pol
esare starnudi, oci ke bruxa o anca tose e mancansa de respiro (rinite,
congjuntivite, asma).



https://vec.wikipedia.org/wiki/Oligarchia

L'oligarchia (dal greco "oligoi" (ὀλίγοι)= póchi e "archè" (ἀρχή) = poder,
governo) la xe el sistema de goerno in cui comanda na minoransa, un grupo
ristreto de persone e el xe ciamà anca Goerno de Póchi.

Ne l'antica Grecia el termine oligarchia l'indicava prinsipalmente el goerno de
na classe sielta in base al censo, inveze che a la nàsita, requisito essenzial
del goerno de matrice aristocratica.

Ne l'Atene del V secolo a.C. ghe xe stà el goerno oligarchico dei "Quatrozento"
nel 411 a.C. e el regime dei Trenta tiranni del 404 a.C.

Ne la tradizion del pensiero filosofico greco, sistematizà da Aristotele,
l'oligarchia la xe na forma de governo "trista", mìa parché antidemocratica, ma
parché quei póchi i esercita el potere indebitamente, o in quanto no i ghe n'à
mìa el dirito o in quanto i lo fa violando le leggi o, infine, in quanto i lo
esercita favorendo i interessi particolaristici a scapito de quei de tuti
quanti. Se, inveze, i póchi che esercita un potere i lo fa in maniera legitima e
in vista de l'interesse xeneral, alora el so goerno el quelo dei mejo, e cioè
n'aristocrazia. Secondo Aristotele l'oligarchia la xe donca la degenerazion de
l'aristocrazia.

Ne la tradizion del pensiero osidental se ga conservà a longo, da l'antichità al
Medioevo, el concetto che un goerno de póchi nol xe mia tristo in sé ma solo in
quanto i pochi i governa mal. Ne l'età moderna inveze se ga progressivamente
afermà la concezion democratica e, con ela, la tesi che un goerno de pochi el
xe, in quanto tale, un goerno tristo: un goerno bon el xe quelo in cui xe la
magioranza (i più) che goerna.



https://vec.wikipedia.org/wiki/Nelson_Mandela

Nelson Rolihlahla Mandela (Qunu, 18 de lujo 1918 - Johannesburg, 5 de diçenbre
2013) el xe stà on ativista e politego sudafricano.

Costreto a vivere par ani a Maputo, en Mozanbico, el xe stà par tanti ani on
leader de l’Africa National Congress – el grupo che combatea contro l’apartheid
in Sudafrica – e prigioniero politego a Robben Island fin al 1991. En tel 1993,
el gha vinto el Premio Nobel par la Pace. En Sudafrica, tuti i le ciama Madiba,
titolo de rispeto par i ansiani.

Mandela gha scominsià la so atività contro l’apartheid co el studiava lege. Le
legi de l’apartheid (svilupo separà) le negava i diriti civili sociali e
politeghi a tuti i non bianchi (neri, metici e axiatici) del Sudafrica. Mandela
el xe entrà ne l'African National Congress – Congresso Africano Nasionale –
entel 1942, e el gha fondà la Youth League (Lega Giovanile) co Walter Sisulu e
Oliver Tambo en tel 1944. El laoraa come avocato de giorno (studio
Mandela-Tambo, che lavorava pro bono par i neri), e se impegnava ne el grupo
anti segregasione de sera e ne i giorni libari. Mandela el xe ono de i fautori
de la Carta de la Libartà del 1955, dove se stabiliva el programa de resistensa
contro el governo.

Mandela el xe stà aresta en tel 1956 e, dopo sie ani de proceso, el xe stà
libarà par no verghe fato niente de criminale. Dopo el masacro de Sharpeville
(1960) el gha acetà la lota armata contro el governo. En tel 1961, Mandela el
gha fondà la Umkhonto we Sizwe (Lancia de la Nasion), el grupo armà de el
Congreso Africano Nasionale. Come capo de el grupo, el xe stà lu a cordinare le
atività de sabotagio e de guerilia. El xe stà arestà n’altra olta en tel 1962 e
condanà a l’ergastolo en tel 1964. Mandela el se farà 26 ani de prison.

Dopo la liberasion el febraio 1990, Mandela el gha laorà par el pasagio
non-violento a la demorasia en Sudafrica. En tel 1994 el xe diventà el
presidente del Sudafrica, e el vecio presidente (De Klerk) el xera el so
vice-presidente. En tel 1993 el gavea condiviso el premio Nobel par la pace
propio con De Klerk. Mandela el xe stà presidente fin al 1999.

En tel 1996 el gha sposà, en terze noze, Graça Machel – vedova del presidente
mozanbicano Samora Machel. Dopo verghe lasà la presidenza a Thabo Mbeki, Mandela
el sa ritirà ne la so casa a Rivonia, en tel nord de Johannesburg. El ga anca
continuà la so campagna a favor de i diriti umani e contro l’AIDS.

Mandela el gha ricevù tante onorificenze importanti. Le pi importanti le xe:
Premio Nobel; l’Ordine di San Giovani da la regina Elisabeta II; Medaglia
Presidenziale de la Libartà da el presidente americano George Bush; el Bharat
Ratna, el pi importante riconosimento civile indiano. El Bharat Ratna el xe dato
solo a i indiani. Mandela e Madre Teresa de Calcuta i xe i soli non indiani che
i lo gha ricevù.

El ga visudo par ani a Maputo, cavedal de el Mozanbico, dove che 'l gaveva na
caseta sul lungomar.



https://vec.wikipedia.org/wiki/Muran

Muran ła xé n'ìxoła catada a nord-est de Venesia, daspò San Michièl, łongo el
canal de Maran. Ła xé conpletamente urbanixada, se no per ła Saca San Matia,
indeso in faxe de bonìfega. Ła ga a ocio 6 000 abitanti. Ła xé conposta da sete
ìxołe più pìcołe divixe da canałi e rii ma cołigae intrà łore da ponti.

Ła xé conosùa in tuto el mondo per ła produsion de véro supià. Grasie
al'artexanà l'ìxoła ła gode de un granda fluso turìstego. El véro de Muran el xé
speso ogeto de imitasion, per el più de quałità scarsa.

Muran ła xé stada un dei tanti séntri fondai da èxułi de Altin durante łe
invaxion barbàreghe. Secondo ła tradision, el topònimo el vegniria fora da
Ammuriana, na de łe porte de ła sità mare.

Ła sità, da sénpre inseria 'nte ła Venesia marìtima, ła ga avuo na serta
autonomia fin al 1171, có ła xé stada unìa al sestièr de Santa Cróxe. Dal 1275
ła xé stada invese governada da un só podestà; ła ga anca avuo el vantagio de
poterse gare qualche lege, varantìa da un Magior Consegio formà da un bon nùmero
de nòbiłi muranéxi (a ocio sinquexénto e co un Podestà a cao), e de cugnar na
sóa monea (l'Oxea).

Bastansa presto ła xé deventada inportantìsima per ła łavorasion artìstega del
véro, grasie ad un decreto de ła Serenìsima Repùblica del 1295 che ghe dava el
strasferimento de łe fornaxe da Venesia: più de na volta, infati, łore łe gaveva
cauxà grandi incendi, gravai dal fato che eora i edifisi a Venesia i gera
soratutto in legno.

L'autonomia del'ìxoła, indeso come comun, ła xé confermada soto Napoleon, el
qual el ga però despupiłà e desfà paréci convénti e céxe (ancuo ghe ne xé soło
tre), e soto i Austrìasi. L'istitusion, che ła contegniva anca Sant'Erasmo e łe
Vignołe, ła xé stada smorsada 'ntel 1923 e'l teritorio meso drénto a queo de
Venesia.

'Ntel 1295 i ga sièlto che i verièri de Venesia, al łavoro forse xà prima del
miłe, i fuse spostai a Muran perché i fórni dei lavoratóri i gera speso
responsàbiłi de tremendi incendi, che i deventava davèro grandi perché a quei
ténpi i edifisi i gera prinsipalmente in legno. Però, documenti e reperti
antighi i prova che l'industria ła se fuse mosa 'ntel'ìxoła xà da ténpo.

Spostar i verièri a Muran el xé servìo a ła Serenìsima per controłarghe megio el
mestièr, xełosa den'arte che ła ea gaveva fata famoxa in tuto el mondo fin da łe
orìxene. I mastri verièri i gera obligai a vìver sul'ìxoła e'i no podeva miga
łasiar Venesia sensa un permeso spesial. Paréci, però, i xé stai boni a scapar,
esportando ai foresti łe łore famoxe tècneghe. Ła più inportante crixi ła ga
colpìo l'industria ła xé stada quea del XV sècoło, có i ga scomensà a fabricar i
cristałi de Boemia, forse ispirai ai stési véri de Murano. Venesia ła xé vegnùa
fora da sta situasion, spece da có el véro el xé stà doprà per ła reałixasion de
lanpadari, ancuo infrà i prodóti più cognosùi de Muran.

Soło i mastri verièri, infrà quei chei no gera nòbiłi, i podeva maridarse co fie
de patrisi. Ła Repùblica infati, ła ga bandixà un decreto, daspò łe cagnare
capitae 'ntel Magior Consegio de Muran, chel deciarava sitadini muranéxi soło
quei chei fuse nasùi 'ntel'ìxoła o'i gavese cronpà edifisi in sta qua. 'Ntel
1602, el podestà Barbarigo, 'ntel censir i ixołani, el ga sièlto de scrìver un
Libro d'Oro. Per èser scriti drénto bixognava averghe el consénso de ła
Repùblica, roba che no ła gera né sénplexe né breve. Chi nol rexultava iscrito
no'l podeva svolxer un qualche tipo de łavoro da verièr, no'l partesipava ai
conségi e no'l deponeva de tuti i altri vantagi acordai ai sitadini muranéxi.



https://vec.wikipedia.org/wiki/Michele_Alboreto

Michele Alboreto (Miłàn, 23 de dicembre 1956, Lausitzring, 25 de avril 2001) xè
stà on pilota automobilistego.

El gha esordì 'ntel ano 1976, 'ntel canpionato Formula Monza, al volante de 'na
vetura del Team Salvati. L'ano seguente el ghe riusirà de otegnar el 3° posto in
quel canpionato. Diventà canpion de Formula Fiat Abarth 'ntel 1978, el core anca
en Formula Italia, 'ntei canpionai taliani ed eoropei de F3, vinsendo
quest'ultimo 'ntel 1980, ala guida de 'na March-Alfa Romeo. 'Ntel 1981 el pasa
'ntela F2, a l'interno del team Minardi.

Grasie ai boni risultai otegnui 'ntele formule minori 'ntel 1981 el pol debutar
en Formula 1, ala guida de 'na Tyrrell-Ford, al Gran premio de San Marin. La
scarsa afidabilità e potensa dela vetura i ghe causa problemi a on finir e pì de
na olta xè costreto a ritirarse o a partir en drio 'ntela griglia de partensa.
'Ntel 1982 Alboreto, piassé maùro e munìo de 'na Tyrrell piassè potente, el
otiene el setemo posto en clasifega piloti (a par punti con Tambay) e centra
anca el so primo suceso 'ntela masima serie, al GP de Las Vegas, bisà, l'ano
sucesivo, a Detroit. Le so bone prestasioni i valgono 'ntel 1984, 'na chiamata
en Ferrari. Con la rossa Alboreto el conquista la so prima pole position e
vitoria 'ntel GP del Belgio a Zolder, do seondi posti ai Gran Premi d'Italia e
d'Eoropa e anca on terso posto 'ntel Gran Premio d'Austria. El giunge 4° 'ntela
clasifega final del canpionà del mondo.

El canpionato el parte piassè ben par el piloa talian, che en Brasil, dopo esar
partìo dala pole position, el giunge seondo de drio ad Alain Prost, so rival
prinsipal. Risultao che ghe riese de ripeter quindese zorni dopo en Portogalo,
solo che staolta el fransese dela McLaren el ese de pista dopo trenta ziri e
Alboreto se cata solo en testa ala clasifega con dodese punti.

Entanto l'altro ferarista (Johnasson) el scominsia 'na rimonta che el porterà
fin in seconda posizione. A tre giri dalla fine il colpo di scena: Ayrton Senna,
leader della corsa si ritira. Johansson è quindi in testa, ma a causa del
serbatoio vuoto anche l'altro ferrarista si ritira. Prost, quindi vince, ma la
sua vettura è trovata sottopeso e questo porta alla squalifica del pilota
francese, rimettendo in gioco il mondiale.

Esclusa l'ipotesi de pasar ala Williams, el resta ala Ferrari anca i ani
sucesivi. La stagion 1986 xè ona dele pegiori par la Ferrari, ad Alboreto ghe
riese de otegner solo on seondo posto en Austria. 'Ntel 1987 Alboreto el centra
do tersi posti, a Imola e Montecarlo, a inisio stagion. Le prestasioni dele
Ferrari i aumenta netamente 'ntela seonda metà dela stagion, ma le favorisse
sopratuto el compar de scuderia de Alboreto, Gerhard Berger: Alboreto el otiene
infati solo on seondo posto, al Gran Premio d'Australia, e proprio ale spale de
Berger.

'Ntel 1988 la Ferrari la xè daa tra le favorie par la lota al titolo, ma i
risultai atesi no i ariva: la stagion se conclue mal: Alboreto el otiene solo on
seondo posto, al Gran Premio d'Italia. Archiviaa l'esperiensa ferarista,
Alboreto el torna ala Tyrrell. Il team inglese, da ani in dificoltà, dopo on
quinto posto a Montecarlo, el conquista, con Alboreto, el terso posto al Gran
Premio del Mesico. Senbra l'inisio del riscato, ma a causa de on canbio de
sponsor, Alboreto el vien meso fora dala squadra; dopo on par de gare da
spetator, el fa ritorno con la Lola del team Larrousse, otegnendo parò poco, tra
cui alcone mancae qualificasioni.

Dal 1990 al 1992 el core par la Arrows (poi Footwork). Le prime do stagioni le
xè falimentari (non ghe riese de otegnar gnanca on punto), un po' pì positia
l'ultima, con alcuni piasamenti (sie punti en clasifega e el decimo posto en
canpionato).

'Ntel 1993 el disputa on'altra stagion deludente con la Lola del team Scuderia
Italia. 'Ntela so oltema stagion en Formula 1 (1994), xè ala Minardi: nol otegne
risultai de rilievo, e, ala fin del canpionato, el anuncia el ritiro dala
categoria. 'Ntel GP de San Marin del 1994, el ferimento de quatro mecanici
causao dala perdita de 'na ruda dela so Minardi durante l'uscia dai box a sirca
140 km/h, la convinse la federasion a portar modifeghe sostansiai al
regolamento, abasando a 80 km/h la velosità 'ntela pit-lane.

El garegia 'ntel DTM, el canpionà turismo todesco, poi 'ntei canpionati Sport, e
'ntel 1996 'ntel canpionato Indy Racing League.

Sucesivamente el se limita a corer poco, la 24 Ore di Le Mans vinta 'ntel 1997
al volante de 'na Porsche del team Joest Racing, e l'American Le Mans Series.
'Ntel 1999 el pasa al team Audi col qual el otegne, 'ntel 2001, la so oltema
vitoria (12 ore di Sebring) en team con Capello e Aiello.

El 25 de avril 2001 el muore en on insidente sul sircuito del Lausitzring,
mentre l'era drio a efetuar i colaudi dele nove Audi R8 Sport en preparasion
dela 24 Ore di Le Mans del 2001. On detrito sula corsia box el perfora una ruda
motrice posterior, fasendola esploder sul retifilo prinsipal dela pista. Nela
carambola la vetura la finisse 'ntel prà oltre le protesioni.

'Ntei primi ani '90 xè stà l'uomo imagine par la campagna sula sicureza stradal
dela RAI con 'no special dela trasmision Quark.

(key) (Le gare 'n graseto le indica pole position; le gare 'n corsivo le indica
ziro piassè veloxe 'n gara)

El 25 apriłe 2001 el mor in un incidente al Lausitzring, co'l xe drìo far
cołaudi de łe nove Audi R8 Sport in preparasion de ła 24 Ore de Le Mans del
2001.

Michele Alboreto jera ała guida longo el retiłineo, co' la so auto xe andà fora
dal trasà, gà colpìo 'na recinsion so ła drita e se gà roversà oltra, dopo un
svoło de 'na sentenera de metri[12].

La morte xe soraxónta so'l colpo, segóndo fonti de anałixi. La cauxa più
acredità xe queła de ła foràda so' ła goma dadrìo drita co' perdita graduałe de
presión fin al cedimento[13]; l'Audi ghe gà comunicà ai investigadori ch'el
orixinàl (che s'a desfà ne ł'inpato) gaveva xa conpletà miàra de chiłometri so
on mucio de sirtcuìi, pareciandose par la stajón 2001, sensa nisun problema.

Dai fati, i investigadori ga suponesto che nè el piłòta, nè el sircuito fuse
fuse responsabiłi par l'incidente. El manager del Lausitzring, Hans-Jorg
Fischer, gà comunicà che łe anbułanse de stansa arénte el trasà ghe gà inpiegà
soło do minuti par raxónxer la sèna de ł'inçidénte; un ełicotero xe rivà tre
minuti pì tardi, ma i mèdeghi gavea dichiarà che no gavarìa posùo far gnente par
salvàr Michele Alborto. So'l fenìr de łe indàxeni, i comunicati diramà gaveva
confermà che łe perìsie gaveva catà in una goma sbuxà, che gaveva par
scałinasion perso presion, la cauxa de ła desgràsia: donca, no s'a tratà, nè de
còlpa del piłòta, nè di çedimento mecanego[14].

Repatrià ła salma de Alboreto, staltra xe stà cremà a Miłan. El ghe gaveva
promeso a so mugèr ch'el se gavarìa ritirà, 'na vòlta vinta ła 24 ore de Le Mans
de queł'ano.



https://vec.wikipedia.org/wiki/Max_Weber

Maximilian Carl Emil Weber (Erfurt, 21 de apriƗe 1864 - Monaco de Baviera, 14 de
giugno 1920) el xé stà n'economista, socioƗogo, fiƗòxofo e istòrego todesco.

El xe considerà uno dei pàri fondadori deƗo studio moderno deƗa socioƗogia e
deƗa publica aministrasion. El ga sacuminsià Ɨa so cariera academica a
Ɨ’Università Humboldt de Berlin; sucesivamente el ga laorà a Ɨ’Università Albert
Ludwigs de Friburgo, a Ɨ’Università de Heidelberg, a Ɨ’Università de Vienna e a
Ɨ’Università de Monaco. Personajo influente inte Ɨa puƗitega todesca del so
tenpo, el xe sta consijer dei negosiadori todeschi durante el Tratato de
Versailles e deƗa comision incaricada de scrivar Ɨa Costitusion di Weimar.

Ɨarga parte del so laoro de pensador e studioxo Ɨa ga riguardà Ɨa
rasionaƗizasion inte Ɨ'anbito deƗa socioƗogia deƗa reƗigion e deƗa socioƗogìa
puƗitega, ma i so studi i ga dà on contributo inportante anca intel canpo de
Ɨ'economia. Ɨa so opara pì famoxa el xe el sajo Ɨ'etica protestante e Ɨo spirito
del capitaƗismo, col quaƗe el ga scuminzià Ɨe so riflesion sora Ɨa socioƗogia
deƗa reƗigion. Weber el sostegneva che Ɨa reƗijon Ɨa gera una deƗe raxon non
escluxive par cui Ɨe culture de Ɨ'osidente e de Ɨ'oriente Ɨe se ga sviƗupae in
maniera diversa, e el sostegneva Ɨ'inportanza de alcune particoƗari
carateristighe del Protestanteximo ascetico che a ga portà aƗa nàsita del
capitaƗismo, deƗa burocrazia e deƗo stato rasional e Ɨegal inte i paexi
osidentaƗi. Inte on'antra so inportante opara, Ɨa puƗitega come vocasion, Weber
el ga definìo Ɨo stato come "on'entità che Ɨa reclama el monopoƗio de doparar
Ɨexitimamente Ɨa forza fixica", 'na definision divegnesta sentral inte Ɨo studio
deƗe moderne siense puƗiteghe in osidente. Ai so contributi pì noti a se fa
spesso riferimento come "Tesi de Weber".



https://vec.wikipedia.org/wiki/Mauritania

La Mauritania xe no Stato de l’Africa Nord Occidentale, parte del Maghreb. La
confina co el Sahara Occidentale a nordovest, l’Algeria a nordest, el Mali a
sudest, el Senegal a sudovest; la x ebagnada da el Oceano Atlantico a ovest.

El paexe el xe desertico a nord (zona Sahara) e semi desertico a sud (zona
Sahel). Se cata vegetaxion solo che longo el fiume Senegal, a l'estremo sud.

I berberi xe rivò su le coste de la Mauritania de ancò verso el VI secolo a.C. e
gha mandá via i bafour, popolo sudanico che controlaa la costa dal Ghana a la
Mauritania de ancò e che darà vita ai soninke. Anca i fenici gavea de le basi
maritime longo la costa. Dopo la parentesi romana, l’impero soninke prese el
control de la Mauritania.

Nel 2005, el Consilio Militar par la Giustisia e la Democrasia guidà da Ely Ould
Mohamed Vall, gha meso fine a la presidensa de Maaouya Ould Sid'Ahmed Taya. El
11 marso 2007, ghe stà le elezioni libare e Sidi Mohamed Ould Cheikh Abdallahi
xe diventà presidente.

La Mauritania xe sempre stà on paexe che vivea de alevamento e poca agricoltura.
Longo la costa e sol fiume Senegal ghe xera anca grupi de pescadori. Ancò,
minerai de fero e pesca de alto mar da le entrate majori a lo Stato. Petrolio,
gas e diamanti i diventarà importanti ne i prosimi ani.



https://vec.wikipedia.org/wiki/Maria_(mare_de_Ges%C3%B9)

Maria (aramaico מרים, Maryām; grego dei LXX Μαριαμ, Mariam, Μαρια, Maria; àrabo:
مريم, Maryam) xé el nome de ła mare de Gesù. Ła xe venerada come Santa da
catòłisi, ortodosi e da łe più grande cexe protestanti (anglicani e luterani).

'Ntel età de Mexo i ga scomensà a darghe el nome de Madonna (dal latin mea
domina, overosia me Sióra). Ła vien anca ciamada Vèrxene Maria o anca sóło ła
Vèrxene, par antonomaxia.

De i tre vangełi sinòtisi cueło che'l parla più de Maria xé el Vangeło drio
Luca. Ghe se cónta che Maria ła vivéva a Nazaret, in Galilea e che, promésa
spoxa de San Isepo, ła ga risevùo dal'arcànxoło Gabrièl l'anunso che ła gavaria
partorìo el Fio de Dio, sensa averghe raporti sesuałi (Lc 1, 26-38). Eła ła ga
asetà e, par ła so conpleta asetasion e fedeltà a ła mision fidàtaghe da Dio, ła
xé considerada dai cristiani el modeło par tuti i credénti.

El stéso Vangeło drio Luca el conta ła so prónta parténsa par na sità de ła
regione montóxa de Giuda, par giutar ła cuxina Beta, vecia, gravia de sie méxi.
Da Beta ła xé ciamada "la mare del me Sior". Maria ła respónde proclamando el
Magnificat:

Catàndose a Betleme, in Giudea, col so marìo Isepo par el censimento indito (Lc
2,1-2), traverso el cònsołe Cuirin, dal'imperator Augusto, ła ga partorìo in un
riparo che era fursi na stała so fiòło, al cual ła ghe à dat el nòme de Gesù,
cofà ghe à dit el arcangelo Gabriele. El vangeło el cónta el canto dei ànxołi e
ła vìxita dei pastóri (Lc 2,1-20), e daspò dei sagi orientałi diti i Re Magi.
Drio Mateo, che'l fa stasionar ła famégia fin da sùbito a Betleme (Mt 2,1-11),
daspò ghe xé ła persecusion de Erode, ła scanpada in Egito, ła strage dei
Inocénti e'l retórno a Nazaret.

Có che Gesù el ga fato dódexe ani, Maria e Isepo i eło ga portà par ła Pasqua
'ntel Témpio de Gerusaleme. 'Ndando indrio a Nazaret, i genitóri i no ga più
catà Gesù 'nte ła carovana e, pensieróxo, i xé tornai indrio a sercarlo. I eło
ga retrovà al terso xórno 'ntel Témpio, indove Gesù el stava insegnando infrà i
dotóri de ła Lexe. Maria ła xé testimonia, anca sénsa capirne in fóndo el
signifegà, de ła prima volta che Gesù el mostra ła cosiénsa de èser fio del Pare
(Lc 2 41-50).

I Vangełi i ne ła prexénta in desferénti moménti visin a Gesù 'ntei ténpi del so
ministèr pùblico.

'Ntel Vangeło drio Zuane ła vien sénpre ciamada «ła Mare de Gesù». I biblisti
catòłisi i créde che in sto vangeło qua Maria ła sia el sìnbolo del'Israèl
fedel, che ła speta da Gesù ła grasia del vin del'ałeansa nóva (Nose de Cana).
In axónta, ła xé quéła che ła ga fato cònpier al Fio el primo miràcoło de ła so
vita pùblica, e ła xé dónca prexentada come ła mediatóra de tute łe grasie preso
Gesù Cristo. Sul Calvario, durante l'agonia in cróxe, Gesù ła fida al'apòstoło
Zuane, e a Maria ła fida el stéso apòstoło: «Donca, eco el to fio!». Daspò ła ga
dito al disèpoło: «Eco ła to Mare!». E da quel moménto el disèpoło ła ga tólta
'nte ła so caxa" (Gv 19,26-27). Drio ła dotrina catòłica sto cuà el sarìa l'ato
che ła fa Mare dei credénti.

'Ntei Ati dei Apòstołi ła xé presentada in preghiera insieme ai apòstołi e i
disèpołi in atéxa de ła vegnùa del Spìrito Santo

Ła mare e'l pare de Maria i se ciamava Ana e Gioachin (come che'l xé scrito
'ntel Protovangeło de Giàcomo) e i ga avùo Maria vanti coi ani, daspò na vita
stèriłe, considerada miga bona par i abrei del ténpo che i retegniva pecà no
averghe fii. Drio ła tradision, Ana, Gioachin e Maria i xé stai a Gerusaleme
visin a ła Porta dei Lióni de ancuo, 'nte ła parte nord oriental de ła sità
vecia, indove ghe xe i resti de ła pisina de Betzaeta. Ancuò in sta xona cuà ghe
xé na cexa tirada su da i crociadi 'ntel XII sècoło e dedicada a sant'Ana.

Maria, che ła ga inparà a caminar a sie méxi, ła xé restada 'ntel ténpio dal'età
de tre ani fino al ténpo de ła pubertà e po ła xé stada dà come spóxa a San
Isepo, che'l xé stà par miràcoło sielto da ła fioridura de una vèrgoła.

Drio el vangeło apòcrifo de San Bórtoło apòstoło, na prima anunciasion ła xé
stada dà a Maria 'ntel ténpio stéso de Gerusaleme. Dio el ga dito a Maria:

Ła vèra e propia anunciasion drio alguni ła xé capitada a ła fontana, altri
invese i dixe che ła xé stada a ła so caxa. L'anunciasion del'arcànxoło Gabrièl
a Maria ła vien posta da ła tradision el 25 de marso, par respetar el ténpo de
nove méxi exati da ła nasùa de Gesù fisada el 25 de disenbre.

El Vangeło drio Fiłipo el tróva asurdo che Maria ła gabia avùo el so fio paar
òpera del Spìrito Santo (in ebràico ruah, "spìrito", el xé femeniłe) in quanto
Gesù el saria nasùo na prima volta come omo da Maria e Isepp e na secónda come
Dio daspò del batixo:



https://vec.wikipedia.org/wiki/Maghreb

El Maghreb (المغرب العربي al-Maġrib al-ʿArabī – che vol dir (el posto) del
tramonto; l’ovest – la xe na rejon en tel nord de l’Africa che la va dal Maroco
a l’Egito. Par i arabi, el Maghreb el xe solo che la fasia costiera de Maroco,
Algeria e Tunisia. L’Egito nol xe normalmente considerà parte del Maghreb, anca
se ancò el xe sempre pi speso presente en te i incontri intrnazionali del
Maghreb. A livel storego, l’Andalusia, la Sicilia e Malta, le fasea parte del
Maghreb, anca se ancò nisuni i le considera tali. El Maghreb el xe separà dal
resto del continente da le cadene de montagne, el grupo de i Atlas, che divide
la costa – fertile, co acqua e a clima mediteraneo – da l’interno – desertico e
seco. La popolazion la xe simile en te la cultura e lengua. Bisogna parò
sotolinear che la popolazion originale, i berberi, i xe drio recuperar la loro
cultura, separà da quela arabo-islamica predominante.

El Magherb el xe senpre stà en comunicazion co l’Europa e co le popolazioni del
Sahel. La rejon la ga vu na continuità politega solo en che i primi secoli de
dominaxion araba. En tel 1989, Maroco, Algeria, Tunisia, Libia e Mauritania i ga
fondà la Union Araba del Maghreb (Arab Maghreb Union) par laorar mejo par el
svilupo de la rejon.

En tel Maghreb se cata anca zente de origine africana subsahariana. I xe i
disendenti de i sciavi o de i marcanti del Sahel che i se ga fermà so la costa.

Tuta la costa del nordafrica la xe stà colonixà en tel pasato da fenici, greci e
romani e la zente la seguia le religioni de i colonizatori. El cristianesimo el
xe rivà za en tel primo secolo e el se ga stabilio co forza en tel secondo
secolo. Tanti d ei misionari che i ga evangelizà l’Eoropa i xera preti e vecsodi
del Maghreb. Se pol ricordar San Zen de Verona – chel vegnea da la Mauritania
(region che la xera nel sud del Maroco), e San Vigilio, (probabilmente tunixino)
che i ga laorà a Verona e en te la val de l’Adexe. Tra i cristiani maghrebini
famoxi se ricorda Tertuliano (155 – 202), San Cipriano de Cartagine (+258),
Santa Monica e so fiol Sant’Agostino (+430) e Santa Giulia (V secolo).

El cristianeximo el ga lasà el posto a l’Islam en tel 647, co i arabi i xe rivà
so le coste de l’Africa. Ma no se pol parlar de on canbiamento da note e dì.
Diocexi catoleghe le xe ndà vanti fin a la fine del X secolo. El Papa Benedeto
VII (974-983) el ga consacrà on vescovo de Cartagine, che vol dir che ghe xera
ancora on bon numaro de cristiani.



https://vec.wikipedia.org/wiki/Madona_del_Coromoto

Nòsa Siora de Coromoto o Vèrgine de 'l Coromoto l'é un de i apelativi che i
catòlici i dòpera par ciamar Maria drìo dele apariẑion de ela sucèse te 'l
Venesueła te 'l 1652. El culto de la Vèrgine de 'l Coromoto el é particolarmènt
difuxo te 'l Venesuèla, onde che la é anca patròna de la naẑion.

Co te la ẑità de Guanare, capital de 'l stato de Portuguesa, i indìgeni de 'l
lok, i cospes, i é ndati entre te i bòschi a nòrd par scanpar a i conquistadores
spagnòli (1591), e la evangeliđaẑion de la Cexa Catòłica la à tacà a èser
conplicađa.

La tradiẑion la met la prima apariẑion de Marìa el 8 setembre 1652 te la selva
onde che l'èra scanpađi i indios: là la à domandà a 'l cacico (capo) de i
cospes, e el indio Coromoto (e so fémena), "Ndé te la caxa de i bianchi e
domandeghe che i ve mete acua su la tèsta par pođer ndar te 'l ẑiel", cioè de
farse bateđar.

Drìo la tradiẑion el cacico el ghe à dit tut a 'l so encomendero, don Juan
Sánchez, e el el ghe à domanda a el e a la so tribù de pariciarse par ciapar
part te la catechèxi e el bateđo te 'n 8 dì.

Vari indìgeni cospes i se à convertì e fat bateđar, ma nò el cacico, che el é
scanpà. Drìo la legènda Marìa la à parlà de nòu: Coromoto, inrabià, el à proà a
ciaparla co 'n braẑ, ma ela la é spariđa.

Te la s-ciòna Coromoto el é morđist de na bisa co 'l velen: el el torna a
Guanare, drìo a morir, e el domanda el bateđo che ghe vèn dat de en barinas.
Coromoto el guaris de 'l velen e el ciapa el nòme de Angelo Custode. Pò el
domanda a i indìgeni cospes ncora pagani che (anca par colpa sua) no i se èra
bateđađi de farlo.

Papa Pio XII, te 'l 1950, el à dichiarà Nòsa Siora de 'l Coromoto patròna de 'l
Venesuèla.

Papa Giovani Pagoło II el à incoronà la statua te la so vìxita a 'l santuario
marian de Guanare, e Papa Benedeto XVI el à elevà el santuario nasional de Nòsa
Siora de 'l Coromoto a baxìlica minore.



https://vec.wikipedia.org/wiki/Madagascar

El Madagascar el xe on Stato de l'Africa oriental. El xe 'na isoła che ła se
cata inte'l Osèano Indian oriental. I stati pi' visini a el Madagascar łi xe el
Mozanbico e łe Comore a nordovest, łe Seychelles a nord; łi teritori dipendenti
pi' visini łi xe łi dipartimeti da mar de Mayotte a nordovest e de ła Réunion a
est, e łe Ìxołe sparpagnae de el Osèano Indian tuti de sovranità fransexe.

L’isoła del Madagascar ła se cata a est del Mozanbico e ła xe traversá dal
tropico del Capricorno. Ła xe ła quarta pì granda isoła del mondo.

Ła trata dei sciavi, e łi schei che ghe ne vegnea drio, ła gha parmeso a de i
grupi etnici de fondar i primi regni. I sakalava łi gha meso in pie i regni de
Menabe e de Boina, i zana-malata quel de Betsimisaraka, i merina el regno de
Andrianampoinimerina co cavedal a Antananarivo[citasion nesesaria]. El re Radama
I el xe stà el primo ch’el xe reiusì a ounefegar l’isola soto on soło regno. I
so sucesori łi xe stá o verti a l’influenzsa eoroupea o łi gha será i confini.

El poder xe pasà al ditator Didier Ratsiraka ch'el gha: introdoto el socialismo
filo-sovietego, vietá la libartá de espresion e instituio el partito unego. Soto
ła presion de ła primavera democratega del 1991, Ratsiraka el gha dovù dar el
multi-partitismo e łe elesion libare. Fin al 2001, Ratsiraka el gha controlá el
governo.

Ne łe elesion del 2001, dopo scontri armai par el controlo del governo, Marc
Ravalomanana el xe diventá presidente e Ratsiraka el xè ndá in exilio. Dal 2005,
Ravalomanana el gha scouminsiá a ghaver posizsioni senpre pi totałitarie. Nel
2007 el gha mandà via de i misionari francexi che łi ghea ghavù el corajo de dir
ła veritá sul so regime ditatorial.

Studi sul DNA e ła łengoa , łi dimostra l’influenzsa axiatica. I trati orientałi
łi xe presenti soratuto intei altipiani centrałi, e łi corisponde ałe popolasion
merina (3 milioni) e betsileo (2 milioni).

El 45% dei malgasi łi xe cristiani, catołeghi e protestanti in parti uguałi.
Tanti cristiani łi gha conservá aspeti tradisionałi, come ła venerasion de i
antenati. Ła Cexa Catołega, che ła baxa ła propia atività misionaria sul conceto
de l'inculturazsion, no ła respinge ste prateghe; i pastori protestanti,
invense, łi condana la rełijon tradisionałe come superstizsion.

Interasante ła produsion agricola de vanilia , fruta tropicałe e ołi esensiałi.
Łe miniere de ilmenite e nickel produxe par l’esportasion.



https://vec.wikipedia.org/wiki/Lisandro_Magno

Lisandro Magno (greco: Μέγας Ἀλέξανδρος, Mégas Aléxandros), ufisialmente
Lisandro III de Macedonia (greco: Ἀλέξανδρος Γ' ὁ Μακεδών, Aléxandros trίtos ho
Makedόn) el xe stà un gran condotiero macedone, ritegnù uno dei pi famosi
conquistadori e strateghi del mondo antico.

Co el xera toseto el gà vù come maestro el grande filosofo Aristotele. Nel 336
a.C., a soli 20 ani, el xe deventà re de Macedonia dopo che xe morto so pare
Filipo II. Poco dopo le polis greche le s'à ribelà ai Macedoni, ma Lisandro el
gà stofegà la rivolta radendo al suolo tuta quante Tebe (via dei tenpli e de la
casa del poeta Pindaro).

Nel 334 a.C. Lisandro el xe sbarcà in Asia Minore con 35 000 soldà, con
l'obietivo de conquistar el nemigo storico dei Greci, l'Inpero Persian. Nel giro
de na diesina d'ani el gà conquistà tuta quanta l'Asia Minore, l'Egito e la
Persia, rivando fin in India, dove i so soldà i se gà rifiutà da 'ndar avanti
ancora. Quindi nel 324 a.C. el xe tornà a Susa dove el gà stabilìo la so
cavedal, ma l'ano dopo el xe morto de colpo a gnanca 33 ani. No se sa ben el
motivo de la morte, forse par malaria o forse i lo gà invelenà. Dopo la so morte
el gran inpero creà da elo el se gà spacà in tanti tochi par via de le lote tra
i vari capi macedoni (i Diadochi).



https://vec.wikipedia.org/wiki/Lago_Vitoria

El Lago Vitoria xe el piasè grande lago de l'Africa. El xe anca ono de i Grandi
Laghi de l'Africa. El lago xe diviso tra Tanzania, Uganda e Kenya, chel gha solo
un tochetin. Vari fiumi se imete nel lago, come el Kagera. Dal Lago Vitoria vien
fora el Nilo chel scominsia a Jinja. El livel del lago xe cambia' tante olte nei
ultimi ani. Anco' el xe de un metro pi baso del livel medio. Anca nel 1910-1920
el livel l'era diseso de pi de un metro. L'utilizo de le acque del Nilo xe
regola' da un tratato internasional che ciapa rentro tuti i paesi del bacin
acquifero (Rwanda, Burundi, Tanzania, Uganda, Kenya, Etiopia, Eritrea, Sudan,
Egito).

I primi non africani a vedar el Lago Vitoria i xe stà i arabi. La mapa de
al-Adrisi, del 1160 d.C., la gha on disegno de le coste del lago che el xe fato
ben. I arabi e i persiani i vegnea fin qi par far marcà de avorio, oro e sciavi.
I esploratori eoropei che i xe rivà qi en tel XIX secolo i no gha fato altro che
seguire le piste de i marcanti de sciavi da la costa fin a Kavirondo (la zona
sul lago tra Tanzania e Kenya).

El esplorator inglexe John Hanning Speke el xe rivà sol lago en tel 1958 co
Richard Francis Burton co i sercava le fonti del Nilo. Specke el gha dato el
nome de Lago Vitoria en onor de la regina inglexe. El re de i baganda, el
Kabaka, el gavea la so cavedal rente al lago, dove ancò se cata Kampala.
Kampala, co le sità sateliti de Entebbe e de Makerere, la xe la sità pi grande
rente al lago.

El lago Vitoria el xe on lago zoino, se pensa che el sa formà solo 400 000 ani
fa. Ancò, l’area ntorno al lago la xe ona de le pi densamente popolà del mondo.
La sovrapopolasion de le zone rente al lago la gha vù n’influensa negativa su
l’ecologia del lago. En tel 1954 i inglexi i gha introdoto el persico del Nilo
en tel lago. El persico no el podea risalir el fiume fin al lago par via de le
cascate tra el lago e Nimule, al confin co el Sudan. El persico el sa catà sensa
predatori e gha scominsià a predar tute le specie de pese en tel lago. Tanti
pesi tipici del lago Vitoria i sopravive solo en te i acquari. Co l’esportasion
de el persico en Eoropa, la pesca de sto pese la stà cresendo. El risultà el xe
che i altri pesi scominsia a riprodurse de pi.

N’altro problema ecologico el xe presantà da el giacinto (eichhornia crassipes)
che el xe rivà da l’Africa australe. El giacinto forma no strato de vegetasion
su l’acqua,impedendo el pasagio se la luce e de l’aria. Dal 1990 in poi, quasi
tute le coste del lago le xe stà cuerte dal giacinto. Co l’introdusion de mezi
mecanici par la racolta del giacinto e l’introdusion de parasiti naturali
(tonchio chiazzato - neochetina eichhorniane), el giacinto xe en regreso.



https://vec.wikipedia.org/wiki/Karate

El karate (空手道, karatedo) el xe un'arte marziałe de ataco e de difexa, de
origine giaponéxe, che ła xe de in concentrar tuta ła forza del córpo su un lógo
determinà. Coxì, el xe un'arte de autodifexa co n'aspeto spiritóxo predominante.

El karaté el xe stà sviłupà in l'ixoła de Okinawa ndove che i ocupanti giaponexi
i gavea difexo l'uxo de arma, e Sensei Gichin Funakoshi lo el ga introdóto in
seguito in Giapone. Da ła sua creasion, l'obietivo de sta arte el xe otenar che
el karateka (quel che pratega el karate) el posa cauxar un dano definitivo a
l'avversario co sóło un cólpo.

El karate (kara: "vóto" e te: "mano") o el karate-do ("el cammino dela mano
vota") el xe na disciplina che ła xe praticà da łe mani vode e el córpo dixarmà.
Łe mani e łe ganbe i si trascinano da tałe quel'el ga ła stesa agiłità e ła
potensa che na vera arma. Ma sopratuto, egli i si agisce de conportar el córpo e
l'espírito da tałe trovar na dominazion totałe de situazion e pol affrontar coxì
a l'oponent co l'istruzion e ła cortexia adeguae.

L'esensa de ogni tecnega uxà nel karate ła si concentra nel kime. Egli i si
agisce de n'ataco esploxivo che aconpagna ogni ataco (un cólpo de pugno, un
calcio o na fermà). Se na tecnega no ła xe aconpagnà col kime, no ła pol èser
considerà come karate autentego.



https://vec.wikipedia.org/wiki/James_Cook

James Cook (Marton, Middlesbrough, Inghiltera, 27 de otobre1728 - Badia de
Kealakekua, Hawaii, 14 de febraro 1779) el xe stà un esplorador e cartògrafo
inglexe. El xe rivà al rango de capitan de ła Royal Navy, l'Armada Real
britànica. Cook par primo el ga mapà ła Terranova prima de cónpiare tre viaji al
Pasìfego indove che el ga esplorà łe prinsipałi ìxołe de queła region. E anca,
el xe stà el primo europeo a esplorar ła costa oriental de l'Australia e łe
Hawaii. Inoltre el ga sirconavegà ła Nova Xełanda. El xe morto ałe Hawaii
durante un ataco dei nativi durante el so terso viajo d'esplorasion inte l'area
pasìfega.

Cook el gera de umiłe orijine e so pare scosexe. Intel 1745 co disdete ani Cook
el asa ła caxa dei genituri e el va łaorar inte na merseria a Staithes, un
paesin a vari  km de distansa da ła famegia. Pi invanti el xe stà contratà come
aprendista inte na flota picenina de barche che łe trasportava carbon al largo
de ła costa inglexe. La prima mision xe sta so ła Freelove Collier. EL studia
intanto łe nosion ùtiłi pa navegar. Infine el se ga arołà come vołontario inte
ła Royal Navy, ła armada real britànica 1755.

Nonostante el so łaoro ło parava senpre via da caxa, el se ga spoxà el 21 de
disenbre 1762 ne ła ciexa de St. Margaret, a Barking, Essex. El ga vuo 6 fiołi.



https://vec.wikipedia.org/wiki/Interlingua

L'Interlingua ła xe na lengoa artifisiałe che dopara parołe che łe se cata in ła
magioranza de le lengoe ocidentałe-europee. La xe stà fata dal IALA - un grupo
de gente (el pì conosiùo el jera Alexander Gode) che i ga łaorà su de ela par pi
de 20 ani, e i gà finìo e publicà el primo disionario nel 1951. L'Interlingua ła
jera creà su ła base del vocabołario de łe lengoe: ingléxe, francéxe, spagnoło,
portoghéxe, e itałian.

Inter vol dir "intra" o "infra"; lingua vol dir "lengoa". I sviłupadori i gà
sielto el nome "interlingua" parché lori i vołéa che la fusse doparà da zente de
paesi difarenti par ciacolar fasilmente tra de lori. Sicome che l'interlingua ła
xe stà fata artifisialmente, la xe pì fasiłe de inparar che no fa le lengoe
naturałi.

Ghe xe altre do lengoe artifisiałi 'ntel mondo che łe ga pì de 1000 parladori,
esperanto e ido. Ste do łe jera stà fate prima de l'interlingua. Serta zente ła
pensa che esperanto e ido łe sia fàsiłi da inparar parché ste lengoe no łe ga
"ecezioni" (parołe che łe ronpe łe regołe) ma altra zente ła pensa che
l'interlingua ła sia pì fàsiłe parché i sviłupadori i ga sielto tute łe parołe
in modo che le fusse fàsiłi da capir par zente che za conosse ingléxe, francéxe,
spagnoło, portoghéxe, o itałian, pì lengoe come l'ocitan e el romen, tute lengoe
che łe vien dal latin, ła lengoa doparà in Roma molto tenpo fa.



https://vec.wikipedia.org/wiki/Guera_de_Morea

La guera de Morea la xe sta conbatua tra el 1684 e el 1699 in Morea (el
Peloponeso de ancó), nel Mar Egeo e in Dalmazia tra la Republica Veneta e
l'Inpero Otoman. La xe sta la setima de le oto guere conbatue tra Venexia e i
turchi, e la ga visto l'ultima espansion teritorial de la Republica Veneta, che
a la fine de la guera, col Tratado de Karlowitz, la ga goadagnà la Morea e
calche toco de la Dalmazia.

Venexia, zà da la Quarta Crociata quando la gavea partesipà a la spartizion de
l'Inpero Bizantin, la gavea un mucio de isole nel mar Egeo e nel Jonio, più un
saco de piazeforti posizionà strategicamente longo le coste de la teraferma
greca. Però, co l'espansion de l'Inpero Otoman, durante el XVI e XVII secolo, la
ga perdesto tante de queste, come Cipro e Negroponte a vantagio dei turchi. Tra
el 1645 e el 1669, i veneti e i otomani i gavea conbatùo na longa e costosa
guera par el possesso de Candia, el pi grando posedimento che ghe jera restà a
Venexia ne l'Egeo. Durante sta guera, el comandante venexian Francesco Morosini
el sa messo in contato coi Manioti (i abitanti de la penisola de Mani in Morea)
e i se ga messo dacordo par conbatar insieme contro i turchi. Elora nel 1659
Morosini el xe sbarcà in Morea e insieme con lori el ga conquistà Kalamata. Però
ghè tocà tornar subito a Candia par difendarla, e cussita ghè tocà rinunciar a
la spedizion in Morea.

Nel 1683 xera s-ciopà na nova guera tra l'Austria e i otomani, e un grando
esercito turco el ga messo l'asedio a Viena. Se i turchi i gavesse conquistà la
sità, i gavaria vu le porte verte verso el cor de l'Europa. Par inpedir che
sucedesse, se ga formà na Liga Santa tra polachi, austriaci e todeschi, i quali,
comandà dal re de Polonia Jan Sobieski, i ga sconfito e fato scapar l'esercito
asediante. Elora i venexiani i ga pensà de profitar de sto momento, in cui i
otomani i era in crisi, par riconquistar i teritori de l'Egeo e de la Dalmazia
persi ne le guere precedenti. El 25 de apriłe 1684, giòrno de San Marco, la
Serenisima la gà dichiarà guera a l'Inpero Otoman.

Sicome i savea de dover far conto solo su le so forze, i venexiani i sà preparà
par la guera fasendose dar ajuti finanziari e militari dai Cavalieri de Malta,
dal Duca de Savoja, dal papa e dai Cavalieri de Santo Stefano. In più, i ga
aruolà un gran numaro de mercenari dai vari stati taliani e todeschi,
specialmente la Sassonia e el Brunswick, e i ga organizà na leva dai so stessi
teritori in Italia e Dalmazia. Morosini, che el s'avea zà distinto in precedenza
e el gavea esperienza de operazion in Grecia, el xe stà sielto par comandar la
flota.

A metà de giugno del 1684, la flota veneta la xe partìa da l'Adriatico verso le
isole Jonie. El primo obietico el xe sta l'isola de Santa Maura (Leucade), che
la sa rendesto, dopo un breve asedio de sedese giòrni, el 6 de agosto 1684. I
venexiani, jutà da iregolari greci, i xe sbarcà su la teraferma greca, atacando
la costa de l'Acarcania. Bona parte de la xona la xe finìa presto ne le mane dei
venexiani. I ultimi bastioni otomani, i forti de Prevesa e Vonizza, i xe cascà a
la fine de setenbre. Sta prima vitoria la jera inportante par i venexiani mìa
solo par el morale dei soldà, ma anca parché cussita i se ga assicurà le
comunicazion con Venexia, i ga inpedìo ai Otomani de minaciar le isole Jonie o
de trasportar trupe tramite la Grecia de l'ovest verso la Morea, e anca parché
sti successi i ga dato ai greci el corajo de colaborar coi veneti contro i
otomani.

Anvedose sicurà el teritorio de drio de lu durante l'ano prima, nel 1685
Morosini el ga messo i oci su la Morea, in do che i greci, in particolar modo i
Manioti, i ga scuminsià a mostrar segni de ribelion e i gavea contatà Morosini,
prometendoghe de solevarse in so ajudo. Ismail Pasha, el novo comandante militar
de la Morea, el l'à savù e el ga invadesto la penisola de Mani con 10 000 òmeni,
rinforzando i tri forti controlà dai otomani, e fasendose dar dei ostagi dai
Manioti par esar sicuro de la so lealtà. De conseguenza, i Manioti no i sà mosso
quando, el 25 de giugno 1685, l'armada venexiana, forte de 8.100 òmeni, la xe
sbarcà davanti al vecio forte venexian de Coron metendoghe l'asedio. El castel
el sà areso dopo 49 giòrni, l'11 de agosto, e la guarnizion la xe stà masacrà.
Dopo sta vitoria, Morosini el ga inbarcà i so soldai verso la sità de Kalamata,
par incorajar i Manioti a ribelarse. L'esercito veneto, rinforzà da 3 300
sàssoni e soto el comando del general Degenfeld, el ga batùo na armada turca de
presapoco 10 000 òmeni fora da Kalamata el 14 de setenbre, e a la fine del mese
tuta la penisola de Mani e bona parte de la Messenia la jera soto el control
venexian.

Ne l'otobre del 1685, l'armada veneta la xera ritornà su le isole Jonie par
passar l'inverno, quando xe s-ciopà na pestilenza, roba che sarìa capità
regolarmente nei ani sucesivi, fasendo dei grossi busi ne l'esercito veneto,
specialmente tra i contingenti todeschi. In te l'avril de l'ano dopo, i veneti i
ga respinto un ataco otoman che minazava la penisola de Mani, e i ga ricevù
rinforzi dai Stati de la Cesa e da la Toscana. El maresial svedese Otto Wilhelm
Königsmarck i lo ga nomenà capo de le forze de tera, mentre Morosini el
mantegnea el comando de la flota. El 3 de giugno Königsmark el ga ciapà Navarin,
e el ga messo l'asedio a la forteza de Navarin. Na spedizion de socorso comandà
da Ismail Pasha la xe sta sconfita el 16 de giugno, e el giòrno dopo el forte el
se ga rendesto. La guarnizion e la popolazion musulmana i la ga trasportà a
Tripoli. El 7 de lujo xe sta la olta de Modon, dopo che un gran bonbardamento el
gavea butà zo i muri del forte, e i abitanti i xe sta anca lori portà a Tripoli.
Elora i venexiani i xe ndè vanti verso Argo e Nauplia (Napoli de Romània), che
la jera la sità pi inportante de la Morea.

L'armada veneta, forte de 12 000 òmeni, la xe sbarcà intorno a Nauplia tra el 30
de lujo e el 4 de agosto. Königsmarck el ga condoto subito un asalto contro la
colina de Palamidi, che in alora no la jera fortificà, da cui se domina la sità.
Anca se i venexiani i xe sta boni de ciapar Palamidi, la so posizion la sa fato
conplicà quando un esercito de socorso otoman de 7 000 soldai comandà da Ismail
Pasha el xe rivà a Argo. I veneti i xe sta boni de ciapar Argo e parar via
Ismail fin a Corinto, ma dal 16 de agosto, par do stimane ghè tocà continuamente
respìnzar i atachi de le forze de Ismail Pasha, conbatar contro le sortìde de la
guarnizion otomana asedià a Nauplia e in tuto questo se ga messo anca na nova
epidemia. El 29 de agosto 1686 Ismail Pasha el ga atacà l'acanpamento veneto, ma
el xe sta duramente batùo. Co la sconfita de l'esercito de socorso, a quei de
Nauplia a ghè tocà réndarse el 3 de setenbre. Le notizie de sta granda vitoria
le xe sta ricevù a Venexia con gran gioja e festegiamenti. Nauplia la xe deentà
la pi granda base dei venexiani, mentre Ismail Pasha el se ga ritirà in Acaja
dopo ver rinforzà le posizion de Corinto, da in do se controlava el pasagio
verso la Grecia sentral.

Nonostante le perdite dovùe a le peste durante l'autuno-inverno del 1686, le
forze de Morosini le xe tornà al conpleto grazie a nove trupe de mercenari de
l'Hannover rivà ne la primavera 1687. Cussita Morosini el ga podesto móarse
contro l'ultimo grando bastion otoman ne la Morea, la sità de Patrasso e el
forte de Rion, che insieme al forte zimelo de Antirion el controlava l'entrada
al Golfo de Corinto. El 22 de lujo 1687 Mororini, con 14 000 soldai, el xe
sbarcà fora de Patrasso, do che s'avea sistemà el novo comandante otoman, Mehmed
Pasha. Questo, co n'armada granda più o meno conpagna, el ga atacà i veneti
'pena che i xe sbarcà, ma el xe sta sconfito e ghè tocà ritirarse. A sto punto
tra i otomani se ga sparso el panico, e i venexiani i ga podùo, in póchi giòrni,
ciapar la sitadela de Patrasso e i forti de Rion, Antirion e Lepanto senza
nisuna oposizion, parché i xera stai abandonà da le trupe che i le ocupava. Sta
nova vitoria la ga provocà na gioja granda a Venexia, e a Morosini e ai so
uficiai che xe sta tributà grandi onori. A Morosini i ghe ga dato el titolo de
"Peloponesìaco", e ne la sala del Consiglio dei X i ga messo un so busto de
bronzo, na roba mai sucessa prima par persone 'ncora in vita. A sta vitoria ga
fato seguito la conquista de le ultime piazaforti otomane in Morea, conpresi
Corinto, ocupà el 7 de agosto, e Mistrà, che la sa reso poco dopo, senpre in
agosto. La Morea la jera ormai tuta soto el controlo veneto, e solo el forte de
Malvasia (Monemvasia) nel sudest el continuarà a tegner bota fin al 1690.

Dopo che ste vitore le gavea spazà via i turchi da la Morea, Morosini el ga
decidesto de spostarse ne la Grecia sentral, specialmente contro le piazeforti
otomane de Tebe e de Calcide su l'isola de Negroponte. Quindi, el 21 de setenbre
1687, l'armada de Königsmark, forte de 10.750 òmeni, la xe sbarcà a Eleusina,
intanto che la flota veneta la entrava al Pireo. I turchi i ga sgonbrà in
pressia la sità de Atene, ma la guarnizion e bona parte de la popolazion i se ga
ritirà su la vecia acropoli. I venexiani i ga tacà quindi co l'asedio de
l'acropoli, che nonostante el sia ndà vanti solo sié giòrni, el ga provocà dani
mia da scherzo ai veci monumenti. Prima i otomani i ga butà zo el tenpio de
Athena Nike par farghe na bateria de canoni, ma el dano pi grosso el xe la
distruzion del Partenon. I turchi i doparava el tenpio come deposito de
munizion, e quando, la sera de 26 de setenbre 1687, na bonba de mortaro la xe
cascà su l'edificio, l'esplosion che sa scadenà la ga fato vegner zo tuto un
cuerto e un bel toco dei muri.

Nonostante la gran distruzion provocà da l'esplosion e la perdita de zirca
dosento òmeni, i turchi i xe ndà drio a difendar el forte finché un tentativo de
socorso da parte de l'esercito otoman de Tebe el xe sta respinto el 28 de
setenbre. Alora i se ga rendesto, a condizion de esar trasportà a Smirne. Pur
avendo ciapà Atene, la posizion de Morosini no la jera mìa sicura. I otomani i
stava muciando n'armada a Tebe, e la so cavaleria la controlava ancora l'Attica,
lasandoghe ai veneti solo i dintorni de Atene. In dicenbre, el contingente de
1.400 soldai de l'Hannover el xe dovù partir, e na nova ondata de peste durante
l'inverno la ga indebolìo 'ncora de pi le forze venete. Per cui a Morosini a ghè
tocà ritirarse de novo in Morea in avril. I venexiani i sa portà via con lori un
mucio de robe antiche, come la statua del Leon del Pireo, che uncuó el se cata
davanti a l'entrada de l'Arsenal de Venexia. In seguito al ripiegamento de
Morosini, molte migliaja de Greci, che i gavea paura de le vendete turche, i xe
scapai in Morea e ne le isole vizine.

Comunque nel giugno 1688 Morosini, che intanto el xera sta eleto Doxe de
Venexia, el xe sbarcà a Calcide su l'isola de Negroponte e el ga messo l'asedio.
I venexiani i gavea messo insieme un bel esercito, 13 000 òmeni più altri 10 000
marinai, contro el presidio otoman de 6 000 soldai, che i ga resistìo con
determinazion. La flota no la xe sta bona de blocar conpletamente la sità,
parmetendoghe a le forze de Ismail Pasha de rifornir el castel asedià 'traverso
el streto de Euripe. I veneti e i so aleà i ga soferto gravi perdite,
specialmente par via de n'antra bota de peste, che el 15 de setenbre la se ga
portà via anca el general Kònigsmark. Dopo n'ultimo asalto el 12 de otobre, che
el sa dimostrà un costoso falimento, Morosini el ga dovesto acetar la sconfita.
El 20 de otobre l'armada veneta, avendo perso in tuto 9 000 soldai, la ga lassà
Negroponte direta a Argo. El falimento a Negroponte el ga vu gravi ripercusion
nel canpo venexian. I ultimi mercenari todeschi i xe partìi ai primi de
novenbre. Morosini el ga tentà un ataco su Monemvasia nel 1689, ma par problemi
de salute a ghe tocà tornar a Venexia póco dopo. Sto fato el ga segnà la fine de
l'ofensiva veneta, e l'inizio de na serie de contratachi otomani, che i ga vu
sucesso anca se no i xe stà decisivi.

Le sconfite consecutive in Ongaria contro i austriaci e in Morea contro i
venexiani le ga vu gravi ripercusion a Costantinopoli. El soldan Mehmed IV el xe
sta deposto nel 1687 par far ndar su so fradel Soliman II. A sto punto i otomani
i gavarìa anca vossù n'acordo de pace, ma subito dopo xe s-ciopà la Guera dei
Nove Ani tra i Asburgo (e altri aleati) e Luigi XIV de Francia. I austriaci i ga
dovù quindi cavar na parte de le so forze da l'Ongaria par conbatar i francesi,
incorajando i otomani a tornar a la carica. Soto l'abile comando del novo Grand
Visir, Köprülü Fazıl Mustafa Pasha, i otomani i ga lancià na controfensiva.
Comunque, sicome i sà rivolto pi che altro verso l'Austria, no i ga mai vu forze
in bisogno par riguadagnar i teritori ciapà dai venexiani.

Nel 1688, i turchi i ga decidesto da farse jutar da un pirata maniota,
Limberakis Gerakaris, che l'era in preson a Costantinopoli. I lo ga molà, i ga
dato el titolo de "Bey de Mani" e i ga parmesso de reclutar calche zentinaro de
òmeni e de unirse a l'esercito otoman a Tebe. Gerakaris el gavaria zugà un ruolo
inportante ne le ultimi fasi de la guera, parché le so ardite e devastanti
scoribande contro i teritori controlà dai venexiani le xe stà na gran menaza e
na continua fonte de perdite par le risorse de la Republica.

In chel'epoca, na larga banda de "tera de nisuni" la se stendea par la Grecia
sentral, tra le piazeforti otomane a est e i teritori venexiani a ovest. Na gran
parte de l'interno montagnoso de la Focide e de l'Euritania l'era ne le mane de
grupi de bande armà conposte da greci, albanesi e dalmati disertori de
l'esercito veneto. Gerakaris el ga prima sercà de convìnzar sta zente a métarse
al servizio dei otomani, ma nol ghè riussìo. Nel 1689, el ga fato la so prima
incursion contro Missolungi, con na forza mista de 2 000 turchi, albanesi e
greci. L'ano dopo, le forze otomane le ga invaso la Grecia sentral, e anca se le
xe stà respinte a Lepanto, le ga ristabilìo el controlo otoman su l'interno.
Comunque nel stesso periodo i venexiani i ga ciapà Monemvasia, l'ultimo bastion
otoman in Morea.

Nel 1692, Gerakaris el ga fato da apripista par na invasion otoman de la Morea.
El ga ciapà Corinto, e asedià inutilmente Acrocorinto e Argo, prima che ghe
tochesse ritirarse parché era rivà dei rinforzi venexiani. Tutavia, dopo altre
invasion verso la Morea nel 1694 e 1695, Gerakaris el ga molà i turchi e el xe
passà da la parte dei venexiani. Però el tratamento brutale che el ghe riservava
a la popolazion civile e la so posizion autoritaria come Bey de Mani no la podea
essar soportà tanto in longo da venexiani. Dopo che Gerakaris el gavea
selvagiamente sachegià Arta ne l'agosto 1696, i venexiani i lo ga arestà e messo
in preson a Brescia.

Zercando de jutar i greci de Himara, che i se gavea ribelà ai turchi, e dopo
calche successo ne l'Albania del nord e in Montenegro, la flota veneta la ga
lancià n'ataco contro el porto e forteza otomana de Valona. L'asedio, durà da
l'11 al 18 de setenbre 1690, el xe riussìo, e el ga portà a la difusion de la
rivolta in te la xona. Però nel 1691 i otomani i ga scadenà na controfensiva, e
entro el 14 de marso i gavea riconquistà tuta la xona.

Nel 1692 na flota venexiana soto Domenico Mocenigo la ga atacà Candia,
metendoghe l'asedio a la so capital omonima, intanto che i cristiani de l'isola
i se ribelava ai otomani. Nonostante questo, el tentativo de libarar Candia el
xe falìo. I otomani i ga podùo parfin ciapar la forteza veneta su l'isoleta de
Granbusa grazie a un tradimento.

Sperando de ridarghe fià a la causa veneta, Morosini in persona el xe tornà in
Morea nel 1693. Però ormai l'era vecio, el no ga pi podesto dimostrar la so
abilità. El xe morto a Napoli de Romania el 16 de zenaro 1694. El so sucessor
Antonio Zen, senza scoltar el consiglio dei so uficiai, el ga condoto na
spedizion contro la ricca isola de Chio, rente la costa de la Turchia. L'isola i
la ga ciapà fasilmente, ma la risposta turca la xe stà rapida e massicia,
costrinzendo i veneti a na ritirata umiliante.

I otomani i sa fato corajo e i ga zercà de novo de invàdar la Morea, ma i xe sta
batùi dal general Steinau e ghe tocà tornar a la so base a Tebe. Nel stesso
periodo, Steinau el ga convinto Gerakaris a passar da la parte dei venexiani
(come xe zà sta dito).

Ghe xe sta diversi scontri navali tra le flote aversarie, come a Lesbo nel 1690,
a Capo Kara Burun nel 1695, a Andros nel 1696, a Lemno nel 1697 e a Samotracia
nel 1698. Tuti ste batalie le xe stà pero in xeneral mìa decisive e no le gà
alterà la balanza de le forze in canpo.

El Tratado de Karlowitz, firmà nel zenaro 1699, el ga confermà a Venexia i
posedimenti de Cefalonia e de la Morea con l'isola de Egina, che la xe sta
organizà nel Regno de Morea, spartìo in quatro provinse: Romània con capitale
Napoli de Romània (Nafplion in greco), Laconia con capitale Malvasia
(Monemvasia), Messenia con capitale Navarino, e Achea con capitale Patrasso. La
guera la gavea comunque creà na crisi demografica e economica ne la Morea. I
venexiani i ga zercà de afrontar el problema, ma no i xe sta boni de goadagnarse
la fiducia dei greci, che i jera bituà a un serto grado de autonomia soto i
Turchi e no ghe 'ndasea tanto a genio la burocrazia veneta. I venexiani inoltre
i sa messo a tacar su un mucio de opere de fortificazion, bona parte de le quali
le se pol vedar 'ncora desso. Però a la fine dei conti, Venexia la xera massa
indebolìa par far valer la so autorità, e zà nel 1715 i turchi i ga podù
riconquistar velocemente la Morea nel corso de l'otava guera turco-venexiana.



https://vec.wikipedia.org/wiki/Giasena

La giàsena (fur. Glàsine, ingl. Blueberry, tal. Mirtillo, tod. Heidelbeer) la xe
na pianta partegnente al zenare Vaccinium, de la famegia de le Ericacee, i so
fruti i chiapa el nome da la pianta stessa.

Le giasene le xe matarei chiei. El zigante intra de lore, el Vaccinium arboreum
del la Mèrica del Nord, el xe un albarelo chieo, che el pol rivar anca fin ai
8–9 m. Chel'altre giasene le xe matarei che le supara el metro, invenze i pì
tanti (tuti quei presenti in Italia) le xe de dimension chiee o diritura
strissanti.

La giàsena mora (Vaccinium myrtillus) la fiorisse in magio e la frutifega in
lugio-agosto, la ga fogie ovai e fruti che i trà sul blè, che i vien nisai
freschi o trasformai in marmelata. La giasena rossa (Vaccinium vitis-idaea) la
ga fogie coriacee senpreverde, co fiori bianchi o rosa, riunii in graspi
termenai; la produse pomele rosse comestibii ma amarogne, anca lore adate a
essar trasformae in marmelata.

I fiori i ga na forma tipica a orzio roversà, co petai saldai intra de lore. Sta
forma la xe comun a tute le Ericacee.

I fruti i ga el spetto de pomele, ma in realtà le xe pomele false, cofà le
banane e le angurie, parché le se orizena - oltra che da l'ovario - da sepai,
petai e stami.



https://vec.wikipedia.org/wiki/Fjen

Par fjen o fen se intende erba secada in maniera particolar, binada e
inmagazinada co 'l scopo de darghela da magnar a žerti animai, in particolar
vache, cavai, caore e žede.

Anca žerti animai mesteghi cei come conici e roditori i pol magnar fjen. In
particolar par i conici la alimentaion pì justa la è a base de fjen, senža
cereai, pan, mangime o altro. Al fjen par i conici al representa al alimento
principal, inportante anca par la salute de i dent fruandoli prim che i gnene
grandi assei da dar problemi. I poržei inveže i à problemi a digerir al fjen, a
pì che no se ghe 'l dae dopo erlo assà qualche dì a maserar 'te l'aqua.

Al fjen al gnen doperà par guarnar le bestie quando e aonde che no ghe n'è
pascoi assei par via de 'l clima (par esenpio de invern) o parchè i teren pì
boni i gnen doperadi par altre coltivažion.

Te 'l fen se ciapa entro la gran part de i stech: se cata da le radicele a i
radici da 'l mat a i diversi tipi de erba spiga. Se al gnen fat tardiu se pol
catar anca al mažacaval. La dorch de solito la è fata da strafoi, pjantan, erba
spiga de dimension ridote, spagna, ladino, mažacaval. Se al teren al è umido se
pol catar anca fenocere. Al teržanin al à entro pjantan e altre erbe de
dimension ridote.

Al è inportante sotolinear che al fjen fat a man al à entro anca na gran
quantità de žiess, che le costituiss an alimento conpleto e concentrà par le
bestie che le lo magna. Al fjen fat co i machinari par quant al gnen sbatest co
forža, sichè al perž la gran part de le žiess co 'n conseguente pejorament de la
qualità, sichè se rende necessario integrar la dieta de le vache co na part de
mangime.

La produžion de 'l fjen la à inižio da 'l segar l'erba. Sta operažion la gnen
fata a partir da San Vetor, endo cura che al pra al scominžie a ciapar an color
gialin-rossastro e che le spighe de la erba spiga le scominžie a piegarse do,
segn che la žiess la è madura. Sta operažion na olta la gnea fata co la falž, ma
te i ultimi 100 ani al progresso al à portà prim a le bare falcianti tirade da i
cavai, po' a le machine da segar e a la fin a le bare falcianti e a le bare
rotanti da tacar te 'l trator. Na olta segada, l'erba la gnen secada a 'l sol.
Parchè la se seche in maniera uniforme ogni tant la gnen oltada sot sora co la
forca, o la gnen sghirlada co 'l girel. Se al loch laorà al è particolarmente
umido, par poderla secar se la pica su struture particolari ciamade rastreliere.
Se al fjen al è sech, ma no assei da gner cargà, al è inportante star atenti che
no 'l se bagne. Te 'l caso che gnene ignanž an tenporal, se pol salvarlo a farlo
sù come maruž. Na olta che al è pronto se 'l fa in rela, de solito doperando
međi mecanizadi come al restelon. La racolta la pol gner fata co na inbalatrice,
che la lo conpata in bale tonde o quadre, senò al pol gner cargà te 'l
autocaricante.

Al è inportante che al fjen sech al stae senpre a 'l sut. Durante la
conservažion par de pì al subiss de i processi de fermentažion che al è
inportante che i sie ben ariedadi parchè le alte tenperature se gnen a generarse
le podaree anca esser pericolose in fato de incendio. Al deposito de 'l fjen al
se ciama fjenil e de solito al è sora a 'n staol, ma te le aziende moderne al
tende a deventar an edificio par conto soo. te i pra magri de montagna al fjen
al gnea cenest anca entro te i barch. Al fjen al gnen inmagazinà come bale o
sfuso. Te 'l primo caso se varda de sielder la maniera de postar le bale in modo
che le ciape manco posto che se pol. Te 'l secondo caso al fjen al gnen portà in
qualche modo te 'l deposito, aonde che al gnen postà polito in maniera che al se
conprime te quei grum che se ghe ciama moje. An nantra solužion par inmagazinar
al fjen quando che no se à posto a quert la è quela de far sù le mede. Se trata
in poche parole de moje fate sù coniche dintorn de 'n pal inpjantà 'te 'l teren.
An palco al evita che al fjen al reste a direto contato co la tera.



https://vec.wikipedia.org/wiki/Ferdinando_Magellano

Ferdinando Magellano, nome italianixà de Fernão de Magalhães, (1480-1521) l'é
stà un gran navigador portoghexe. Inte'l 1519 l'é partìo da Sibilia co sinque
navi par far la prima circumnavigasion mai fata, cioè el primo viajo in nave
tuto intorno al mondo, in diresion ovest. Magellano no l'é riusìo a conpletar el
viajo personalmente, parché cuando che l'é rivà a le ìxole Filipine i abitanti
del posto i lo ga copà. L'ugnola nave a rivar in fondo al viajo e tornar inte'l
1522 in Spagna l'é stà la Victoria, co solo che 18 marinai sopravisù. Tra cuesti
gh'era anca el vixentin Antonio Pigafetta, segretario de Magellano, che el ne ga
lasà un rexoconto conpleto de la navigasion.

Ferdinando Magellano el nase da na fameja aristocratica decadùa de Sabrosa inte
la provincia del Trás-os-Montes, inte'l Portogalo setentrional, da Pedro Rui de
Magalhães, sìndico del paexe, e da Alda des Mesquita.

Co el gaveva diexe ani el resta orfano de tuti e do i genitori e do ani pì
tardi, seguendo so fradelo, el entra come pagio a la corte de Lisbona del re
Giovani II. Cuà el gà godùo de la generoxa educasion che ghe spetava ai giovani
nobili de che l'epoca e inte'l 1505, a 25 ani, el xe stà mandà in India a servir
soto el viceré Francisco de Almeida 'ndove presto el se ga merità na mension par
'ver sventà un sabotagio e salvà dele vite umane. Dal 1506 el gà partecipà a na
spedision inte le Moluche, al tempo ciamae Ìxole de le Spesie. Inte'l corso de
stà spedision el se guadagna, inte'l 1510, la promosion a capitan che ghe vien
presto cavada par 'verse alontanà co la so nave da la flota par sercar nove tere
pì a Est.

Soto el comando de Alfonso de Albuquerque el gà partecipà a la concuista del
stratexico porto de Malaca.

Tornà inte la tera natìa, el gà partecipà inte'l 1513 a na spedision in Maroco,
'ndove el gà conbatùo inte la bataja de Azamor 'ndove el gà riportà un grave
tajo a un xenocio. El vien acuxà de 'ver fato comerci co i musulmani e par sto
motivo el 15 majo 1514 el vien licensià sensa gnanca un onor dal servisio par la
Corona portoghexe.

Inte'l steso periodo Magellano el entra in poseso de na carta giografega che
ipotixava un pasajo inte'l Oseano Pasifego poco pì a sud del Rio de la Plata. El
se convinse de poder in sto modo trovar na via par l'Axia pì curta de cuela
torno a l'Àfrica. Cuésto gavaria permeso de scoprir un pasajo a sud-ovest infrà
'l Atlantego e 'l Pasifego. De sto pasajo, ritenùo giograficamente probabile ma
del cuałe nisuni gaveva notisie atendibili, favolegiava da un toco i cartografi.

Inte la realtà, el scopo de la stratexia de la spedision jera cuelo de sercar na
nova via maritima pa' le Ìxole de le Spesie, inte'l arsipelago Indonexian de le
Molucche, cavandose via el giramento de l'Àfrica, indove i porti ocidentali e
meridionali jera tuti in man al Portogalo. Se posibile, se saria dovùo anca
provar che le Molucche se trovava efetivamente a ovest del antimeridian de la
linea de demarcasion che, secondo i tratai, divideva e xone de influensa e
poseso colonial tra spagnoli e portoghexi. No manco inportante sarìa stada
l'eventual scoerta de nove tere da anetar al xà gran inpero del re de Spagna.

Convinto Carlo V a finansiar l'inprexa, a spedision de sinque navi ciapa el
largo el 20 setembre 1519 da San Lucar de Barrameda (el 10 agosto dal porto de
Sibilia). el 28 novembre 1520, rimasto co tre sole navi (una a jera naufragada,
staltra gaveva dixertà), atraversa el streto che da lù ciapa el nome, e par la
prima volta el se inoltra in un gran oseano sconosùo ai ocidentali, che par tuti
e tre i mesi de navigasion in diresion nord-ovest resta trancuilo, al punto che
ghe vien dato el nome de Pasifego. Inte'l marso del 1521 el riva a le Ìxole
Mariane e dopo a le Filipine, ciamae Ìxole de San Laxaro, 'ndove el gà trovà la
morte par man dei indixeni.

Inte la so cronaca de la spedision Pigafetta el conta come inte le ìxole
Filipine Magellano el xe riusìo a convertir el Re de l'ìxola de Sebù, Rajah
Humabon, so mujera la Rexina e otosento dei so suditi al Cristianeximo e a
riconosar Carlo V de Spagna come nova autorità; a cuela notisia xe s-ciopà na
revolta so la visina ìxola de Mactan, alora governada da do datu locai,
Lapu-Lapu e Zula. Magellano el ga decixo donca de doparar la forsa par sedar la
ribelion de Mactan e par mostrar al Re de Sebù la forsa de la Spagna e 'l ga
organixà na asion de punision. Dopo esar sbarcà la matina del 27 april 1521 a
Mactan, el vien però copà co altri dei so omeni dai abitanti de l'ìxola
capitanada da Lapu-Lapu inte la Bataja de Mactan.

Dopo la morte de Magellano e un poco tento tentativo de riscatar el corpo, cuel
che restava de la flota che gaveva ciapà na cusì longa esplorasion su par i mari
de tuto el mondo la lasa Mactan e Sebù soto el comando de Duarte Barbosa e de
Giovanni Serrano e la fa rota verso la Spagna: el viajo el xe finìo el 6 de
setenbre 1522, cuando che la Victoria, ugnola nave restada, la rientra inte'l
porto de partensa dopo 'ver comnletà el primo giro su pa'l mondo in 2 ani, 11
mexi e 17 xorni. A bordo de la picola nave, che stasava solo che 85 tonelae, che
inbarcava acua e la gaveva na veladura de fortuna, tra marinai e soldai ghe jera
solo che 18 omeni, malai e denutrìi, dei 234 partìi. In mexo a cuei ghe gera
anca el vixentin, Antonio Lombardo, deto el Pigafetta, cuelo che scrivarà la
storia de la spedision, e Martino de Judicibus.

Soeo Juan Sebastián Elcano, insieme a Antonio Pigafetta, i gaveva riconosuo a
vera importansa del viajoin datorno a tera. A iu e ai so 17 uomeni restai vivi
spetava l'onor de aver compiuo el primo viajo continuo in datorno aea Tera.
Questo el val anca par i 13 uomeni che i se restai prigionieri dei portoghesi a
Capo Verde, che se trova pì a Ocidente rispeto aea Spagna.

In sostansa però, el primo toxato ad aver fato tuti i meridiani podaria eser stà
el s-ciavo e tradutor Enrique de Molucca, se presume de origine fiłipina.
Acuistà nel 1511 da Magełano a Sumatra, el gaveva acompagnà sto toxato in tuti i
suoi viagi. Ała morte de l'amirajo a Mactan, Enrique el scampò giutà dal re di
Sebù: cusì almanco el racconto del Pigafetta. Ma Enrique podaria anca eser stà
de origine malese: in sto caso forse no gavaria mai fatto el giro in datorno ea
tera.

Dal punto de vista materiałe, dato e longhe distanze fate (ea Victoria gaveva
coverto 69.000 km in tre ani par tornar in Spagna), el viajo de Magełano no
podeva rapresentar na vałida alternativa aea famosa delle_Spezie|Rota dełe
Spesie controeada dai portoghesi. Spagna e Portogaeo rivendicava tuti e do el
poseso dełe Moluche in base al Tratato de Tordesillas e soeo nel 1529 ea barufa
podeva eser risolta con el Tratato de Saragosa, con el quałe ea Spagna doveva
rinunciar ae proprie pretese suea sona. Però uncora nel XVI secoło i spagnoi i
gera in grado de conquistar Guam e le Filipine, che saria restae so coeonie fin
al 1898, anno dove e pasava soto el dominio coeonial dei Stati Unii de ła Mèrica
co el Tratato de Parigi.



https://vec.wikipedia.org/wiki/Costa_Rica

El Còsta Rìca el xe un Stato de la Merica sentral. El confina a nord có'l
Nicaragua e a sud có Pànama.

El primo europeo a rivar in Costa Rica xe stà Cristoforo Colombo inte'l 1502. Ła
xona ła xe stà colonixà da i Spagnołi a partir dal 1563. Int'el 1821 el Mesico e
tute łe altre nasion sentromericane łe gà dichiarà l'independensa da ła Spagna.
Pa' un tocheto el Costa Rica el ga fato parte de ła Federasion de łe Province
Unìe de ła Merica Sentral, insieme có Guatemala, El Salvador, Honduras e
Nicaragua. Dopo inte'l 1838-1841 ła federasion ła xe presipità in te na guera
sivil e ogni Stato el xe ndà par conto suo. Inte'l 1948 ghe xe stà na curta ma
sanguinoxa guera sivil: defati a łe elesion presidensiai, el goerno usente guidà
dal presidente Teodoro Picado Michalski el sà rifiutà de reconòsar ła vitoria de
l'opoxision. Ełora questi i se ga rebelà soto ła guida de José Figueres Ferrer e
i ga ciapà el potere. Dopo de che Figueres el ga fato na serie de riforme,
dandoghe el voto a łe fémene e a i analfabeti e abołendo conpletamente 'l
esersito, pa' evitare el ris·cio de colpi de Stato. Dopo el 1948 nó ghe xe pi
stai dixordini, contrariamente a quanto avegnùo in te i paexi visini.

In Costa Rica i ga soło che łe forse de polisìa. I fondi che prima i era
destinai a łe spexe miłitari deso i vien doparai pa' altre robe, come
l'educasion, ła sanità, ła salvaguardia del anbiente e el svilupo economico.
Defati el Costa Rica xe el quarto Stato mejo svilupà de tuta ła Merica Latina.
Ła vita połitica ła xe chieta.



https://vec.wikipedia.org/wiki/Corf%C3%B9

Corfù el xe el nome de on'ixoła greca, 'ntel mar Ionio, de fronte ałe coste de
ł'Albania, da cui ła xe separà da on streto de una larghessa variabiłe dai 3 ai
25 km. Ła popołasione amonta a sirca 110 000 abitanti, de cui sirca 36 000 'nte
ła sola cavedal. Aministrativamente ła costituise 'na Prefetura deła Grecia,

El vecio nome de Corfù el xe Corcira, in greco Κέρκυρα, o, come so łe monede e
iscrision, Κόρκυρα. Co ogni probabiłità ła sità de Σχερίη, cità da Omero come el
paexe dei Feaci el xe on altro nome de Corcira.

A xe on erore comune ciamare anche ła cavedal de ł'ixoła, Kerkyra, co ło steso
nome. Ła xe cołegà ała teraferma, sia greca che italiana, da svariade łinee
efetuade con traghet e con aliscafi che i va a Igoumenitsa, Patrasso, Venesia,
Bari, Brindixi, Ancona, oltre che da on aeroporto internasionałe con cołegamenti
operai sia da vetori nasionałi che privati, che i ofre sia xołi de łinea che
xoło charter verso svarià destinasion (in pareci caxi, 'ntel nordeoropa) e un
novo servisio de idrovołante.

Ł'ixoła ła xe rełativamente picinina, de forma vagamente triangołare, col
vertice a sud e ła baxe sol łato orizontałe da est a ovest, e mixura sirca 35 km
de baxe par sirca 65 de altessa, (580 km²) co' on sviłupo costiero de 217 km: łe
coste łe xe parecio frastajà e łe ofre capi, baje, porti, punte e parece spiaje.
Parece łocałità łe xe sta atrezà par ospitare imbarcasion da diporto. Ła sima pì
alta el xe el monte Pantokrator (908 m o 916 m).

Sa se ecetua el masicio del Pantokrator el teritorio el xe quaxi intieramente
conposto da cołine molto fertiłi: el clima mediteraneo el favorise coltivasion
come vegne, ołivo, agrumi, fighi.

Ła sità ła xe sta fondà col nome de Corcira (gr.Kérkyra) 'ntel 700 a.C. Ła xe
entrà 'nte ła storia come cołonia de Corinto (733 a.C.) e ła xe pasà parece
volte da 'na dominasion a 'n'antra a causa deła poxision parecio favorevołe
'ntel Mar Mediteraneo: ligà a Roma dal 299 a.C. ła xe diventà po' 'ntel IV-XI
secoło bizantina, XI-XII normana, po' ła xe pasà soto Genoa, soto i Angioini,
'ntel 1202-1204 (ł'epoca deła 4a crociata) ła xe 'rivà Venesia, che ła xe restà
dała fine del XIV al XVIII secoło.

Corfù ła ga continuà a apartegnere a ł'Inpero roman d'Oriente e da ł'VIII secoło
ła ga costituìo on distreto. 'Nte ł'876 ła sità ła xe divegnù sede de on
vescovado, dipendente dal patriarca de Costantinopołi. Co ł'XI secoło, ła
conquista normana de ł'Itałia meridionałe ła ga fato de ł'ixoła uno di primi
obietivi dei sovrani siciłiani. Roberto el Guiscardo el se ne ga impadronìo 'na
prima volta 'ntel 1081, ma ł'intervento deła flota venesiana, ciamà da
ł'inperador Alessio I Comneno, ła ga riportà ł'ixoła soto el dominio bizantin. I
Normani i ga riconquistà però Corfù 'ntel 1147, sia pure par poco, e novi
atacchi ła ga subìo 'ntel 1185, finché 'ntel 1199 no ła xe cascà in man ai
Genovexi. 'Ntel 1204, co' ła spartision de ł'inpero bizantin seguia ała quarta
croxada, Corfù ła xe sta asegnà a Venesia. Ł'ixoła ła xe sta ałora divixa in
diexe feudi che i xe sta asegnà a altretanti nobiłi vèneti, col soło obligo de
versare on tributo anuo e de provedare ała difexa. A se ga tratà però de 'na
breve parentexi, parché 'ntel 1214 a se ne ga inpadronìo Niceforo Ducas, primo
despota de ł'Epiro, el quałe el ga costruìo so ła costa osidentałe el casteło de
S. Angeło a protesion dełe incursion dei pirati genovexi e el se ga preocupà de
risołevar łe condision deła popołasion indixena e del clero ortodoso. 'Ntel
1259, però, dando in spoxa so fioła Elena a Manfredi, fioło de Federico II de
Svevia, el despota Michele II Ducas el ghe ga dà in dote Corfù e alcune forteze
sora ła costa albanexe, faxendo cusì finir ła dominasion bizantina.

El dominio de Manfredi el xe durà poco parché el xe sta batù e copà a Benevento
da Carlo d'Angiò, el quałe el se ga inposesà cusì del regno de Siciłia e de
Napułi. A Corfù el governador svevo Filippo Chinardo el ga sercà de conservar el
potere proclamandose re de ł'ixoła e faxendo prexoniera ła vedova Elena e i
fiołi. In tal ocasione el despota Michele II el ga sercà de recuperare ła sità,
ma i so tentativi i xe fałìi e ała fine del 1266 re Carlo d'Angiò el xe riusìo a
ciapàre poseso de Corfù e dełe altre tere so ła teraferma albanese che łe gera
sta de Manfredi. Da ałora Corfù ła ga costituìo ła cavedal dei domini angioini
del Levante e sol finir del '300 ł'ixoła e i domini albanexi łe xe diventà
apanagio del principe Filippo de Taranto che, maridandose in seconde noze co
Caterina de Valois, neoda de ł'ultimo inperador łatin de Costantinopołi, ła ga
eredità anca łe rivendicasion dei Courtenay so Costantinopołi.

Łe presion rełigioxe dei governadori angioini i ga creà tanto malcontento tra i
Corfioti e de questa situasion, insieme ałe barufe esistenti a Napułi tra i vari
pretendenti al trono, a ga trato profito i Venesiani che sol finir del XIV
secoło, vinto el conflito co Genoa, i gaveva dà scuminsio a na decixa połitega
espansionistica łongo łe coste albanexi e greche. 'Ntel 1386 i Venesiani i ga
asedià Corfù co' on inponente exercito soto ła guida del signor de Padova
Francesco da Carara, otegnendo ała fine ła rexa del presidio angioin e ła
dedision deła sità. Ai Corfioti ła Republica ła ga conceso anpi priviłegi e ła
conferma de tuti i precedenti ordeni e statuti, e soratuto ła se gheva inpegnà
par catare on acordo co ła potente aristocrasia baronałe che ła dominava
ł'ixoła. Ł'aquisto, inisialmente soło miłitare, el xe diventà definitivo soło
'ntel 1402, quando el re de Napułi Ladislao II el ga vendù tuti i so diriti a
Venesia par 30 000 ducati d'oro.

Soto el dominio venesian Corfù ła xe sta governada da on patrisio venesian che,
col nome de Bailo, el gera nominà par du ani e ł'aministrava ła giustisia 'nte
ł'ixoła co ł'asistensa de du consijeri, anca łuri venesiani. A afiancarlo 'nte
łe question miłitari i gera on Proveditor e on Capitan, el Capitan grande deła
forteza vecia e el castełan del casteło deła canpana 'nte ła sità vecia. 'Ntel
1715, dopo aver perso el Pełoponexo a ghe se ga traferìo el Provveditore
generale da Mare, on senador nominà dała Republica che el gaveva el comando
supremo deła flota in tempo de pace e al quałe a ghe gera sta dà anca el governo
civil, criminałe e miłitar dełe Ixołe Ionie. A lu gera portà in apeło tute łe
sentense pronuncià dai tribunałi e dai retori dełe tere dipendenti che, 'ntel
XVIII secoło łe gera, oltre a Corfù, łe ixołe de Zante, Cefałonia (con Itaca),
Santa Maura (o Leucade) e Cerigo, oltre ai du distreti de Prevesa e Voniza su ła
prospiciente costa albanexe.

Ła sità ła gera reta da on rexime aristocratico, esendo consentio ł'aceso al
consejo e ałe prinsipałi cariche publiche soło da quełe fameje (in parte disexe
dai antichi baroni fransexi e napołetani)iscrite al livro d'oro, redato 'ntel
1572. Ł'organo prinsipal de ł'aministrasion comunałe el gera el Magior Consejo,
che el se riuniva anualmente par ełexare el Minor Consejo, dal quałe a gera
ełeti tuti i vari ofixiałi deła sità e dei quatro baliati del so distreto, oltre
ałe ixołe de Passo (Paxos) e Antipasso (Antipaxos) e ai borghi fortificai de
Butrinto e Parga, che i se cata so ła teraferma.

Dopo on curto periodo soto ła dominasion fransexe e pochi ani riunìa inte 'na
confederasion de ixołe, Corfù ła xe pasà ała Grecia 'ntel 1864; 'nte ła Seconda
Guera Mondiałe ła xe sta 'na baxe navałe dei ałeati, ła xe sta po' ciapà da
ł'Itałia e senpre a Corfù a xe sta conbatù on'aspra bataja tra itałiani e
todeschi in seguito a ł'armistisio de ł'8 de setenbre 1943, bataglia finìa ła
quałe i todeschi i ga copà i ofixiałi italiani prigionieri. Dal 1944 ła xe
ritornà ała Grecia e ła xe meta de turisti grasie al clima mite e ała bełesa del
mar; i unici resti dełe numeroxe dominasion łe xe un palazo reałe de epoca
clasica, on teatro venesian e fortificasion deło steso periodo.

Dal punto de vista aministrativo Corfù ła costituise una dełe Prefeture deła
Grecia deła rejon dełe Ixołe Ionie, costituia da 13 munisipałità e da 3
comunità, soto ełencae.



https://vec.wikipedia.org/wiki/Co%C5%82orado

El Cołorado dal 1 de agosto 1876 el costituise el 38° Stato dei Stati Unii de ła
Mèrica; el xe el 22° in ordene de popołaxion el 8° in ordene de superfisie.

El se cata al sentro-ovest del paexe, intra łe Montagne Rocioxe e łe Pianure
Grande. El confina co Wyoming a nord, Nebrasca a nordest, Kansas a est, Novo
Mèsico e Oklahoma a sud, Arizona co'l so canton sud-oriental, e co'l Utah a
ovest. El xe uno dei ugnoi do Stai dei USA a formar un retangolo parfeto.

El nome del Stato el riva dal spagnolo Colorado, che vol dir, apunto "Cołorà".
Questo el jera l'apelativo scumicialmente dà al fiume, che el ga łe aque cołorae
de roso par via de łe so grave de piera rosa.

El xe un teriorio montuoxo, che el va da 1011 m. a 4401 m, co na altesa mexana
de 2070 m.. El xe traversà da nord a sud da ła cadena de łe Montagne Rocioxe che
separa el Altopian del Cołorado a ovest, da el Altopian del Missouri a est. Ła
cadena prinsipal ła se articoła in bande parałełe, da est Cadena Front, Monti
Medicine Bow, e Monti Sangre de Cristo; Cadena Park e Monti Wasatch; Monti Elk e
Monti San Juan.

La cavedal la xe Denver, altre cità importante le xe Colorado Springs, Aurora,
Fort Collins, Pueblo.



https://vec.wikipedia.org/wiki/Buxo_nero

Un buxo nero se definisse in astrofisica un corpo ceeste estremamente denso,
dotà de na attrassiòn gravitassionałe talmente granda da no parmetare che gnente
se ałontane daa propria suparficie. Sta condission a se otièn quando a veocità
de fuga daa so suparficie a se majore rispéto aa veocità deła luce.Un corpo
ceeste che ga ste proprietà risultarìa invisìbie e a so prexensa podarìa esare
riłevà soeo indiretamente, grassie ai eféti del so campo gravitassionae. Fin
uncò xe stà tolte sù tante osservaxion astrofisiche che e poe esare interpretae
(anca se no in modo univoco) come indicassiòn dell'efetiva existenxa dei buxi
neri soł'universo. El termine "buxo nero" eł è dovùo al fisico John Archibald
Wheeler (parché prima xe parłaa de dark stars o black stars, cioè de stele scure
o nere).

Verso a fine del so ciclo vitàe, el nucleo de na stéa se stùa, dato che ła ga
trasformà co a fusiòn nucleare tuto el idrogeno presente in elio. A forxa
gravitaxionae, che prima a jera in equiibrio co a pressiòn generà dae reassion
de fusiòn nucleare, prevae e schìcia a massa deła stéa verso el so centro.

Quando che a densità diventa coxitta granda pode inescarse a fusiòn nucleare
dell'elio, dopo deła quae ghe se a produssion de el litio, axoto e altri eementi
(fin al'oxigeno e el siicio). Durante sta fase a stéa se espande e se contràe
vioentemente pi volte, butando fora parte dea propria massa. E stee pi cee łe se
ferma a un serto punto dea caena e łe se stùa, rafredandose e contraendose pi
lentamente, atraversando el stadio de nana bianca e nel corso de tanti milioni
de ani e diventa tipo un pianeta grando. In sto stàdio a forxa gravitaxionae a
xe biancià da un fenomeno quantistico, ciamà pressiòn de degenerassiòn, ligà al
prinxipio de esclusion de Pauli. Pa e nane bianche a pressiòn de degenerassiòn a
xe presente tra i ełetroni.



https://vec.wikipedia.org/wiki/Burkina_Faso

El Burkina Faso xe un paexe de l'Africa oxidental. El confina co el Mali
anordovest, el Niger a nordest, el Benin e el Togo a sudest, el Ghana a sud, la
Costa d'Avorio a sudovest.

Ghe xe tri fiumi importanti: Mouhoun, Nakambé, e Nazinon. On quarto del paexe
forme el bacin del fiume Niger.

Anca se ghe fiumi e laghi, el paexe l’è speso ciapà da la seca. El toco
setentrional de el paexe el fa parte de la zona arida del Sahel.

La zona del Burkina l’è sta abitada da omeni fin da la preistoria. Nel XV secolo
a.C. se svilupò la civiltà del fero e de la ceramica. Varie etnie xe pasà dal
Burkina. Fonti storiche segure ghe solo dopo el XV secola de la nostra era, co
el Burkina fasea parte de l’impero Songhai.

I francexi xe rivà en Burkina Faso nel 1896 e gha taca far la guera col re de i
mossi. En tel 1904, el protetorato de l’Alto Volta fu tacà a Africa Ocidentale
Francexe . La colonia se gha stacà da le altre nel 1919.

El gha vù l’indipendenza nel 1960. En pochi ani, ghe sta’ tri colpi de Stato. El
pi importante quel del 1983. Thomas Sankara ciapò el poder e ristruturò el
governo. Sankara volea un governo che lavorase par lo svilupo de la zente. El fu
copà nel 1987 e Blaise Compaoré l’è diventà presidente de la republica.

El Burkina Faso xe na republica parlamentare. El capo de Stato xe Blaise
Compaoré, e el capo del governo xe Tertius Zongo.

Sirca metà de la popolasion la xe de etnia mossi. En te el nord ghe vive Tuareg,
Peul e Hausa, popoli pastori e transumanti.

La majoria de la zente la laora i campi o se da a l’alevamento de le bestie.
Sorgo, milio, formenton e bagigi xe prodoti par el marcà interno, el coton l’è
esportà.



https://vec.wikipedia.org/wiki/Bot%C3%A0nega

La botànega la è la dissiplina de la biołogia che la studia le forme de vita de
'l mondo vegetal (la flora), drio la so anatomia, fisiologia, classificaẑion e
ecologia. I organismi pi conplesi studiadi da la botanica i costituisse al regno
de le piante (o Plantae). Par al passà tut quel che no se considerea animal al
era reputà "pianta", "vegetal". Dess, solche i organismi pluricelulari autotrofi
i gnen consideradi part de 'l regno de le piante: i altri i è assegnadi a i
regni Monera, Protista o Fonch. Al primo studioss cognossest de 'l mondo vegetal
al è stat Teofrasto (371 a.C. - 286 a.C.) che al à descrivest pi de ẑinqueẑento
piante e 'l so uso medesinal. Pì tardi Discoride (De Materia Medica) e Plinio il
vecchio (I° sec. d.C.) i à scrit opere fondamentai par la conossienẑa de 'l
regno vegetal. In particolar inte 'l secondo de la so Naturalis Historia,
enciclopedia sientifica in 37 libri, al à binà le conossienẑe de 'l epoca,
tramite la letura de de pì de 2000 opere. Na bona part de la so ricerca (libri
12-19) la era specificamente dedicada a le piante e a le so qualità oficinai. La
Naturalis Historia la à costituì al conpendio de riferimento de la botanica, e
no solche de quela, infin a 'l epoca de 'l rinassiment. Inte la seconda metà de
'l XVI secolo la botanica la se à piaẑà definitivamente fra le altre sienẑe co
la nassita de i primi ort botanici e co le prime racolte sistematiche de piante
secade. Ma solche inte 'l seteẑento co la fegura fondamental de 'l botànego
svedexe Carl von Linné (Råshult 1707 - Uppsala 1778), pì comunemente cognossest
come Carlo Linneo, è gnest a sviluparse na vera e propia riçerca sientìfega su
'l mondo vegetal, co 'n reguardo particolar a la classificaẑion de le piante. De
'l 1735 co 'l opera Systema naturae, Linneo al à esponest par la prima olta i so
criteri de classificaẑion tassonomica de i regni animal, vegetal e mineral. La
opera che à influenẑà pi de tut i botàneghi la è stata la Philosophia botanica,
publicada de 'l 1751. Inte sta qua Linneo al disea che le specie vegetai, da'
che le fea part de 'l progeto divin de 'l creà, le podea èsar clasifegà secont
an sistema fiss fondà su le so carateristiche: al gera prasiò posibile
ricostruir le relaẑion interne e le diferenẑe tra sort, specie, generi, òrdeni e
clasi. A partir da sta regola tassonomica, Linneo al à scominẑià a doperar la
nomencladura binomial, secont la qual ogni esser vivente al podea esser
identificà e descrivest a cognosserghen solche 'l genere e la specie, e inveẑe
prim ghe olea doperar perifrasi inposibili da cenerse a mente. Sto sistema de
classificaẑion, rivardà e agiornà, al costituiss ancora dess al fondament de la
classificaẑion de 'l regno vegetal (e no solche quel). In seguito altri studiosi
i à introdusest novi generi e specie e, endo da diversificarli da quei stabilidi
da Linneo, se à decidest de dontar a 'l bionomio latin anca la sigla de 'l nome
de 'l naturalista che al lo à inventà; par Linneo la létara ele majuscola: L.



https://vec.wikipedia.org/wiki/Blu

El blu (dito en maniera più s-ceta blò, anca se nol xé più doprà ancó) el xé un
dei cołori del spetro ełetromagnètego chei pol èser visti dal'omo e partegnénte
al "spetro del vixìbiłe". El se cata intrà el cian e el viołeto e el ga na
longhésa d'ónda a ocio de 470 nanòmetri. El xé un dei tre cołori primari,
conpagno al xało e al roso. El so cołor conplementar el xé el naranson.

El blu el xé el cołor del sieło parché łe mołècołe de gas che łe conpon
l'atmosfera łe refranxe soło ła łuxe blu che ła ga łonghésa d'onda menor, méntre
łe łonghése d'onda magiore łe vien refrese. L'aqua dei grandi speci (mari,
laghi...) ła xé blu parché łe bande energèteghe łe vien asorbie en maniera
desferénte dal'aqua, faxendo desconparir en órdene łe radiasion più débołi:
prima el roso, daspò el xało, daspò el verdo, daspò el vioła, e par fin el blu.
Atexoché ła łuxe blu ła xé sia queła co magior penetrasion, sia queła dominante
'nte łe grande destexe de aqua, łóre łe xé dónca de cołor blu.

Łe parołe "blu" e "blò" łe xé sta te tólte dal corispondénte tèrmene franséxe
bleu, na volta dopra cusì come el xé.

Ai antighi Gresi e Romani (i eło ciamava κυανός, kyanós e coeruleos) el blu a
nol ghe piaxéva miga cusì tanto, parché sto qua el gera el cołor dei oci dei
Bàrbari. Col cristianéximo el blu el xé pasà a sinbołegiar ła vèrxene Maria,
dónca el gà tacà a èser poxitivo. Dèso el xé el cołor chel piaxe de più en
Europa, anca se, dal altra parte del mondo, łe parlade dei xóveni austrałiani no
łe ghe da miga un signifegà bon. En natura el blu nol cata en maniera sénplexe.
Ghe xé ecesion come ła giàxena, chel però el xé, par èser s-ceti, de cołor
èndego.



https://vec.wikipedia.org/wiki/B%C3%A9ver

El verbo béver (se dixe anca bévare e béar) el éndega l'ato de consumar un
lìquido traverso ła boca. in gramàtega, el pol èser adatà come nome, col
signifegà de tute łe robe che, apónto, łe se béve. In łéngua vèneta se pol
doperar anca el tèrmine trincar (o trincare), che però el signìfega na manièra
de béver exagerada e ineducada.

Béver xé, gnanca a dirlo, fondamental par ła vita de ogni èser vivénte, xé anca
considerà più inportante de magnar; de fati, na persona ła rexiste più sénsa
magnar (dai sie ai vinti xórni, a seconda del'età), che sénsa béver (dai tre ai
diéxe xórni).

Sentimo el bixogno de béver grasie al stìmoło ciamà sé. Sto qua el xé regołà da
ła prexénsa de sałi desiolti 'ntel plasma del sangue: có ła concentrasion de
łóri ła xé masa alta el corpo el manda sto segnal par domandar de portar drénto
lìquidi. Ła dexidratasion ła xé el stato de sé slongà sénsa che el corpo el tóga
aqua daspò averla mandada via (traverso l'orinada o el suar, ma in altre
situasion come el gòmito o ła freve). Al móndo łe xé squaxi quatro miłiardi łe
persone che łe sofre ła sé, in manièra più o manco consisténte.

El goto el xé l'ogeto più comun e pràtego par béver; łe bose i xé contenidóri
fati par contegnir robe lìquide, anca se cata anca broche e altri vaxi.

El béver sénsa dubio più comun el xé l'aqua: in media gavarésimo da butar drénto
almanco dó litri de eła al xórno, considerà che el 60% del corpo uman el xé
lìquido. Ła quantità che bixogna béver, seguro, ła canbia a seconda del'età e de
ła stagion. L'aqua, par èser bevùa, ła ga da èser potàbiłe: i procesi par
rènderla cusì i contien l'ełiminasion dei bateri e altri agénti patògeni e na
regołasion de łe sostanse chìmeghe che ghe xé desiolte drénto.

Ghe xé paréci paéxi al mondo 'ntei quałi łe persone no łe ga gnénte da béver, o
łe ga da far strada par rivar a un poso (spece 'ntei paéxi dexèrteghi
del'Àfrica). 'Nte łe xone riche del mondo ła xénte ła ga ła posibiłità de
sièłier se béver l'aqua del rubineto (controłada più speso) o queła in bosa (che
ła pol èser natural o frizante).

Tute łe aque bone da béver łe ga da averghe un contegnùo in sałi. Sto qua el xé
inportante, perché el porta drénto sostanse vitałi, che daspò un fià el corpo
ełe butaria fora tute. Sul eticheta de łe bose de acqua mineral se cata ła
tabeła dei ioni che i se cata 'ntel prodóto. Ła durésa del'aqua ła xé el
paràmetro fisà da quanti cationi de magnexio e calcio (Mg++ e Ca++); altri
cationi che catémo 'ntel aqua mineral i xé el sodio (Na+) e'l potasio (K+), i
anioni più inportanti i xé el bicarbonato (HCO3-), el cloruro (Cl-), el nitrato
(NO3-) e'l solfato (SO4--).

I suchi i xé béver recavai strucando ła polpa dei fruti o desfiséndoła co aqua.
Par conservarli in gènere i se pastorixa o giasa. In sta manièra l'uxo de
conservanti no'l serve più, cusì el prodoto el xé più natural. Alguni dei fruti
più doperai i xé pèrsego, armełin, péro, pomo, naransa, e fruti de bosco. I vien
fati anca suchi de verdura.

I vien ciamadi co ła paroła inglexe soft drink (béver łexièro) quełi béver co na
baxe de aqua a ła qual ghe vien xontà qualcosa che'l ghe daga saor, o quełi anca
prodoti naturałi modifegai dal'omo. Ła modìfega più sénplise ła xé ła xonta de
anidride carbònica, ma spéso ghe se méte drénto anca sùcari o altri
dolsifeganti. Ła Coca-Cola ła xé l'exénpiò più famoxo, altri prodoti frequénti i
xé ła naransada, ła limonada, el chinoto e'l gingerin. Ghe xé in sta categoria
anca i béver doperai dai sportivi par tórse indrio energie.

Ła late ła xé inportante spece 'ntei primi ani de vita perché ła contien calcio
e altri ełementi fondamentałi par ła cresùa del puteo. Ła łate de ła mare ła
vien data fin a n'ano de età, in gènere, e fin a sie méxi ła xé l'ùgnoła fonte
de energia par el nomenato. Daspò el vien sostituio da łate che łe vien da altri
anemałi, spece da ła vaca, ma anca da ła piègora, da ła cavra, e dal'àxena. Łe
łate łe ga in gènere un bon contegnuo de grasi e łe contien un sùcaro
particołar, el latoxio, che'l cauxa intołeransa a alguni. Da ła màndoła e da ła
sogia se cava fora łate vegetałi.

El cafè el xé n'infuxo de łe bache, tratae e smenusae, de łe piante del gènere
Coffea (coltivae 'ntei paexi equatoriałi). Parte inportante de davèro paréce
culture 'ntel mondo, ghe xé anca tanti modi par crear varietà desferénti, a
partir da ła sièlta de ła baca: l'arabica, ła robusta e ła excelsa. I mètodi de
preparar e servir el cafè i xé pluxóri (i più cognosùi i xé l'espreso e'l
łóngo), e spéso se xonta anca late (el capusin el xé el più famoxo). Ła cafeina
ła xé queła mołècoła che ła dà ła propietà de tegnir svégi; ła vien ciamada anca
teina, 'ntel caxo del tè. Sto qua el se cava fora da łe foge de ła Camellia
sinensis: bruxae, łe fa el tè negro, sparpagnà 'ntel Osidénte, tegnùe cusì come
łe xé łe fa el tè verdo, comun in Cina (da indove el vien) e 'ntei altri paéxi
del'Oriénte. El tè el vien bevùo frédo più speso del cafè e'l ga anca un
contegnùo de sostanse sicoative più baso, cusì el xé megio da béver par i
putełi. Altri analcòłeghi menori i xé béver a baxe de órxo e tixane.

L'etanoło, el più comun dei alcołi, el salta fora da ła fermentasion del
glucosio, insieme al'anidride carbònica. Puro, el vien meso in tràfego soło
daspò dei procesi (denaturasion), che i ghe dà el cołor roxa) e i eło rènde
tòsego da béver par scansar łe tase che ghe xé su queło miga denaturà.

El vin el vien da ła fermentasion del mosto, l'ua schinsada da ła qual se cata
el suco che'l deventarà fermentà. El ga un taso de alcol che'l gira intorno al
10-15%. I cołori i va dal bianco al roso, pasando par el roxà, e i canbia a
seconda de ła prexénsa de ła pełe, che ła contien ła magior parte dei pigmenti,
piutosto che par el cołor del'ua. I vini i vien clasifegai anca par ła só
proveniénsa e ła durada de ła fermentasion, oltra che, naturalmente, ła quałità
de ła végna. El Proseco el xé el vin vèneto più cognosùo 'ntel mondo; altri i xé
el Recioto de ła Valpolexela, el Recioto de Soave, el bianco e'l roso dei Cołi
Eugànei, el Sauvignon dei Cołi Bèreghi... I vini i pol èser modifegai par el
saor o ła conservasion: i spumanti, par exénpio, i ga ancora drénto el gas
prodoto durante ła fermentasion.

Ła bira ła xe el rexultà de ła fermentasion del'órxo, in aqua calda, co levà e
aromatixà co erbe de łe quałi ła più inportante ła xé el bruscàndoło, che'l dà
el saor amaro. Ła xé un dei alcòłeghi più veci: xà i Sumeri i gera boni de
farla, anca se i Antighi Egisi i xé i più famoxi par ła produsion de bira, che
łóri eła ciamava zythum e curmy a seconda del cołor ciaro o scuro, e eła
preparava dolsa e aromatixada co fruta. Ancuo ła xé parte inportante de łe
cuxine dei paéxi del nord-Europa. El taso de etanoło el xé, a ocio, de 10%.

Ła graspa ła xé el prodoto de ła distiłasion de łe vinasa (pełe del'ua). El
contegnùo de alcol el xé davèro più alto respeto a queło de vin e bira (el riva
squaxi al 70%). Ła vien bevuda da soła e xontada al cafè. Altre aquavide
inportanti łe vien dal vin (brandy), da łe bache del xenevro (gin), dai cereałi
(vodka e whisky)... El licor, invese, el xé alcol che'l vien smisià a sostanse
che łe ghe dà un saor particołar. El sidro el se cava fora da ła fermentasion de
pomi e péri.



https://vec.wikipedia.org/wiki/Antico_Egito

Col termine Antico Egito se se intende la çiviltà che se ga svilupà in te la
streta stricheta de tera che se stende longo le rive del Nilo (a partir da le so
catarate al confine col Sudan fin a la foce), e riconossiùa come entità statal a
partir dal 3300 a.C. fin al 343 a.C., quando la ga perdesto la so indipendensa.

I segni de insediamenti longo el Nilo i xe veci assè e se calcola che
l'agricoltura (in particolar la coltivazion del formento e de l'orzo) la gavia
fato la so conparsa in chele region lì intorno al 6000 a.C.. Proprio la presenza
del fiume, che'l rende possibile la vita in na region che senò sarìa tuto
deserto, la xe el motor che ga fato nàssar na çiviltà urbana che ga podesto
continuar fin ai zorni nostri.

Le aque del Nilo, co le so piene anuali, no le porta mìa solo fertilità ma anca
distruzion, se no le vien costantemente tegnùe d'ocio, incanalà, conservà par i
periodi de seco; e xe proprio da sto motivo che nasse la necessità de un Stato
organizà (uno dei primi de la storia, nel nel 3300 a.C.), un Stato che'l
garantisa la manutenzion de quele struture da cui dipende la sopravivensa de
tuti quanti. Defati sta esigenza la ga fato sì che le tribù nilotiche le
inparesse a vivar prima soto l'autorità de capi locali (fase de la formazion dei
distreti o nomos). I vari nomos i se ga scontrà e aleà tra de lori, ne l'arco de
çirca un milenio, fin a formar do regni, l'Alto Egito al sud (costituìo da la
parte meridional de la val del Nilo) e el Basso Egito al nord (costituìo
prinsipalmente dal delta del fiume), che i xe stà unificà nel 3000 a.C. in un
solo inpero da Menes (che forse se ga da identificar col sovrano egizio Narmer),
re de l'Alto Egito), che el ga inaugurà le 30 dinastie de l'antico Egito.

L'antico Egitto el xe rivà a l'apice de la so potensa e estension teritorial nel
periodo ciamà Novo Regno (1567 a.C.-1085 a.C.), quando i confini de l'inpero i
ndasea da la Libia a l'Etiopia al Medio Oriente. L'antico Egitto el ga conosesto
anca momenti de deboleza e de polverizazion del potere, come xe sucesso nei do
Periodi Intermedi, nel secondo dei quali el xe stà invaso dai Hyksos.

Tra i monumenti pi famosi de l'Antico Egito ghe xe sicuramente le piramidi,
tonbe de sovrani da la III a la XII dinastia. Le piramidi piasè famose le se
cata a Giza, vizin a la sità moderna del Cairo. La so inponensa la testimonia la
potensa del Stato e l'inportansa de le credense religiose su l'oltretonba. La
granda piramide, la tonba del sovrano Khufu (conossiùo anca come Cheope), la xe
l'unico monumento sopravissùo de le sete maraveje del mondo antico.



https://vec.wikipedia.org/wiki/%C5%81%C3%A9ngoa_asturiana

L'Asturian (asturianu) el xe ła łéngoa romanxa del grupo ìbero-romanxo,
sotogrupo Asturian-łeonéxe, parlada inte ła Asturie, Spagna EL nùmaro de
łocudóri el xe stimà in sérca 450 000 persóne (1994). De ste qua, però, sól
90 000 łe parla asturin cofà prima łéngoa.

ła orixen de ła łéngoa asturiana-łeonéxe e de łe só variante ła risal ai primi
del sècol X, co łe Asturie łe faxéa part del regno cristian de Łèon.
L'asturian-łeonéxe no'l se ga evolvést dal castełian, ma parałełaménte a sto
qua, da łe parlae tardo-łatine de ła Spagna setentional, ùnega part de ła
penìxoła ibèrege a no èsar stada conquistada dai àrabi. Tutavìa el ga subìo łe
influénse, col ténp, de łe łéngo visine: gałaigo-portoghéxe a òvest e catełian a
est.

L'anesion del regno de León da parte del regno de Castija nel 1230 la ga ridoto
de un bel po' le posibiità de espansion lengoistega de l'asturian-leonese ne
l'ànbito de la Reconquista, e isteso l'inportanza stessa de la lengoa la xe
diminuia. Sotoposto a la forte presion del castejan, devegnesto lengoa ufizial
in sèvito a l'union de le corone de Castija e de Aragona, l'asturian-leonese el
ga finio par esar sopiantà da questo, sopratuto nei teritori de recente
espansion.



https://vec.wikipedia.org/wiki/Virginia

Ƚa Virġinia o Virxinia (in inglexe scolta▶[?·info], IPA/vərˈdʒɪnjə/) ƚa xe un
stato de ƚi Stati Unìi orientaƚi. Ƚa confina a sud co ƚa Caroƚina de el Nord, a
sudovest co el Tenisì, a ovest co el Cintâci, a nordoves co ƚa Virginia
Osidental, a nordest co el Mèriłend e el Distreto de Cołumbia. Ƚa xe bagnada a
est da el Osèano Atlàntego nordosidental.

A sudest se cata 'na fasa de pianura costiera orlada da paƚù tidewater, seve pi'
a ovest 'na rejon pedemontana Piedmont che ƚa pasa a ƚi Monti Apaƚaci (da est a
ovest Blue Ridge Mountains, Ridge and Valley, Cumberland Plateau.

I fiumi maxori ƚi xe el Potomac, co el so afluente de drita Shenandoah; altri
fiumi inportanti ƚi xe el James e el New River.

El clima el in bona parte de tipo umedo suptropegal, (par Köppen Cfa), el pasa
co ƚa altitudine a umedo continental (Dfa e Dfb)e tenperà maritimo (Cfb)

Cavedal de ƚo Stato ƚa xe ƚa sità de Riċmand; altre sità inportanti ƚe xe
'Virginia Beach, so ƚa costa e ƚa area metropoƚitana de ƚa contea de Fairfax,
reƚasionada a ƚa cavedal federal.

El ga 'na economia in prevaƚensa agricoƚa; ssereaƚi, tabaco e verdure. Se
desfruta el carbon.

Ƚa abondansa de enerxia idroeƚetrega ƚa ga favorio ƚa industria siderurghega,
mecanega, chimega, aƚimentar, tesiƚe, cartaria, de el tabaco e de el ƚegno. A
Norfolk se cata anca el setor cantieristego.



https://vec.wikipedia.org/wiki/Troi

An troi (o troxo o stroxo) al è na via streta, a fondo natural e segnà da 'l
continuo passajo de omi e , tra pra, bosch o crot e se 'l cata tant 'te la
pianura fà 'te 'l svjert. Co troxo se ìindica anca łe viete fra un toco de tera
e n'altro, usade par drenar e pal pasajo del contadin e de mexi agrìcołi
picenini.

La unica definižion giuridica de troi se la cata 'te 'l Codice della srada che,
a 'l articol 3 (Definizioni stradali e di traffico), comma primo, n.48, al lo
definiss: "Sentiero (o mulattiera o tratturo): strada a fondo naturale formatasi
per effetto del passaggio di pedoni e di animali".

Da la giurisprudenža emerge anca altre definižion e al troi al è individuà come
quel tracciato che si forma naturalmente e gradualmente per effetto di calpestio
continuo e prolungato (Cassažion, majo 1996, n. 4265) ad opera dell'uomo o degli
animali, in un percorso privo di incertezze e ambiguità, visibile e permanente
(Cassažion, 29 agosto 1998, n. 8633; Cassažion, 21 majo 1987, n. 4623).

De solito questo la sucede 'te le strade fate far da 'l genio militar in vista e
durante la prima guera mondial. carateristica de sti quà la è la pendenža
costante, e la sede stabile fata co mur a sass, e na žerta largheža.

Al Club Alpino Italiano, tramite la Commmissione Centrale per l'Escursionismo,
tra al 1990 e 'l 1996 al à proà de definir i standard da cener e sto indirižo al
è stat assimilà no solche da le sežion e sotosežion de 'l CAI, ma anca da tanti
enti teritoriai publici e privati par i quai al CAI al è gnest al interlocutor
de riferimento par la segnaletica e la dissiplina de i troi in general.

La è ciamada anca vertical e de solito la è costituida da le tabele meteste a 'l
inižio de 'l troi e te le crosere pì inportanti che le à sù informažion reguardo
'l posto indicando nome e quota de 'l posto de partenža e de destinažion co i
tenp de percorenža e 'l numero de 'l troi, ciamà anca segnavia; altri tipi de
tabele le è prevedeste par i troi tematici, par invidar a caminar entro te 'l
troi, par al rispeto de la flora e de la fauna de 'l posto, par i troi atrežadi,
par le vie ferade ecc...

la è ciamada anca orizontal o intermedia e la è fata da bolin de vernise de
color bianch-ross o ross-bianch-ross (ciamadi anca bandierine e che i à inte 'l
numero de 'l troi) metesti a 'l inižio e deslonch de 'l troi, su sass o piante,
par dar la informažion de continuità e conferma de 'l percorso.

Con la parola sentieristica gnen indicà al insieme o la rete de troi pedonai de
intaresse par al escursionismo che i colega žerti punti geografici de 'n
teritorio dintorn. Al significà al conprende anca le indicažion distribuide su
'l teritorio su le mete e i tenp de percorenža sot forma de tabele direžionai o
panei co la representažion cartografica de 'l teritorio stass. Se parla de
sentieristica anca par indicar tuti i percorsi destinadi a 'l escursionismo a 'l
interno de an parco o de na riserva natural.



https://vec.wikipedia.org/wiki/Triathlon

El triathlon ṡe un sport multidisciplinae articoà so tre prove, che e ṡe nuoto,
ṡiclismo e corsa, in immediata sucessione tramite 'na area de tranṡision dove
poterse pareciar pa 'a prova successiva (e ṡe ciamae T1 per quanto reguarda el
cambio tra el nuoto e 'a bici e T2 daea bici ała corsa). Inoltre dal 2000 ṡe
diventà parte de i ṡzughi olimpici e in Itałia ṡe regoà da 'a Federazione
Italiana Triathlon (FiTri).

'E prime manifestassion de questa disciplina gà avùo luogo in Franṡa nei ani '20
del '900 (seppur co' ben altre regoamenti rispetto a queo odierno), mentre quea
considerà come 'a capostipite de 'e gare ne 'i Stati Unii de ła Mèrica, ṡe gà
svolto in Całifornia, nel 1974. Nel 1978 ghe fu inveṡe 'a prima gara "moderna"
del triathlon, l'Ironman Kona su l'arṡipeago delle Hawaii so 'a distanṡa de
3,8km a nuoto, 180km de bici e 42,195km de corsa e fu vinta dal statunitense
Gordon Haller, in poco meno de 12 ore.

El triathlon ṡe inoltrà incorporà ai ṡzughi olimpici dal 2000 a Sydney, su 'a
distanṡa olimpinica; ghe ṡe, infine, altri ṡircuiti minori, quai il Challenge
Family, Rev3 o el TriStar, altri eventi i ṡe, invece, organiṡai da squadre o
grupi privai, che i ṡe associai o meno ad una federaṡion naṡionae.



https://vec.wikipedia.org/wiki/Trator

Al trator (da 'l latin thraere, tirar, al ciapa al so nome anca associà a la
parola motor, deventando la contražion de ste doi) al è an međo doperà par tirar
an rimorchio o inganciar atreži specifici par la agricoltura. Al fa parte de le
machine agricole che le se mou, de le quai al costituiss la conponente
trainante. Al tator al è nassest de 'l lontan 1892 te i Stati Uniti. I primi
modei i era fadigosi da manovrar e i pesea forte. Al trator, definì come
"central mobile de potenža", al à costituì al punto forte de la mecanizažion
agricola e de la agricoltura moderna. te i so pì de 100 ani de storia, al trator
al se à miljorà, potenžià e conpletà. Difati al mejorament e la invenžion de
nove tecnologie le à conpagnà al trator, permetendoghe de ciapar na inportanža
senpre pì granda. I ultimi esenpi de trator i è vere e proprie opere de inđegno
tecnologico, che le ofre ogni tipo de comodità a 'l operador che al le dopera,
fando sparagnar le operažion rognose e fadigose. Co 'l passar de 'l tenp al
trator al se à adeguà a tute le esigenže de i utenti e a tuti i tipi de atreži,
ofrendo na fassa de aplicažion senpre pì granda. La introdužion de novi
dispositivi e organi come al solevator, la presa de forža, la dopia tražion e
avanti cossì, i à deslontanà i limiti de 'l trator, fandolo deventar la machina
agricola par ecelenža. I primi trator i era le locomobili a vapor, po' i primi
trator co motor a conbustion interna a petroljo co aviamento a bensina, podopo i
trator a testa calda, po' i trator a nafta. I primi trator i gnea doperadi pì
che sia par arar i canp, ma in seguito i se à mostrà adati anca par far ndar
machine grosse fisse (es: la trebia) tramite na cinghia pjana de curan. Ten quei
ani le strade le era bianche e le rode le era fate de fer. A redoss de i ani '40
al è stat fat i primi trator destinadi a la tražion su strada, aumentando cossì
le velocità massime e dotandoli de gabine par al guidador e de rode de gomna.
Senpre ten quei ani è stat inventà i primi trator cingoladi par ndar mejo a
moerse ten teren moji.



https://vec.wikipedia.org/wiki/Ta%C5%82ian

El Tałian ( o vèneto braxiłian) el xe ła variante vèneta del Braxil, variante de
koinè formà e parlà in Braxil (Stadi de Rio Grando do Sul e Santa Catarina) dai
disendenti dei emigranti vèneti del Otosento-Novesento.

Ła s'à formà su ła baxe del vèneto antigo (varianti vixentin e belumat), del
portoghexe braxiłian e de altre parlade del nord-Itàlia e l'è conosesta anca
come "véneto braxileiro".

Ła vien scrita co na grafìa somejante al portoghéxe e ghe manca dei suni del
vèneto-de-Vèneto: par exenpio no ghe xe mìa łe interdentałi e donca ła z ła pol
vegner doparà a ła portoghéxe (zera =xera) mentre in vèneto ła z l'è necesaria
par łe interdentałi (mezo, zinque, zhinque) e 'ntei altri caxi se dovarìa doprar
ła x : xera, caxa, diéxe, quaxi.

I emigrài i ghe ga dà el nome de tałian parché rispeto al portoghéxe i ła sentìa
come "italiana" seben che par gran parte ła fuse apunto vèneta.

El Tałian donca no'l ga mìa da èser confuxo co l'Itałian che 'l xe ła łéngua
uficiałe de l'Itałia e 'l se ga formà su baxe toscana-fiorentina co influense
siciliane-romane.



https://vec.wikipedia.org/wiki/Steve_Jobs

Steven Paul Jobs (San Francisco, 24 febraro 1955 - Palo Alto, 5 otobre 2011) xè
stà n'iprèndìtor e enformàtego statunitènse.

Xè stà aministradòr dełegà de Apple Inc.. Xè stà cofondàtòr de Apple Inc. e
proprìetàrio de NeXT Computer (po acuisìa da Apple al momènto de'l so ridòrno
dopo çircà 12 ani), nònché aministradòr dełegà de Pixar Animation Studios prìma
del'acuìsto da pàrte deła Walt Disney Company. On cò, òltre a esar aministradòr
dełegà de Apple Inc., xè stà mènbro de'l consiłio d'aministraxìon deła Walt
Disney Company, de cui xè ła persòna fisèga co'l majior nùmaro de axioni. Xè
nòdo par gavèr fato prodùre e conosère al grando publigo el prìmo conpùter co
mouse e interfaçia a icòn. Dopo el lanso de Macintosh, el sodałixio Jobs-Wozniak
(Steve Wozniak xèra staltro fondator de Apple, insième a Jobs) se scìòlse. In
te' 1985 Wozniak lasò Apple Conpùter par canbìar atividà; Jobs a so vòlta entrò
in ròta de cołixion co John Sculley, ł'aministradòr dełegà che lui stèso gavèva
nominà, e anca lo usì dała Apple. In te' 1996 ła Apple Conpùter a xèra en crìsi;
el sistema operativo Mac OS, montà sołe machìne Apple, xèra ormài obsòlèto e
l'azìenda gavèva neçesità de canbiar e ofrir calcòssa de novo sol mercà. Ał'età
de trènt'ani deçise de rivàrtir da capo, fondàndo na nova conpagnìa, ła NeXT
Computer, co l'obìètivo de aviar na nova rivołuxion tegnołoxèga. En segùito, ła
Apple Conpùter contàtò Steve Jobs e iù xè tornà a Apple.

Jobs xè stà clasifigà al prìmo posto tra i 25 omìni d'afàri pì podènti de'l
mòndo in te'anuałe graduàdorìa stiłata dała rivìsta 'merican Fortune par el
2007, stacàndo de 6 posixiòn el so rivàłe storègo Bill Gates, fondatòr de
Microsoft.. Inòltre Jobs xè stà nòminà, in te' 2010, òmo del'ano dal Financial
Times.

Nàto da mare 'mericàna (Joanne Carole Schieble) e da pare sirìan (Abdulfattah
"John" Jandali, no studènte che sarìa divègnuo pì tardo profesor de sciense
politìghe), Steve no fu educà dai soi xenitòri naturałi, ma xè stà dà en adòxion
'pèna nàdo. Xè sta adòtà da Paul e Clara Jobs, residènti a Mountain View, in te'
contèa de Santa Clara, en Całifornia. Steve gà na soreła biołoxèga pì xòvane,
Mona Simpson, scritrìçe de sucèso.

Xè on sostènitòr de'l Partìo Democratègo statunitènse. In te' majo 2007 propòxe
Al Gore cofà presidènte dełi Stati Unìi de Merica.

Lu, gavèva xà avuò on prołema al pancreas, e xè sta scoverto che lu gavèva on
cancro al pancreas. Cussì afidàndo pì volte ła guida de Apple, al
viçeaministrador Tim Cook, in te' 2005, novàmènte el 17 xenaro 2011, xè sta
diàgnostega n'altra małatia.

Dopo che Steve el gà scoerto 'nte 'l 2004 na rara forma de tumor maligno al
pancreas, nò tanto cussì agresiva de ła forma pì comun, sviłupatoxi inte i 9
mexi presedenti aparentemènte sensa sintomi, el vien fato operar a
duodenocefalopancreatectomia pa' ła rimosion del cancro. A causa de ła malatia,
a Jobs gli vien el diabete de tipo α, e incaricò cussita Tim Cook cofà
aministradòr dełegà Apple.

Inte 'l 2009 parò vien divulgae notisie contrastanti so ła sałute de Steve Jobs,
a causa anca de ła so anunsata asensa al Macworld Conference & Expo de genaro.
El 20 giugno 2009 vien fora on articoło sol sito internet del Wall Street
Journal 'ndove vien spiegà che inte 'l corso del mexe de apriłe 2009, el ghèva
subio on trapianto de fegato 'inte ła nasion del Tennessee, e che łe so
condisioni de sałude łe jera bone. Apple Inc. ła conferma el so rientro pa' ła
fine del mexe de giugno 2009.

Par tuto sto periodo Steve Jobs nò'l xè mai sałio sol palco del Moscone Center
de San Francisco a prexentar novi prodoti par ben do 'olte. Ła prima el 6 de
genaro en ocaxion dell'ultema partesipasion de Apple al MacWorld Trade Show de
ła caxa editrise IDG, ła seconda l'8 de giugno pa' ła WWDC 2009. En tuti e do i
caxi sol palco xè sałio Phil Schiller, vice-presidènte pa' 'l product marketing
a liveło mondiałe, par prexentar tra gli altri, i novi pachèti iLife e iWork, el
novo iPhone 3GS e el rinovo de ła linea de MacBook Pro. El 9 de setenbre 2009
Steve Jobs el torna sol palco a prexentar el rinovo dell'intera gama de iPod.

El 17 de genaro 2011 Apple ła dixe chiaramènte che Steve Jobs el ghèva dimanda
on novo conxedo medigo, dixendo che Jobs el saria rimasto CEO de Apple,
continuando a ocuparse de łe prinsipałi question stratexighe, ma sostituìo pa'
łe question de tuti i zorni da Tim Cook, el COO de Apple. El 2 de marso 2011, en
ocaxion dell'evento de prexentasio dell'iPad 2 el conpare sol palco a sorprèxa.

El 24 de agosto 2011 se dimixè (sta 'olta definitivamènte) da aministrador
dełegà de Apple dixendo de vułer dimandare al Consijo de Aministrasion ła
conferma de Tim Cook cofà so sucesor e novo CEO de Apple..

Ła Apple a sto punto ła rilascia na sentita dichiarasion afermando che Jobs el
jera morto in seguito a 'n aresto respiratorio cauxà da on ataco cardiago, a
Palo Alto, en California, el 5 de otobre 2011, a 56 ani, ricordandoło cofà
briłante inovadòr.

Na marea de person famoxe 'nte i USA i gà riłasià na dichiarasion soła morte de
Steve Jobs, fra cui el Prexidente de i USA Barack Obama, el fondator de
Microsoft Bill Gates, Bob Iger de ła Walt Disney Company, el fondator de
Facebook Mark Zuckerberg, Sergey Brin e Larry Page, fondatori de Google, Tim
Cook, CEO de Apple, Meg Whitman, prexidente e CEO de HP, Steve Ballmer, CEO de
Microsoft, Choi Gee-Sung, CEO de Samsung, Peter Chou, CEO de HTC Co., Shantanu
Narayen, prexidente e CEO de Adobe System, Jong-seok Park, prexidente e CEO de
LG Electronics.

De altro tenor łe dichiarasion de Richard Stallman che el gà afermà che «nisun
el merita de dover morir, [...] ma tuti se meritemo ła fine del'influensa
maligna de Jobs sol computing» e 'l gà definio Jobs «el pionier del computer
intexo cofà prixon tranquiła, proxetà par separar i stolti da ła propria
libertà».



https://vec.wikipedia.org/wiki/Sovran_Mi%C5%82itar_%C3%93rdene_de_Malta

El Sovran Miłitar Órdene Ospedałier de San Jovani de Geruxaleme, de Rodi e de
Malta (scursà: Sovran Miłitar Órdene de Malta - SMOM) el xe n'órdene catòłico de
asistensa che 'l ga sede a Roma e l'è riconosù sojeto sovran de dirito
internasionałe seben che no l'abia mìa un teritorio.

Seben che 'l SMOM no'l gabia mìa un teritorio 'ndo exersitar ła só sovranità, el
ga comunque na bandiera, na só Costitusion, un Capo de Stato, òrgani Statałi e
Tribunałi, el produxe pasaporti sui e francobołi sui e l'à rełasion diplomàtiche
co 96 Stati. 'Ste caratarìstiche qua łe ghe perméte de far acordi co altri Stati
e łavorarghe insieme par dar asistensa ai poareti e ai małài in 120 Paixi del
móndo e par promóvar ła fede cristiana.

Questo vol dir che el SMOM el xe 'nte ła stesa situasion che xera ła Santa Sede
quando che l'era riconosùa internasionalmente ma no ła gavéa pi el só teritorio,
prima che ghe vegnése asegnà come Stato ła Sità del Vatican.

El SMOM l'è ła continuasion de l'Órdene dei Ospedałieri, n'organixasion fondà
Jeruxałeme 'ntel 1080 par jutar i pełegrini che ndava in Tera Santa. Co ła
conquista de Jeruxałeme durante ła Prima Croxada (1099), el s'à trasformà in
órdene miłitar catòłico. Un cólpo che 'l ga perso el teritorio in Tera Santa, el
ga łavorà dal só teritorio de Rodi e pi tardi el se ga spostà Malta, come Stato
sóto l'aministrasion del Vicerè Spagnoło de Sicilia.

Napoleon el ga desfà el Stato ocupando Malta 'ntel 1798 ma el SMOM, in si, l'à
continuà funsionar fin deso come organixasion rełigióxa e de asistensa.



https://vec.wikipedia.org/wiki/Simply_Red

I Simply Red xe stài un grupo muxicałe pop-soul britanico, fondà neła prima metà
dei ani otanta da Mick Hucknall e do ex conponenti de ła band dei Durutti
Column; Anthony Bowers e Chris Joyce. In vintisinque ani de carièra i gà vengdùo
sìrca 55 miłion de dischi.

Ispirà da un concerto dei Sex Pistols, che s'avea desvòlto a Manchester, 'ntel
1976 (curioxo, in quel concerto ghe jera anca Bernard Sumner e Peter Hook futuri
fondadori dei Joy Division e New Order), el studente d'arte Mick Hucknall gà
decixo, a l'età de 15 ani, de afrontàr ła carièra de execudor muxegałe; 'ntel
xiro de pochi ani se gà simentà par la prima volta in sto ròło, cantando in un
grupo punk ciamà The Frantic Elevators. Hucknall el gà sercà de quadràr diverse
etichete locałi a publicàr el materiałe dei Elevators, tutavia el xovene grupo
se gà siòlto 'ntel 1984; el so unico suceso xe stà l'ultimo singoło: "Holding
Back the Years", portàda po' al gran suceso internasionałe dai Simply Red.

Avendo capìo che ła so voxe podeva ancora esare orìxene de grande fortune,
Hucknall asume el so primo manager, Elliot Rashman, che gavea granda pasion
pa'łe potensiałità de Hucknall. So' i scominsi del 1985 i gaveva xa creà un
grupo conpòsto da muxicisti de alto profiło, conponendo brani che interesava
diverse major discografeghe. I gà adotà el nome Simply Red tołendoło dal
soranome ch'el cantante gaveva risevùo pa'l cołor che gà i so cavełi e cussì i
gà sotoscrito un contrato co' l'eticheta Elektra. Indiłataménte i taca proàr e
ben presto a regisràr del materiałe, e siben ła ben gavese xa un so setagio, sto
periodo xe fenìo par eser pìtosto turbołento; diversi artisti che gà contribuìo
al sviłupo dei Simply Red xe stài repagài co' insucesi, e se gà xenerà
sentimenti de amaresa e de rivalsa, che in alcuni caxi gà regałà ad Hucknall ła
reputasion de operador spietà.

El grupo exordise co' Fritz McIntyre a łe tastiere, Chris Joyce a ła bateria,
David Fryman a ła chitara e Tony Bowers al baso. El so primo singoło xe stà
"Money's Too Tight (To Mention)" 'ntel 1985, una Top 20 neła clasifica britanica
e soratuto 'na Top 5 in Itałia; sta canson xe 'na cover del brano soul dei
Valentine Brothers, insìo l'anno prima. Ła potensa vocałe de Mick e ła fòrsa de
ła band gà ełeto i Simply Red come «grupo da tegnere soto rimàrco». Dopo
l'insìda del singoło e del rełativo video, Mick licensia Fryman. Intra ne ła
band Tim Kellett (tastierista, tronbetista, percusionista), ex turnista dei
Durutti Column, e 'l chitarista Sylvan Richardson.

'Na sucesiva serie de flop ("Come to My Aid" - UK nùmaro 66, "Holding Back the
Years" - UK nùmaro 56, "Jericho" - UK nùmaro 53) se gà verifegà un ano drìo,
quando "Holding Back the Years", un rirangiamento del brano dei veci Frantic
Elevators, xe arivà in sìma ała U.S. Chart. Xe stà po' republicà anca in Gran
Bretagna e sta volta gà raxonxesto el nùmaro 2. Subito i Simply Red xe stài
incoronài star, e 'l so albun de debuto, Picture Book (1985), gera so tuti łe
scansìe de łe boteghe de muxica de ła tèra. L'imàxene de Hucknall cofà ultimo
Oliver Twist, co' un baston da pasegio, majon de łana e 'na bareta de stòfa a
coerxare 'na «scóeta» sregołà de cavèi rosi, xe stà bastansa distintiva, ma
presto ła gà paresto inapropià pa'l disco de platino che xe seguìo. Pa'l tour
vien rołà el sasofonista Ian Kirkham e ła corista Janette Sewell.

Par'l segondo albun, Men and Women (1987), xe stà adotà un stiłe pì sobrio:
capèłi e bonbeta e conpleti cołorà gheva sostituìo el look da sbrìxo. Anca ła
muxica gà canbià, co' l'introspesion sociałe comentativa del so debuto rinpiasà
da 'na sonorità soul funky pì sbrenà. Xe stà in sto periodo ch'el cantante
Hucknall xe deventà un bersàlio pa'ła stanpa popołare, che, pionbàndo so' łe
sugestive paròłe de ła hit "The Right Thing", gà łiquidà łe so sortìe "amoroxe"
in pochi, viołenti articołi, trasàndo i primi segni de 'na imàxene de l'artista
un spacon łibertìn. Sto albun, siben ghe fuse stà 'na critica crùa e 'na cativa
stanpa, gà vendùo abastansa par tegnìr la band a gała. Ghe xe però stài dei
canbiametni ne ła formasion: a metà ano el chitarista Sylan Richardson łasa ła
band e vien sostituìo da Aziz Ibrahim che restarà soło che un ano. Se połe
vedarlo 'nte l' video live xirà in Braxiłe pa'l singoło "I Won't Feel Bad", so'i
scominsi del 1988. In seguito, però, el sarà sostituìo da Heitor Teixeira
Pereira (Heitor TP) a lujo de quel'ano. Anca ła corista Janette Sewell andarà
via pròpio 'ntel steso periòdo.

'Vanti de tacàre i laori so'l terso albun, Hucknall gò tòlto 'na decixion:
metare in un unico albun tuta muxica de quałità spesifega ała masa, pìtosto che
continuare l'infrutuoxa via de ła credibiłità. Ne l'albun A New Flame (1989) łe
sonorità dei Simply Red deventa mòrbie e clasiche, parfetamente iłustràe dała
reinterpretasion del brano de Harold Melvin, "If You Don't Know Me By Now", che
gà raxonxesto ła prima poxision ne łe clasifiche dei Stati Unìi d'America e uno
dei singołi più scoltà al mondo in quel'ano. Dopo sto tipo de suceso, el ponto
de non ritorno gera stà sorpasà. Hucknall gà tacà ad eser riprexo co' łe pì bełe
done e cortixà da łe sełebrità de Hollywood, e i Simply Red se gà rittrovà
fermamente al posto de superstar. Ła corista del tour xe Dolly James e restarà
fin al concerto de seràda del marso 1990, in Inghiltera, che po' insirà in video
co'l titoło Let Me Take You Home. Curioxa ła mancansa de Heitor T. Pereira nel
video del singoło "A New Flame", ła title-track del long playing.

'Ntel 1991, Hucknall s'à dichiarà un sitadìn eoropeo e l'gheva ameso finalmente
che i Simply Red fuse esensialmente un progeto sołlista. Infati, no'l ghe gà
pensà do volte a licensiàr el baterista Chris Joyce par rinpiasarlo co' el
programador Gota Yashiki, 'ntel marso de quel'ano; stesa roba gà tocà al basista
Tony Bowers, che un mucio de tenpo dopo xe stà cavà da ła formasion par esare
sostituiìo da Shaun Ward, ch'el produtor Steve Levine gheva conosùo ani 'vanti,
par un laoro co' i Everyday People. Sorte poxitiva invese nei confronti del
sasofonista Ian Kirkham, che vien fato intràr cofà menbro uficiałe, dopo esar
stà soło che un cołaborator in studio e in tour, fin dal 1986. Pa'l longo tour
intra łe coriste Dee Johnson e Myllenda Lay. Mick gavea prodòto el so suceso pì
articołà e ben formà de ła so carièra co' Stars (1991), un albun indove Hucknall
perfesiona l'arte di mascaràr i testi polłtici in muòdo tałe da evitàr de
ałienàr i so fans più apołitici ("Wonderland", una de łe bałade a l'interno de
l'albun, par exenpio, xe un atacco scònto a Margaret Thatcher). Stars xe stà uno
dei albun pì vendùi sia in Gran Bretagna che in Eoropa nei ani 1991 e 1992, anca
se - in modo paradosałe - xe stà el so ultemo albun popołàr nei UXA.

Do ani de tour e promosion gà seguìo Stars, ma i Simply Red, 'ntel 1995, xe
tornài più forti che mai. Dal presendente albun in formasion resta soło che Ian,
Heitor, Fritz e ła corista Dee. Tim Kellet 'ntel 1994 moła ła band par crearsene
una eło, i Olive. Gota Yashiki ciapa interese par un so laoro sołista e Shaun
Ward se dedica a ła produsion. Il doto giamaican pì famoxo al mondo, Sly Dunbar
e Robbie Shakespeare, sostituise sti ultimi do a ła bateria e al baso come
ospiti speciałi par l'albun Life, anca se par el tour riva Velroy Bailey, Steve
Lewinson e ła corista Sarah Brown, che afianca Dee ricovrendo el ròło łasà vódo
da Myllenda Lay. El so singoło "Fairground" gà stabiłìo nòvi record par radio,
anca prima de ła so emision so'l marcà. L'albun gaveva vendùo pì de un miłion de
copie soło in Gran Bretagna, deventando el quarto album più vendùo de l'ano.
'Ntel 1996, vien meso so'l mercà el Greatest Hits, co' el singoło "Angel"
featuring Fugees. El brano xe 'na reinterpretasion de un suceso de Aretha
Franklin, e prexenta de łe version diverse tra l'edision in viniłe a 12"" e łe
do edision so cd singoło. Heitor e Fritz łasa par andar 'vanti co' progeti
sołisti.

'Ntel 1997 ese "Night Nurse", 'na vècia canson de Gregory Isaacs che vanta el
featuring de Sly & Robbie. Blue (1998) conferma el nùmaro 1 neła clasifega
inglexe. Contien oto inediti e quatro cover una de łe quałi proponesta in do
difarenti version: "The Air That I Breathe" un singoło de Phil Everly dei Everly
Brothers incixa 'ntel 1973 ma che gà conosùo el suceso l'ano drìo ne ła version
dei Hollies. Ła produsion xe ne łe man del trio AGM (Andy, Gota & Mick). Sto
albun infati segna el ritorno de Gota Yashiki a ła bateria e a ła programasion
ed anca l'intràda de Andy Wright che gheva cołaborà ała produsion de Life 'ntel
1995. De ła vècia formasion resta Ian Kirkham, Dee Johnson e Sarah Brown. Ałe
chitare arivan Kenji Suzuki e Mark Jaimes, a ła tastiera (co' ła prexensa de
Andy) Tim Vine, al baso Wayne Stobbart e ai fiati John Johnson (fratello di
Dee), Chris De Margary e Colin Graham. L'albun vende ben in UK, ma, a cauxa de
ła mancansa de materiałe nòvo, perde un fià de interese a liveło aoropeo, siben
i singołi "Say You Love Me", "The Air That I Breathe", "Ghetto Girl" e "To Be
Free" scode boni consensi ovunque.

Love and the Russian Winter vien fora 'ntel 1999 e, siben sia un albun vałido,
no'l otien el consenso sperà. Da nòvo prodòto dal trio AGM, riva al nùmaro 6
deła clasifega inglexe e vien estrati soło che do singołi: ła reinterpretasion
"Ain't That a Lot of Love" e ła dolse "Your Eyes", che raprexenta l'albun a
l'interno intitołà The Spirit of Life. Del grupo no fa pì parte Colin Graham (el
cui posto xe stà ciapà da Kevin Robinson) e Tim Vine, andài via par i inpegni a
ła fin del Blue Tour. 'Ntel 2000 vien fora ła conpilation It's Only Love, best
de canson d'amor, che riva soło al nùmaro 28 in UK.

Dopo 4 ani de repoxo, eco che 'ntel 2003 i torna co' qualcossa de nòvo. El
singoło "Sunrise", trato da Home, porta ancora i Simply Red in auge, sia a
liveło d'interese sia a liveło de vendite comerciałi. L'albun ariva al nùmaro 2
in UK e contien alcune reinterpretasion, ma anca brani orixinałi scriti da Mick
e dal grupo steso. Bełisima la sielta de far insìr come secgono singoło "Fake",
ma ne ła version remixà non prexente ne l'albun che ła rende ancora più
intrigamondo e bałabiłe. "You Make Me Feel Brand New" vien sernìo cofà terso
singoło par fine ano e ła title-track "Home" come quarto, ne ła primavera
sucesiva. El grupo va in tour par do ani e otien enorme suceso e grandi
riconosimenti. El concerto de Taormina del 24 lujo 2003 vien riprexo pa'l DVD
Live in Sicily. L'albun vede neła so completésa reałixativa i seguenti
muxicisti: Mick Hucknall, Ian Kirkham, Gota Yashiki, Dee Johnson, Chris De
Margary, Kevin Robinson, John Johnson, Mark Jaimes, Andy Wright, Dave Clayton,
Steve Lewinson, Kenji Suzuki e Sarah Brown. Andy partesìpa soło cofà
cołaborator, in quanto el moła ła band par altri inpegni. Fenìe łe registrasion
via via sia Mark che Gota par i stesi motivi. Sti tre tornarà però in futuro
come cołaboratori. A sostituìr Gota entra Pete Lewinson, fratdeło de Steve, e a
sostituìr Andy riva Dave Clayton. Wayne Stobbart gheva łasà xa ła band prima
deła registrasion de l'albun e jera tornà Steve Lewinson. 'Ntel 2005, i torna
co' Simplified, 'na cołesion dei so clasici, riarangià acusticamente, che
conrende anca el novo brano "Perfect Love", numero 3 in UK, e il singoło dopio
lai A "Something Got Me Started"/"A Song for You", che però nn entra in
clasifica. El grupo xe queło conpagno de l' Home Tour: Mick Hucknall, Sarah
Brown, Dave Clayton, Chris De Margary, Dee Johnson, John Johnson, Ian Kirkham,
Pete Lewinson, Steve Lewinson, Kevin Robinson e Kenji Suzuki.

'Ntel 2009 el grupo tien el Greatest hits tour 2009 che vede l'interpretasion
dei sucesi contegnùi ne ła racolta Simply Red 25: The Greatest Hits. El tour
taca in Xermania, pasa par l'Itałia (nasion in cui i concerti vien vèrti da
Noemi) e finise in Irlanda.

Mick Hucknall resiede par bona parte de l'anno in un fóndo a Sant'Alfio, in
provincia de Catania so łe pendici de l'Etna, e el gà cronpà teréni coltivài a
vigne sia a Mascali che a Bronte e Castiglione (versanti est e nord del volcan)
co' cui el produxe un prexià roso Etna DOC ed un sofistegà Bianco IGT, entranbi
dal nome Il Cantante.



https://vec.wikipedia.org/wiki/Seychelles

Le Ixole Seicele, nome official Republica de le Seicele (in fransexe République
des Seychelles), xe un stato de l'Africa oriental. Le xe n’arcipelago che el se
cata 'nte ł'Osèano Indian oriental, a nord de el Madagascar.

I Stati pi' visini li xe le Mauritius a sudest, el Madagascar a sud, el
dipartimento fransexe de Mayotte e le Comore a sudovest, la Tanzania a ovest; a
sud se cata anca el teritorio fransexe de Tromelin, parte de le Ìxole sparpagnae
de el Osèano Indian.

I primi a vedar le ixole xe stà i portoghexi int'el 1502. I primi a far scalo so
on ixola de le Seicele xe stà i inglexi en tel 1609.

I francexi gha costruio de le basi navali en tel 1756, e ghe gha anca dato el
nome atual. I inglexi gha tentà pi olte de tor el control de le ixole dal 1794
fin al 1812, co el governo locale gha capitolà.

Le Seicele xe diventà indipendenti en tel 1976. N’ano dopo, France Albert René
gha fato on colpo de stato, el sa proclamà presidente de na repblica socialista
monopartitica. René l’è stà al poder fin al 1991 come presidente sensa elesioni,
e fin al 2004 come presidente eleto da la popolasion.

El presidente forma el governo, che el parlamento (Assemblée Nationale) de 34
membri gha da aprovare.

Tuti i abitanti de le Seicele vien da de fora. La popolasion de ancò vien da
India, Cina, Francia e ghe minoranze de origine africana.

Anca se el Prodoto Interno Lordo xe cresù del 700% da l’inidpendensa, el paexe
rimane ono de i pi poveri del mondo. La richeza xe mal distribuia e pochi
guadagna dal setor turistico. Ghe xe anca el pi alto debito estero par abitante
del pianeta.



https://vec.wikipedia.org/wiki/Sexana

Sexana (in sloven Sežana, in tedesco Sesana) xe un comun de 12.894 abitanti deła
Slovenia del sud-ovest, nel core del Carso.

Xe un comun chel confina co l'Italia (a cui apartene dal 1919 fino al 1947)
traverso el Valico de Ferneti (nel comun de Monrupino TS) e queło de Basovizza
(Comun de Trieste) e xe uno dei punti de transito pi inportanti pa le merci
tałiane direte nei Balcani. Una dełe principali atività economiche del paese
jera quełe conexe ai trasporti internazionałi e ałe spedixion, coa presensa neła
vicinansa deła frontiera de un interporto ben atresà.

Le atività industriałi più importanti deła zona xe nel comparto deła fabrica dei
insaccati e dei adesivi.

Altretanto importanti, oltre all'agricoltura ncora molto difusa, xe quełe
cołegàe al turismo, coa presensa nel teritorio comunałe de varij casinò, el pi
importante dei quałi xè a Lipizza (sloven Lipica).

Questa ultima località xè inportante e conossua sopratuto par l'ałevamento cavaj
(da cui ga tolto nòme i famosi cavałi Lipizzani) e par le scudarie risalenti al
periodo asburxego.



https://vec.wikipedia.org/wiki/Serve%C5%82o

El serveło o zerveło el xé, in tèrmini sièntifeghi, l'insieme de telencefalo e
diencefalo, anca se co sta paroła ła pol èser doperada per endegar tuto
l'encefalo, che'l contien anca tronco encefàłico e servełeto. El se cata 'nte ła
scàtoła crànica ben proteto dai osi del cranio; el òcupa na bona parte de ła
testa. In xènere el pexa un fià manco de 1.500 grami e'l xé fato de 100 miłiardi
de neuroni più squaxi cusì tante sèłułe gliałi, che łe fa da sostegno . Sti
neuroni i xé fati de un corpo sentral dal qual ghe parte parece desene de mièri
de pìcołe ramifegasion, ciamade dendriti, che łe ciapa łe conesion e na più
granda, ciamada ason, che ła se ramìfega per tacarse a altri dendriti (co łe
sinapsi, indove el segnal ełètrego el devénta chìmego e'l vien ciamà
neurotrasmetitor) e cusì crear ła rede che ła conpon el tesùo nervoxo. L'insieme
dei desferénti tesùi el fa st'òrgano.

El serveło uman el vien divixo in dó parte, na a sanca e l'altra a drita, squaxi
simètreghe. Ogni parte ła vien divixa in quatro łobi (frontal, osipital,
parietal, tenporal) che no i xé in corispondénsa a łe funsion del setor de ła
scorsa, ma ai osi del cranio che ghe xe vanti. Ła scorsa serebral (dal łatin
cortex) ła xé fata de materia bianca, conposta prinsipalmente da asoni sircondai
da miełina, che ła dà al tesùo sto cołor. Soto ghe xé ła materia grixa, che ła
xé conposta dai corpi sentrałi dei neuroni.

El serveło del'omo el xé più grando di queło de ła dòna del 12% de ła masa, ma,
a desferénsa de quanto se pensava in pasà, sta roba no ła fa el primo più
intełigénte de st'ùltima, ma ła xé soło question de desferénsa de tagia e, ansi,
se faxémo el raporto infrà masa del serveło e queła del corpo, vien fora che
queło de ła fémena el xé magior respeto queło del'omo. Łe dòne daspò łe ga na
magior comunicasion infrà łe parte de sanca e drita del serveło, mentre i ómeni
i ga n'ipotalamo più sviłupà .

El serveło el controła i altri òrgani, sistemi e paramenti del corpo, ativando
mùscołi o faxendo mandar fora sostanse chìmeghe come i ormoni. Sto controło
sentrałixà el permete resposte vełosi e ordenade ai canbiamenti del'anbiente. In
ogni caxo ghe xé tipi bàxici de resposte che łe pol èser dae anca sénsa el
serveło, infati anca i organismi fati da na soła sèłuła i pol tirar drénto
invormasion dal anbiente e agir in resposta a eo. Łe spónxe, che no łe ga miga
un sistema nervoxo sentral, łe xé bone de far ordenade contrasion del corpo e
anca de móverse. 'Ntei vertebrai, ła mèoła spinal par sè ła contien sircùiti
neurałi boni a crear refresi cusì come sénplexi moviménti del caminar e nuar. In
ogni caxo, el controło, xà un poco più sofistegà, del conportarse de łe
desferénti parte del corpo ła domanda ła prexénsa del'encefalo, del qual el
serveło el xé ła conponénte più granda.

Anca se el progreso sientìfego el xé bastansa vanti, ghe xé parece robe che no
savémo del serveło e dónca łe resta 'ntel mistero. Łe operasion de ogni sìngoło
neuron e i sói cołegamenti łe se pol anałixar co bastansa detagio, ma qualche
roba no se capise de come i co-òpera in tuti i miłiardi che i xé. Łe tecnołogie
moderne, come l'eletroencefalograma e ła resonansa magnètega łe permete de
vardar ben 'ntel serveło e capir serte małatie e donca individuarghe ła cura. De
altre, invese, anca se conosemo i sói sìntomi, no conosemo łe cauxe e gnanca
qual medexina ła pol agiutar a resòlver ła situasion.



https://vec.wikipedia.org/wiki/Rhode_Island

El Rhode Island el xe un Stato dei Stati Unìi, el pi ceo par superficie, ma uno
dei pi densaménte popołai. Ła capitałe ła xe Providence. El confina a nord e a
òvest col Massachusetts, a est col Connecticut a sud col Rhode Island Sound e
l'osèano Atlàntico (el ga a sud un confine marin col Stato de New York) ; el
conprénde ła pianura intorno a ła Narragansett Bay e numàróxe ìxołe, ła major de
ste qua ła ga dat el nome al Stato. El teritorio lóngo ła costa el xe
prevałenteménte pianexante, méntre el se fà cołinar inte l'entrotera; e el xe
bagnà da numàróxi fiumi, el pi lóngo el xe el Blackstone.

Inte'l 1524, el famóxo navigador tałian, Giovanni da Verrazzano el xe stà el
primo europeo a tacar piè su queło che dese el xe el teritorio del Stato del
Rohde Island. Verrazzano el xe rivà su queła che uncuò ła xe Block Island e la
ga chiamada "Luisa" in onor de Luisa de Savoia, ła regina mare de Fransa.

El clima, nonostante el Rhode Island el sie inte na poxision oseànega, el xe
continentałe: el ga inverni rijidi e istà calde. Ła tenperadura media inte'l
Stato ła va dai 28 °C ai 7 °C sóto xero. ła tenperadura pi alta rejistrada ła xe
stada de 42 °C in junio del 2006, a Providence; ła pi basa, de -25 °C a
Coventry, el 6 de febraro del 1996.

El Rhode Island el xe, col Utah, l'ùnego Stato onde che, intra łe diverse e
svariae fédi rełijóxe, ghe ne xe una particołarménte difondesta a tal punto de
ver come adepti la major parte deła popołasione. Questa, intel Rhode Island ła
xe el Catołisèximo.



https://vec.wikipedia.org/wiki/Republica_de_San_Marco

Ła Republica de San Marco ła xera un Stato meso in pié a Venesia a sèvito de
l'insuresion deła çità contro el goerno austriaco el 17 de marso 1848.

I do patrioti Daniele Manin e Nicolò Tommaseo i xe stà liberà dałe prexon
austriache e si s'à meso ała guida del novo Goerno Provixorio, proclamà el 22 de
marso (Manin el xera el presidente). Ła Republica, che ła se riciamaa zà nel
nome a ła vecia Republica Veneta, ła xe durà póco, e Venessia ła xe stà ciapà da
novo da l'exercito asburgico el 24 de agosto 1849, dopo na eroica rexistensa che
xe 'ndà vanti par ben 17 mexi.

A l'inisio i insorti i gà vù na man dal Regno de Sardegna, ma dopo che i
piemontexi i xe stà batùi a Custoza el 27 de lujo 1848, ła flota sarda ghè tocà
ritirarse da Venesia, e quindi lori i xe restà de sołi a tegner bota ai
austriaci, che verso ła fine del 1848 i gà riciapà squaxi tuta ła teraferma
veneta. Un valido ajudo el xe rivà invesse dal general napołetan Guglielmo Pepe,
che'l xera stà mandà dal so Re a conbàtar al fianco dei piemontexi, e quando ghe
xe stà ordinà de tornar in patria el s'à rifiutà e el s'à unìo ai Venesiani con
domila vołontari, ciapando el comando de l'exercito che difendea ła çità.

Davanti ała minacia dei austriaci, che i xera ormai rivà de fronte a Mestre e
Marghera, blocando ła çità sia dała tera che dal mar, i Venesiani i s'à fato
corajo e i gà decixo de tegner bota a tuti i costi, e i gà dato i pieni poteri a
Manin. Grasie a l'abiłità organizativa sua e de Pepe, e al valor dei volontari,
i xe riusìi mìa soltanto a difendar eficacemente Venesia par diversi mexi, ma
anca a far dełe incursioni coragioxe contro i nemisi, che łe gà permeso tra
l'altro de inpadronirse de un bel po' de roba da magnar, ma nonostante questo ła
fame ła se faxea sentir senpre piasè.

El 4 de majo 1849 i austriaci i gà tacà łe ostiłità contro el forte de Marghera,
difendù da 2500 òmeni al comando del cołonel napołetan Girolamo Ulloa. Ła difexa
ła xe stà tegnizza, ma ła note del 26, d'acordo col goerno, a Ulloa ghè tocà dar
l'ordine de lasar el forte. I austriaci i ga scominsià a avanzar longo el ponte
deła ferovia (costruìo proprio pochi ani prima), ma catando anca qua na
rexistensa gajarda, i gà invià un bonbardamento beło ciòso contro ła çità. Na
prima richiesta de réndarse da parte del comandante in capo de łe forze
austriache, el feldmarescial Radetzky, ła xe stà sdegnoxamente respinta.

Ała longa ła situasion in çità ła xe devegnù insostenibiłe (a conplicar łe robe
se ga meso anca na epidemia de cołera), e ai primi de agosto el steso Manin,
visto che xera inposibiłe resìstar in eterno, el gà scominsià a parlar de rexa,
e el s'à oferto anca de farse da parte se invese fuse stà decidesto de 'ndar
vanti fin a l'ultimo. Ałora l'Asenblea ła gà confermà ła so fiducia a Manin, e
ła gà dato i pieni poteri par tratar ła rexa, che ła xe stà firmà el 22 de
agosto 1849. El 27 i austriaci i rivava a Venesia, mentre Manin, Tommaseo, Pepe
e molti altri patrioti i partea pa' ndar in esiłio.



https://vec.wikipedia.org/wiki/Referendum

El referendum el xe na consultasion ełetorałe co obietivo łegislativo. Chi che
vota de sòłito xe ciamà a métar na croxe so un si o un no a na cuestion precixa.
El referendum ła xe na forma de democrasia direta, ostegiada in molti paexi
autoritari o regolamentada pa no dar massa poderi al pòpoło.

Anca se molte olte ghe xe ła tendensa a uxar de forma indistinta fra referendum
e plebisito, bixogna dir che de bona łe xe parołe sinòneme. Cussita, co se
utiłixa sti do conseti in połìtega, se parla de plebisito co a se xe drio
consultar el pòpoło so cuestion che łe revarda ła sovranidà de un paexe. Pa
exenpio desìdar łe frontiere o ła forma del stato (pa exenpio monarchia o
republica). Se uxa anca plebisito pa na consulta che vien convocà pa aprovar o
no se na mexura de łeje ła xe eficase. Plebisito el xe anca un tipo de consulta
dal èsito lanprante e talmente ciaro, che de sòłito ghe xe o sielte vosude
democrategamente da cuaxi ła totałità de votanti, o se trata de finte consulte
vossude da ditadori o rejimi pa mascarare el so poder.



https://vec.wikipedia.org/wiki/Rammstein

I Rammstein i xe un grupo industrial metal tedesco formà a Berlin in te 'l 1994.

Ła so musica ła xe un smisioto tra metal, shock rock, gothic rock e ełetronega,
i vien speso inserii neła sena Neue Deutsche Härte insieme a grupi come OOMPH! e
Die Krupps.

I Rammstein i xe stà fondà nel 1993 su inisiativa de Richard Kruspe; Richard,
che al tenpo el conviveva col basista Oliver Riedel e co el baterista Christoph
Schneider, el ga decisto de partesipare al concorso Berlin Senate Metro, e el ga
registrà un demo nea so caxa, co quatro piste e na drum machine. A ła voçe xe
stà ciamà Till Lindemann, ex canpion de nuoto e amico de Richard, che ałora l'
intreçava sestini de vimini in un picoło łaboratorio. El neonà grupo el gà vinto
el concorso, chel gavea come premio ła posibiłità de rexistrare un album in
studio; nel 1994 i vien così ciamà a conpletar ła formasion el chitarista Paul
Landers e el tastierista Christian Lorenz, inisialmente scètici riguardo el
progeto.

Nel marso 1995 ła band ła gà terminà de rexistrare Herzeleid, el primo album,
nei Polar Studios de Stocolma, album chel xe stà aconpagnà dai singołi Du
riechst so gut e Seemann. Nel 1996 el regista David Lynch, positivamente colpìo
dała musica dei sie, el decise de inserir alcune sò cansoni neła colona sonora
del film Lost Highway (in Itałia conosùo come Strade perdute). El sesteto
todesco el se gà esibìo anca in alcuni conserti in Germania drio conpagnar i
Ramones durante el so ùltimo tour "Adios Amigos".

Intanto i Rammstein i scominsia i lavori pal secondo album, Sehnsucht. Sto album
el vien preceùo dal fortunà singolo Engel, chel diventarà disco d'oro (250 000
copie vendùe) e ragiungerà el terzo posto in clasifica. L'altro singolo tirà
fora da l'album l'è stà el celebre Du hast. El 22 agosto el secondo album deła
band l'è stà uficialmente publicà e dopo soło do setimane el ragiunse xà la
prima posision in clasifica. Carateristica molto particołare del disco xe stà le
sie diverse copartine disponibiłi, una par ogni membro deła band. In queła pì
conosùa compare Till Lindemann con dei ogeti metalici sui oci che i ghe coerxe
la vista. Nel booklet del'album ghe xè anca tra i ringrasiamenti Jurgen Engler,
cantante e fondatore del grupo Industrial metal tedesco Die Krupps; parché, dopo
aver sentìo la canson Tier, el cantante el gavea avvià na procedura legale,
dixendo che la canson fosse un plagio del brano The Dawning Of Doom del so
grupo. Engler el gà vinto sucessivamente la causa e l'è sta quindi inserìo nei
ringrasiamenti del booklet. Dopo el cantante el gà commentà così l'epilogo della
vicenda:

El 1998 el se gà verto co' un tour primaverile in America, seguìo da uno in
Europa. El 22 e el 23 agosto la band la gà sonà al Wuhlheide de Berlin davanti
un publico de 17000 spetatori. Sti concerti i xe stà filmà e publicà in un album
live, intitolà Live aus Berlin. I Rammstein inoltre i gà partesipà al Family
Values Tour (insieme a Korn, Limp Bizkit, Orgy e Ice Cube) e come headliner al
anuale Rockstock Festival a Chicago. Intanto Herzeleid e Sehnsucht i continuava
a vendare un grande numero de copie, diventando rispetivamente dopio disco de
platino e disco de oro.

Nel 1999 I Rammstein i gà otenù ła posibiłità de compagnare i Kiss nel so tour
drio el Nord e eł Sud America. Nel febraro deł stesso anno i ga ricevù na nomina
ai Grammy Awards nea categoria "Best Metal Performance", mentre el 3 aprile i
ottenne 'n Echo Award come "Most Successful German Artist Internationally".

El 30 agosto xe vegnù fora el dopio album Live aus Berlin, seguìo nei mesi
sucesivi dałe edisioni VHS e DVD. Intanto scominsia łe rexistrasioni del novo
album. Nel febraro 2001 la band la partecipa al Big Day Out in Australia, mentre
Mutter (questo el titolo del novo disco) venne publicà el 2 aprile. I singoli
estrati xe stà Ich will, Sonne, Links 2 3 4, Mutter e Feuer frei!, compagnà dai
rełativi videoclip. Durante l'autuno el grupo el gà partecipà al Pledge of
Allegiance Tour coi Slipknot, System of a Down, Mudvayne e American Head Charge,
mentre in novembre fu publicà un libro fotografico de 160 paxene suła storia del
grupo a opera de Gert Hof.

Tra el 2002 e el 2003 el grupo l'è risultà sempre manco ativo, anche par colpa
deła salmonela ciapà da Christian Lorenz poche setimane prima deła tapa itałiana
al Gods of Metal. Tutavia, alcune dełe so cansoni le xe stà incluse nełe colone
sonore de alcuni film (Feuer Frei! in xXx; Halleluja in Resident Evil; Stripped
(canzone dei Depeche Mode, ma rexistrà dai Rammstein pal film) in "Matrix" e
"Rammstein" in "Lost Highway" de David Lynch), mentre a novembre xe uscìo
Messer, libro de poesie scrito da Till Lindemann. Nel dicembre 2003 xe sta anca
publicà Lichtspielhaus, secondo DVD fato dała band, coi video de alcune
esibisioni live e vari videoclip.

Al'inisio del 2004 i scuminsia le registrasioni del quarto album in studio deła
band, Reise, Reise. L'album l'è sta precedùo dał'uscita del singolo Mein Teil e
dal so video. I altri singoli publicà i xe stà Amerika, Ohne dich e Keine Lust.
Reise, Reise l'è sta publicà el 27 setenbre ma, a diferensa del predecesore, el
ga otenùo pareri contraddittori: alcuni lo considerava na svolta massa
commerçiale, altri 'n album de alto livelo come tuti i altri. Nonostante 'ste
critiche l'album el raxunse ugualmente la prima posision in clasifica, sia in
Europa, sia in America.

In seguito ała publicasion de Reise, Reise, a partire da febraro del 2005, i
Rammstein i parte par un lungo tour in Europa, de cui serti filmati i ghe xe nel
DVD Völkerball (uscìo el 17 novembre 2006). L'unica tappa italiana la xe sta al
Fila Forum di Assago (in provincia de Milano) el 24 febraro 2005 e el ga fato el
tuto esaurìo. Le cansoni scartà per mancanza de spasio (i Rammstein i pubblica
sempre 11 cansoni a incision) le xe sta successivamente racolte nel Rosenrot,
disco dove el grupo el sperimenta un sound pì cupo rispeto ai lavori prima.
Rosenrot el ragiunse la prima posision in Austria, oltre ała çertificasion de
tri dischi d'oro e uno de platino e argento.

El 21 majo 2007, co un comunicà dal sito uficiale, i Rammstein i dichiara de
essere al lavoro pa' un novo album, in probabile uscita nel 2008. Nel lujo 2007
gà circolà in rete ła voçe che Till gavaria molà i Rammstein e che sarìa stà
sostituìo da En Esch, ex cantante dei KMFDM: la notizia xera però del tuto
infondatà. A smentire la notisia xe stà el stesso En Esch e el chitarista
Richard Kruspe, che el ga smentìo la roba, dichiarando che "ogni membro del
grupo lo ga sempre sostenùo, se uno el va via i Rammstein i se scioglie, nessuno
el vignarà mai rimpiasà".



https://vec.wikipedia.org/wiki/R%C3%A9union

L’ixola de la Riunion (Réunion en francexe) xe un dipartimento estero de la
Francia inte l’Africa oriental. I paexi pi' visini i xe el Madagascar a ovest e
le isole Maurizio a est; a nord se cata el teritorio de Tromelin, parte de le
Ìxole sparpagnae de el Osèano Indian.

La xe n’isola de l’Oceano Indiano, parte de el arsipelago de le Mascarene. La
Riunion ła xe 65 km longa e larga 45.

El vulcan Piton des Neiges (3070 m) xe el ponto pi alto de l’ixola ma no'l xe pi
ativo. El Piton de la Fournaise el xe alto 2611 metri e el xe ativo .

L’ixola de Riunion ła xera conosuda a i marcanti arabi che i le ciamava Adna
al-Maghribain,.

I portoghexi xe stà i primo eoropei a visitarla en tel 1513 e i la gha batezà
Santa Apolonia.

La Francia la gha ocupà l’ixola en tel 1638. Dal 1793 l’ixola se ciama Riunion,
par ricorda la riunion de i rivolusionari de Marsilia co la Guarda Nasionale nel
1793. Dopo on periodo en mane inglexi, l’ixola la xe tornà a la Francia nel
1815.

Dal 1946, La Riunion la xe un dipartimento francexe e anca na region de la
Francia.

El so prefixo tełefonego internaxional el xe +262. El so sufixo internet de
primo łiveło el xe .re.



https://vec.wikipedia.org/wiki/Provincia_autonoma_de_Trento

El Trentin el xe ła xona giografega corispondente a ła provincia autònoma de
Trento, che ła fa parte de ła region itałiana del Trentin-Alto Adexe/Südtirol.
Ła so cavedal ła xe Trento.

El Trentin el confina a nord co' ła Provincia autonoma de Bolzan, a est e a sud
co'l Veneto (Provincia de Bełun, Provincia de Vicensa e Provincia de Verona), a
ovest co ła Lonbardia (Provincia de Bresa e Provincia de Sondrio).

El canbiamento del clima sirca 10 000 ani fa, rexose pì mite e manco rigido, el
ga permeso 'l insediamento de popołasion sedentarie 'nte'l teritorio del
Trentin, in particołar in prosimità de corsi d'aqua e łaghi picinini.

Dei scavi arecheołoghi fati durante i anni 30 visin a ła sponda meridional del
łago de Ledro, 'nte'l comune de Mołina de Łedro, i ga portà a ła luxe on
inportante insediamento che el xe sta fato risałire a sirca 2000 anni prima de
Cristo.

Intorno al VI secoło a.C. a se ga insedià inte'l teritorio provinciałe, come del
resto in bona parte de l'arco alpin sentral e orientale ła popołasion dei Reti,
che ła se ga stabiłìo inte łe diverse vałade e in particołar inte'l Trentin
osidental (reperti inportanti i xe sta catai a Sanzeno in Val de Non, inte 'l
altopiano de ła Paganeła, a Stenico inte łe Giudicarie esteriori).



https://vec.wikipedia.org/wiki/Patraso

Patrasso (greco moderno: Πάτρα, antigo: Πάτραι, Pátrai) la xe la terza cità de
la Grecia e cavedal de la periferia grega de l'Acaia e de la region de la Grecia
Ocidental. A Patrasso se pol catar, inte la chiesa a lu dedicada, le relichîe de
Sant'Andrea.

Patrasso la se cata inte'l nord-òvest de la Morea. La ga na area metropolitana
de oltra 200 000 abitanti el la xe un inportante centro comercial interno e anca
un porto trafegà. La xe a cerca 215 km da Atene, 91 km da Pyrgo, 7 km da Rio,
134 km da Corinto, 77 km da Kalavryta e 144 km da Trìpołi.

Ła caraterìstega de ła giografìa urbana de Patraso ła xe ła só divixion in sità
alta e sità basa, unìe da scałinae. Questo el xe el risultà de na influénsa
intra natura giogràfega e modełi de insediaménti umani; ła sità basa, che ła
include el cor urban del sècol XIX e ła baia, łe xe adiasénte al mar e ła se
sténde intra i estuari dei fiumi Glafkos e Haradros, costruìa su qûel che na
olta el jera el let de un fiume secà, invése, ła sità alta, pi vecia, ła cuerde
l'àrea dei insediaménti pre-moderni, intórno de ła Fortésa, sul pónto pi alt del
Mónt Panachaikon (Παναχαϊκό όρος) 1 926 m.

El fiume pi grando de ła xona el xe el Glafkos (Γλαύκος ποταμός), che el córe a
sud de Patraso. El fiume Glafkos el desgórga dal Mónt Panachaikon e łe só aque,
dal 1925, łe xe rancurae inte un łago artifisial visin al viłajo de Souli e
quindi ponpae par dar energìa a tuta ła xona.



https://vec.wikipedia.org/wiki/Partito_Republic%C3%A0n_(Stati_Unii)

El Partito Republicàn dei Stati Unii d'America (Republican Party), conossù anca
come Grand Old Party (abrevià in GOP) el xé atualmente, assieme al Partito
Democratico, uno dei dó magiori partiti połitici dei Stati Unii. El partito
sostién 'na piataforma ideołogica conservatrice e de sentro-destra, con
fondamenti come liberismo, conservatorismo sociałe e responsabiłità personałe.
Ghe xé stà disnove Presidenti republicani. Attualmente i Republicani occupa 'na
minoransa de segi a liveło federałe sia neł Senato sia neła Camera dei
Rapresentanti dei Stati Unii, i xé in minoransa anca nel numaro dei governatori
dei 50 stati, e i controła sempre 'na minoransa dei Parlamenti locałi dei vari
Stati.

Fondà a Ripon, Wisconsin, nel 1854 da ativisti antischiavisti, el Partito
Republicàn sorpassò rapidamente el Partito Whig come prinsipał oposissión al
Partito Democratico. El xé 'ndà ała prima volta al potere nel 1860 co ła
elessión de Abramo Lincoln ała presidensa e presiedete ała Guera Siviłe
Americana e ała recostrussión.

El partito scominsiò a formarse nei tardi ani '40 deł'Otosento anca se ghe gà
vossùo l'oposissión al Kansas-Nebraska Act par unificàr el partito. El primo
congreso uficiałe del partito el se gà tegnùo el 6 lujo 1854 a Jackson,
Michigan. Ła prima sede republicana fu nel Northeast e nel Midwest e el partito
consołidò ła so posissión come secondo partito co ła nomination de John C.
Fremont neła elessión presidensiał del 1852. Ła prima ideołogia republicana ła
se rifleteva neło slogan del 1852 free labor, free land, free men (Lavoro
libaro, tera libara, omani libari). "Free labor" riferio ała credensa
republicana in 'na clase media mobiłe che łassasse ła forsa-lavoro e metese sù
picołe imprese. "Free land" riferio ai sforsi republicani pa fasiłitare 'sto
spirito de intraprendensa vendendo ła tera possedua dal governo. El partito
sperava che 'sta rapida crescita ła gavaria aiudà a controłar, e eventualmente
far terminar ła schiavitù. Abramo Lincoln risevete ła nomination republicana nel
1860 e in seguito el conquistò ła presidensa. El partito rimase 'na parte
deł'Unión durante ła Guera Siviłe Americana e presidiò ała recostrussión. Neła
elessión del 1864 'na majoransa de republicani ła se unì coi Democratici
pro-guera pa nominàr Lincoln ała guida del Partito de l'Unión Nassionàl. 'Na
fassión de Republicani Radicałi ruppe col partito e formò el Partito deła
Democrassia Radicàl. 'Sto grupo el scelse John C. Frémont come só candidà
presidensiàł prima de razunsere un acordo połitico e ritirarse dała elessión nel
setembre 1864.

El sucesso del partito creò corentismo ał'interno del partito nei anni '70
deł'Otosento. Quełi contrari a Ulysses S. Grant candidarono Horace Greeley pa ła
presidensa contro de eło. I Stalwarts El GOP sostegneva generalmente ła granda
impresa, el cosideto "hard money" (cioè, ło standard de ł'oro), tarife alte,
pensión generose pa i veterani de l'Unión, e ła anessión dełe Hawaii. I
Republicani i sosteneva i protestanti che domandava ła proibissión dełe bevande
alcołiche. No apena ła economia del Nord post-bełico ebe un boom co ła industria
legera e pesante, ferovie, miniere, città dała crescita vełoce e 'na agricoltura
prosperosa, i Republicani i ciapò credito e i promosse połitiche pa sostegnér ła
cresita vełoce. Ma dal 1890, the Republicans aconsenitorono al Sherman Antitrust
Act e a l'Interstate Commerce Commission in risposta ałe lamentełe dei
proprietari de picołe imprese e fabriche. Ł'alta McKinley Tariff del 1890
danegiò el partito e i Democratici i racolse 'na vałanga de voti nełe elessión
de fine ano, sconfigendo anca ło stesso McKinley. Dopo i do mandati del
presidente democratico Grover Cleveland, ła elessión de William McKinley nel
1896 ła xé ampiamente vista come un rinassita del dominio republicàn e ła xé
qualche volta cità come 'na elessión rialineante. McKinley el promesse che
tariffe alte łe gavaria fato finir ła consistente crisi causà dal Panico del
1893, e che el GOP el gavaria garantio 'na specie de plurałismo in cui tuti i
grupi i gavaria avuo benefisi. The Republicans i se consołidò come el partito
deł'impresa, anca se mitigà dała sucession de Theodore Roosevelt che abrassò el
trust-busting, ossia ła lota contro i monopołi economici.



https://vec.wikipedia.org/wiki/Parco_Nazionale_Dolomiti_Bellunesi

Al Parco nažional de le Dolomiti Belunesi (in italian: Parco Nazionale Dolomiti
Bellunesi) al è an area natural proteta de 'l Veneto, istituida de 'l 1990. Al
nome al pol gner scurtà anca co 'l acronimo PNDB.

Al parco al à na superficie de 31.512 etari (371.604 ster), tuta inte la
provincia de Belun, tra al Cismon a ovest e 'l Piave a est, esteso a nord verso
al bacino de 'l Maè e a sud te 'l bass Agordin.

Al Parco al cien entro i grupi montuosi de le Alpi Feltrine (Le Vete, Žimonega,
Pižoch, Brendol, Gneleže), Monti de 'l Sol, Stciara, Talvéna, Pranpèr e Piž de
Meodì. Ghe n'è aree co fogole a alte quote, crode e jaroi, ambiente ideal par
tante specie de alta montagna.

Al teritorio de 'l Parco, fata ecežion che par qualche area carsica de alta
quota, al è sior de aqua: sorgenti, paluch e roje come: Cordeol, Mis, Caoran,
Stién, Falcìna, Ardo, Vescovà, Pranpèra che i contribuiss a la riccheža
biologica de 'l Parco. Žerti de sti ricat i cor inte vai strete , e i è tuti
sogeti a grosse variažion stagionai de portata.

Belun, Žess, Feltre, Forno di Žolt, Gosalt, La Val Agordina, Longaron, Pedavena,
Ponte, Rivamonte Agordin, San Gregorio, Santa Jostina (BL), Sedego, Sospiroi,
Sovramonte.

Campanula morettiana, Stela alpina, Genžiana, Rododendro, Freža, Rusta, Pin,
Muga, Firm, Avedin, Pež, Laress, Pola de nass, Fagher, Carpen Negro, Carpen
Bianch, Viegol, Salež, Paržeržena, Žimogna, Cornoler, Sangol, Sanbugher, Bodola,
Talpon, Talpon žipressin, Oner, Agre, Tea, Roro feràt, Roro, Castegner,
Castegner turco, Moleržen, Arsepol, Frassen, Opio, Oner, Spužer, Cane da
Cargane, Paluch, Pomer, Perer, Fariesera, Susiner, Morer bianch, morer negro...

Becalegn negro, Becalegnuž, Astore, Oselaž, Aquila real, Ževita, Aloch, Gufo,
Gal žedron, Fagiano, Pernice, Upupa, Cornaža, Corž, Žurla, Peružola, Quaja,
Codaross,...

Al logo de 'l Parco al è la campanula di Moretti, specie endemica de le Dolomiti
e presente inte 'l teritorio del Parco, di fioridura de color violet, che la
cress te i crot umidi a na alteža de de pi de 1000–1200 m.



https://vec.wikipedia.org/wiki/P%C3%A9ndo%C5%82o_de_Foucault

El péndoło de Foucault, cusita ciamà in onor del fìxico françexe Jean Bernard
Léon Foucault, el xé stà conçepì cofà un esperimento par dimostrar ła rodazhion
de ła Tera par mezo de l'efeto de ła forzha de Coriolis.

EL se trata de un péndoło alt, łìbaro de xinxołar in ogni direzhion par tante
ore. El primo péndolo de Foucault el xé stà prexentà al pùblico inte'l 1851, e
el jera costituìo da na sfera de 28 kg sospendesta a la cùpoła del Pàntheon de
Parixe co 67 metri de fiło.

A ogni łatitùden de ła Tera, fora che a l'equadór, se oserva che il pian de
xinxołazhion del pendoło el tende a rodar łento. Al Poło Nord e al Poło Sud ła
rodazhion ła vien inte'n dì siderałe: el pian de xinxołazhion el se mantien
fermo intanto che ła Tera ła roda, in acordo co ła Prima Łeje del moto de
Newton.

A qûełe altre łatitùdene el pian de xinxołazhion el roda co un perìodo R
inversamente proporzhionałe al seno de ła łatitùden stesa (α); a 45° ła
rodazhion ła vien ogni 1,4 dì, a 30° ogni 2 dì cusì via:

Ea rotasión ła avién in senso orario da sta parte deła tèra (emisfero boreale) e
in senso antiorario ne ł'emisfero australe. Sto concéto podaria èsare dificiłe
da capire, ma el gà portà Foucault a inventàr nel 1852 al giroscopio. L'ase del
rotore del giroscopio el ghe core drio sempre ałe stełe fise; al so ase de
rotasión apàre rodołàr sempre na volta al dì a qualunque latitudine.

Al pendoło de Foucault al xe impegnativo da costruire parché picołe imprecixión
łe podarìa causare erori neł'osiłasión che le sconde l'efèto deła rotasión
terèstre. Ła resistensa deł'aria inoltre ła frena l'osiłasión; par questo motivo
nei musei i pendołi i incorpora anca an elettromagnete o altro dispositivo par
mantegner in moto al sistema.



https://vec.wikipedia.org/wiki/Nunavut

Nunavut (in inuktitut ᓄᓇᕗᑦ, Nunavut), dal 1° de apriłe 1999, el costituise el 3°
teritorio del Canada; l'è al steso tenpo el manco popołà e 'l più grando de i
teritori e de łe provinçe del paexe.

Nunavut vol dir 'ła nostra tera' in Inuktitut, ła łéngoa dei Inuit. I so
abitanti i'è ciamè Nunavummiut, al singołar Nunavummiuq.

El teritorio el cuerxe çirca 2 000 000 km² de tera e aqua in tel Canada
setentrionałe; de ła so imensa superfiçie, 157 077 km² i'è de Oçeano Artico,
mentre 1 936 113 km² i'è costituii da tere emerse, includendo ła majoransa de
l'arçipełago artico (conpresi l'Ìxoła de Baffin l'Ìxoła de Ellesmere a nord,
cosita come łe parti orientałe e meridionałe de l'Ìxoła Victoria a ovest), tute
łe ixołe de łe baie de Hudson, James, e Ungava (incluxe łe Ìxołe de Belcher) che
łe apartegnea ai Teritori del Nord-Ovest.

Ghe ne deriva che el Nunavut l'è ła quinta entità rejonałe mia indipendente
piasè granda al mondo. Se el Nunavut el fuse on Stato, el sarea tredexeximo par
area, dopo ła Republica Democratica del Congo.

El Nunavut el confina via tera co i Teritori del Nord-Ovest a ovest e col
Manitoba a sud, oltre che co ła provinçia de Teranóva e Łabrador, co ła qual el
condivide ła picenina remota ixoła de Killiniq. El confina via mar anca co łe
provinçe del Quebec, Ontario, Manitoba e co ła Groenlandia a nord. Ła creasion
del Nunavut l'à originà i "four corners", un punto ndoe se interseca i confini
de cuatro provinçe: Nunavut apunto, i Teritori del Nord-Ovest, Manitoba, e
Sascaċiùan, su ła costa meridional del łago Kasba. A cauxa de ła so cołocasion
geografica remota e inacesibiłe, no l'è mia un posto turistico. Ghè tutavia un
monumento (sepur datà) a indicar el punto exato e qualcheduni ghe va.

El Nunavut ła xe, par el Canada, la divixion aministrativa de primo łiveło più
reçente: ła s'à separà ofiçialmente dai Teritori del Nord-Ovest el primo apriłe
1999 par mexo del Nunavut Act e del Nunavut Land Claims Agreement Act, benché i
confini atuałi i sia stè stabiłii in tel 1993. Ła creasion del Nunavut l'à
conportà el più groso canbiamento a ła mapa del Canada da l'incorporasion de ła
provinçia de Teranóva e Łabrador in tel 1949.

El teritorio el xe atraversà sol so marxene oriental da ła Cordiłiera Artica; el
punto piasè alto del Nunavut l'è el Pico Barbeau.

L'atuałe rejon del Nunavut l'è abità da çirca 4000 ani. Ła majoransa dei storici
l'identifica ła costa de l'ixoła de Baffin co l'Helluland descrita in te łe
saghe nordiche, el che el rende posibiłe che i abitanti de ła rejon i gabia avù
contati ocaxionałi co i marinai norvegexi.

Ła istoria documentà del Nunavut ła scominsia in tel 1576. Martin Frobisher, che
'l dirigea na spedision par catar el pasajo a nord-ovest, el pensava d'aver catà
oro preso ła Baia de Frobisher, su ła costa de l'ixoła de Baffin. El minerałe el
se riveła in segutio esar sensa valor, ma Frobisher el resta noto par esar el
primo europeo ad averghe avù contati co i Inuit, che se se ricorda. El contato
l'era ostiłe, con Frobisher che el catura cuatro nativi e 'l łe porta in
Inghiltera, ndoe in breve i more.

Altri esploratori a ła riçerca del pasajo a nord-ovest i'è capitè da ste bande
in tel XVII secoło, incluxi Henry Hudson, William Baffin e Robert Bylot.

In tel 1976 scominsia i negosiati del governo federal canadexe co i
raprexentanti de ła popołasion Inuit, che i rivendicava un teritorio separà da
queło dei Teritori de Nord-Ovest. El 14 apriłe 1982, se tien in tei Teritori de
nord-ovest un referendum consultivo su ła divixion del teritorio, che el vede ła
majoransa de i rexidenti votar in favor (co el 56,5% de i voti). Un acordo el
vien pò decixo in tel setenbre del 1992 e ratificà da quaxi l'85% de i votanti
del Nunavut. El 9 lujo 1993, łe do leji rełative, el Nunavut Land Claims
Agreement Act e l' Nunavut Act, łe vien aprovè dal parlamento canadexe, e ła
tranxision ła vien conpletà el 1° de apriłe del 1999, data de ła creasion
ofiçiałe del Teritorio de Nunavut. Ła scarsa e sparsa popołasion del Nunavut ła
rende inprobabiłe ła concesion del status de provinçia in un futuro visin, anca
se ła situasion ła podarea canbiar se 'l Yukon, che l'è de póco più popołà, el
diventase na provinçia.

Al momento de l'ultimo censimento, ła popołasion del Nunavut l'era de sołe
31 906 áneme su un'area de ła grandesa de l'Eoropa oçidentałe. Se 'l Nunavut el
fuse on stato sovran, el sarea el manco popołà del mondo: ła visina Groenlandia,
par esenpio, ła ga presoché ła stesa area e 'l dopio de ła popołasion.

Ła capital Icaluit (prima Frobisher Bay) su l'ixoła de Baffin, a est, l'è stà
decixa co un referendum in tel 1995. Altre grose comunità łe include i çentri
rejonałi de Kangiqiniq (Rankin Inlet) e Arviat.

Al censimento del 2006, 24 640 persone che se identificava come Inuit (l' 83,6%
del total de ła popołasion), 100 come nativi (0,34%), 130 metici (0,44%) e 4 410
come non aborigeni (14,96%).

Insieme a l'inuktitut, anca l'inuinnaqtun, l'inglexe e l'francexe i'è łéngoe
ofiçiałi.

In te ła so rełasion (Aajiiqatigiingniq Language of Instruction Research Paper)
comisionà in tel 2000 par el Dipartimento de l'Educasion del Nunavut, Ian Martin
de l'Università de York l'aferma che na "minacia a łongo termine a ła łéngoa
Inuit ła se pol catar dapartuto, e łe atuałi połitiche e pratiche łenguistiche
scołastiche i'è drio contribuir a sta minacia" se łe scołe del Nunavut łe segue
el modeło dei Teritori del Nord-Ovest. Martin el fornise un piano de vint'ani
par crear na "società biłengoe pienamente funsionante, in inuktitut e inglexe
entro el 2020. El piano el prexenta diversi modełi, incluxo:

El censimento canadexe del 2006 l'à mostrà na popołasion de 29 474 áneme. De łe
29 025 risposte a ła domanda del censimento rełativa a ła łéngoa mare, łe łéngoe
più riportè łe xe cofà in tabeła: Soło l'inglexe e l'francexe i'è stè considerè
łéngoe ofiçiałi in tel censimento. I dati mostrè i se riferise a łe singołe
risposte e a ła parçentuałe totałe. Ghè anca 260 risposte con sia l'inglexe che
na łéngoa mia ofiçiałe (prinçipalmente Inuktitut), 20 con el francexe e na
łéngoa mia ofiçiałe, 20 con sia inglexe che francexe e çirca 140 che no i'à mia
risposto a ła domanda, i'à segnà più łéngoe mia ofiçiałi o i'à dà altre risposte
mia vałide.

El capo de Stato del Nunavut l'è un comisario, dito Commissioner, nominà dal
ministero de i Afari Indiani e e del Xviłupo del Nord. Come par tuti i teritori
canadexi, el ruoło del comisario l'è sinbołico e anałogo a queło de un Tenente
Governador, co ła difarensa che el comisario no l'è mia un raprexentante de ła
regina. Dal 12 majo 2012 ła comisaria ła xe Edna Elias.

I menbri de l'asenblea łegixłativa unicamerałe del Canada i'è ełeti
individualmente; no ghè mia partiti e ła łegixłatura l'è baxà sul consenso. El
capo del governo l'è ełeto dai menbri de l'asenblea łegixłativa.

Ła prima łegixłatura del teritorio ła s'è disolta el 16 jenar del 2004, e łe
ełesioni i'è stè convochè póco più tardi. Ai prinçipi del 2008, el Nunavut l'è
al so secondo governo.

Meso de fronte a łe critiche su ła so połitica, Paul Okalik (premier in carica
da ła creasion del teritorio in tel 1999 fin al 2008) l'aveva meso in pié un
consejo consultivo de ondexe veci, che i ga ła funsion de jutar a incorporar
l'Inuit Qaujimajatuqangit (ła cultura Inuit e ła conosensa tradisional, in
inglexe speso ciamà "IQ") in te łe decixioni połitiche e de governo del
teritorio.

Ła bandiera ofiçiałe del Nunavut ła vien adotà el 1 apriłe del 1999. I cołori
blu e oro i'è stè selti da i membri de ła Commission d'établissement du Nunavut,
a sinbołixar łe richese de ła tera, del mar e del ciel. El roso el raprexenta el
Canada. L'inukshuk, monumento de piere, el guida ła gente in tel so camin e 'l
indica i posti sacri. Se ghe cata anca Nikittuittuq, ła steła połar, che
tradisionalmente l'è stà na guida par i naviganti e che ła vol esar un punto de
riferimento fiso e imutabiłe, cosita come l'è el consejo dei savi de ła
comunità.



https://vec.wikipedia.org/wiki/Nova_Guinea_Tod%C3%A9sca

Ła Nova Guinea Todésca xe stà on protètorato de ła Xermania dal 1884 al 1914,
che ciapava el teritòrio deła parte nord-orientałe deła Nova Guinea in Oçeania e
qualchedun dełi arçipełaghi darente.

El teritòrio prinçipałe de sta cołonia jera ła rejon nord-orientałe deła Nova
Guinea ciamà Kaiser-Wilhelmsland, invense łe isołe a est de sta rejon xe sta
batìxà Arcipełago de Bismarck (Bismarck-Archipel in todesco) e sto qua jera
composto dała Nova Pomerania (Neu-Pommern) che desso xe ciamà Nova Britània e
dal Novo Mecklemburgo (Neu-Mecklenburg) che desso xe ła Nova Irlanda.

Co ła unica ecceçion dełe Samoa todésche, tutte łe isołe sotto el controło
coloniałe todésco inte'l Pacifico xe finìde soto ła aministraçion deła Nova
Guinea Todésca.

Ła nassita de sta nova cołonia xe stà el risultato in gran parte deła capaçità
commerciale de Adolf von Hansemann, diretòr deła Disconto-Gesellschaft, ona dełe
piesè importanti banche todésche de l'epoca e fondador deła Compagnia deła Nova
Guinea Todésca (Deutsche Neuguinea-Kompagnie) che xe stà creà inte'l 26 majo
1884 con el scopo de fondar na nova cołonia comerciałe neła rejone deła Nova
Guinea no ancora occupà dałe altre potençe cołoniałi. Co l'aiuto offiçiałe de
Bismarck, łe navi todésche ga esplorarà ła xona costiera interessà e impiantà ła
bandiera todésca neła nova cołonia. In avril del 1885, ła Xermania el Regno Unìo
ga firmà on tratàto par dividarse e so rispetìve aree de influença inte'l
teritòrio deła Nova Guinea.

Nonostante el pien supòrto del governo todésco, ła Compagnia deła Nova Guinea
Todésca ga incontrà bastansa dificoltà inte'l aministraçion del teritòrio che
ghe jera stà dà, al ponto da essar obligà dopo soło che do anni a darghe in man
el mandato de governo a Berlin. In otobre del 1889 el governo todésco ga firmà
co ła compagnia on acòrdo dove ghe vegneva dà non soło l'aministraçion
teritòriałe ma anca tutti i dirìti commerciałi sui vari monopołi drìo el
pagamento de 4 000 000 de marchi.

El 1º avril del 1899 el governo todésco ga ciapà offiçialmente el controło del
teritòrio el 30 lujo del stesso anno, dopo on tratato co ła Spagna, se xontava
novi teritòri. Ało scopìo deła Prima guera mondiałe, na spedission anglo-todèsca
prevista par ridefinir i confin, xe stà bandonà visto che łe do nasion interesà
se trovava en guera, poco dopo łe forçe australiane ga ocupà el
"Kaiser-Wilhelmsland", intanto el resto dei teritòri cołoniałi deła Nova Guinea
Todèsca e deła Micronèxia vegneva ciapà dal Giapòn.

Inte'l 1919, dopo el tratato de Versailles, ła Xermania ga perso tuti i so
teritòri cołoniałi, compresa ła Nova Guinea Todésca, che xe deventà on mandato
deła Soçietà dełe Naçion soto l'Australia col nome de Teritòrio deła Nova
Guinea.



https://vec.wikipedia.org/wiki/Navara

Ła Navara o Comunità Foral de Navara (en castilian Navarra o Comunidad Foral de
Navarra, en basco Nafarroa o Nafarroako Foru Erkidegoa) l'è na comunità autonoma
e na provinçia spagnoła oltre che una de łe sete provinçe basche de Euskal
Herria. Situà in te ła parte setentrionałe de ła penixoła iberica, ła confina a
nord-ovest co ła comunità autonoma dei Paexi Baschi (Álava e Guipúzcoa), a
nord-est co ła Francia (tuto l'Iparralde, in te łe so provinçe de Labourd, Soule
e Basa Navara), a sud-est co l'Aragona (provinçe de Saragosa e Huesca) e a
sud-ovest co Ła Rioja.

L'è conposta da 272 comuni e ła ga na popołasion de 605.876 áneme (2007) de cui
çirca un terzo ła vive in te ła cavedal Panplona (Iruñea) —195.769 abitanti— e
più de ła metà in te ła so area metropołitana (317.168 parsone).

Łe łéngoe ofisiałi de ła Navara i'è el castilian e 'l basco, seben sto último
soło in te ła parte setentrionałe de ła comunità. En basco ła Navara l'è anca
nota col nome de Nafarroa Garaia (Alta Navara), par distinguerla da ła Nafarroa
Beherea (Basa Navara), che ła se cata in Francia.

Sto teritorio el ga a łe spałe na łonga tradision de autonomia: el regno de
Navara l'è existío fin al 1841. Ła so storia połitica ła stà difati a ła baxe de
ła so particołare organixasion juridico-aministrativa, che l'è regołamentà da na
łeje speçifica del 1982, ciamà brevemente Amejoramento o co l'acronimo de
LORAFNA. El spírito de sta łeje l'è queło de coniugar ła tradision forałe
navarexe co ła costitusion spagnoła del 1978, de cui ła costituise na
dispoxision adisionałe.

Ła prima atestasion scrita del termine Navarra l'è del IX secoło, in te l'opera
Vita Karoli Magni de Eginardo, capìtoło 15, che ła contien ła seguente fraxe en
łatin: «[...] qui apud Navarros ortus et fertilissimos Hispaniae agros secans
sub Dertosae civitatis moenia Balearico mari miscetur; deinde Italiam totam». Ve
se descrive ła intruxioni del re franco Carlo Magno fin al fiume Ebro.
Etimołogicamente, el topònimo el provien probabilmente dal vocàboło naba,
d'orìgine preromana, forse protobasca, che se crede el significase "tera piana
çircondà da montagne", descrision che se adata pienamente a Panplona e al
teritorio che łe çirconda. A sto vocaboło se gà xontà el sufiso -erri, che in
basco vol dir "tera o popoło".

Ai tenpi de l'Inpero roman, el teritorio de ła provinçia l'era abità dai
vasconi, na tribù preromana che abitava el versante sud dei Pirenei. Sti qua i'è
riusìi a mantegner ła propia łéngoa - el basco - e tradisioni anca soto i
romani. L'area no l'è mai stà pienamente sotomesa, né dai Vixigoti né dai Arabi.
In tel 778 l'exerçito franco el vien sconfito dai baschi in te ła bataia de
Roncisvałe.

In tel 824 el capitan Iñigo Arista el vien incoronà re de Panplona, el che el
porta a ła fondasion del Regno de Navara. El regno el riva a ła so màsima
espansion soto Sancho III de Navara, quando el cuerxe el teritorio de l'atuałe
Navara, Paexi Baschi, Ła Rioja, e parte de ła Cantabria, Castilia e Leon e
Aragona. A ła so morte el paexe el vien parò divixo tra i so fioi e no'l vearà
mai più interamente ricostituío. L'exercito de Navara el ciapa parte a ła
decixiva bataia de Łe Nave de Tolosa del 1212 al fianco dei altri regni
cristiani de Spagna dopo de ła qual i posedimenti musulmani in te ła penixoła
iberica i vien ridoti a un picoło teritorio in tel sud.

L'inclinasion de i re navari par ła połitica francexa e i negosiati par spoxar
el so primogenito, Enrico, prinçipe de Viana, co na fioła de Luixi XII de
Francia, i'è łe motivasioni che porta Ferdinando el Catòłico a inviar el duca
d'Alba a conquistar el regno de Navara in tel 1512. El 25 de lujo Federico de
Tołedo, duca d'Alba, l'ocupa Panplona e ła famea real navara l'è costreta a
rifujarse in Basa Navara e a Bearn. El 23 de marso de l'ano dopo, łe corte de
Navara, co ła soła prexensa dei leader de ła fasion beaumontexa, łe proclama
Ferdinando el Catòłico "re de Navara". In tel 1515, łe Cortes de Castilia, a
Burgos e sensa ła prexensa de nisun raprexentante navarexe, i anete l'Alta
Navara a ła Corona de Castilia. Nonostante łe diverse bataie conbatúe par
recuperar l'Alta Navara e łe rivolte de i abitanti (anca de fasion beaumontexa),
no se otien alcun rixultato e 'l teritorio de ła Basa Navara el resta separà dal
resto del regno fin a vegner incorporà in te l'inpero francexe. Malgrado l'union
co ła Castilia, el regno de Navara el riese a conservar molti priviłeji e i so
fueri, molti dei quałi conservà fin al XX secoło. L'è grasie al riconosimento de
sti fueri, ancora vałidi, se ła Navara ła pol godar ancó de un special grado de
autonomía, garantío dal status de comunità foral.

Situà in tel nord-est de ła penixoła iberica, ła Navara ła confina a nord col
dipartimento francexe dei Pirenei Atlantici (in te ła rejon de Aquitania), a
ovest co i Paexi Baschi, a su co Ła Rioja e a est co l'Aragona. El teritorio
l'include n'enclave, Petilla de Aragón, che l'è conpletamente circondà da
l'Aragona.

El clima de ła Navara el misia influense da i monti Pirenei e łde a vałe del
fiume Ebro, creando na grosa diferensa tra i climi del nord (molto piasè umidi e
con frequenti precipitasioni) e del sud (clima più mediteraneo co tenperature
piasè alte e precipitasion più sporadiche). Se pol pasar, in tel giro de pochi
kilometri, da łe umide vałi del nord a łe aride Bardenas Reales su łe sponde de
l'Ebro.

En Navara se parla spagnoło e basco. Entranbe łe łéngoe i'è ofiçiałi, parò,
mentre el castilian el dè en tuta ła comunità foral, el basco l'è ofiçialmente
riconosúo soło en łe xone specificà da ła Ley Foral del Vascuence (Ley Foral
18/86 de 15 de deciembre de 1986). Sta łeje ła divide difati ła Navara en tre
aree: bascòfona (ndo el basco l'è łéngoa majoritaria), mista e no bascòfona
(ndoe domina el castilian). De 272 comuni navarexi, 109 i apartien a łe xone
bascòfona e mista e i pol godar de i vantaji oferti da ła coofiçiałità del
basco, tra cui ła toponomàstica biłéngoe e 'l dirito dei çitadini a comunicar co
łe aministrasioni publiche en basco. Sta łéngoa ła vien parlà en ła xona
çentrałe e setentrionałe del teritorio, esendo ła łéngoa materna de ła majoransa
de ła popołasion in tel nord e estremo nordovest. Considerando ła Navara in tel
so insieme, el castilian l'è ła łéngoa materna de l'88,9% de ła popołasion, el
basco del 7,0%, el 2,1% el ga entranbe łe łéngoe come materne e 'l restante 2,1%
el parla n'antra łéngoa come materna.

Storicamente s'à parlà anca altre łéngoe, sparíe al dì d'ancó, come el romanxo
navaro o navaro-aragonexe e, minoritariamente, el guascon, francexe, ebrèo e
àrabo.

El basco l'è parlà en Navara secondo diverse forme diałetałi (nóve secondo ła
clasificasion seguía dal Diccionario General Vasco de ła Euskaltzaindia anca se
in sèguito i'è stè riragrupè): el piasè estexo l'è el diałeto alto-navaro, che
se parla en te ła parte çentrałe e setentrionałe. En łocałità come Basaburua,
Imotz e altre al confin co ła Gipuzkoa, se parla el diałeto gipuzcoan e in te ła
parte çentral del Pireneo navaro (par exenpio in te łe vałi de Aezcoa e Salazar)
se parla na varietà del diałeto baso-navaro posteriormente ciamà diałeto
navaro-oriental. En ła parte più oriental de Pireneo, en ła vałe de Roncal, se
parlava fin a calche ano fa el diałeto roncałexe, estinto a ła fine del XX
secoło. En łe łocałità de Urdax e Zugarramurdi se parla el diałeto de Lapurdi.

I fueri navarexi, originari del Medioevo, i'è stà un pato tra ła nobiltà e 'l
popoło, trasmeso a l'inisio oralmente e, a partir dal XIII secoło, butà xo par
iscrito en Fueros y Compilaciones.

In tel 1512 el Regno de Navara el vien conquistà da ła Corona de Castilia, ma el
mantien el propio regime d'autogoverno łegislativo, executivo, judisiario e
fiscałe, conservando ła so condision de "regno" soto ła figura de un vicerè. Sto
sistema l'era propio de ła Navara e no l'era mia na regołamentasion inposta da
ła Castilia, come l'è stà invese par altri regni, quałi par exenpio el Regno de
Granada.

Dopo ła Prima goera carlista, en el congreso de Vergara, el jenerałe łiberal
Espartero el racomanda al governo de "propor a łe Cortes ła concesion o ła
modifica dei fueri"; sto dixegno el se reałixa co ła leje del 25 de otobre 1839
(ciamà Ley de confirmación de fueros), quando i fueri i vien ribadìi "sensa dano
par l'unità costitusional de ła monarchía", e che ła diventa efetiva co ła
publicasion de ła Ley de modificación de los fueros de Navarra (denominà ani più
tardi Leje Paccionada de Navarra) el 16 de agosto 1841.. Con sta leje, ła Navara
no ła vien più dexignà come un "regno" e ła se converte in provinçia, adatàndose
a ła divixion teritorial de ła Spagna del 1833 de Javier de Burgos. Dopo ła
Goera çiviłe spagnoła vien sopreso i fueri de Gipuzkoa e Bizkaia, parché
considerà "provinçe traditore", parò i fueri de Navara e Araba i vien mantegnúi,
avendo donà el so suporto a ła rivolta.

Ła fine de ła ditatura e ła restaurasion del sistema democràtico ła porta a na
nova costitusion in tel 1978; una de łe questioni più spinoxe ła rivardava
propio ła problematica foral. El rixultato de sto laoro el se cata in te ła
Disposición Adicional Primera, che ła stabiłise:"Ła costitusion ła tuteła e ła
rispeta i diriti storici dei teritori forałi". I fueri i vien adatà a ła nova
realtà de autonomie del Stato spagnoło par mexo de ła publicasion de ła "Ley
Orgánica 13/82 de 10 de agosto de Reintegración y Amejoramiento del Regimen
Foral de Navarra".

El regime foral el dà a ła Navara determinà conpetense come na so propia połisia
(ciamà Policía Foral de Navarra, Foruzaingoa en basco), un sistema fiscal
difarente [2] e tante altre equivałenti a quełe garantíe dai Statuti de
Autonomia de łe altre Comunità Autonome, che en Navara el ciapa el nome de Ley
Orgánica de Reintegración y Amejoramiento Foral de Navarra. Alcune
carateristiche de ła łegislasion navarexa in materia çiviłe e fiscałe i'è:

Al 1º jenar 2007 ła popołasion de ła Navara l'era de 605.876 abitanti, e ła
densità de 58,31 ab./km². De sti qua, el 9,23% i era foresti, prinçipalmente
ecuadoregni. Ła popołasion l'è en cresita (de un 0,66% rispeto al 2006), ma ła
densità ancora basa. Par quanto riguarda el seso, se prexenta na difarente
situasion tra spagnołi e foresti: mentre tra i spagnołi prevałe łe done, tra i
foresti ghè na predominansa de omeni. El grupo de età pì numaroxo l'è queło che
va da i 25 ai 54 ani, mentre queło piasè exiguo el fa riferimento a l'età più
avansà; ła tendensa a l'inveciamento ła continua parò a manifestarse e tra 'l
2006 e 'l 2007 l'età media l'è aumentà de un deçimo. I comuni che i vede major
cresita i'è quei in te łe viçinanse de Panplona; l'è invese el capołogo uno de i
çentri abità che perde più abitanti.

I comuni più popołà dopo Panplona, che da soła ła ospita un terzo de tuti i
abitanti de ła rejon, i'è (al 2007):

A partir dal 1964, ła Navara l'à scomisià un profondo proceso de transformasion
economica, da n'economia baxà su l'agricoltura e che ocupava ła metà de ła
popołasion economicamente ativa a n'economia equiłibrà e moderna. El motor de
sta trasformasion l'è stà l'industria che ancora ancó, nonostante el proceso de
tersiarixasion de łe ùltime decade, l'è più prexente che in te łe altre rejoni.

El setor primario l'ocupa el 5,9% de ła popołasion navarexa. Ghè coltivasioni de
formenton, çereałi, fruti e girasołi; anca ła produsion vinicoła l'è inportante.
El setore secondario l'è raprexentà par ło più da picołe e medie inprexe, ma no
manca mia łe multinasionałi, che i'à contribuío a ła modernixasion de l'aparato
produtivo rejonałe e al sviłupo economico de ła comunità foral. Ła majoransa dei
inpianti industriałi con łivei tecnołogici ełevà e capacità de esportasion i
apartien al setor automobiłistico e dei machinari e equipajamenti. Ła tersa
industria più inportante l'è cheła agroałimentare: łe prime tre mese insieme łe
costituise ła metà del vałor xontà de ła produsion industriałe de Navara. El
tersiario l'è el setor più inportante en termini de vałor xontà e 'l continua a
trasformar ła strutura economica de ła comunità foral. Rispeto al resto de ła
Spagna, el setor tersiario de l'economia navarexa el raprexenta l'1,4% del total
del tersiario spagnoło.

Ła Navara l'è leader en Europa par quanto riguarda łe energie rinovabiłi, e ła
conta de rivar a generar entro el 2010 el 100% de l'energia da fonti rinovabiłi.
Al 2004, el 61% de l'energia de ła rejon l'era generà da fonti rinovabiłi, de
cui el 43.6% el provegnea da 28 mułini a vento, el 12% da oltre 100 turbine
idraułiche in scała ridota e 'l 5.3% da 2 inpianti biomase e 2 de biogas. In
xonta, ła rejon ła gavea el pì groso inpianto fotovoltaico de Spagna, a Montes
de Cierzo de Tudela (capacità de 1.2 MWp), più diverse altre sentenara de
instałasioni fotovoltaiche.



https://vec.wikipedia.org/wiki/Napoleon_III_de_Fransa

Napoleone III de Fransa - nome conpleto Carlo Luigi Napoleone Bonaparte -
(Parigi, 20 de apriłe 1808 – Chislehurst, 9 de genaro 1873) xe stà un inperador
fransexe.

Fioło de re Luigi Bonaparte e deła regina Hortense de Beauharnais, el xe quindi
neodo in łinea cołaterałe de Napoleon Bonaparte. So fradeo Napoleone Luigi,
(1803 – 1831), afiłià ała carboneria, el xe morto a Forlì conbatendo contro łe
trupe austriaco-pontificie.

El se ga maridà co Eugenia de Montijo, 'na nobiłe spagnoła de orixine scosexe,
dała quałe ła ga avù on fioło (Eugenio).

In seguito ała restaurasion el se ga trasferìo, picinin a Roma, dove el ga pasà
ła xoventù e, probabilmente el xe diventà menbro deła carboneria. 'Ntel 1831 el
ga ris'cià ła vita a Bołogna, durante i moti, e el xe diventà uficialmente
ricercà dała połisia austriaca.

Dopo ła morte del duca de Reichstadt, avegnua el 22 de lujo 1832, esendo zà
morto so fradeo major, Luigi-Napoleone el se ga considerà ł’unico erede deła
corona inperial che ła gera apartegnua a so zio. El ga organisà ła so rede de
cołaboradori in Fransa e el se ga preparà a ciapar el poter. El so piano el
ricalcava queło de so zio dopo esar scapà da ł’ixoła d'Elba: portare dała soa łe
guarnigion miłitari e marciar so Parigi sołevando łe popołasion al so pasajo. El
so primo tentativo el ga avù łogo a Strasburgo el 30 de otobre 1836, el se ga
risolto con on fiasco e el xe sta meso in prexon.

El pare Luigi Bonaparte e so zii Luciano, Giuseppe e Girolamo i ga condanà el so
gesto. So mare, Ortensia, ła ga scrito al re Luigi Fiłipo par domandarghe a so
fioło de 'ndar via dała Fransa. El re el ga convinto el so governo e, in deroga
a ogni procedimento łegal, el ga mandà Luigi-Napoleone a Lorient indove, munìo
de schei, el 21 de novenbre 1836 el xe sta fato inbarcar so ła nave L'Andromeda
direta 'nte i Stati Unìi de America, indove el xe sbarcà el 30 de marso 1837. Ma
ła so permanensa oltre oçeano ła xe sta curta: tornà in Eoropa ł'ano sucesivo e
el se ga stabiłìo in Svisera. 'Ntel giugno 1838 uno dei congiurai de Strasburgo
el ga publicà on livro, indubiamente finansià da Luigi-Napoleon, che el cuntava
i avenimenti de Strasburgo faxendo 'na ciara apołogìa del bonapartismo. El livro
el xe sta sequestrà e ł'autore condanà a 5 ani de prexon. El governo fransexe el
ga mandà 'na protesta a queło svisero domandando ł'espulsion del prinsipe. A sto
scopo, sostegnuo da ł'Austria, el ga minacià el paexe elvetico de rocprare ałe
armi, par cui ło steso Luigi-Napoleon el ga łasà ła Svisera spontaneamente
'ndando in Inghiltera.

Con ł'eredità de so mare, morta ł'ano sucesivo, Luigi-Napoleon el ga podesto
continuare a finansiar i propri piani. Aprofitando del ritorno de fiama del
bonapartismo susitado dała spedision organisà dal governo Thiers par el recupero
dełe zenari de Napoleon I a ł’ixoła de Sant'Ełena, el xe sbarcà a Boulogne el 6
de agosto 1840 con alcuni so fedełi, sercando de ripetare el tentativo fato a
Strasburgo quatro ani prima. Anca stavolta ła sołevasion deła guarnijon e dełe
popołasion no łe xe sucese, el tentativo el xe fałìo mixeramente e
Luigi-Napoleone el xe sta arestà co i so conplici e meso in prexon 'ntel forte
de Ham. El proceso a so carico el se ga fato 'nte ł'indifarensa general de
fronte ała Camara dei Pari dal 28 de setenbre al 6 de otobre e el xe finìo con
ła condana al carsare a vita . El xe restà in prexon 'nte ła forteza de Ham par
siè ani dopo i quałi el xe riusìo a evadare apropriandose dei vestiti de un
pitore che el frequentava ła prexon. Scapà a Łondra el xe rientà in Fransa dopo
ła rivołusion del 1848.

Presentandose par vinsare łe ełesion presidensiałi del 2 de diçebbre del 1848 co
on programa che el prevedeva on governo forte, el consołidamento sociałe e ła
grandessa deła nasion, el xe sta ełeto Presidente deła Seconda Republica
fransexe (20 de diçenbre 1848 - 2 de diçenbre 1852) ała quałe el ga messo fine
ciapando i poderi ditatoriałi faxendose proclamar Inperador (2 de diçenbre 1852
- 4 de setenbre 1870) col nome de Napoleon III e dando orixine al Secondo Impero
fransexe. El xe sta ciamà dai criteghi Napoleon le petit (sarcastico titoło de
on pamphlet scrito da Hugo contro de lu).



https://vec.wikipedia.org/wiki/Nadine_Gordimer

Nadine Gordimer (Johannesburg, 20 noenbre 1923) xe na scritora sudafricana,
autora de romanzi e sazi, vincedora del Booker Prize inte'l 1974 e del Premio
Nobel par la leteradura inte'l 1991. Inte'l zenaro 2007 ghe vien assignà el
Premio Grinzane Cavour par la Letura.

La nasse a Springs, centro minerario inte l'area urbana a est de Johannesburg
(East Rand) inte la provincia del Gauteng, da Isidore a Nan Gordimer. I so
zenidori i xe intranbi imigrai zudii: el pare el se giera trasferìo in Sud
Africa da la Letonia, la mare da Londra. Uncuò la vive a Johannesburg.

Inte i ani '60 E '70 la insigna inte algune università dei Stati Unìi. La se
bate parché el Sudàfrica el riesamenasse e el ritratasse le pluridiesenal
politica de Apartheid. Tante de le so opare le fronta la question de le tension
morai e psicoloseche dovue a la segregazion rassial in ato inte la so patria. La
so prima publicazion la xe un breve conto par tosatei, The Quest for Seen Gold,
rivà fora sul Children's Sunday Express inte'l 1937. La so prima chiolta, Face
to Face (Fazza a fazza), la xe stà publicà inte'l 1949. El primo romanzo The
Lying Days, el xe stà publicà inte'l 1953.



https://vec.wikipedia.org/wiki/N%C3%B9vo%C5%82a

Ła nùvoła (dita anca nioła, neoła) ła xé na masa vixìbiłe de pìcołe giosete
d'aqua o cristałi de giaso sospexi 'ntel'atmosfera, sóra de ła superfisie
terestre o de n'altro corpo planedario o un satèłite. Łe se pol formar struture
che łe somégia a nùvołe anca 'ntel spasio intrà łe stéłe, ma en sto caxo qua no
se parla miga de grupi de giose de vaor àqueo. Se parla en sto caxo de nube
interstełare.

Ła parte de ła meteorołogia che ła studia łe nùvołe e i fenòmeni a łore cołigai
ła xé dita nefołogia.

Łore łe vien prima e xé cauxa de conplesi fenòmeni meteorołòxici, come ła pióva,
ła neve e ła tenpesta. Per somegiansa de forma ła paroła ła xé doprà anca per
parlar de fumarèe 'ntel'atmosfera o concenstrasion de pólvere, sabia o inseti.

Dal pónto de vista de ła termodinàmega łe nùvołe łe prexenta ła posibiłità de
vardar fenòmeni chei càpita drénto un flùido gasoxo conosuo come atmosfera; łe
grandése en xógo łe xé: tenperadura, umidità, presion.

Łe nùvołe che łe se forma su ła Tera łe xé fate de vaor àqueo che,
condensàndose, el crea pìcołe gioséte o cristali di giaso, de sòłito de 0,01 mm
de diàmetro. Có che se forma grupi de miłiardi de ste giosete, ła se pol véder
na nùvoła, de un tìpego cołor bianco, per via del'alta refresion de ła łuxe
(intrà el 60% e el 85%) su ła superfisie de ste gioséte.

Per ła granda dispersion de ła łuxe 'nte łe gioséte che łe compon ła nùvoła, eła
ła pol constar anca grixa o, a volte, squaxi nera. Magior sarà ła densità de ła
nùvoła e magior el só spesor, più scura eła consterà. Sto qua el xé el motivo
per el qual na nùvoła chel porta tenporal, en xèner un cumułonénbo, ła consta
vèro scura a ła baxe.

Al'alba e a ła tramontada, łe nùvołe łe pol tor un cołor sìmiłe a queo del
sieło, soratuto naranson e roxa. Visin a ła łonghésa d'onda del'infraroso, łe
nùvołe łe sarà più scure perché l'aqua che łe costituise ła asorbiria davèro ła
łuxe sołar a sta longhéa d'onda qua.

L'aqua contegnua 'ntei mari, laghi e fiumi ła evàora par l'asion dei ragi del
Sol e dei vénti. Ła masa de aqua che ła salta fóra ła ga n'alta tenperadura e
per movimento natural (convesion) ła va su. Có che ła xé łà, łe tenperadure łe
xé cusì base che el vaor el condénsa, formando ła nùvoła.

Ste nóve mase łe pol contegnir aqua per mièri de chiłogrami che per łore łe
starie ben cùsi. Łe precipitasion łe càpita per intervénto de qualcosa de
foresto. Infati łe giosete łe ga bexogno de un corpo sòłido sul qual meterse a
doso per cascar: sto qua el pol èser un graneo de pólvere chel vien da soto,
portà dai venti. De sòłito, però, càpita che ghe sia na corénte de aria fréda
che ła giasa parte del aqua, che de conseguénsa casca xó. Per sta roba xé comun
dir che pióve de siguro có che ghe xé nùvołe e riva na ventada fréda.

El giaso el pol cołar, naturalmente, se ghe xé na tenperadura atmosfèrega che ła
sia bastansa alta e cusì pol cascar ła pióva. Có che xé frédo casca xó neve. Ła
tenpesta ła pol èser anca de primavera o istà, perché drénto łe nùvołe ghe xé
corénti che łe slarga i tóchi de giaso e i no ga ténpo de cołar prima de rivar
per tera.



https://vec.wikipedia.org/wiki/Monte_Carega

El Monte Carega, o pi semplicemente el Carega, el xe un acròcoro postà fra el
Veneto (province de Verona e Vicensa) e el Trentin. El xe subito sora i Lesini,
in provincia de Verona, e el fa parte dełe Picołe Dołomiti (Prealpi Venete). El
monte pi alto de tuto el grupo xe Sima Carega, 2259 metri. A nord - nordest el
Carega el casca xo 'nteła Vałarsa, pi a est el Paso de Canpogroso ło divide dal
Sengio Alto, a sud el Paso deła Lora ło staca dała Cadena dełe Tre Croxe, a
sudovest ła Val de Ronchi ło taja neto dai Lesini, a nordovest el ga el Monte
Zugna. Durante ła Prima Guera Mondiałe el grupo el xe sta teatro de conbatimenti
fra l'esercito deł'Austria e queło deł'Italia.

El Carega el xe na montagna calcarea, fata de dołomia, coi fianchi verso est e
verso sud segnà da profondi canałoni ke da ste parti i ga un so nome: vajo. I pi
famosi i xe el Vajo dei Cołori e el Vajo dei Camòsi a est e el Vajo Pełagata a
sud.

I monti pi alti del grupo, vegnendo da sudest, xe: el Plische, 1991 metri, łe
Guje deł Fumante, 1938 metri, ł'Obante, 2020 metri, Sima Carega, 2259 metri, el
Cherlong, 2210 metri, Sima Posta, 2215 metri, Sima deła Neve, 2157 metri.

L'unica strada ke ghe riva quasi sora ła vien dała Val d'Iłasi (Verona), ma ła
xe sarà al trafico e ła se ferma al Rifugio Scalorbi, 1767 m. Poco soto ła Sima
Carega ghe xe el Rifugio Fraccaroli, 2230 m.. Pi in baxo ghe xe el Rifugio
Battisti, 1265 m. e el Rifugio Canpogroso, 1460 m. (Recoaro).

El nome Carega nol vol dir "carega" nel senso de sentarin. El vien da Kareg,
int'el dialeto todesco che se parlaa su i Lesini e vol dir "bacineła". Se se
guarda el grupo del Carega da la Val d'Iłaxi, el ga proprio la forma de na
bacinela. Anca se la cima piassè alta l'è en provincia de Trento, i veronexi i
ga sempre considerà el Carega na montagna veronexe.



https://vec.wikipedia.org/wiki/Montana

El Montana dal 8 de novenbre 1889, el costituise el 41° Stato dei Stati Unìi de
Amèrica; el xe el 44° Stato pì popołoxo e el 4° pì estexo dei USA.

El se cata 'nte ła parte nordosidental dei Stati Unii, intra łe Montagne Rocioxe
a ovest e łe Pianure Grande a est. El teritorio el se estende da 'na altitudine
minima de 549 m a 'na altitudine masima de 3901 m. El confina co cuatro Stati,
procedendo da est in senso orario: Dacota del Nord, Dacota del Sud, Uaiomiṅ,
Aidaho.

El teritorio inteła banda osidental el xe intersà da cadene montuoxe co
andamento nordovest-sudest: Monti Bitterroot, Monti Lewis e Monti Absaroka. Łi
fiumi pi' inportanti łi xe el Missori e el Yellowstone che łi score verso est,
el Kootenai che el score verso ovest. Łi łaghi pi' inportanti łi xe el Łago
Flathead e cheło artifisial de Fort Peck.

Ła sità piasé grande ła xe Billings, che int'el 2010 ła gaveva 104 170 abitanti,
altre sità inportanti łe xe Missoula e Great Falls, ła cavedal ła xe Hèłina.

Se coltiva gran, orxo e łegumi; se desfruta łe foreste. Molto difuxo el xe el
ałevamento de bovini e ovini. Se estrae rame, petrołio,gas natural e carbon.



https://vec.wikipedia.org/wiki/Melita_Toniolo

Melita Toniolo (Treviso, 5 avrìl 1986 xe 'na showgirl, modèła, atrice e
condutrice tełevixiva itałiana

'Ntel 2003 ła gà tacà 'na carirèra de fotomodèła, soratuto tanti servisi de nùo,
e nei ani drìo ła gà partesipà a diversi concorsi de bełésa minori, inaxonta al
fato che compariva cofà ospite e vałeta in alcune trasmision de l'emitente
locałe Antenna Tre Nordest. Ła so prima aparision so' na rede tełevixiva
nasionałe xe capità ne ła trasmision de Italia 1 Distraction 'ntel 2006: nel
steso ano e so'ła stesa rède, ła xe stàda anca una de łe sexy caxałinghe de Le
Iene.

'Ntel xenaro 2007 xe deventà una de łe concorenti de ła setima edision del
Grande Fratello, reality show, prexentà da Alessia Marcuzzi so' Canale 5, in cui
ła gà riscòso suceso e notorietà. Dopo 'na tałe esperiensa ła gà poxà par
diversi całendari, infra i quałi queło sensa vełi pa'l programa de Italia 1
Lucignolo (firmà Loney Photo), del quałe xe stàda inviàda ne łe istà 2007 e 2008
co'l soranòme de Diavolita.

'Ntel 2007 ła gà fato un servisio fotografico sòra el monumento de Alberto
Burri, a ricordo de ła morte de sentinera de persone, un monumento da record,
qualménte xe 'ntel Guinness dei primati cofà ła pì granda scultura del mondo. Ła
xovene, sensa vełi, xe fenìa so' un całendario vendùo in tute łe edicołe, fora
che in quełe del comùn de Gibellina, pròpio par ordene del sìndico che łe gà
rimose a ła vendita, par po'denonsiàr formalmente el programa de Italia 1,
Lucignolo e i xornałi scandałistici Chi e Star Più, oltra a dimandàr 'na
refuxùra de un miłion de euro.

Da l'otobre 2007 al avrìl 2008, senpre so Italia 1, Melita gà prexentà,
alternandose co' Alessia Fabiani, el programa Camerino virtuale - The Box Game.
In quałità di atrice, ła Toniolo gà partesipà, nel corso del 2007, al film A
Light of Passion direto da Ulderico Acerbi: nel steso ano ła xe stà scriturà,
co' Enzo Iachetti e Giobbe Covatta, in Medici Miei, sit-com trasmesa so Italia 1
nel corso del 2008.

'Ntel 2008 Melita gà prexentà (co' Ciccio Valenti e Federica Panicucci) Candid
Camera so Italia 1, gà condòto (co' Rosario Rannisi) Rubacuori so Match Music e
gà partesipà ała tersa edision de La talpa, reality show, prexentà da Paola
Perego so Italia 1, indove ła se gà clasificà al terso posto. 'Ntel setenbre
2008 ła xe deventà opinionista fisa in Quelli che il calcio e... so Rai 2:
l'incàrgo xe fenìo 'ntel xugno 2011.

'Ntel 2009 ła xe stà una de dełe vałete de Colorado Cafè, sia ne l'edision
primaveriłe che ne l'edision autunałe del programa. Ne l'istà 2009 ła xe stà una
de condutrici de Real TV so Italia 1: ło sarà anca ne łe istà 2010 e 2011. Ne
l'istà 2010 ła xe stà "inviata", insieme a Raffaella Fico, de Mitici '80,
programa de Italia 1 prexentà da Sabrina Salerno. A propoxito del "segreto" par
aver suceso dopo el Grande Fratello, Melita Toniolo, ne l'intervista escluxiva
rełasà a Playboy Italia n. 17 (lujo e agosto 2010), gà dichiarà:

Ne l'autuno 2010 (insieme a Pasqualina Sanna e Veronica Ciardi) Melita xe
intràda a far parte del cast del film comico Una cella per due co' Enzo Salvi,
Massimo Ceccherini e Maurizio Battista: el film insìo nełe sałe sinematografeghe
el 4 marso 2011. Senpre ne l'autuno 2010, ła Toniolo xe stà scriturà(insieme a
Veronica Ciardi) par SMS Squadra Molto Speciale, una sitcom prodòta da ła A&B
Production de Bruno Frustaci e Alessandro Caprigo, co' Enzo Salvi: ła sitcom xe
stà trasmesa a partir da l'agosto 2011 so Italia 1 e Italia 2.

El 16 disenbre 2010 ła xe stà (insieme a Elena Santarelli) "inviata" dai canpi
del Stadio Flaminio de Roma par la prima edision de ła partìa de calcio benefica
Mediafriends Cup: ła seràda xe stà prexentà Federica Panicucci co' Alfonso
Signorini. Ne l'avrl 2012 ła Toniolo torna so'l gran schermo deventando ła
co-protagonista feminiłe di Francesca Fioretti nel film Poker Generation.



https://vec.wikipedia.org/wiki/Masoneria

Ła Masoneria ła xe 'na "disiplina exoterica", 'ntel senso che qualche aspeto
deła so atività interna no i xe de dominio publico, ma coerti da riservatesa o
asołutamente segreti.

I menbri deła masoneria (i masoni) i xe ciamà anca framasoni, forma itałianisà
del fransexe franc-maçon (freemason in łengoa inglexe), cioè «libaro muradore».
El nome el deriva dała pretexa disendensa deła Masoneria da ł'asociasion de
operai e muradori che ła se rifà ała legenda de Hiram, architeto del Tenpio de
Sałomon.

A pare infati che, 'nte ła so veste operativa, ła masoneria ła sia nata come
asociasion de mutuo apozo e perfesionamento morałe tra artigiani muradori,
mentre in seguito ła ga adotà l'atuałe veste specułativa, trasformandose inte
'na confraternita de tipo inisiatico caraterixà dal segreto rituałe, con
on'organizasion mondiałe.

I suoi afiłià i condivide i stesi ideałi de natura sia morałe sia metafixica e
ła comune credensa inte on Esare supremo, ciamà Grande Architeto De ł'Universo
(G.A.D.U.), requixito - sto ultimo - non domandà ai apartenenti ała masoneria de
"tipo fransexe".



https://vec.wikipedia.org/wiki/Maresina

La maresìna ła xe na pianta (nome sientifego Tanacetum parthenium) deła fameja
dełe Compositae o Asteraceae. In inglese ła se ciama feverfew, in todesco
Mutterkraut, in taljan matricale o partenio. Ła xe na pianta erbàsea perene, on
mucio aromàtega al strucarse, ga foje de contorno ełìtego, fin a 8 cm de
łonghesa. Ła se uxa par redure fiebre (varda el nome inglese), tratar dołor de
suca, artriti, problemi dijestivi. Na volta ła se doparava par i dolori dełe
mestruasion (da qua el nome in todesco e in taljan). Rexentemente ła se ga
utilixà par ła cura de ła pełe.

Ła vive specie in alta cołina; conosuda e doparà in cuxina in Val Cianpo e
Valdagno, 'ntel Vixentin, ma anca 'ntel Veronexe, sui Lesini e in pianura.

Preparare na pasteła de farina bianca, late, aqua, sałe e na s-cianta de sucaro.
Fate łe fritołe, łe se fa desfrizare metendoghe sora, tajà a toketi, una o do
foje de maresìna su ogni fritoła xa 'ntel ojo de bojo. Se tira fora łe fritołe,
łe se fa sgiosare e sugare su na carta asorbente. Se pol butarghe sora un poco
de sucaro semołado e łe se magna subito finke łe xe calde.

Ghe vol: 120 g de sucaro semołà, 100 g de fecoła de patate, 10-12 foje freske
trità de maresìna, 3 ovi intieri, 50 g de buro, 2 cuciari de graspa, ła scorsa
xała gratà de 1 limon, 1 cuciarin de lievito in polvere par dolxi. Mis-ciar ben
el sucaro col buro e i rosi dei ovi, xontarghe ła fecoła de patate, ła graspa,
el limon e łe foje de maresìna trità. Sbatere łe 3 ciare de ovo e xontarle al
paston; ała fine meterghe anca el lievito e versare in na forma da forno e
cuxinare a 200° par mexora.

Far infiapare pian pian in ojo de oliva veneto tanta séola e scałogno tajà a
fetełe fine fine, xontarghe qualke giosa de axedo de vin bianco, un mestoło de
brodo de połastro e bagnar col vin Dureło. Far bojere par mexora e dopo
xontarghe raquante foje de maresìna e qualke toketo de sarda sałada, lasar
cuxinar ancora par pochi minuti e dopo pasar tuto pal pasaverdure col disco pi
fino. Se buta sta salsa sui bigoli e se ghe grata sora formajo Asiago d'ałevo.



https://vec.wikipedia.org/wiki/Marco_Forieri

El strumento ch'el gà senpre amà e sonà co' tanta pasion xe el sax. El ga fato
stage stagionałi de musica jazz co' artisti come Steve Lacy e Sal Nistico.

El se intaresa aea musica sul finir dei ani setanta co'l ga sonà co' grupi che
fasseva zenari diversi : Pitura Freska (Reggae), Neuro (jazz-rock), Catacomba
(punk), Rio, Slep, Funky sacca band (funk), Dadasein (rock) e Eighty free
(ska-reggae).

Durante i ani otanta el sona co' el Collettino, col qual se diverte a sonar in
diverse ocasion e i Apocalypso che xe dei grupi che fa musica demensial in
diałeto venesian. Nel 1986 co' alcuni amighi de Santa Marta, fonda el grupo funk
venesian Zoo Zabumba.

'Ntel 1998 el scrive "Com'è bello far l'amore" scrito par l'Orchestra Casadei.
Nel steso ano el xe produtor artistico dei dischi live dei Pitura Freska "Olive
Vol.1 e Vol.2". Dal 1997 al 2002 el xe stà aministrator unico dea società dei
Pitura Freska PFK Gran Calma srl.

In sti ani el cołabora co' altri grupi come el grupo reggae Radio Rebelde
registrando el CD Tam Tam. El partesipa anca a jam co' Africa Unite, Bluebeaters
e Isola Posse.

El gà parteçipà a un mucio de trasmision tełevisive (come Quelli che il Calcio,
Domenica in, Carosello, Ottomillimetri, Sanremo big, Festivalbar) e radiofoniche
come Crekers, Dj per una notte, Caterpillar, Notturno Italiano. L'8 disenbre
2010 el gà partesipà coi Ska-j ała trasmision Parla con me par prexentar el so
novo album "Brube".

Marco Forieri xe inpegnà coi Ska-J (ciamà Scagi in venesian), grupo venesian che
fa brani in ciave Ska-Jazz; el grupo se esibisse durante el Carneval de Venesia,
ma i gà sonà anca in diverse date eoropee, fassendo da grupo spała ai New York
Ska Jazz Ensemble.

El ghe piase zogar a basket co' la squadra Manasse e voga co'la so mascareta e
'l so sandoło in giro par i rii e i canałi de Venesia.

Su vołér dei fans, el publica el disco da sołista Furiology dove insieme al
Reggae el sperimenta anca altri xeneri muxicałi che no gaveva mai provà.



https://vec.wikipedia.org/wiki/Lory_Del_Santo

Loredana "Lory" Del Santo (Povegliano Veronese) (Poejan Veronexe), 28 de
setenbre 1958, l'è 'na atrice e showgirl itałiana.

Dopo che l'à exordìo cofà vałeta del Festivalbar 'ntel 1975, tra la fìn dei ani
setanta e i primi ani otanta come atrice de nùmaroxi b-movie itałiani, l'à
partesipà a diversi varietà televixivi; in particołare, l'à avudo el ròlo de
"bilietaia" 'ntel programa de Antonio Ricci Drive In in onda su Italia 1 nei ani
otanta.

La scumisia da xovanisima come valeta al Festivalbar 1975, ma l'è 'ntel 1981 che
la se fa conosere in TV 'ntel programa Tagli, ritagli e frattaglie, prexentà da
Renzo Arbore e Luciano De Crescenzo, in cui la fa la parte de la sexy-archivista
muta e sbanpìa, che porta in studio documenti che rivava da le Teche RAI. Senpre
in quel periodo vien publicà servisi fotografeghi indove Lory conpare nua. In
seguito la partesipa a trasmision de suceso come Drive In, Sponsor City, Bum Bum
all'italiana, e più de recente, Stupido Hotel. 'Ntel 1980 l'à partesipà a Miss
Universo come concorente italiana.

La Del Santo l'è stà a longo a la ribalta de la cronica roxa: la relasion che
l'avea avùdo co'l selebre chitarista blues Eric Clapton gavea fato tanto
ventilar: sto ultima ghe gà dedicà anca 'na canson (The Lady of Verona). I se
gavea conosùdo 'ntel 1985, durante la tournée che Eric Clapton gaveva fato in
Italia. El chitarista ne la so autobiografia gà contà :

I due ebbero un figlio il 21 agosto 1986, Conor, tragicamente morto il 20 de
marso 1991 cadendo dall'appartamento di New York in cui la famiglia viveva, al
53º piano di un grattacielo.

I do gà avùdo un fio el 21 agosto 1986, Conor, morto tragicamente el 20 de marso
1991 cascando da l'apartamento de New York indove vivea la fameja, al 53° pian
de un grataciel.

Dopo la morte de so fio, la Del Santo, come la conta ela, l'à tradì Clapton co'
George Harrison. La biografia de Clapton dixe a propoxito :

Altre relasion conosùde de la Del Santo xe stà quele co'l miliardario saudita
Khashoggi e co'l tenista Richard Krajicel. Ghe xe atribuìe rełasion sentimentałi
anca co' Gianfranco Vissani, Valerio Merola e Amedeo Goria.

El so maxor inpegno in canpo lavoratìvo l'è cofà atrice: la deventa protagonista
de alcuni dei b-movie che gà segnà la storia del sìnema itałian ani otanta, tra
cui spica Viva la foca (1982) de Nando Cicero. Lory l'è stà protagonista anca de
la tersa edision (2005) del reality prexentà da Simona Ventura, L'ìxoła dei
famoxi, dove l'à vinto queła edision co' el 75% dei voti.

'Ntel 2006 la gà publicà la so autobiografia, Piacere è una sfida, publicà par
la Sperling & Kupfer, e la gà partesipà anca co' un cameo al film Vita Smeralda
de Jerry Calà. In sti ultimi ani la xe speso ospite a Verissimo e Pomeriggio
Cinque su Canale 5, e dal 2008 la xe ospite fisa de la trasmision radiofonica
Gli Spostati in onda su Radio 2 RAI. 'Ntel marso del 2009 la xe stà tra i
partesipanti del reality show La fattoria 4, cofà risèrva de Marina Ripa di
Meana che se gavea ritirà parchè no ła stava ben, su Canale 5. La vien ełiminà
el 15 avrìl, co' tełevoto, contro Marco Baldini e Guillaume Goufan, dopo aver
vinto su Barbara Guerra co' el 61% dei voti.

L'è stà moroxa dal 2009 fìn al 2011 de Rocco Pietrantonio, pì xovene de 30 ani,
ch'el 22 magio 2011, co' na letara a Federica Panicucci, atraverso el programa
de Domenica Cinque gà anonsià la fìn de la so storia d'amor co' la dona. 'Ntel
2010 la xe stà prexentatrice par la prima volta de un programa tuto suo:
Missione Seduzione, prodoto da YAM112003. 'Ntel 2011 la ghe dedica 'na poexia al
premier Silvio Berlusconi.



https://vec.wikipedia.org/wiki/Lengua_ocitana

L'ozzitan o lengua de oc (inte l'orisenal occitan, lenga d'oc) (dal qual
lenguadoca) la xe na lengua romanza parlà in Ozzitania, vasta rejon stòrega
conprendente la màssima banda del sud de la França e de algune zone de la Spagna
(Val da Aran, in Catalogna) e de l'Itaia, inte raquante vałi ozitane sora na
estension de 4500 kilometri cuadrài, fra i teritori provinsiali de Cúneo e
Torin.

Inte ste ùltime zone l'ozzitan el xe lengua menoritaria reconossùa e tuteà da le
lese locai. Difarente la situazzion in França onde che l'Ozzitan el gode de
estremamente poca tutea. In Spagna, l'ozzitan el xe na lengua ufizzial rejonal
inte la Val da Aran dal 1990, in Catalogna, dal 2006.

Sto criterio distintìo el xe stà doparà da Dante Alighieri, che el ga descrito
la lengue ozzitana, françese, e taiana in base a le so rispetive partesee
afermative: òc, oïl (antenà del moderno oui) e sì.

El tèrmine lengua occitana el riva da òc e el xe parso inte i testi ministratìi
latini verso el 1300. Epure, fin al sècolo XX, la lengua ozzitana la jera nota
par el pi cofà lengua d'oc o provençal. Dai ani 1960/70 el tèrmine ozzitan el xe
deventà usual par definir tuta la lengua, e el tèrmine provençal uncuò el
designa solo el diaeto provençal in senso streto.

Ła Łéngua ocitana la ze utilixà dal grupo Lou Dalfin, che ne xe la masima
espresion muxical moderna. El grupo el vien da la region del Piemonte. Esistono
molti altri artisti che i canta in ocitan.



https://vec.wikipedia.org/wiki/Lengua_catalana

Ła łéngoa catałana ła xe na łéngoa romanxa parlada da 10 miłioni de àneme in
Spagna, Fransa, Andora e 'ntel comun de Alghero, Sardegna. Inte ła Comunità
Vałensiana el ciapa el nome de valencià, invese inte łe Isołe Bałeari el xe
ciamà mallorquì. Ste tre varianti qua łe połe comunque èsar considerà tre
varianti de ła stesa łéngoa, co poche difarense dovue ai sviłupi tònomi che łe
ga avuo inte i ùltimi do o tre secołi.

L'uxo łeterario del catałan l'è antico ben: i primi scriti famuxi in catałan i
stà fati 'ntel Medioevo da Ramon Llull, un poeta, scritor, teòłogo, fiłoxofo de
Maiorca che 'l savéa anca l'àrabo. El ga scrito i só tratati conbinando ła
vixion fiłoxòfica europèa de l'època co łe conosense matemàtiche àrabe e donca
el catałan el xe stà ła prima łéngua neolatina doparà par parlar de łe prime
robe sientìfiche (par el mètodo galileian moderno bexon' spetar invese Céco
Ronchiti che 'l ga scrito in vèneto padovan antigo el "Dialogo de Cecco da
Ronchitti da Bruzene in perpuosito de la stella Nova").

Inte i primi ani del 1800 ghe xe stai tentativi de recuperar e promóvar l'uso
del catałan (dai pi considerà ormai un diałeto), del qual el pi inportante el xe
stà ła Renaixença, un movimento letarario che el ga dà el via a ła renasesta de
ła leteradura catałana. Inte i primi del '900 Pompeu Fabra el ga portà a fine
l'unificasion del ła grafìa (normałixasion) in maniera da raprexentar łe diverse
varianti co na ortografìa ùnega. Questo el ga dà un forte inpulso a ła produsion
łibraria, teatrałe, de xornałi e quindi al riconosimento del catałan cofà
łéngoa. Durante ła ditatura franchista l'uso del catałan el xe tornà a èsar
proibìo e xe stà propagandà ła vixion del catałan cofà diałeto (cioè variante)
del spagnoło.

Dal 1979, el xe stà riconosesto cofà łéngoa a l'interno de ła comunità tònoma de
ła Catałogna e xe stà romovesto l'uso uficiałe e l'insegnamento su łe scołe. El
catałan el xe ła łéngoa uficiałe, insieme al castijan, anca inte ła Comunità
Vałensiana, inte łe Isołe Bałeari e in Aragona. Inoltre el catałano el xe
l'ùnega łéngoa uficiałe inte'l Stato de Andora. Dal 2005 el xe stà anca
riconosesto cofà łéngoa co-uficiałe de l'Union Eoropea.

El catałan stàndard el vien parlà soratuto co ła variante de Barsełóna ma el
vien scrito tegnendo cónto de tute łe varianti.



https://vec.wikipedia.org/wiki/John_McCain

John Sidney McCain III (Colón, 29 agosto 1936) xe un politico statunitense,
senator del Partito Republicàn (Stati Unii) par lo Stato dea Arizona..
Sopranominà "Maverick", cioè "un batitór libaro" o "un cavao gnancora marcà",
cioè libaro, sciolto, parchè spesso el gà fato coragiosamente dee scelte
contrarie a quee uficiai del so partito. In teo otobre del 1967, mentre el gera
in mission sora Hanoi, el sò aereo fu abatuo e eo, ferio, fu catturà dai
nordvietnamiti rimanendo prisonier de guera fin al 1973. Candidà aa Presidensa
in tee elession del 2000, venne sconfito ae primarie republicane da George W.
Bush. Ripresentàtose ae primarie republicane del 2008, el gà staolta ottegnùo
con fasilità ea nomination deventando el candidà del Partito Republican par le
elession presidensiai del 2008, che el gà però perso contro l'aversario Barack
Obama. Pur essendo conservatore su molti temi, McCain xé visto daa opinion
publica come un battitor libaro e el gà vota in maniera indipendente ae linee de
partito diverse volte. L'American Conservative Union gà assegnà a McCain un
puntejio medio dell'83 %.

John McCain xé nato a Coco Solo in tea zona del Canal de Panama controada dai
Stati Unii. Sia el pare che el nono gera amiraji dea U.S. Navy. El pare, John S.
McCain Jr., gera al comando dee forse statunitensi in Vietnam mentre McCain gera
prisonier de guera. El nono, John S. McCain Sr., gera stà comandante dea
aviassion naval durante ea bataja di Okinawa, in tel 1945.

El futuro senator frequentò ea scuola episcopae de Alexandria, che terminò in
tel 1954. In te l'autunno de quell'ano, McCain, come i gheva fato so pare e so
nono, entrò aa Academia navàl de Annapolis. Se gà laureà in tel 1958, al 895°
posto de 'na classe composta da 900 alievi.

Dopo aver finìo ea academia navàl, McCain vene trasferio aa base aerea dea
marina de Pensacola, in Florida, par inissiar l'adestramento da piota navàl.
Durante el corso ebe un insidente, in cui il sò aereo cade in tea Corpus Christi
Bay. Ricevete el breveto ed entrò nea aviassion de marina.

In tel 1965, McCain sposò Carol Shepp, 'na modea che la vegneva da Filadelfia,
in Pennsylvania. La copia divorsiò in tel 1980.

In tel disembre 1966 fu assegnà aa squadra aerea dea portaerei USS Forrestal,
incrosiante al largo del Vietnam, dove vene assegnà ae operassion de
bombardamento a tera. McCain rimase ferio durante el grave insendio scoppià soa
portaerei in tel lujo 1967, che el gà copà 134 marinai e danneggià gravemente ea
nave. Trasferio soa USS Oriskany, el gà continuà ea atività de combatimento fin
al 26 otobre 1967, quando el so aereo A-4 Skyhawk vene abatuo da un missie dea
contraerea vietnamita durante 'na assion beica de sora Hanoi . McCain el se rupe
tute e do e brassa e 'na gamba durante l'espulsiòn de emergensa, e aterò col so
paracadute in te un picoo lagheto dea capitàl, dove, dopo esserse quasi 'negà,
vene estrato da 'na foa inferosia, che sercò de linciarlo, rompendoghe 'na spala
e ferendoo a colpi de baioneta aa caviglia e a l'inguine. Fato prisonièr, vene
trasportà aa prison de Hoa Lo, tristemente nota come "Hanoi Hilton".

Liberà el 15 marso 1973, rientrò in tei Stati Unii, dove scominsiò un longo
tratamento de riabiitassion fisica e anca oviamente psicoogica pa superare el
shock, ed otene 'na certa notorietà mediatica. Tra el 1973 ed il 1974 frequentò
el National War College. In tel 1976 el gà avùo el comando de un squadron de
adestramento aereo in Florida; in tel 1977 divene l'adeto navàl dea Marina
presso el Senato dei Stati Unii. In tae contesto, inissiò a ocuparse de poitica
dea difesa (favorendo l'assegnassion de un budget del Senato par la costrussion
dee nóve superportaerei statunitensi), e scoprì ea passión par l'atività de
rapresentansa publica.

Nel 1980 el gà divorsià dała prima mogièr (che gera rimasta sfigurada in un
grave insidente automobiistico in tel dicembre 1969), e el se gà risposà co
Cindy Lou Hensley, fia de un magnate dea bira. In tel 1981, viste e so scarse
posibiłità de ulteriór cariera in tea Marina, el se congedò dałe Forse Armade e
scominsiò a lavoràr, par un breve toco de tempo, par el suocero, come
responsabie dełe publiche relassión de la axienda.

I contati commerciai col mondo economico che el so novo ruoło ghe permise de
costruirse, assieme ała ingente fortuna dea mogièr, ghe consentirono de
candidarse pa el Partito Republicàn, e vinsare in tel 1982 łe elessión come
Rapresentante (deputà) deła Arizona. Riconfermà Rapresentante in tel 1984, in
tel 1987 vene eleto pa ea prima volta al Senato, dove divene in breve uno dei pì
importanti e conossui esponenti republicani.

In tel 2000, el se candidò 'na prima volta ae primarie republicane pa la
Presidensa; nonostante un buon consenso iniziae otegnù da McCain in diversi
stati, e tornade eletorai videro ea emersiòn ała ribalta de George W. Bush come
candidà vinsente del partito dopo 'na aspra campagna elettoràl.

Dopo il 2001, suportò netamente sia l'intervento militàr statunitense in
Afghanistan che la guera in Iraq; si espresse però in maniera neta contro i
abusi soi prisonieri de guera (dopo eo scandao de Abu Ghraib e e połemiche sol
tratamento dei prisonieri a Guantanamo), tema so cui ea só esperiensa personàl
lo gà reso particoarmente sensibie.

Dal 2005, pur 'nando 'vanti a suportàr l'intervento in Iraq, McCain xé deventà
progresivamente sempre pì critico rispeto a l'otimismo so l'andamento dełe
operassión de alcuni vertici miitari e poitici dea aministrassión Bush, a só
parere ecessivo. El gà żà effettuà oto viagi in Iraq par rendarse conto
diretamente deo svolgimento dee operassión, e el xé stà un forte sostenitór dea
"surge" del contingente statunitense del 2007.

John McCain, dopo aver mostrà ea só intensión de candidarse par le primarie del
partito republicàn par 'na seconda volta dopo el tentativo fałìo del 2000, el gà
scominsià 'na campagna eletoràl molto eficace. Infati el xé riussìo a bàtare
rivai come Rudolph Zuliani, Mitt Romney e altri, e nel febraro 2008 el xé gà
avià a ciapàr ea nomination del partito de George W. Bush.

Il 21 febraro 2008 questa marcia trionfàl gà incontrà el primo ostacoło,
rapresentà dała rivełassión del New York Times che McCain el gavarìa favorìo 'na
"lobista" só amante.

Nonostante tale episodio, ea só crescita de consensi in tee primarie dei vari
stati USA ghe gà parmesso de otegnère, el 4 marzo 2008, el numaro de delegài
teoricamente suficienti par ea nomination republicana; el 5 marzo 2008 el gà
risevùo l' endorsement del presidente Bush come candidà republicàn, e ła nomina
xé stà uficiaizzà ała Convention republicana del setembre 2008, in Minnesota.

El 29 agosto del 2008 el gà scelto come candidà vicepresidente ea governatrice
deł'Alaska Sarah Palin. Sarah Palin all'inizio xè 'sta come el conegio venùo
fora dal capèo magico, cioè ea gà dà a McCain punti in più in tei sondagi,
recuperando e addirittura stando in testa davanti a Obama par tuti i diése dì
dopo ea Convention republicana. Ma in seguito Sarah xé deventà 'na spina nel
fianco par McCain par ła só poca esperiensa e conossensa dee questión
internassionai, par amare ea caccia e non dar tanto reta ae istanse ecołogiche e
infine anca (così i gà dito) par esserse rifata el vardaroba coi schei (publici)
del Partito Republicàn.

El 5 novembre, ała notizia dà dała CNN che ormai lo svantagio co Barack Obama
non gera pì colmabiłe, el gà tełefonà all'afroamericàn democratico par
congratuarse par ła vitoria, e ne gà da prontamente notissia ai sò elettori.



https://vec.wikipedia.org/wiki/John_Maxwell_Coetzee

John Maxwell Coetzee (Sità del Cao, 9 de febraro 1940) el xe un scritor
sudafrican, premio Nobel par la leteratura nel 2003. El xe un scritor
estremamente eterozèneo, sèebre par i so testi de fiction, crìtega e par le
numarose atività acadèmeghe che le lo ga visto inpegnà cofà professor, enguista
e tradutor. Uno dei pi grandi esponenti del Postmodernismo e Postcoloniaismo del
XX sècolo.

Inte i primi ani sessanta el se trasferisse a Londra, onde che el laora par un
serto periodo cofà progamador informàtego a la IBM, Sussesivamente el conseve un
dotorà in eteraùra presso l'Università del Texas dopo de gaver presentà na tesi
sul lenguajo inglese inte la fiction de Samuel Beckett e el tien corsi de engua
e eteraùra inglese a l'Università de Buffalo. Scumissia par lu la cariera
acadèmega durante la quala Coetzee no'l fa par gnente mistero de la so
contrarietà rivardo l'intervento miitar merican in Vietnam, razon par la quala
ghe vien negà pi volte la sitadinansa mericana nonostante le numarose domande.

Nel 1984 el torna in Sudafrica, doe el deenta titoàre dea càtedra de eteraùra
inglese presso l'Università de Sità del Cao, catedra che el gà mantegnesto fin
al 2002. Desso el laora presso el Dipartimento de inglese del'Università de
Adelaide, doe el 9 marso 2006 el gà definitivamente ciapà la sitadenansa
austraiana.

Famose le so do conferense ("I poeti e i animài" e "I fiòsofi e i animài",
publicà in talian dal'editor Adelphi soto el titolo "La vita dei animài") scrite
par un convegno in Australia a favor dei diriti dei animài e del'etica
vegetariana, in coaborasion col fiòsofo Peter Singer.



https://vec.wikipedia.org/wiki/Ixo%C5%82e_F%C3%A6r_%C3%98er

Łe ìxołe Fær Øer (in faroéxe Føroyar, in danéxe Færøerne) łe xe un stato
insułar, nasion costitutiva de el Regno de Danimarca, de ła Eoropa setentrional.
I paexi pi' visini i xe ła Norvegia a est, el Regno Unìo a sud e sudest e
ł'Islanda a nordovest.

Ła superficie totałe ła xe de 1399 kiłòmetri quadri. Łe xe 'n arcipèłago de
disdoto ìxołe 'ntel'Oceano Atlantico nordoriental.

Le Fær Øer le xe intrae rento de l'orbita Norvesese inte'l IX secolo d.C. Quando
inte'l 1397 la Corona de Norvesa la passa soto el controlo danese, anca le isole
le subisse el stesso destin, restando sempre un teritorio norvesese. Inte'l
1814, col Tratà de Kiel, la Norvesa la passa soto dominazion svedese e
l'archipelago el vien destacà restando soto la Danimarca e devegnendo un "amt",
senza nissuna autonomia.

El '900 el vede nassar un movimento independentista inte le isole, che le
dimandava de vegnar destacae dal Regno de Danimarca. Inte'l 1946 un referendum
consultivo el xe stà proposto ai abitanti, e i favorevoli a l'independenza i xe
resultai gaver un minimo vantazo de 50,73%. Dal 1948 el Løgting, el parlamento
local, el xe stà reinstaurà e le isole le xe deventae na nazion autonoma.

In sevito ai Tratai de Roma del 1957 e a l'adesion de la Danimarca a l'Union
Eoropea, le Fær Øer le xe stae in tuti do i casi escluse esplicitamente, anca se
le ga aderio al Tratà de Schengen.

Le Fær Øer le xe una de le tre nazion costituente el Regno Unio de Danimarca,
insieme a Danimarca e Groenlandia.

Le galde de na ampia autonomia ministrativa. Le participa al Consejo Nordego co
do rapresentanti e no le fa parte de la Union Europea

L'economia ła se baxa soratuto sora ła pesca. Inte'l fondo de l'oceano, poco
rente, xe stà trovai giacimenti de petrołio e pol darse ke in futuro se sviłupa
anca el setore de l'estrasion de idrocarburi.



https://vec.wikipedia.org/wiki/IPhone

iPhone (in łéngua inglexe aɪ.foʊn) xè'l nome deła fameglia de smartphone prodoti
da Apple. Se trata de tełefòni multimèdiałi quad-band UMTS, HSDPA (non neła
versione originale, xoè el primo modèło de iPhone), GSM, e anca EDGE. I iPhone
includòno na fotocamera dixitałe (pì na frontałe, solo neł' iPhone 4), e 'n
dispositivo Assisted GPS e anca n' letore multimèdiałe (łe funxioni de UMTS e
AGPS sono state inserie a partìre dała versione 3G). I dispositivi, òltre ai
normałi servixi de tełefònia quałi ciamate SMS e MMS, parmetono de utiłixare
servixi come e-mail, navigaxion web, Visual Voicemail e posono connètersi
tramite Wi-Fi. Sono controeabiłi dał'utente tramite no schèrmo multi-touch, na
tastièra virtuałe, un pulsànte par tornare al menu prinxipałe, do tasti picinini
par ła regołaxion del vołùme, uno par pasare dało stato de soneria ało stato de
vibraxion e uno anca par lo standby/spegnimento. L'interazion co' l'utente xè
coadiuvata da n' accelerometro (se te giri l'iPhone, cambia anca el menu da
verticałe a orixontałe) e n giroscopio digitałe, che funxionano da sènsori de
moimènto, n sènsor de prosimità e un sènsor de luxe ambientałe. Apple ga
deposita pì de 300 breveti legai a tałi dispositivi.

El dispòitìvo xè on ibrido che incòrpora łe funxìoni de tre dispòitìvi che i gà
inixià a esar integrài tra łoro co l'avènto de i smartphone:



https://vec.wikipedia.org/wiki/Heinrich_Rudolf_Hertz

Heinrich Rudolf Hertz (Anburgo, 22 de febraro 1857 – Bonn, 1° de genaro 1894) xe
stà un fisico todesco.

Par primo dimostrò l'existenza de łe onde eletromagnetighe cò un aparato de so
costrusion, el dipoło hertzian, in grado de emetere onde radio. In so onore,
inte 'l sistema internasionałe ła frequensa ła xè mixurà in Hertz.

Hertz nacque ad Anburgo, inte na famèja de orixini ebraiche convertitasi al
Cristianesimo. So pare 'l gera consijere de ła sità e so mare fioła de un
medico. Durante ła frequensa dell'università a Berlin mostrò un'atitudine pà łe
sciense e łe łèngue, inparando l'arabo e el sanscrito. Studiò sciende ed
ingegneria inte łe sità todesche de Dresda, Monaco de Baviera e Berlin. Fu anca
studente de Gustav Robert Kirchhoff ed Hermann von Helmholtz. Laureatose inte 'l
1880 rimaxe un pupiło de Helmholtz fin al 1883 cò che otene ła poxision de
letore de fìxica teoriga all'università de Kiel. Inte 'l 1885 risevete ła
catedra all'Università de Karlsruhe e inte ło steso periodo conpì ła sco'erta de
łe onde eletromagnetighe (par un serto tenpo denominàe: onde hertziane).

El 22 de febraro 2012, in ocaxion del 155° aniversario de ła so nasita, Google
ghè dedica un Doodle.



https://vec.wikipedia.org/wiki/Ges%C3%B9

Jesu de Nazareth, fiol de Giusepe, el xe stà un profeta e predicatore ebreo,
ativo en te i ultimi ani de la so vita, verso el 28 - 30 d.C., en te la Galilea
e la Palestina. I cristiani i le considera el Mesia e Fiol de Dio, Dio encarnà
lu steso. Le fonti pi inportanti par conosare Jesu de Nazareth i xe i quatro
vangeli (Matteo, Marco, Luca e Giovanni), che le ciexe cristiane le ga acolto en
te la so Bibia. Se cata notisie atendibili anca ne i vangeli apocrifi, en te la
leteratura giudaica de i primi do secoli, e en te la leteratura patristica de i
primi secoli de l’era moderna. El scritor e storico ebreo Flavio Giusepe, el ga
scrito la storia del popolo ebraico verso el 93 d.C. El libro – Antichità
Giudaiche – scrito en greco, el ga on pasagio che parla de Jesu conosù come el
testimonium flavianum: “Ci fu verso questo tempo Jesu, uomo saggio, se pure
bisogna chiamarlo uomo: era infatti autore di opere straordinarie, maestro di
uomini che accolgono con piacere la verità, ed attirò a sé molti Giudei, e anche
molti dei greci. Questi era il Cristo. E quando Pilato, per denunzia degli
uomini notabili fra noi, lo punì di croce, non cessarono coloro che da principio
lo avevano amato. Egli infatti apparve loro al terzo giorno nuovamente vivo,
avendo già annunziato i divini profeti queste e migliaia d'altre meraviglie
riguardo a lui. Ancor oggi non è venuta meno la tribù di quelli che, da costui,
sono chiamati Cristiani”. (Flavio Giuseppe, XVIII, 63-64]]) Alcuni storici i
pensa che sto pasagio el sia stà manipolà da autori cristiani, ma tuti i
manoscriti che se conose i lo riporta. Al momento no se ga motivi seri de
dubitar l’autenticità del libro de Flavio.

Luca ne dixe che on angelo el ga anuncià a Maria che la saria diventà la mare
del Signore, anca se la xera vergine. El vangel de Mateo conferma stà notisia e
precisa che Giusepe el ga anca lù visto n’angelo che lo ga spinto a sposar
Maria. (cfr. Lc 1:26-38 e Mt 1:18-25). Mateo e Luca i dixe che la nasita la xe
stà a Betleme. Marco e Giovani i no dixe niente. Dopo la nasita, Gesù el xe stà
portà al Tenpio de Gerusaleme, cosa posibile se se parte da Nazareth che la xe a
soli 9 km da la cavedal israeliana. Co Gesù el xera adolesente, el xe ndà a
Gerusaleme co i genitori, el xe rimasto en tel Tenpio par vari giorni a
rispondar a le domande de i dotori de la Lege. La sesion de i vangeli de
l’infansia no la ga da esar tolta come storica. Sti capitoli de i vangeli i vol
far vedar che Gesù el xera destinà a esar el Mesia fin da prima de la concesion
verginale de Maria. I elementi de storia i xe misciadi co elementi teologici –
che vol spiegar la divinità de Gesù.

De la vita de Gesù fin a circa trent’ani de età no se sa niente. Verso i
trent’ani, Gesù el s’a fato batezar da Giovani el Batista ent el fiume Giordano
e el ga scominsià la vita publica, che la xe durà circa tre ani. Da de i pasagi
del vangelo se sa che el xera conosù come el carpentiere. El greco el dixe
tekton che pol riferirse a vari lavori artigianali, dal marangon al murador. I
artigiani al tenpo de Gesù i fasea parte de la clase media, l’idea de Giusepe e
de Gesù come pori artigiani la xe na letura fata en Eoropa che poco la ga da
vedar co la verità storica.

La morte de Gesù la xe inportante par la fede de i cristiani. Prima de tuto
bisogna dire che Gesù nol xe morto, el xe stà copà. Pochi giorni prima de la so
morte el xe entrà en Gerusaleme acolta da na fola che lo gha tratà come on re
(Mt21,1-11;Mc11,1-10;Lc19,29-44;Gv12,12-15) che volea dir che i le considerava
el Mesia. El ga celebrà la Pasqua co i so pi streti colaboratori. Durante sta
selebrasione, el ga dato on novo significato a la benedision ebraica del pan e
del vin (qiddush), dandoghe vita al sacramento de l’Eucarestia. Gesù el ga dito
che el pan e el vin, co la comonità la pregava insieme, el diventava el so corpo
e el so sangue, e che magnando e bevendo el pan e el vin i credenti i gavaria
participà al mistero de salvesa. Dopo la festa, Gesù el xe stà arestà, acusà de
esare un ribele e fato copar da i romani su la croxe, s la colina del Golgota
apena fora da le mura de Gerusaleme. Sepolto en tuta freta da i so disepoli,
Gesù el xe risorto el terzo giorno. I disepoli che i xe ndà a la tonba par
finire i riti de sepoltura, i ga catà la tonba vuda. I vangeli i raconta i
ultimi gionri de la vita de Gesù co de le discrepanse storiche. La pi inportante
la xe la data de la Pasqua. Par i primi re evangelisti la Pasqua quel’ano la
xera de sabato. Gesù el saria stà copà de venardi e el saria risorto la
domenega. Par Giovani, la pasqua la xera el sabato. Sta diferensa la se pol
spiegar parché al tenpo de Gesù diverse corenti del ebraismo le seguiva do
difarenti calendari – quelo uficiale e quelo de i eseni -, contando i noviluni
(scominsio del mese) en modo diverso.

La cristologia la xe lo studio teologico de Gesù. La Cristologia la studia la
natura umana e la natura divina de Gesù, e la relasion de ste nature en te la
persona storica de Gesù; el significato de la morte e risuresion de Gesù; el
raporto de Gesù con Dio Padre e co lo Spirito Santo – le altre do persone de la
Trinità; la diferensa tra el Gesù de la storia e el Cristo de la fede. La
Cristologia la sa sviluà par rispondare a le teorie eretiche de vari teologi,
specialmente en te i primi secoli de la storia de la Cexa. Inportanti i xe stà i
concili ecumenici de Nicea (325) e de Calcedonia (451). A Nicea la Cexa la ga
dito che Gesù el xe consostansiale (omoùsion) al Padre, e cioé che el xe Dio
come el Padre. A Calcedonia la Cexa la ga dito che en Gesù ghe xe do nature –
umana e divina – che le convive en te na sola persona.



https://vec.wikipedia.org/wiki/Geoffrey_Chaucer

Geoffrey Chaucer, /ˈʤɛfri ˈʧɔːsə / (Londra, a ocio 1343 – Londra, 25 de otobre
1400), el xé stà un scritor, poeta, fiłòxofo, buròcrate e diplomàtego inglese.
El xé stà più volte dito el pare de ła leteratura inglexe.

Anca se'l ga scrito desferénti òpere inportanti, el vien de sòłito recordà in
particołar per el só caołavoro, che nol'l ne xé rivà miga conpleto, del The
Canterbury Tales (Łe istorie de Canterbury). Ghe xé anca studióxi chei pensa che
Chaucer el sia stà el primo autor chel gabia demostrà che ła łéngua inglexe ła
gera bona per farghe su na łeteradura. In ténpi 'ntei quai in Inghiltera ła
poexia ła vegniva scrita in xènere in łatin, fransexe e anglo-normano, Chaucer
el ga doperà ła łéngua volgar (middle English, evołusion del'old English parlà
dai Anglosàsoni) portando ła łéngua inglexe dei sói ténpi a èser łéngua
łeteraria.

No se sa gnénte del'infansia de Chaucer, gnanca ła data de nàsita s-ceta. El
vegniva da na famégia de ceto medio che ła ghe ga dà n'educasion bona. El xé
'ndà a conbater 'nte ła guera dei sent'ani e durante na de łe spedision miłitari
del re Edward III el xé sta ciapà dai franséxi e meso in prexon (1359). Daspò
chei eo ga łiberà (grasie a un grando despegno) el ga viaxa per Fransa, Spagna e
Fiandre. 'Ntel 1366 el ga spoxà Filippa, co ła qual ła ga avùo paréci fii.

'Ntel fraténpo el xé stà prexénte a ła corte del re Edward III e'l xé 'ndà vanti
a viaxar in Fransa e anca Itałia (1373), indove el xé pasà per Gènova e Pàdova.
Al re ghe piaxeva łe sóe asion e eora el ga sièlto de darghe na pension, che
prima ła gera in vin, e daspò, có Richard II el xé deventà re, el xé deventà
normal in schei.

Soto el novo re el xé deventà, 'ntel 1378, ispetor del dasio al porto de Londra.
'Ntel 1386 el xé intrà 'ntel parlamento, da raprexentante de ła contea del Kent.
Daspò che ła mugèr Filippa ła xé morta (1387), per Chaucer i xé scomensai bruti
ténpi 'ntei quai el ga perso schei e'l bon nome ai oci dei poténti. El ga finio
de vardar łe só òpere e'l xé morto 'ntel 1400. El xé stà sepełìo 'ntel sagrà
del'abasia de Westminster, 'ntel canton dei poeti.

Chaucer el scrive in diałeto de Londra e de łe East Midlands, quea forma che ła
deventerà l'inglexe moderno. El ga portà el pentàmetro giànbico, scrivéndo łe
òpere in dìstisi (copie de dó versi) formai de sinque asénti, ogni seconda
sìłaba.



https://vec.wikipedia.org/wiki/Fronte_Polisario

El Fronte Polisario, Fronte Popolare par la Libarasion de Saguia el Hamra e el
Rio de Oro, el xe on movimento che el combate par l’indipendensa del Sahara
Ocidentale dal Maroco e l’autoderterminasion del popolo saharawi.

En tel 1971, on grupo de studenti universitari saharawi en Maroco i ga scominsià
a encontrarse par formar on movimento de libarasion del so paexe. I ga anca
tentà de farse riconosar da paexi arabi de la region. Algeria e Maroco i ga
rifiutà, Libia e Mauritania i ga mostrà poco interese. El movimento el se sa
alora spostà en tel Sahara Ocidentale par tacar la guerilia.

La costitusion ufisial del grupo la xe vegnuda el 10 magio 1973. El primo
obietivo el xera quelo de parar via i spagnoli. El primo Segretario Generale el
xe stà El-Ouali Mustapha Sayed. El 20 magio 1973, Sayed el ga direto el primo
ataco militare del Fronte Polisario contro la postasion de khanga. I spagnoli i
gavea meso su na milisia locale. Questi i ga scominsià a disertar par unirse al
Polisario, co i disertava i portava via le so armi e munisioni. Dopo on par de
setimane, i guerilieri Polisario i xera za pi de 800. Simeon Aké, comisario de
le Nasioni Unie, el ga visità el paexe en tel gunio 1975 e el ga constatà che la
popolasion la volea l’autodeterminasion, sensa parlar de integrasion en tel
Maroco o la Mauritania.

I spagnoli i volea lasar la colonia e, en te l’estate 1975, i ga scominsià na
negosiasion co el Maroco e la Mauritania che la ga portà a la firma de i Acordi
de Madrid. Co el ritiro de la Spagna, el Maroco se aneteva el Saguia El Hamra
(el nord del paexe) e la Mauritania el Rio de Oro (el sud).

El Fronte Polisario, co el sostegno de l’Algeria, el ga proclamà l’indipendensa.
Da la so baxe en Tindouf, el Fronte Polisario el xe stà bon de conbatar contro
la Mauritania e rivar fin a Nouakchott. Na olta parà via i mauritani dal
teritorio, el Polisario el se sa concentrà contro i marochini, che i gavea on
esercito pi preparà e mejo eqipagià.

El Maroco el xe stà bon de tegnar i guerilieri del Polisario en tel deserto
grasie a la costrusion de na serie de mura a difesa de le sità e de le zone
produtive del paexe. I guerilieri i no ga podesto vinsar contro n’esercito ben
preparà, el Maroco el ga dovù spendar some enormi par mantegnar el control del
paexe. El Polisario el controla on terzo del paexe, ma el xe el terzo del
teritorio sensa valor economico.

El 27 febraro 1976, el Polisario el ga proclamà l’indipendensa de la vecia
colonia spagnola. El governo el vive en exilio. La Republica Araba Saharawi
Democratica (RASD) la ga on ramo giudisiario e on parlamento. Tute le struture
le se cata en Algeria. La Costitusion la prevede na democrasia multipartitica.
Mohamed Abdelaziz el xe stà presidente de la republica par i ultimi trent’ani.
La RASD la xe menbro de l’Unità Africana ma no de le Nasioni Unie. La xe
reconosuda da 43 nasioni de l’Africa e de l’America Latina. La RASD la ga la
baxe a Tindouf, ma la cavedal sinbolica la xe Bir Lehlou, na sitadina en tel
nord est del paexe. La cavedal oficial la rimane El Ayun.



https://vec.wikipedia.org/wiki/Forti

La Forti xè stà 'na scuderia taiana (dela sità de Alesandria) de Formula 1. Dopo
'na bona esperiensa en Formula 3000, Guido Forti (el so fondator) el ghà de
tentar l'aventura dela formula 1, grasie ai soldi portai dal piloa Pedro Diniz e
dalo sponsor Parmalat.

'Ntel 1995, con al volante Roberto Moreno, oltre a Diniz, con el modelo de
vetura FG01-95, la scuderia ghà esordìo al Gran Premio del Brasile, prima gara
stagional. La vetura però non la xera conpetitiva, tanto che i do piloi i se
qualifegava senpre 'ntele olteme posisioni dela griglia. Solo 'ntel'oltemo Gran
Premio, en Australia, Diniz ghà sfiorà ea xona punti, rivando setimo a quatro
xiri dal vinsidor.

L'ano seguente xè stà ancor piassè negativo, con le do veture che, afidate a do
piloti taiani Luca Badoer e Andrea Montermini, le fasea fatiga anca solo a
qualifegarse. 'Ntel Gran Premio de Montecarlo del 1996, ambedoi le veture Forti
le xè fermae a l'imboco del tunnel. Quel Gran Premio xè divenuo famoso parchè al
traguardo le xè rivae solo sinque veture. Se la Forti de Luca Badoer la ghe fuse
rivà incolume ala fin, el Forti la gh'avrebe guadagna el so unego punto dela
storia. Dopo el Gran Premio de Francia la scuderia la xè infin ritiraa par
mancansa de risultai.



https://vec.wikipedia.org/wiki/Fiume_Niger

El Niger el xe el pi importante fiume de l’Africa Ocidentale. El xe anca el
terzo fiume africano dopo Nilo e Congo.

Na olta, nel pasà, i antichi (Plinio e ibn Battuta), i pensava che Niger e Nilo
fuse en colegamento o che el Niger el fuse on toco de fiume Nilo. On antico
testo giografico en latin, la Tabula Peutingeriana parla de el Flumen Girin .
Sto testo no l’è preciso, ma el miscia verità co suposisioni.

Tanti i pensa che el nome Niger el vegna dal latin niger, "nero". Altri i dixe
che i portoghexi gha dato stò nome Rio Negro come i gha fato in altri posti.
Bisogna parò dire che le acque del Niger no le xe nere, o scure; e che le
popolasioni che vive longo el fiume no le xe le pi nere de l’Africa.

El nome vien da la lengoa tuareg, che i le ciama gher n’ ghren, o anca solo
n’gher, che vol dir el "fiume de i fiumi".

El nase en Guinea, a 200 km da la costa, ma el se porta a nordest in Mali, verso
el deserto del Sahara, a i marxeni de el cual el forma un delta interno. Daspò
Tinbuctu, el gira a sudest, verso el Niger, el continua al confin tra Niger e
Benin e el entra in Nigeria, indove el teren piato parmete la formasion de un
gran delta co n’area pi grande del Belgio. El se finise in mar int'el Golfo de
Guinea, senpre en Nigeria.

El Niger nase e pasa da zone rociose. En stò modo, el no porta limo e gha le
acque ciare. Tuti i ani, dopo le piove, el Niger se ingrosa a scominsiar da
setembre fin a magio.

El delta xe rico par la pesca e l’agricoltura. Ancò el delta del Niger el xe
famoso par lo sfrutamento de el petrolio e le condisioni de insicuresa dovua a
la lota par l’autodeterminasion de i popoli de el delta.



https://vec.wikipedia.org/wiki/Fenestra

Na fenestra ła xé na verxadura fata en un muro drito de ła muradura par łasiar,
se ła no xé serada, l'intrada de ła łuxe e, de sòłito, el scambio del'aria infrà
el van drénto de na costrusion e fóra. En architetura ła fenestra ła ga spéso un
autònomo contegnuo stiłìstego e qualche volta ła particołarixa el prospeto, drio
darghe el movimento.

En geometria descritiva łe fenestre ła xé definie come caxi de intersesion infrà
sòłidi, i quałi, 'ntei casi più frequénti, i xé formai da prismi, piràmide e
superfisi de rotasion.

I Romani i xé stai i primi a crear łe fenestre de tanponamento en véro, na
tècnega che daspò ła se ga persa par mancansa de materiałi durante l'alto
Medioevo, par vènger daspò tólta de nóvo a granda difuxion soło 'ntei ténpi
gòtisi (XII sècoło - XIII sècoło).

'Ntel Rinasimento i xé sta tirai fóra de nóvo più tipi de fenestra, come ła
bìfora, ła trìfora, ła serliana, l'inxenociada, l'ocio de bó e, tipicamente
itałian, el luminal, chel se verxa 'nte ła covertura. Da łe influénse morésche e
saraxine ghe salta fóra altri stiłi e acesori de ła fenestra, che ła xé proteta
da fóra da ła feriada, da ła persiana, dal porteło o dal caseton e drénto da ła
venesiana o dal scuro.

Se pol averghe fenestre che łe riva al'altésa del pavimento, ciamade anca
"porte-fenestre", fenestre ła cui altésa del piana ła xé a ocio de un metro e ła
perméte che persone łe se 'fasa, o anca fenestre mése più en alto, che łe da
soło łuxe e aria ('nel dirito privà łe se ciama infati łuxe).

Ghe xé daspò tipi particołari de fenestre, diti łuxernari, chei vien fati su łe
coverture inclinae.



https://vec.wikipedia.org/wiki/Dogado

El Dogado (it. Ducato, lat. Ducatus) el xe un termine de la lengua veneta chel
vegnéa doparà sia par indicar el goerno del Doxe, sia el periodo de la so
permanensa in càrica, sia el teritorio metropolitan de la Republica Veneta.

Con sto ultimo significato, quindi, el Dogado el rapresenta la sità de Venexia e
la sotile banda costiera che va da Loreo a Grado che la costituéa propriamente
el Dogado de Venexia o Ducatus Venetus. I confini del dogado i se ga dopo slargà
fin a èssar delimità da Goro a sud, dal Polesine e el Padoan a ovest, el
Trevisan e el Friul a nord e la foce de l'Isonzo a est. Venexia la jera
oviamente parte del Dogado. Le parti restanti del teritorio de la Republica le
se ciamava Stato da Mar e Stato da Tera (o Domini de Teraferma).

Fora de Venexia, capital e in pratica sità-stato, l'aministrazion la jera
sudivisa in nóve distreti a partir da nord: Grado, Caorle, Torseo, Muran,
Malamoco, Ciosa, Loreo, Cavarzere e Gambarare. In sostituzion dei pi antichi
Tribuni eletti dal popolo e Gastaldi Ducali invià dal Doxe, durante la Republica
ciascun distreto l'era retto da un patrizio col titolo de podestà , a ecezion de
Grado, che l'era retta da un conte. Nel dogado se nominava i seguenti regimenti:



https://vec.wikipedia.org/wiki/Costitusion

Al dì d'anco' ła Costitussion (pron. "costituzhion, costituzion, costitusion")
ła xe ła leje fondamentałe de un Stato: in serti Stati defati, come ła Germania
o el Vatican, se dopra propio el termine Leje Fondamentałe al posto de
Costitussion.

Ła paroła ła vien dal łatin constitutio che ła se riferìa senplisemente a na
łeje de inportansa particołar, tipo quełe fate da l' Inperador e nò a ła baxe
giurìdica del Stato. Ancor deso 'ntel dirito canònico se dòpara el nome
costitussion par riferirse a na desixion particołar ciapà dal Papa come par
exenpio ła costitussion apostòłica che ła règoła l'ełession del Papa e 'l
funsionaménto de ła Céxa durante ła Sede vacante.

Tecnicamente ła costitussion ła vien clasificà come fónte primaria de dirito,
che vol dir che ła xe pi inportante de tute łe altre leje e che 'ste qua łe ga
da rispetarla senò no łe ga miga vałor.

Łe Costitussion moderne łe ga quaxi tute na prima parte onde che se stabiłise i
diriti e i doveri dei sitadini e 'ndove che se definise i vałuri morałi e
sociałi fondamentałi che da ga guidar el Stato. Drio vien na parte organixativa
che descrive ła strutura statałe (p.ex.: unitaria o federałe) e ła fórma e
governo (p.ex: repùblica o monarchìa) insieme coi poteri dei vari òrgani e
eventualmente co łe leje eletorałi e de referèndum.

I Stati sensa Costitussion i vien ciamài asołutisti o ditatoriałi, drio el tipo
de capo de stato che ghe xe: łe ditature łe ga un capo che se ga inposto co ła
forsa miłitar o co un cólpo de stato mentre łe monarchìe asołute de sòłito łe ga
un Re che 'l tramanda i poteri al fiol nando drio ła dinastìa.



https://vec.wikipedia.org/wiki/Comunit%C3%A0_autonoma_dei_Paexi_Baschi

I Paexi Baschi o Euskadi i'è na comunidà autonome spagnoła, situà in te ła parte
setentrionałe de ła penixoła iberica. I cofina a nord con el golfo de Bizkaia e
ła Francia (in te ło specifico con i Paexi Baschi francexi), a sud con La Rioja
e ła Castiglia e Leon, a ovest con ła Cantabria e a est con ła Navara.

In tel pasà, łe provinçe che conpone i atuałi Paexi Baschi i era conosue in
spagnoło anca come Provincias Vascas, Provincias Exentas (fin al 1841),
Provincias Vascongadas, o senplicemente, Vascongadas. Al dì d'ancó, ła
denominasion Comunità Autonoma Basca (CAV) l'è uxà con frequensa, specialmente
in te ła stesa comunità autonoma e in Navara, visto che łe denominasioni Euskadi
e Paexi Baschi i'è stè uxè, anca storicamente (da ła so creasion con ła grafia
Euzkadi in te l'Otosento ła prima, e prima del 1897 ła seconda) , par intendar
un conseto difarente da quel de ła comunità autonoma, cioè quel de Vasconia o
Euskal Herria.

Anca ła Navara la ga dirito a integrarse in tei Paexi Baschi, in tel caxo che la
decida la so incorporasion in acordo con quanto stabilio da ła quarta
dispoxision tranxitoria de ła Costitusion spagnoła e in seguito regołamentà da
ła leje del meioramento del regime foral de ła Navara, anca se no l'à mai
exercità sto dirito. Łe rełasioni tra łe do comunità i'è stè molto varie da ła
Tranxision spagnoła.

Ła Comunità autonoma basca la ga n'estension totałe de 7 234 km² e na popołasion
de 2.133.684 abitanti (Instituto Nacional de Estadística de España 2006), con na
densità de popołasion de 295,0 ab/km². La so capitałe l'è Vitoria - Gasteiz in
Alava (in basco Araba), ndoe ghè el Parlamento e ła sede del Governo basco.

I Paexi Baschi i ga anca un so ino oficiałe, l' Eusko Abendaren Ereserkia (in
basco ino de ła Patria basca) e un giorno de festa oficiałe, l' Aberri Eguna,
giorno de ła Patria Basca, sełebrà ła domínica de Pasqua.

I termini Euskadi e País Vasco (in te ła version basca del Statuto de autonomia,
Euskadi e Euskal Herria) i'è ła denominasion oficiałe de ła Comunità Autonoma
dei Paexi Baschi.

El tema de ła nomenclatura l'è stà molto dibatuo, in quanto i nomi Euskadi e
Euskal Herria i s'à utiłixà tradisionalmente par dexignar na rejon più estexa de
queła de łe tre provinçe. El 18 de luio del 2003, ł' Euskaltzaindia, ła Reałe
Academiade de ła Łéngoa Basca, l'à aprovà un documento ndoe la espone ła so
poxision sora el coreto uxo de ła paroła Euskal Herria, "teritorio con
carateristiche culturałi ben definie, che va al de là de łe frontiere
połitico-aministrative e de łe difarense storiche"[1].

Ła so orografía l'è prinsipalmente montagnoxa, modeła dai Monti Baschi e da ła
inponente Sierra Cantabria a sud, con el Toloño come altitudine masima. El punto
piasè alto dei Paexi Baschi l'è el monte Gorbea.

Sta rejon l'à partecipà al Programa Mondiałe de Vałutasion de łe Risorse Idriche
(WWAP) de l' UNESCO, [2] [3] che l'à previsto l'atresamento de più de 30 sentri
de informasion che i'è servii par ełaborar un raporto sora ła situasion atuałe
de ła rejon. [4]

I storici romani i aferma che el teritorio basco l'era abità xa dai tenpi
preromani da diverse tribù de cui no i capea ła łéngoa. Ła distribusion rejonałe
de ste tribù la varia da storico a storico. In ogni caxo se aceta ła teoria
secondo ła qual i baschi i'è quel che resta de i abitanti del Pałeołitico de
l'Europa osidentałe, in particołar dei abitanti de ła rejon francocantabrica.
Ghè próve in bixogno par afermar che i parlava na forma primitiva de l'atuałe
basco, el protobasco.

Durante l'Alto medioevo i teritori tra l'Ebro e ła Garona i era conosui come
Vasconia e i vien unifichè par un periodo soto i duchi de Vasconia. Dopo
l'invaxion dei Musulmani de ła penixoła iberica e l'espansion francexa soto
Carlo Magno, el teritorio el se framenta. In tel IX secoło el regno de Panplona
el diventa el major Stato del teritorio. L'è soto Sancho el Grando che el regno
de Panplona el ragiunge ła so masima estension; dopo ła so morte in tel 1035,
parò, i so fioi, no respetando el testamento che el lasava el regno in te łe
mane del primogenito, e dopo tante łote, i divide el teritorio, łasando el posto
in tel XII secoło a na nova strutura połitica formà dai regni de Navara, Aragona
e Castiglia. Durante l'Alto medioevo, ła Bizkaia la se unise vołontariamente al
Regno de Castiglia.

In tel 1200, el regno de Navara el perde i atuałi teritori de Alava, Gipuzkoa e
del Durangexato, che i vien anesi dal monarca castiglian. Dunque, ła Navara,
privà dei altri teritori peninsułari dei Paexi Baschi, la orienta ła so połitica
d'espanision verso nord e est, verso i teritori de confin con l'Aragona e ła
Francia. Ła Navara la vien pò in seguito anesa parsialmente al regno de
Castiglia durante i secołi XI e XII e quaxi totalmente in tel 1512 e 1521. El
resto dei teritori del nord i vien anesi da ła Francia. Łe tre provinçe de l'
atuałe Paexe Basco le s'era xa unie vołontariamente al regno de Castiglia e le
dona el so suporto durante l'integrasion de ła Navara al regno de Castiglia.

Ła Navara, ła Gipuzkoa e ła Bizkaia le conserva i so fueri fin al XIX secoło,
quando i vien parsialmente sopresi da Antonio Canova del Castiglio, a seguito de
ła sconfita carlina. Durante el franchixmo soło ła Navara e l'Alava i conserva
parte de i so antichi fueri, mentre i vien abolii in te łe altre do provinçe con
el decreto del 23 giugno 1937, in quanto considerè «traditori» par no aver
suportà ła rivolta; insieme con i fueri vien sopreso anca el primo Statuto de
Autonomia basco. Sto decreto el vien parsialmente modificà el 6 giugno 1968,
soprimendo i paragrafi ofensivi par ła Gipuzkoa e ła Bizkaia, ma conservando i
altri articołi. El vien finalmente abrogà el 30 otobre 1976.

Atualmente, dopo l'aprovasion del Statuto de Autonomia dei Paexi Baschi, in tel
1979 Euskadi la s'à costituio come comunità autonoma e l'à asorbio i diriti
forałi dei tri teritori storici che le forma. L'altra provinça spagnoła parlante
basco, ła Navara, no l'è stà unia a łe altre, ma la forma na comunità forałe
indipendente.

El fato de esar uno dei posti da ndoe è partia ła rivołusion industriałe in
Spagna, l'è stà cauxa de na ełevata cresita de ła popołasion da ła metà de
l'Otosento fin a l'inisio de i ani '70, esendo meta de numaroxi imigranti che
rivava da łe altre rejoni de ła Spagna. Tutavia, ła fine del protessionixmo, ła
crixi industriałe, l'instabiłità połitica e ła diminusion de ła natałità i a
fato si che i Paexi Baschi i retrocedese demograficamente e i diventase na rejon
con cresita negativa a partir da ła Tranxision. Cosita, mentre in tel periodo
1981.2006 ła popołasion spagnoła la cresea de un 18,46%, i Paexi Baschi i
prexentava na recesion demografica del 0,05%. Ła provinçia de Araba, queła che è
cresù manco in termini demografici durante ła rivołusion industriałe, l'è
l'unica che no 'à mia perso popołasion dai ani '70, mentre queła che 'à perso
piasè l'è ła Bizkaia, che l'è anca stà queła che era cresù piasè a l'epoca.

Secondo el censimento de l'INE del 2006, i Paexi Baschi i anovera un 4,01% de
foresti, che 'l raprexenta una de łe parsentuałi più base de ła Spagna e l'
costituise manco de ła metà de ła media nasionałe (9,27%) . Tra sti qua,
predomina i sudamericani, i marochini, i rumeni e i portoghexi.

Nonostante ła so estension rełativamente łimità, i Paexi Baschi i concentra un
gran vołume de industrie e i'è una de łe rejoni piasè riche de ła Spagna, con el
so 117,1% de PIL pro capite rispeto a ła media europea (dati Eustat, ano 2002).
A metà dei ani Otanta, in piena crixi economica, se produxe ła riconversion
industriałe e ła reindustriałixasion, che la porta a na significativa recesion
e, ormai recuperà da sta situasion da ani, l'è al dì d'ancó una de łe rejoni
piasè xviłupè de ła Spagna e secondo un studio de l'Istitudo Basco de
Statistica, con un Indice de Xviłupo Umano nel 2004 tra i più alti al mondo
seguendo i criteri de l'ONU.

A ła tradisionałe forsa del setor finansiario basco (ła Borsa de Bilbao l'è un
ciaro exenpio), se xonta ła modernixasion del comerçio, tra cui spica
l'organixasion de ła Fiera internesionałe de Bilbao, el rapido xviłupo dei
servisi avansè a łe inprexe e l' auge del turixmo. Ła distribusion del PIL basco
l'è: 1,01% al setor primario, 29,27% a l'industria, 8,91% a łe costrusioni e
60,80% ai servisi. El PIL basco el raprexenta el 6,2% del PIL spagnoło, mentre
ła popołasion basca la raprexenta el 4,9% del totałe del Stato; łe esportasioni
basche le raprexenta el 9,2% del totałe e łe inportasioni el 6,3%.

El taso de dixocupasion al 2006 el toca el 4,1% co na tentensa disendente dal
1999, e 'l se cata drento el parametro medio de l'Union Europea. Ła cresita
anuałe del PIL in tel 2006 l'è stà superior del 4,2% a ła media del Stato del
3,5%.

A difarensa de łe altre comunità del Stato spagnoło, i Paexi Baschi i ga na
propia finansa atraverso ła qual i riscuote łe inposte al posto del Stato. De
quel che i riscuote, i Paexi Baschi i paga al Stato un inporto par i servisi che
el Stato el reałixa in tel teritorio basco.

In tei Paexi Baschi se parla da secołi do łéngoe distinte: el castiglian e 'l
basco, łéngoa originaria de ła rejon. El basco, a difarensa de łe altre łéngoe
iberiche moderne, no'l deriva mia dal łatin, né l'apartien a ła famea
indoeuropea. In tel 2001, un 49,6% de ła popołasion l'era monołengoe spagnoła,
un 32,3% biłengoe e un 18,2% biłengoe pasivo (la capea el basco ma la le parlava
con dificoltà). Ste parsentuałi le varia da un teritorio storico a l'altro,
esendo ła Gipuzkoa ła provinça ndoe se parla piasè basco e l'Araba queła ndo el
se parla manco.

I Paexi Baschi i diventa comunità autonoma con l'aprovasion del Statuto de
Autonomia del 1979. Sto statuto el se distingue da ła majoransa dei statuti de
łe autonomie spagnołe no in tel nome de łe conpetense trasferie o trasferibiłi,
ma in tel fato che l'autonomia basca la se fonda su i storici fueri, riconosui
in te ła Costitusion spagnoła. Cosita, i Paexi Baschi, oltre a otegner łe
conpetense sora l'educasion, i ga un procedimento de finansiamento escluxivo
baxà su l'atuałixasion e ła contenporixasion dei acordi economici stabilii dopo
l'abołision dei fueri in tel 1876 e che i se conservava in Alaba e Navara, ma no
in Gipuzkoa e Bizkaia, abolii dal regime franchista a ła fine de ła Goera Civil.
El statuto el parmete anca na połisia propia.

La opsion połitica majoritaria da ła tranxision democratica l'è queła del
"nasionałizmo basco", sepur in te łe so diverse varianti, da łe piu`moderate fin
a łe più radicałi e con difarenti concezioni par ła configurasion de l'atuałe
Comunità Autonoma (indipendentista, autonomista, federalista ...). Ło scontro
połitico l'avien anca con altre ideołogie denominè no nacionalistas, anpliamente
apogiè in tel teritorio storico de Alava, tradisionalmente parlante castiglian.

Tuti i lehendakari dal 1980 i'è apartegnui al Partido Nacionalista Vasco
(EAJ-PNV).

I partiti połitici che i'à otegnuo raprexentansa in tel Parlamento Basco in
ocaxion de łe ełesioni del 2005 i'è:

In tel Parlamento Basco no è mia raprexentà el partito Batasuna, iłegałixà a
seguito de l'acuxa de aver infranto ła "Ley de Partidos" (Ley Orgánica 6/2002) e
cioè de esar stà creà dal grupo separatista de l'ETA e de esarne parte. A łe
ultime ełesioni del Parlamento Basco l'à domandà el voto par el łocałe partito
Comunista e, più recentemente, par l'Eusko Abertzale Ekintza - Acción
Nacionalista Vasca (EAE/ANV), in te łe comunałi e łe ełesioni a "Juntas
Generales" del 2007.

I Paexi Baschi i dispone de na propia połisia, ła Ertzaintza, dispiegà in tuto
el teritorio. Atualmente la ga trasferie tute łe conpetense aparte ła łota
antiterorista, el controło de łe dogane, ła documentasion, i pasaporti e i
visti. Ła Guardia Civil e ła Policía Nacional i'è incarichè de łe dogane e de ła
traxmision dei documenti ofisiałi. Ła prexensa de ła Policia Nacional in te i
Paexi Baschi la se riduxe a 4 comisariati, de i quałi do i'è in Gipuzkoa
(Donostia - San Sebastián e Irun), uno in Bizkaia e n'antro in Araba - Alava
(Gasteiz - Vitoria), mentre ła Guardia Civil la dispone de più de na vintina de
caxerme repartie par ła geografia basca.

Ła gastronomia dei Paexi Baschi la gode de un gran prestigio sia a łivel
nasional che internasional. A judisio de ła nota caxa editrice británica William
Reed che la concede el premio "San Pellegrino", in te ła clasifica del 2007, do
de i diexe meo ristoranti del mondo i'è in sta rejon ("Mugaritz" e "Arzak")
oltre a "Martín Berasategui", la qual roba la le rende ła rejon più prestigioxa
del mondo a łivel cułinario.[5] [6].

In tei ani '70, diversi coghi originari dei Paexi Baschi, tra i quałi emerge
Juan Mari Arzak e Pedro Subijana, i capegia na rivołusion gastronómica,
trasferendo i principi de ła coxì ciamà 'nouvelle cuisine' francexa in Spagna.
El primo ristorante spagnoło a ricevar 3 stełes "Michelin" l'è difati
"Zalacaín", ristorante de influensa basca anca se ubicà a Madrid. Atualmente i'è
i Paexi Baschi insieme a ła Catałogna ła rejon spagnoła con più alta densità de
stełe in te łe guida Michelin, esendo meta de un gran numaro de viaiatori
gastronomici sia nasionałi che foresti. Tri i ristoranti che gode de 3 stełe, el
masimo riconosimento posibiłe: Juan María Arzak (del ristorante "Arzak"), Martín
Berasategui (del ristorante "Berasategui") e Pedro Subijana (cogo de l'
"Akelaŕe"). Tra ła nova generasion de coghi se distingue specialmente Andoni
Luis Aduriz, del ristorante "Mugaritz".

Altri chef che se distingue, anca se su un piano gastronomico difarente, i'è
Karlos Arguiñano, che l'à reałixà programi cułinari clasici in te ła Televisión
Española e che 'l gode de enorme popołarità.

Na forma de riunion típica i'è łe "sociedades gastronómicas" o "Txokos", società
private basche che ofre ła oportunità ai so soci e invitè de asaporar piati de
gran quałità. Ła so formasion la risałe ai prinsipi del XIX secoło su imitasion
dei sentri de riunion britanici, ndoe i soci i se riunea, i cuxinava, i magnava,
i cantava łe "Bilbainadas" e altre cansoni propie de ła çità e i xugava a łe
carte (Mus) e dopo i naxea fora par vin a ber e magnar piasè, i "pintxos". Ste
società le era, e in serti caxi le continua a esar, unicamente par i omani, ndoe
łe done no le pol esar invitè o entrar, ma in nesun caxo esar membri. Sta
pratica l'è però par lo più sparia.

I pintxos i'è sensa dubio na speciałità molto popołare e apresà. El piato basco
par ecełensa l'è probabilmente el bacałà al pil pil, na conplicà ełaborasion de
stufato de pese, conpagnà con n'emulsion gełatinixà de oio e aio. Ła granda
varietà de ricete de bacałà che existe in tei Paexi Baschi la se deve a ła prima
Goera Carlista, quando Bilbao l'era asedià par stimane sensa altro ałimento che
el bacałà e i posibiłi aconpagnamenti.



https://vec.wikipedia.org/wiki/Charlie_Chaplin

Sir Charles Spencer Chaplin Jr. (Łondra, 16 de apriłe 1889 – Corsier-sur-Vevey,
25 de diçenbre 1977) xe stà un ator, regista e sceneggiatore britannico.

Senejator, conposidor, produtor cinematografego de oltre novanta film, el xe sta
uno dei pì inportanti registi deła storia del cinema (in particołare de ł'era
del film muto) e probabilmente ł'ator pì famoxo dai albóri del cinema
hollywoodian. In xenerałe, el pol esar considerà uno dei pì grandi artisti del
venteximo secoło.

Charles Chaplin el xe nato 'ntel arousal łondinexe de Walworth, da Charles
Chaplin Senior e Hannah Harriette Hill; so pàre el gera on guitto de music hall
con on debołe par ł'alcol, so màre ła gera 'na cantante. El matrimonio el xe
finìo quando Hannah ła xe sta descoverta a tradir so marìo co' on altro cantante
del Music Hall, Leo Dryden, che el gavarìa portà ała nàsita de Wheeler Dryden,
fradełastro del quałe Chaplin el ghe ne vegnarà a conosensa soło tanto pì tardi.
Ła separasion ła xe avegnua ł'ano dopo ła nàsita de Charles. So pare el ga sercà
de tegnere con lù e con ła so convivente sia el picoło Charles che so fradeo
Sidney, de quatro ani pì vecio.

El tentativo el xe fałìo e i du putini i xe 'ndà a vivare co ła màre che ła
riceveva diexe scełini ła setimana par el mantenimento de tuti du. Par łe
precarie condision finansiarie deła fameja, Charles e el fradełastro Sidney i ga
pasà du ani fra cołegi e istituti par orfani a Lambeth. So pare el xe morto
quando Charlie el gaveva dodexe ani e so mare, che ła gera ciapà da turbe
mentałi, ła xe sta ricoverà inte on istituto preso Croydon dove ła xe morta
'ntel 1928.

Ste vicende no łe ga inpedìo al picoło Chaplin de inparar proprio dała mare
ł'arte del canto e deła recitasion. I primi pasi sol palcosenico łi ga mosi
insieme a eła zà a ł'età de sinque ani. 'Ntel 1896 durante 'na recita inte on
music hall Hannah la xe sta sonoramente fis-cià e costreta a abandonare el
palcosenico; a sostituirla a xe sta mandà in sena el picoło Charlie che el ga
otegnù on discreto suceso cantando 'na canson popołare de ł'epoca. Ł'ano dopo,
grasie ałe conosenze del pare, el xe entrà a far parte de on corpo de bało in
zopełi conposto de oto putini: i Eight Lancashire Lads.

'Ntel 1900, a ł'età de ondexe ani, el fradeo el xe riusìo a farghe otegner ła
parte comica de on gato 'nte ła pantomima Cinderella, rapresentà a ł'ipodromo de
Łondra, 'nte ła quałe a recitava anca el famoxo clown Marceline. 'Nte ło steso
ano Sidney el se ga inbarcà come tronbetiere, el pexo deła mare el xe cascà cusì
sora łe spałe del picoło Charlie. Nonostante ła bona vołontà, ła vita ła gera
estremamente dura, Hannah ła gera adiritura sta ricoverà in ospedałe co 'na
diagnoxi de depresion causà dała denutrision.

'Ntel 1903 Charles el ga avù 'na parte picinina in Jim, the Romance of a
Cockayne grasie ała quałe el ga otegnù ła so prima recension favorevołe so ła
carta stanpà; da lì a poco el primo ruoło fiso in teatro: queło deło striłon
Billy in Sherlock Holmes, portà a łongo in tournée. Intanto el fradeo el gera
tornà a Łondra e el gaveva scuminsià anca łu a łavorar in teatro. Grasie ała
situasion finansiaria mejorà, i du i xe riusìi a far dimetare Hannah da
ł'ospedałe, anca se poco tempo dopo 'na ricaduta ła ne ga determinà
ł'internamento definitivo.

'Ntel 1904, a quindexe ani, Charles el xe sta tra i protagonisti deła fortunada
raprexentasion del Peter Pan de James Matthew Barrie.

Fra el 1906 e el 1907 Chaplin el ga laorà 'nte Il Circus di Casey, misto de
varietà e numeri circensi. Ł'esperiensa ła ghe ga permeso de familiarisare col
mondo del Circo e de 'ndar drento 'nte ła troupe de Fred Karno, anca grasie al
fradeło Sidney che zà el ghe laorava. Ła paga ła gera de 3 sterline a setimana e
el debuto el xe avegnuo 'ntel 1906 con Ł'incontro de balon, in cui Charles el
interpretava ła parte del cativo che serca de far inbriagare el portiere
aversario.

Ben presto el xovane Chaplin el xe diventà, insieme a Stanley Jefferson (mejo
conosesto come Stan Laurel) uno dei atori pì apresà deła conpagnia.

'Ntel 1909 a xe scuminsià łe tournée a ł'estaro: prima a Parigi e, du ani dopo,
'nte i Stati Unìi. Ł'esperiensa mericana no ła xe sta particołarmente fełice,
ciò nonostante ła compagnia ła xe tornà indrìo da oltreoçeano anca l'ano drio e
sta volta łe robe łe xe 'ndà diversamente: el suceso el xe sta grande grasie
anca al xovane Charles, ormai uno dei ełementi de punta del grupo.

Chaplin el xe sta notà dal produtor Mack Sennett, che 'ntel novenbre 1913 ło ga
meso soto contrato par ła caxa cinematografega Keystone.

A xe tacà cusì ła cariera de Charlie Chaplin, el Vagabondo che 'nte ł'arco de
sinque ani el ga conquistà on posto d'onor 'nte ła storia del cinema. A partir
dal 1914, quando co' ła Keystone el ga esordìo 'ntel mondo del cinema col curto
Making a Living, fin al 1919, ano 'ntel quałe el ga fondà ła United Artists
Corporation, ła notorietà de Chaplin no ła se ga mai fermà.

Insieme ała Keystone, 'ntel 1914, Chaplin el ga recità in trentasinque curti e,
concluxo el contrato (1915), in altri quatordexe par ła Essanay. Con cachet
adeguà a 'na popołarità senpre pì grande, Chaplin el xe aprodà ała Mutual Films,
firmando altri dodexe curti.

'Ntel 1916 el ga scriturà ła disnovene Edna Purviance faxendosene ła so
primadona in ben 35 film fra el 1916 e el 1923. I du i ga vivesto anca on
intenso e travajà łigame afetivo, che el se mantegnù in amicisia anca dopo ła
fine deła pasion (1918) e deła cariera artistica de eła (acełerà dai ecesi de
ł'alcol): Chaplin el ga continuà a corispondare con Edna fino ała so morte,
oltre a passarghe 'na paga sałariałe da atrice.

Co ła Mutual Film el ga fato dodexe film 'ntel periodo 1916-1917 (uno dei più
bełi deła so cariera). Chaplin, no 'l gaveva ancora trent'ani, el ga recità e
direto quaxi sento curti 'nte ł'arco de sinque ani.

'Ntel 1918 el ga decixo de metarse in proprio e el xe pasà ała First National,
con cui el ga fato diexe film (fin al 1923). A xe sta proprio ła First National
- grasie anca a ł'intaresamento del fradeo Sydney, ormai so procurador - a
corispondargghe el favołoxo ingajo de on milion de dołari, cachet mai guadagnà
prima da on ator.

'Ntel 1919 Charlie Chaplin insieme a alcuni cołeghi (fra cui Mary Pickford,
Douglas Fairbanks e David Wark Griffith) el ga fondà ła United Artists
Corporation. Da ałora in avanti el ga curà da soło ogni faxe deła so produsion
cinematografega, atornià da on grupo de fedełisimi quanto presioxi e conpetenti
cołaboradori. A on periodo profesionalmente bon a non ga corispote, però, 'na
vita privata altretanto serena, ansi el matrimonio forsà co' Mildred Harris de
sołe dixisete ani el ghe ga procurà serie preocupasion e ła nasita de on putìn
malformà e morto pochi dì dopo, no 'l ga contribuìo serto a risołevare el
raporto.

Ła consacrasion come star afermada ła xe avegnua 'ntel 1921 quando el ga direto
e interpretà El bocia, 'ntel quałe el ga fato debutar el picoło-grande ator
Jackie Coogan che el farà, tanti ani pì tardi, ło "Zio Fester" deła famoxa serie
de tełefilm La fameja Addams.

Dal 1923 al 1952 Chaplin el ga laorà costantemente par ła United Artists, e el
ga girà oto film, i pì inportanti deła so cariera. El primo laoro el xe sta La
donna di Parigi 'ntel 1923, primo film 'ntel quałe non el ga figurà come
interprete (ritajandose soło 'na picoła comparsa 'ntel ruoło de on fachin). El
film, anca se apresà dała critica, no 'l ga avudo el suceso de publico sperà, ma
i capołaori sucessivi invese i ło ga portà drotp 'nte ła storia del cinema. La
febbre dell'oro del 1925 el xe considerà una dełe so opare mejo riusìe. Ła
produzione del film sucesivo, Il Circo (1928) ła xe sta però travajà a cauxa de
problemi vegnù fora 'nte ła so vita privata: proprio in quel periodo el ga
divorsià Lita Grey de vint'ani che ła gaveva sposà quatro ani prima.

Benché in uxo dal 1927, El sonoro no 'L GA intAresà Chaplin fin ała fine dei ani
30.

Nonostante el sonoro el se fuse ormai afermà definitivamente a Hollywood, el ga
girà 'ntel 1931 Luci della città, conpletamente muto e soło acompagnà dała
muxega. A xe intaresante notare come Chaplin el sostituisa, in sto film, ła voxe
dełe persone col suono dei strumenti muxegałi, simułando ła voxe, al scuminsio
de Luci della città. 'Nte ło steso ano el ga ricevù ła Łegion d'onore fransexe.
Sinque ani dopo el ga girà on altro capołaoro del cinema muto, Tempi moderni.

'Ntel 1932 el gaveva conosesto on'atrice de vintionano de nome Paulette Goddard,
che ła gaveva zà avù qualche esperiensa marginałe 'ntel cinema in parti
picinine. I du i se ga inamorà, e Paulette ła ga recità con Charles in Tempi
moderni (1936) e 'nte Il grande dittatore (1940).

Questo el xe sta el primo film conpletamente sonoro de Chaplin, girà e
distribuìo 'nte i Stati Unìi poco prima de ł'entrata 'nte ła guera. 'Ntel film,
Chaplin el interpreta du personaji: Adenoid Hynkel, el ditator de Tomania,
esplicitamente ispirào a Adolf Hitler, e on barbiere ebreo perseguità dai
nasisti. Dopo ła guera, quando ł'internamento e ło sterminio dei Ebrei i xe sta
conosui, Chaplin el ga dichiarà che no el gavaria mai reałisà el film se soło el
gavesse podesto saver cosa gera drio capitare. El film el ga avudo 2 candidature
ai Oscar, come mejo regia e mejo senegiadura, ma no 'l ga vinto statuete.

'Ntel 1942 el ga conosesto Oona o'Neil de dixisete ani, el terzo e ultimo dei so
grandi amori, che ła xe divenyà so mujer 'ntel 1946, e da eła el ga avudo oto
fiołi, tre nati 'nte i Stati Unìi e sinque in Svisera.

'Ntel 1947 a xe vegnù fora on novo film, Monsieur Verdoux ispirà ała famoxa
storia de Henri Landru, so on sojeto di Orson Welles.

Łe so sinpatie połiteghe no łe xe mai sta da łu mai rivełà esplicitamente. In
tanti dei so film el gaveva anałisà ła realtà cupa dei lavoradori, dei poareti e
dei emarxinà (Tempi moderni, del 1936, el ne pò esare on ciaro exenpio).

Zà quando ca gera vegnù fora Monsieur Verdoux el gera sta publicamente acuxà de
"fiłocomunismo" e 'ntel 1949 el xe diventà uno dei bersaji del movimento inescà
dal senador Joseph McCarthy. 'Ntel 1951 el ga scuminsià a girar queło che el
sarìa sta el so "canto del cigno": Luci della ribalta, trato da on so romanzo
Footlights, mai publicà. El xe sta el so ultimo film prodotto a Hollywood, e
anca ł'unico che el ga interpretà asieme a on altro grande ator del del cinema
muto: Buster Keaton.

'Ntel 1952, proprio quando Luci della ribalta el 'ndava 'nte łe sałe, Chaplin el
ga łasà i Stati Unìi par on viajo n Inghiltera e, avuda notisia che el so
rientro in America el sarìa sta meso soto inchiesta, el ga decixo de stabilirse
in Eoropa fisando ła so residensa in Svisera.

'Nel 1957 Chaplin el xe tornà drio ła machina da prexa par girar da novo on
film: Un re a New York. El xe sta el so penultimo film, tra ł'altro anca ł'unico
in cui el recita insieme a so fioło Michael. Ł'opara no ła avù on suceso e ła so
vena cinematografega ła pareva efetivamente panà. 'Ntel 1964, dopo sirca on ano
de laoro, el ga scrito on'autobiografia ('nte ła quałe a no' ghe xe tracia del
film Il circo, che probabilmente el preferiva non ricordare par łe tristi
sircostanse 'nte łe quałi el xe sta girà). 'Ntel 1966 el se całà par ł'ultima
volta 'nte i pani de regista, par girare La contessa di Hong Kong, el xe sta el
so ultimo film, nonché ł'unico a cołori, 'ntel quałe el ga laorà insieme a do
star del cinema mondiałe: Marlon Brando e Sophia Loren.

Grasie ała so geniałità de conposidor, proprio in quei ani el ga prodoto ła
version sonora de alcuni so capołaori: Il circo 'ntel 1969, Il monello 'ntel
1971, e infine 'ntel 1975 la donna di Parigi.

'Ntel 1972, fato pace co' ł'opinion publica americana, el xe ritornà 'nte i
Stati Unìi par ritirare el so secondo premio Oscar, stavolta ała cariera, a łù
asegnà par "aver fato dełe imagini en movimento 'na forma d'arte del Ventecimo
secoło".

El 4 de marso 1975, dopo pareci ani de exiłio vołontario dal su Paexe d'orixine,
Chaplin el xe sta nominà Cavaliere de So Maestà dała reina Elisabeta II
d'Inghiltera. Ł'onorificensa ła ghe gera zà sta proposta 'ntel 1956, ma - in
piena guera freda - no ła gera sta concesa par el veto inposto da ł'Uficio
straniero britanico senpre a cauxa dełe prexunte sinpatie połiteghe de Chaplin.

Charles Chaplin el xe morto a Corsier-sur-Vevey, (Vevey), in Svisera, ła note de
Nadałe del 1977 e łì el xe sepełìo. Du mexi dopo ła so morte, el 1° marzo 1978,
el so corpo el xe sta trafugà inte on tentativo de estorsion ai dani dei so
familiari. El piano tutavia el xe fałìo; i malviventi i xe sta caturai e el
corpo sucesivamente recuperà 'nte i presi del łago de Ginevra.

On film biografego su Chaplin - Charlot - el xe sta girà 'ntel 1992 dal regista
Richard Attenborough, interpretà da Robert Downey Jr. ('ntel ruoło de Chaplin),
Dan Aykroyd, Geraldine Chaplin (fioła de Charlie), Anthony Hopkins, Milla
Jovovich, Moira Kelly, Kevin Kline, Diane Lane, Penelope Ann Miller, Paul Rhys,
Marisa Tomei, Nancy Travis e James Woods.

(*) - Ofisialmente atribuio a Mabel Normand, Chaplin no el ga mai riconosesto
apertamente ł'opara. (**) - Opara non aprovà da Chaplin, contro ła cui vołontà
ła Essanay (cità con insuceso in giudisio) ła ga portà da du a quatro ròdołi con
ł'inserimento de sene adisionałi direte da Leo White.



https://vec.wikipedia.org/wiki/Carlo_Goldoni

Carlo Osvaldo Goldoni (25 de febraro 1707 - 6 de febraro 1793) el xe stà un
dramaturgo venesian, e uno dei più grandi dramaturghi europei de senpre. Oltre a
scrìvar in italian e in francexe, el gà fato largo uxo de ła variante venesiana
de ła łéngua vèneta.

Goldoni el ga cołaborà co Baldasare Galupi inte on gran númaro de ópare. I so
libreti łi xe stà posteriormente inpiegà par st'altri conposidori. Uno de sti ki
el xe stà Joseph Haydn co ła ópara "El Mondo deła łuna". Ała fine de ła so
cariera, quando se gà trasferìo a Parigi par dirixare ła comèdie-italienne, gà
conposto do ópare anca in fransexe: Le bourru bienfaisant e L'avare fastueux.

El mejo de łe so ópare in lengoa italiana łe xè: El Cafè (del 1750), Ła
locandiera e El ventajo.

Comedia en łéngua vèneta, ła xè stà rapresentà pà ła prima olta a Venesia al
teatro San Luca verso ła fine del carnevałe del 1760 e publicà inte ło steso
ano. Raprexenta el picenin e sereno mondo borghexe conposto da quatro veci
rusteghi, ostiłi al prexente e ligài a i antighi vałori del mondo mercantiłe. In
contrapoxision, un grupo de done e de xovani che i sente el riciamo del
prexente, de ła xoia de vivare e de ła fełisità, raprexentà dal carnevałe. Tuto
xè xùga sol conflito generasionałe, che vede el trionfo dei xovani.

Goldoni prexenta ła vita de i pescadori de Chioggia, i łori amori, i łori
problemi quotidiani, i łori scontri e łe łoro teneresse; l'exata imitasion de ła
natura se rexe qui sull'uxo de ło steso diałeto de Chioggia e se anima de
un'intensa nostalxia: segna el trionfo del popoło minuto, de łe so tradission,
del so linguajio fato de batute brevi e senplisi, soło aparentemènte caxuałi,
inte'l xiro arioxo de petegołessi che i se adensa in tenpesta fin al proronpare
de ła barufa fra łe fèmane.



https://vec.wikipedia.org/wiki/Bizkaia

Bizkaia (en castiglian Vizcaya) l'è el termine basco che stà a indicar una de łe
sete provinçe del teritorio storico de i Paexi Baschi, oltre che na provincia
spagnoła. A nord ła confina col golfo de Bizkaia, a sud con Burgos e l'Araba, a
ovest co ła Cantabria e Burgos e a est co ła Gipuzkoa. Ła ga n'estension de
2 217 km² e na popołasion de 1 139 863 abitanti, che ła ghe ne fa el teritorio
più popołà de i Paexi Baschi. Ła so capital l'è Bilbao (in basco Bilbo). L'è stà
una de łe provinçe più floride de ła Spagna grasie a ła forte industriałixasion
de ła fine del XIX secoło e ła prima metà del XX. Atualmente l'atività
industriałe l'à ceduo el paso a n'inportante atività in tel setor de i servisi,
seguia a ła soferta deindustriałixasion de i ani Setanta.

El termine Bizkaia el ga n'etimołogia discusa. Secondo l'interpretasion
prinçipałe, el significarea çima, e l'sarea un sinonimo de ła paroła basca
bizkar (cołineta, cresta). In tel 1141, in riferimento a ła çima del monte
Igeldo de Donostia-San Sebastián, apar iscrito el seguente toponimo: Iheldo
Bizchaya (çima de Igeldo); anca in Navara ghè na comarca denominà La Vizcaya che
pol significar «ła çima». S'à proposto anca altre etimołogie, come bits-kaia
(porto de sciuma), manco probabiłi.

El scudo tradisional de ła Signoria de Bizkaia el mostra i łupi de ła famea Haro
e na quercia, che a olte ła vien identificà co l'Albaro de Gernika, al qual se
g'à xontà na croxe. El scudo ofisiałe atuałe, cosita come definio da ła norma
foral del 1986, el se baxa su queło storico, ma no'l prexenta più i do łupi e
gnanca el łeon che ghèra prima. El vałor storico-artistico de çerti edifici con
insima el scudo storico i parmete ła coexistensa de i do scudi, tradisional e
ofisial.

Situà in te ła parte setentrionałe de ła penixoła iberica, ła confina a ovest co
ła comunità autonoma de Cantabria, a sud-ovest co ła provinçia de Burgos, a sud
co 'l teritorio storico de Araba, a est co ła Gipuzkoa e a nord co 'l golfo de
Bizkaia (mar Cantabrico). Urduña (Orduña) l'è un'enclave bixcaina in Araba.

El clima l'è oçeanico, con tanta nuvołoxità durante tuto l'ano. Łe
precipitasioni i'è abondanti e frequenti, soratuto in autuno e inverno, con una
media anuałe de 1200 mm. Łe tenperature i'è moderè sia in istà che in inverno
(14-15 °C de media anuałe). I'è un poco più estreme a l'interno, caraterixà da
un clima più tipicamente continentałe, ndoe in inverno ła neve l'è più comune e
pioe più speso.

I fiumi de ła Bizkaia i'è curti ma mai sechi. I prinçipałi i'è el Nerbioi, l'
Ibaizabal e 'l Kadagua. El primo el score in diresion sud-nord da Urduña, l'
Ibaizabal est-ovest da Urkiola e l'Kadagua ovest-est da Ordunte. I fiumi
oçidentałi i'è: Artibai, Lea, Oka e Butron.

Łe prinçipałi carateristiche i'è l'estuario de Bilbao ndoe i fiumi prinçipałi i
sfocia in tel mar e l'estuario de Gernika(Urdaibai). Ła costa l'è generalmente
alta, co insenature e picołe baie.

In Bizkaia ghè pien de łonghe spiaie. Łe più note i'è Laida e Laga de Urdaibai,
Barinatxe e Atxabiribil-Arrietara de Sopela, ła spiaia de Plentzia, Ogeia de
Ispaster Ogeia e Karraspio de Mendexa.

Ła Bizkaia l'è stà abità fin dal Pałeołitico Medio, come testimonià da i resti
archeołogici e da łe iscrisioni rupestri catè in diverse caverne. Ła prexensa de
i Romani ła ga 'vù un scarso inpato su ła rejon e ła łéngoa basca e łe so
tradisioni i'è sopravisue fin al dì d'ancó.

In tel Medioevo ła Bizkaia l'è a łe dipendense del regno de Panplona (XI secoło)
e infine come parte de ła Corona de Castiglia.

In te l'età moderna, ła provincia la divien una de łe majori aree industriałi e
comerciałi. El so fondamentałe porto de Bilbao el diventa presto ła principałe
porta verso l'Europa par ła Castiglia. Più tardi, in tei secołi XIX e XX,
l'abondansa de fero de ecełente quałità e ła mancansa de caste feudałi łe
favorise na rapida industriałixasion.

Łe prime prove de stansiamenti umani (Neanderthal) in Bizkaia łe riguarda sto
periodo de ła preistoria. È stà catà manufati musteriani in tri siti bixcaini:
Benta Laperra (Karrantza), Kurtzia (Getxo) e Murua (Durangoaldea).

Sto periodo l'è dominà in Bizkaia da ła cultura Axiłiense. I atresi i diventa
più picenini e rifinii e, in xonta a ła cacia, diventa più inportante ła pesca e
se cata deso ciara próva anca de fruti selvadeghi. Santimamiñe l'è uno de i più
inportanti siti anca in riferimento a sto periodo. St' altri i'è Arenaza, Atxeta
(mia distante da Santimamiñe), Lumentxa e ła visina Urtiaga e Santa Catalina,
insieme co Bolinkoba e ła visina Silibranka.

Nonostante łe prime próve de contato neołitico in te i Paexi Baschi łe posa esar
datè al quarto miłenio a.C., l'è soło a partir dal terzo miłenio che st'area
l'aceta, gradualmente e sensa canbi radicałi, i progresi rełativi a
l'agricolutra e ła pastorisia. Ła Bizkaia l'è mia interesà particolarmente da
sto canbio e i progresi adotè i par łimitè inisialmente soło s łe pegore, cavre
e rare ceramiche. Difati par sto periodo pol esar mensioè soło tri siti:
Arenaza, Santimamiñe e Kobeaga (Ea).

Insieme a łe tecnołogie neołitiche, riva anca el megałitixmo. El sarà ła forma
più comune de sepoltura (senplici dolmen) fin al 1500 a.C.

Mentre i insediamenti al verto i scominsia a diventar comuni man man che ła
popołasion ła crese, durante el Calcołitico e l'Età del Bronxo in Bizkaia
continua a esar uxè łe caverne e i ripari naturałi. Ła cacia ła diventa
gradualmente na manco inportante fonte de carne, rinpiasà da łe pegore, łe cavre
e qualche bovin. I atresi de metal i diventa più comuni ma continua a vegner uxà
anca quei de piera.

L'ojetistica in ceramica (mia decorà) ła gode de continuità fin a quando ła
cultura del vaxo canpaniforme ła fa ła so aparision.

I geografi romani i n'à parmeso de vegner a saver che el teritorio de l'atuałe
Bizkaia l'era abità da do tribù: Caristi e Autrigoni. I Caristi i abitava el
sentro de ła Bizkaia, a est de Bilbao, estendendose anca in tel nord de l'Araba
e in serte aree de ła Gipuzkoa, fin al fiume Deba. I Autrigoni i vivea in te ła
parte più oçidentałe de ła Bizkaia e de l'Araba, estendendose fin a łe province
de Cantabria, Burgos e La Rioja. Baxandose su ła toponimia e łe prove storiche e
archeołogiche, se pensa che ste tribù łe parlase basco [1]. Difati i confini
entro i quałi è parlà el bizkaiera, el diałeto basco de ła Bizkaia, i par
coincidar exatamente con quei del teritorio de i Caristi, ecesion fata par quełe
aree che 'à perso l'uxo de sto antico idioma.

No ghè indicasioni de rexistensa a l'ocupasion romana in tuta l'area basca
(eceto l'Aquitania) fin al tardo periodo de feudałixasion. Łe fonti romane łe
mensiona diverse çitadine in st'area, Flaviobriga e Portus Amanus, anca se no è
mia stà catà l'exata ubicasion. El sito de Forua, visin a Gernika, l'à fornio
prove archeołogiche de ła prexensa romana [2].

In tel tardo periodo roman, in tei Paexi Baschi, pararea esarghe stà rivolte
contro ła dominasion romana e 'l proceso de feudałixasion.

Par quanto riguarda ła prima parte del Medioevo, ła storia de ła Bizkaia ła pol
mia esar separà da queła del resto de i Paexi Baschi. I Vixigoti e i Franchi i
tenta continuamente de stabiłire el so dominio, ma de fato el teritorio el resta
indipendente.

In tel 905, łe cronache leonexi łe mensiona par ła prima olta l'estension del
regno de Panplona a łe province basche osidentałi (quindi anca ła Bizkaia),
nonché a La Rioja e al sentro de l'Aragona.

In tei confliti tra el regno de Castiglia e de Panplona/Navara de i secołi XI e
XII, i Castigliani i era suportè da tanti propietari terieri de La Rioja, che i
sercava de consołidar łe so propietà soto ła łeje feudałe castigliana. Sti
signori pro-Castiglia i era guidè da ła caxata dei Haro, al quałi vien acordà el
governo de ła neocreà Bizkaia, inisialmente conposta da łe vałi de Uribe,
Busturia, Markina, Zornotza e Arratia, più xvariè çitadine e ła çità de Urduña.
No l'è mia ciaro quado sia acaduo exatamente ma se sostien che Iñigo López el
sia stà el primo a otegner el titoło de Signor de Bizkaia in tel 1043.

El titoło el vien eredità da i disendenti de Iñigo López finché, par eredità, in
tel 1370 el finise in man a l'ancora butin Juan de Castiglia, diventando quindi
uno de i titołi del re de Castiglia. Da łora, ła Bizkaia ła resta cołegà a ła
corona, prima a queła de Castiglia e in seguito, a partir da Carlo I, a queła de
Spagna, senpre con ła condision che el Signor el giurase de difendar e de
mantegner el fuero (leje bixcaina, derivà dal dirito navarexe), che l'aseriva
come i posesori de ła sovranità de ła Signoria i fuse i stesi bixcaini e che
quindi, almanco in teoria, i podese rifiutar el Singor.

I Signori, e più tardi i re, i se recava quindi a jurar sui Statuti a l'Albaro
de Gernika, ndoe l'asenblea de ła Signoria ła se riunea.

In te l'Età Moderna crese l'inportansa del comercio, specialmente par el porto
de Bilbao al quałe i re i acorda priviłegi in tel comercio con i porti de
l'inpero Spagnoło in tel 1511. Bilbao l'era xa ałora el prinsipałe porto
castiglian, da ndoe i inbarcava ła łana par łe Fiandre e altri beni i era
inportè.

In tel 1628, el teritorio de Durango el vien incorporà a ła Bizkaia. In tel
steso secoło anca i comuni de łe Enkarterriak (Encartaciones) i vien incorporè
in difarenti date, otegnendo un speciałe statuto a mexavia tra el dirito
castiglian e navarexe. Łe çità costiere łe posedea na propia considerevołe
flota, par ło più dedicà a ła pesca e al comercio. Insieme con st'altre çitadine
de Gipuzkoa e Lapurdi, i'è stè anpliamente responsabiłi de ła parsiałe estinsion
de łe bałene in tel golfo de Bizkaia e del primo instabiłe insediamento de
Europei in Teranova. I era anca bravi nel stipułar tratati a parte co łe altre
potense, in particołare l'Inghiltera.

Dopo łe goere napołeoniche, ła Bizkaia, insieme co łe altre provinçe basche, l'è
minacià dal vedarse cancełà łe so norme de autoregołamentasion da łe Cortes
spagnołe diventè łiberałi. Sta qua l'è cauxa de łe sucesive goere carliste, in
ocaxion de łe quałi el governo bixcain, insieme co łe altre provinçe basche, el
suporta ła fasion reasinaria.

Tutavia tante çità, tra cui Bilbao, łe se ałinea con el governo łiberal de
Madrid. Łe goere łe porta cosita a sucesivi tai a l'anpia autonomia de ła
Bizkaia e de st'altre provinçe.

A metà Otosento, vien catà anplie disponibiłità de fero de prima quałità. Sta
roba ła porta raquanti investimenti foresti prinsipalmente da l'Inghiltera e ła
Francia, faxendo de ła Bizkaia una de łe provinçe de Spagna più riche e
industriałixè. Insiema a l'industriałixasion apare inportanti famee borghexi
come Ybarra, Chávarri e Lezama-Leguizamón. In sto periodo vien creà i grandi
grupi industriałi (Iberdrola, Altos Hornos de Vizcaya) e finansiari (Banco
Bilbao Vizcaya Argentaria- BBVA).

Durante ła seconda republica spagnoła el Partito Nasionałista Basco (PNV) el
governa ła provincia. Quando sciopa ła goera civiłe spagnoła, ła Bizkaia ła
suporta ła fasion contraria a l'exercito de Francisco Franco, de ideołogia
fasista.

Poiché l'exercito fasista l'era drio avansar verso ovest da ła Navara, vien
pianificà e erete difexe intorno a Bilbao, ciamà Cintura de Fero. L'ingegner
incaricà, José Goicoechea, el pasa però ai fasisti, cositaché łe difexe mia
terminè łe rixulta de poco vałor. In tel 1937, i aerei tedeschi soto el controło
de Franco i distruje ła çitadina storica de Gernika, mia prima de aver bonbardà
Durango poche stimane prima. Alcuni mexi piasè tardi Bilbao ła casca in te ła
mane de i fasisti. L'exercito basco (Eusko Gudarostea) el se ritira a Santoña,
oltre i confini de ła Bizkaia. Łà i negosia ła rexa con łe forze itałiane
(Acordo de Santoña), dopodeché i vien consegnè a Franco. Sta rexa ła vien vista
negativamente dal resto de łe forse republicane, che łe se sente tradie da i
baschi.

Soło dopo ła morte de Franco in tel 1975 vien restaurà ła democrasia in Spagna.
Ła costitusion del 1978 ła aceta łe particołari łeji basche (fueros). Nel 1979
vien aprovà el Statuto de Gernika e ła Bizkaia, l'Araba e ła Gipuzkoa łe vien a
formar ła Comunità Autonoma dei Paexi Baschi, co un so parlamento.

Secondo el censimento del 2006, ła popołasion de Bizkaia l'è rivà a contar
1.139.863 abitanti e ła so densità l'è de 514,1 ab./km², superà soło da Madrid e
Barcełona. Quinta provincia spagnoła par popołasion in tel 1981, nonostante ła
crixi demografica che ła sofre da ła Tranxision spagnoła (1975-1978), l'è ancora
ła nona provincia par numaro de abitanti. A cauxa del saldo migratorio negativo
verso łe altre rejoni spagnołe prexentà dai primi ani '80, in tel 2005 ła gavea
soło un 3,5% de foresti, sinque punti e mexo manco de ła media nasional.

Se consideremo l'evołusion dei abitanti secondo el seso, otegnemo i seguenti
dati:

Par quanto riguarda ła migrasion s'à evidensià do tendense in te i ultimi ani.
Al prinsipio, a seguito de ła crixi de l'industria de i ani Otanta, tanti
łaoradori rivè nei deceni precedenti i torna a i paexi de origine, decretando un
saldo negativo. A partir dal 2000 sta tendensa ła s'à però invertio e 'l saldo
l'è poxitivo. No ghè grose diferense da sto punto de vista tra omeni e done.

De i abitanti de ła Bizkaia, sirca el 35% el vive in te ła capital Bilbao e l'
88% in te ła so area metropołitana. Ła provincia l'è divixa in 112 comuni.

Gernika, el paexe considerà centro spirituałe de i Paexi Baschi, l'è situà in
Bizkaia.

Łe Junte Jenerałi de Bizkaia i'è l'asenblea unicamerałe che exercita ła potestà
normativa sul teritorio storico de Bizkaia. I so membri, ciamè in spagnoło
apoderados, i'è ełeti mediante sufragio popołar direto. Łe ełesioni łe se
verifica ogni cuatro ani, coincidendo co łe ełesioni muniçipałi.

Ła Diputación Foral de Bizkaia l'è forma da un Diputado General, Jose Luis
Bilbao (PNV), ełeto da łe Junte Jenerałi, e da i altri deputati (mia par forsa
membri de łe Junte Jenerałi), che i'è dexignè dal Diputado General fin a un
masimo de diexe.

Łe norme emanè da łe Junte Jenerałi łe se ciama Norme Forałi e i'è superiori in
gerarchia a quełe emanè da ła Diputación Foral, denominè Decreti Forałi. Ste qua
łe sotostà tute al controło de łegałità dei tribunałi.

Łe principałi łéngoe parlè in Bizkaia i'è el spagnoło e 'l basco, in te ła forma
del bizkaiera (el diałeto bixcaino) e del basco unificà (batua). En l'area
metropołitana e in te ła subrejon de Enkarterri è majoritario l'uxo del
spagnoło, mentre in te łe restanti aree predomina el basco.

Ła so capital, Bilbao, l'è famoxa par el muxeo Guggenheim de Bilbao e 'l so
estuario.



https://vec.wikipedia.org/wiki/Biagio_Marin

‘L hà studiao prima a Gorisia a le scuole in lingua tedesca - soto l’Inpero d' i
Asburgo -, e dopo a Pisin in Istria. In sto piriodo, Marin ‘l ha inscuminsiao a
scrive poesie in tedesco.

‘Ntel 1911 ‘l se trasferise a Firense ‘ndola che ‘l entra in contato co’ i
anbinti culturali più inportanti de ‘l epoca, comò al circolo de la “Voce”. ‘L
ano dopo ‘l va a studià filoxofia a Viena, ‘ndola che ‘l se ferma per dò ani
prima de tornà a Firense.

‘Ntel 1915 ‘l se sposa co’ Pina Marini: i varà cuatro figi, tra cui Falco che ‘l
murirà durante la guera.

Durante la Prima Guera Mondial al varave de combate co’ i austriaci, ma al
diserta e ‘l se aruola comò volontario ‘ntel esercito taliàn.

Dopo la guera, al se laurea in filosofia co’ Giovani Gentile a Roma, ‘ndola che
‘l insegna per do ani. Dopo, ‘l fa al profesor e al dirigente scolastico a
Gorisia. De ‘l 1923 a ‘l 1937 ‘l fa ‘l diretor de la spiagìa de Gravo. Dopo, ‘l
và a Trieste a insegnà e a curà la biblioteca de le Asicurasiuni Generali.
Durante la Resistensa ‘l fa parte de ‘l CNL de Trieste.

‘L valor de la produsion leteraria de Marin ‘l xè stao ricogniusuo de i ani
Setanta de ‘nteletuali de livelo nasional comò Claudio Magris, Pier Paolo
Pasolini e Carlo Bo.



https://vec.wikipedia.org/wiki/Benin

El Benin. xe un Stato picenin de l'Africa Oxidental. El confina co el Togo a
ovest, el Burkina Faso e el Niger a nord, la Nigeria a est; l'Oseano Atlantego
lo bagna a sud.

El regno del Dahomey xera formà da tanti grupi etnici. La cultura dava
importanza a la formasion militare. Anche le done gavea i so grupi militari
speciali. El regno esportava sciavi dal XVII secolo fin al 1885. El regno el
perdea el control de la region, fin che i francexi gha stabilio la colonia nel
1892.

El Dahomey xe diventà indipendente nel 1960. Dopo dodeze ani de instabiltà
politica, on colpo de Stato militare guidà da Mathieu Kérékou gha preso el
poder, istituì na ditatura militare marxista, e cambià el nome del paexe in
Benin. Nicéphore Soglo xe diventa president en tel 1991. Nel 2006, Yayi Boni gha
vinto le elesioni e l'è diventà el novo presidente del Benin.

La majoria de la popolasion segue el vodù. I cristiani xe el 30% e I musulmani
el 20%.

El nome Benin no gha nisuna relasion co el regno del Benin. El nome l'è stà
tolto dal Golfo del Benin, dove el paexe se troa. El nome Dahomey xera un nome
fon, e rapresentaa solo na minoria de la popolasion.



https://vec.wikipedia.org/wiki/B%C3%B9carest

Bùcarest (rum. Bucureşti /bu.ku'reʃtʲ/ ) ła xe ła cavedal e ła sità pi granda de
ła Romanìa (1 944 367 ab., 2,1 milioni có l'àrea metropoitana). Tacada a sud del
paexe, so'l fiume Dâmboviţa, ła xe el pi gran sentro industrial e comersal de ła
Romanìa.

Ła superfìse total de Bùcarest ła xe de 228 km². Fin a pochi ani indrìo łe xone
in banda łe jera prinsipalmente rurai, però dal 1989 se ga scuminsià a tirar su
novi cuartieri datorno de ła sità.

Secondo antighe scriture ła xe stà fondà so ła riva del fiume Dâmboviţa inte'l
1459 da Vlad III de Valacia. El só nome se lo fa rivar da cueo là de un pegorer
ciamà Bucur, che in romen el vol dir "Bagoes"; par sta raxon el nome Bucarèst el
pol èsar traduxesto cofà "Sità de l'aegrìa".

Pur gavendo sol che el 9% de l'intiera popolasion de ła Romanìa, Bùcarest ła
produxe el 21% del PIL del paexe, sendo ła xona pi sviupà e industriaixà.

Bùcarest ła ga na condision aministrativa ugnoła inte'l stato rumeno, El xe
infati 'l ugnoło comun che no apartien a un distreto.

A cao del goerno sitadin (Primăria Generală in rumeno) gh'è el sìndico de
Bùcarest (Primarul general al municipiului Bucureşti in rumeno). Po ghe xe el
consejo sitadin (Consiliu general), costituio da 55 consejeri eleti ogni cuatro
ani.

Ła sità ła xe sudivixa in sie setori (sector) aministrativi. Ognun de chesti el
ga un propio sìndico e un propio consejo che i se ocupa de cuestion locałi. Anca
i conseji de setor i xe eleti ogni cuatro ani. Ogni setor el conprende diversi
cuartieri (cartiere) che no i ga funsiona aministrative.

El comun de Bùcarest e 'l distreto de Ilfov, che'l sirconda ła sità, i
costituise una de łe rejon de sviłupo de ła Romania, uxae da ła Romania e da ła
UE par fini statistisi ma sensa vałensa aministrativa.



https://vec.wikipedia.org/wiki/Astro%C5%82ogia

L'astroƗogia (che vol dir "ciacole su le stele") l'è n'arte par vardar el futuro
che la vol capir la posision de le stele e dei pianeti e come i'nfluisse sula
tera en circostanse o parsone particolari. L'astroƗogia la vede l'universo co la
tera nel centro, donca lo sodiaco ndoe iè i pianeti el ghà le diresioni
cardinali roerse. Dala rivolusion de Copernico l'astrologia la ghà meno
'mportansa del'astronomia, ma ghé 'ncora un serto intaresso ne l'osservasion de
le stele e dell'influensa che le ghà sula vita de tuti i dì. No 'a se da vedar
come na magia ma come na tradision sensa nesun valor sièntifico ma che parò la
par eser tenua in considerasion.

Tute le pi' asè 'mportanti nasioni foreste de tanti ani fà le ghà avu' grande
atansion nel'oservasion de quel che se desbriga tra e stele e e ghà svilupà una
astrologia par so conto. Ricordemo l'astrologia babilonese (da che vien
l'astrologia ocidentale), l'astrologia vedica o indiana, l'astrologia cinese (
diversa dal bon da quela ocidentale) e l'astrologia dei Maya.



https://vec.wikipedia.org/wiki/Alsazia

L'Alsazia (in francese Alsace, in todesco e aleman Elsass) la xe na region de la
Franza del est a la frontiera co la Zermania e la Svizzara, che la se stende da
le montagne orientai de la Caena dei Vosgi e el fiume Ren, sora de la piana
conossesta cofà plaine d'Alsace.

Ministrativamente, la region la se divide dai tenpi de la Revoluzion Francese in
do departamenti: el Ren Basso o Bas-Rhin al nord, co la cità de Strasburgo e
l'Ren Alto, Haut Rhin, al sud. Ambi i departamenti i coincide prossimativamente
co la tradizional division de Haute-Alsace e Basse-Alsace.

A partir da l'unifegazion de la Zermania verso la metà del secolo disdoto, la
region la xe stà la vitima de confliti e dispute continue intra Zermania e
Franza, che le se ga anca frontà militarmente inte'l 1870, 1914 e 1939 periodi
che la titolarità de la region la ga basculà da un vincedor a chel'altro. El
disastro uman e material provocà da la Seconda Guera Mondial e la consecutiva
division in blochi politeghi de l'Europa, el ga porta a intivar a necessità del
proceso de reconcegiazion franco-todesca e el ga fato nassar e desvilupar da
dopo de la guera la Union Europia che la ga convertìa a region simbolo de la
reconcegiazion politega, recolzendo inte la so cavedal la sede de importante
istituzion e organismi internazionai del continente.

L'Alsazia ła gà na superfise de 8280 km², e ła xe ła region picenina de ła
Fransa (1,5% del total). Ła so łongheza ła xe aprosimativamente quatro oltre ła
so łargheza, 190 km de łóngo par 50 km de łargo, e fà na łéngua ła se estendénde
sora na pianura (Pleine d'Alsace) sedimentaria del perìodo tersiario serada
intra ła cónca del Réno e el sistema montagner vosgian. Ła val de l'Alsazia ła
xe na xona de zontamento tetònego sentrada asialmente da ła faja onde che core
el Reno a est de sto fiume se cata, inveze, ła Foresta Mora.

L'Alsazia Va ga diverse masse forestale, principalmente su i Vosgi e sul Ren
Basso. Varie valae le inbelisse la region. El ponto pì alto el xe el Ballon
d'Alsace, antigamente chiamà ballon de Guebwiller, inte'l departamento del Ren
Alto, montagna de 1.426 m de altezza.

L'Alsazia la ga un clima semicontegnental con inverni fredi e sechî e istà
calde. Ghe xe poche precipitazion piovose par via de la protezion dei Vosgi da
ovest. La cità de Colmar la ga un microclima seco: la xe la seconda cità pì seca
de la Franza dopo de Perpignan), co na precipitazion anual de solo 550 mm. Ste
condizion climatolzeghe le parmete la coltivazion de le vide par la produzion
del vin de Alsazia.

La region de Alsazia la se divide in do departamenti (départements): l'Haut-Rhin
(Ren Alto) al sud, e Bas-Rhin (Ren Basso), al nord. La ga frontiere
internazionai co Zermania al nord e al est, co la Svizzara. Da la banda ovest la
confina co la region francese de la Lorena, e al sudovest, co la Franca-Contea e
el chieissimo departamento de Belfort, storegamente ministrà da l'Alsazia.



https://vec.wikipedia.org/wiki/%C3%8Cxo%C5%82e_del_Canal

Le ìxołe del Canal o ìxołe Normane (Norman: Îles d'la Manche, Franséxe: Îles
Anglo-Normandes/Îles de la Manche) le xe un grupo de isole del Canal de la
Manega rente de la costa francese de la Normandia. Ghe ne fa parte difarente
isole piassè grande e isolete pi chiee, alcune abitae e altre desabitae. Le ga
un total de 160000 persone.

Le xe formae da do baliai difarenti: el Balià de Guernsey co cavedal Saint Peter
Port (16'488 persone) insieme co la dependenza de Alderney e el Balià de Jersey
co cavedal Saint Helier (28'310 persone), che i xe i soi tochi restai del vechio
Dogado de Normandia.

Le ìxole le xe Dependenze de la Corona britanega fin dai tempi medievai. Questo
vol dir che no le fa ma parte del Regno Unio ma che le condivide co sto qua solo
che el Cavo de Stao: ossia le depende diretamente dal Re/Rezina britaneghi, ma
le xe independenti dal Regno Unio tegnendose cussì leze e organismi statai
autonomi tanto che no le fa gnanca parte de l'Union Europea seben che le gabia
un tratà doganal. El Regno Unio el zestisse sol che i afari estari de ste isole
qua e la soó defendua in consivenza de acordi e usanze.



https://vec.wikipedia.org/wiki/%C3%8Cxo%C5%82a_de_Man

L'ixola de Man (Isle of Man in inglexe, Ellan Vannin o Mannin in manexe) l'è un
teritorio insułar, dipendente da el Regno Unìo, de ła Eoropa osidental, situà
nel Mar d'Irlanda. El stato pi' visini el ła Irlanda a sudovest; a ovest se cata
ła Irlanda del Nord, a nord ła Scosia, a est ła Inghiltera, a sudest el Gałes.

Sul pian połitico, l'è na Dependensa de ła Coróna, con un goerno autònomo. El
Regno Unìo el ga soło ła responsabiłità de ła difexa del teritorio e de ła
rapresentansa 'ntei congresi internasionałi, mentre el goerno locałe l'à
conpetensa su quaxi tute łe question de połìtica interna.

El capo del Stato l'è ła regina Ełixabeta II, che ła gà el titoło de Lord of
Man, e l'è rapresentà da un Vice Goernador (Lieutenant Governor). Gh'è anca un
Conséjo dei Ministri, presiedù da un Primo Ministro. El Parlamento el se ciama
Tynwald e el risale al 979 d.C.; l'è formà da do canbre: ła House of Keys, votà
diretamente a sufragio universałe e el Conséjo Legislativo, che ghin' fa parte
menbri ełeti d’uficio.



https://vec.wikipedia.org/wiki/Zanzibar

L’arcipelago de Zanzibar el xe on grupo de ixole in fronte a la costa
setentrionale de el Tanganica (Tanzania). L’ixola principale la vien de solito
ciamà Zanzibar, anca se el so nome el xe Unguja. Le altre ixole xe Mafia, Pemba
e altre minori. L’arcipelago el xe anca ciamà Le Ixole de le Spesie.

L’arcipelago de Zanzibar el xe stà abità da popolasioni bantu fin da el secolo
XI. De lo steso tempo xe anca i primi contati co el mondo arabo e persiano. El
nome Zanzibar vegnarea dal persian (zangi-bar, costa de i neri), ma no ghe
testimonianse certe. I portoghexi xe rivà en tel XVI secolo e gavea de i forti
su le ixole pi grandi. El sultanato omanita gha sempre vù el control politego de
Zanzibar e, dal 1698 secolo, Stone Town – cavedal de l’arcipelago – la xera anca
la cavedal de el sultanato. L’arcipelago el xe sempre stà importante par le
spesie – ciodi de garofano, zenzero, vanilia, noxe moscata, peare e altre – e
par el marcà de i sciavi. Tippu Tip, el pi grande produtor de spesie en tel
secolo XIX, el xera anca el pi grande marcante de sciavi. El sultan de Zanzibar
gavea el control de Mogadiscio, Mombasa, Dar es Salaam e parte de la costa del
Tanganica fin a el Capo Delgado, en tel nord de el Mozanbico (Misumbiji). I
inglexi i xe stà boni de tor el poder, fazendo rimaner el sultan al so posto par
darghe on po’ de fumo su i oci a i residenti, fin dal 1890. En tel 1963,
Zanzibar el xe diventà indipendente soto el sultan Jamshid bin Abdullah. En tel
1964, co on colpo de stato el sultan el xe stà parà via e l’arcipelago el sa
unio a el Tanganica par formar la Tanzania. Durante el colpo de stato, i neri de
Zanzibar gha copà poco manco de la metà de i arabi (5000 su 12000) e ancora ancò
se vede che el problema etnico xe a la baxe de tante rivalità politighe e
economiche de Zanzibar. La violensa la xe sciopà ne i ultimi tempi tute le olte
che ghe stà de le elesioni politeghe, co i partiti islamici che voria tor el
poder e stacarse da el Tanganica.



https://vec.wikipedia.org/wiki/Xenevro

El xenevro xe un genare deła fameja dełe Cupressaceae (nome sientifego
Juniperus). Ła xe na piantina ciamà in todesco Wacholder, in inglexe juniper, in
sloveno brin, in taljan ginepro. Alta 1–5 m, ma ła pol rivare anca a 10 metri,
sta pianta senpreverde ła xe piena de rameti cołe fojete fine ke spuncia come
aghi. i fiori maskiłi i xe picołi coni xałi, quełi feminiłi i xe cołor verde
scuro. El xenevro vive fin a 2 500 metri de quota e el crese quasi soło
'nteł'emisfero boreałe. I semi i maùra in utuno e i xe sarà drento na perla de
cołor bruno-blu; ciaskeduna ła ga drento da 1 a 3 semi pieni de ojo esensiałe
aromatego. Ł'inpołinasion ła vien in inverno, da disenbre a genaro-febraro, come
pal pigno, e ła pol dare 'n'ałergia respiratoria.

El xenevro vien xontà ałe carni selvadeghe (lievore, caoriol, cervo, cinghiałe)
e ai crauti. El vien doparà par fare el gin e el likore Kranewitter del Sud
Tiroło e el Kranebet de Asiago. Łe perle de xenevro łe se mete anca 'nteła
graspa (graspa al xenevro).



https://vec.wikipedia.org/wiki/Vit

La vit (Vitis vinifera L., 1753) la è an arbusto che se ranpega de la fameja
Vitaceae. La ghe n'è 'ten tuti i continenti fora che in Antartide. In Europa la
è coltivada inte le region centrai e de 'l Sud; in Asia inte le region ocidentai
(Anatolia, Caucaso, Medio Oriente) e in Cina; in Africa inte le region
setentrionai e in Sudafrica; inte 'l Nord de la Merica in California, Messico e
te le aree là arent (Novo Messico, Stato de Nova York, Columbia); inte la Merica
de 'l Sud in Cile, Argentina, Uruguay, e Brasil; in Oceania in Australia e Nova
Zelanda.

La apariẑion de la vit su la tera la pol esser datada tra i 130 e i 200 milioni
de ani fa, cin pì cin manco in coincidenẑa co la diferenẑiaẑion de i mamiferi da
i altri vertebradi. La storia de i raporti tra la vit e al om la reguarda epoche
tant in drio, probabilmente a la fin de 'l neolitico, dopo de na fermentaẑion
casual de ua cenesta inte bidoi rudimentai. I primi segn de coltivaẑion de la
vit i è stati catadi inte la region de 'l Caucaso, in Armenia e inte 'l
Turkestan. Inte la Genesi Noè, pena gnest fora da l'Arca, al à inpiantà an
vignal, al ghe 'n à beest al vin, al se à inciocà e al se à mess a dormir nut
inte la so tenda (Genesi 9, 20-1), a testimonianẑa de 'l fato che le tecniche
par far al vin le ea da esser cognosseste belche prim de 'l diluvio universal. I
primi riferimenti storici a la vit e a 'l vin se i cata tra i Sumeri inte la
'Epopea di Gilgamesh (III milenio a.C.). Testimonianẑe de la coltivaẑion de la
vit se le cata inte tanti geroglifici Egiẑiani, aonde che 'l vin al era na
bevanda riservada a i preti, a i funẑionari grossi e a i re.

I è stati i Greci a portar la vitivinicoltura inte l'Europa, belche in epoca
minoica. Esiodo, inte Le opere e i dì, a descrive in modo detaglià i laòri de
vendema e de vinificaẑion e tanti i è i riferimenti a la vit e a 'l vin anca
inte Omero. A i coloni greci se ghe atribuiss la introduẑion le la coltivaẑion
de la vit in Sicilia e inte altre aree de l'Italia de 'l Sud, aonde che la
coltura la à catà condiẑion climatiche e pedologiche ideai, a 'l punto da far
meritar a la region al nome de Enotria.

I Etruschi i à perfeẑionà tant le tecniche de viticoltura e i à svilupà na
intensa atività de esportaẑion de 'l vin, portandolo bel oltre al bacino de 'l
Mediteraneo.

I Romani i à perfeẑionà ancora de pì le tecniche vitivinicole inparade da i
Etruschi, come inlustrà da diverse opere, inte le quai se cata noẑion de
biologia e tecniche de coltura validi anca adess, par esenpio al De Agri cultura
de Marco Porcio Catone, la Rerum rusticarum de Marco Terenzio Varrone, le
Georgiche de Publio Virgilio Marone e al De re rustica de Lucio Giunio Moderato
Columella. Inte sta ultima opera la è documentada anca la cognossenẑa de 'n gran
patrimonio de qualità de vit tant da magnar fa da far vin.

Inte 'l III e IV secolo d.C. la crisi de 'l inpero Roman la à creà, pi che sia
inte le canpagne, condiẑion de instabilità che le à portà a 'l declino de la
viticoltura. A la epoca de la fin de 'l Inpero Roman de Ocidente, la superficie
coltivada a vit la fea registrar an calo forte, mancenendose pi che sia inte le
aree arent a le cità e a le coste.

Tra 'l V e 'l X secolo la conservaẑion de 'l patrimonio vitivinicol al è par la
gran part opera de i monaci: i Basiliani e i Benedetin i à fornì an novo inpulso
a la coltura de la vit inte la Europa portandola a i limiti estremi le
latitudine e de altitudine. De fianco de la viticoltura "de cesa", se à svilupà,
pì che sia in Franẑa, na viticoltura "nobiliar": fra principi e feudatari la
coltura de la vit e la produẑion de 'l vin i è gnesti sinboi de prestijo.

Infin a 'l VII secolo la coltura de la vit la à abu na ẑerta inportanẑa anca
inte 'l Medio Oriente; in seguito, colpa de la espansion de 'l Islam, la è ndata
incontreghe a na progressiva decadenẑa.

Tra la fin de 'l Bass Medioevo e 'l Rinassiment è ripartì in Europa al svilupo
de la viticoltura "borghese": al svilupo demografico, la concentraẑion de la
đent inte le cità e le aumentade disponibilità economiche de artigiani e
comercianti i à portà a grossi investimenti inte la viticoltura, che la è
tornada a esser conveniente in termini de schei. Inte 'l Rinassiment se assiste
anca a 'l svilupo de na anpia leteradura dedicada a la vit che la favoriss an
novo aprocio sientifico, a 'l qual se ghe atribuiss tra 'l altro la nassita de
la moderna anpelografia, base fondamental de 'l futuro progress de la
viticoltura. Anca inte le arti figurative se cata tante riproduẑion de la vit e
de i so fruti.

Co la scoperta de la Merica la Vitis vinifera vinifera, cioè quela che ghe n'era
in Europa, la è stata portada inte 'l Novo Continente, prim in Messico e dopo,
deograẑia de i conquistadores, anca inte 'l Mèerica del Sud.

Inte 'l XIX secolo al oidio, la peronospora e la filossera, malatie de la vit
gneste da la Merica, le à devastà gran quantità de vignai. A i contadin ghe à
tocà a incalmar le qualità de vit europee sopraviveste su salvarech seleẑionadi
da vit mericane, resistenti a sti malan, e a doperar regolarmente medesine come
al solfer. Senper de quei ani se à scominẑià a coltivar qualità ibride come la
ua Mericana, la Grinto, la Grinton, la Bacò, la York.

Inte la seconda metà de 'l XX secolo se à assistì a 'l passajo da na viticoltura
fondada su la tradiẑion e su 'l pressapoch a na viticoltura moderna basada su
precise cognossenẑe sientifiche inte i setor de la microbiologia, de la chimica
e de la anpelografia. Sto processo al ghe n'è stat anca par via de i canbiamenti
economici, culturai e de i modei de vita e alimentaẑion de grandi strati de la
popolaẑion, che i à portà a na modificaẑion de la domanda, senper pì orientada
verso prodoti de qualità.

La vit la è na pianta arborea ranpegante che par cresser la se taca a sostegni
tramite le forchete; se la pianta no la gnen ẑarpida la pol donder grande alteẑe
tacandose te i alberi; la è dotada de 'n aparato de radiss ben svilupà, se 'l
pol passar via i 10m de longheẑa. La part legnosa la è divisa inte la ẑoca (an
per de somess sora al teren), inte le ganbe (i primi ran che parte da 'l gross)
e inte i cau che i è i ramet de an o de do ani. Le foje, nervade a palme, le è
alternade e de so posta e le è fate de ẑinque part pì o manco destacade co na
forma de cor a la base. Ste part le è an elemento inportante par ricognosser la
qualità de la vit.

I fior i è cei, de color verdastro e binadi in infioressenẑe a rejota. La vit
salvarega la è dioica (cioè co fior unisessuai portadi da piante diverse), le
qualità coltivade le è state seleẑionade par er fior ermafroditi. I fior i à al
calice e la corola de 5 toch. Al calice, dopo de la fecondaẑion, al pol restar
inte 'l fruto e cossì al fa an anel dintorn de 'l manech de ogni fruto. I petai
de la corola i è tacadi te la ẑima. Ogni fior al à inte 4 ovi. I stami i è 5
alternadi a i netari. I fruti i è pomele (garnei) de forma e color diversi:
bianchi, giai, viola o negri, binadi in rejote. I à na scorẑa spessa e pruinosa,
na polpa de celule piene de suco da 'l qual se ricava al most e an strato de
inte che al delimita la zona co inte le ẑiess.

Fin a sqaxi ła fin de 'l otoxento, tra łe spesie de vide, solke ła Vitis
vinifera ła jera coltivada intel vecio continente par ła produsion de ua da vin
e da toa. Inte l' Ameriga, prima de rivar i europei, ła jera provabilmente
coltivada ła Vitis labrusca. Nonostante ła V. vinfera ła sie spontanea in
Europa, łe quałitá de V. vinifera coltivae ancuo xe derevae da vide proveñenti
dal medo oriente, el xe łá, defati, che xe scominçiesta ła domesticasion de ła
vida, ła cultura de ła vida xe antiga come l'agricoltura. I popoli de
l'antighitá (fenici e greci) i gha ciapá łe vide coltivade in medo oriente e i
łe gha introduxeste in Eoropa. Tante quałitá coltivade da i greci e xe stae
defuxe da i romani, el nome de cualkeduna de qeste poderie reciamar sta orixene
(es. greci e grecheti, alianico, aleatico). Anca a Serenisima ła gha securamente
introduxest quałitá de ua da ła grecia co ke la dominea su cuei teritori (forse
alcune malvaxie, come ła malvaxia de candia). Pol anca eser ke cualke quałitá la
sie derevada da l'insenbrament de vide orixinarie de'l medo oriente co vide
europee selvareghe. Co ła scoperta de la Mèriga łe qałitá europee e xe stae
portae inte'l novo continente. tutavia in çerti anbienti la vida europea no ła
riusia a viver. Ła raxon no xe stada capia par tant tenp. Łe raixe de ła vide
europea no łe pol rexister a un pedocio che vive inte ła tera de çerte rexon
amerigane. Co sto pedocio ciamá fiłosera xe sta introduxest in Europa ne
l'otoxento, el gha nixia a defonderse e desfar łe vegne eoropee. Par contrastar
el biso łe quałitá de vida europea łe vien dess incalmae sora a quałitá de vide
amerigane ke le ga raixe rexistenti a ła fiłosera. I portinesti 'merigani xe par
sołito ibridi de Vitis riparia, V. rupestris e V. berlandieri. Oltre a
l'incalmo, naltra sołusion xe stada qea de insenbear ła V. vinifera con vide
ameregane e asiadighe. I ibridi oteñesti no łi xe bastansa rexistenti a ła
fiłosera ma çerti łi xe interesanti par ła rexistensa a łe małatie de orixine
amerigana (oidio e peronospora) oltre ke par ła rexistensa al fredo e ła
precoçitá.

In bona sostansa, inte l'Eoropa xe nadiva na soła speçie de vide, ła V. vinifera
e ła ga vest ne inportansa agronomega grandiosa fin da co esiste ła agricoltura.
Inte łe Mèrighe inveçe xe nadive tante speçie de vide, ma nisuna la ga vest
inportansa par łe coltivasion fin al arivo de i eoropei. Anca co l'arivo de i
coloni no xe sta mese in coltura łe vide merigane, i eoropei łi ga preferest
coltivar a sołita V. vinifera entrodota da el vecio continente. Ła quałità
Norton ła xe un caso de ibridasion spontanea tra vide eoropea e na vide
ameregana V. cinerea, ła da ua de na çerta quałità e xe provabilmente una de łe
pì vecie quałità de ibrido a esar coltivde.

El intarese par łe vide amerigane el nase co Thomas Munson (1843-1913)che el ga
catałoga tantisime speçie e el ga crea tantisimi ibridi. Anca ose lu el ga
łavora soratut su quałità par far ùa da vin, e so qualità pì apresade xe stae i
potainesti utiłixai inte l'Eoropa par far fronte a ła filosera.

I ibridi de Munson i xe stai uxai in Ameriga par far novi ibridi, Elmer Sweenson
(1913-2004) ad exenpio el ga doperà tanto łe qualità de Munson.

Munson el ga tentà ła ibradasion tra do subgeneri de Vitis, el gruppo Euvitis
cui fa parte łaV. vinifera e ła maggior parte de chealtre speçie e ła Muscandina
cui fa parte poche speçie come ła V. rotundifolia V. munsoniana. Tale incroxo xe
bastansà difiçile par el diverso numero de cromosomi, 2n=38 in Euvitis, 2n=40 in
Muscandina. Munson se iluse de verghea fata ma in realtà no el riusì, i so
ibridi xe in realtà autoimpolinasion de V. rotundifolia. El primo a riusir inte
l' intento xe sta Peter Wylie che incroxò na V. vinifera par na V. rotundifolia.
Ancuo ła V. rotundifolia desta gran interesse par e so rexistense ałe prinçipałi
małatie.

Inte l'Eorapa ga łavora al scominsiar del secoło i fransexi, come Albert Sibel
(1844-1936), che el ga otegnest un numaro smisurà de quałità, molto usae da i
ibridadori dopo de lu, Pierre Marie Alexis Millardet (1838-1902), Francois Baco
(1865-1947) e so fiol Maurice Baco, Georges Couders, Eugene Kuhlmann(1858-1932),
Jean Louis Vidal, Victor Ganzin, Jean Fancois Ravat, Bertile Seyve e Joannes
Seyve(1900-1966), i cui mejo risultadi xe stai quei otegnesti co Victor Villard.
In seguito in Fransa xe sta anbandonà sta strada, mentre ga continuà a
łavorarghe i todeschi (inte łe stasion de Friburgo e Geisenheim) e i Ongarexi.

De reçente xe sta doparà anca vide axiatige par far ibridi. Ła idea xe nasesta
da ł'oservasion che l'arrivo de ła peronospora in Axia colpia solke ła V.
vinifera e no e vide selvadeghe. Intel 1936 i rusi Potapennko e Zakharova
incroxa na V. vinifera co połine de ne V. amuriensis otegnendo Zarja Severa e
Severnj. Da qua xe vegnest fora quałità come ła Rondo e el Solaris.

V. vinifera Vinifera:Italia; Lugliatica; Moscato; rejina; vinifera x lambrusca
V. vinifera lambrusca:Fraga; Isabela; Mericana; Mericana bonoriva; Mericana
bianca; Mericana bianca bonoriva;



https://vec.wikipedia.org/wiki/Vila

Na vila la è an conplesso costituì da la residenža de 'n sior, da i staoi, da i
depositi e da 'l giardin ligadi a cuesta, e da tuti i locai de la servitù, le
colonìe e i teren de proprietà de 'l paron.

Te la Roma antica co la parola "villa" se intendea cuela che adess ciamon
"fatoria", e al ecuivalente de la so casa al era la nostra capana.

La vila romana in poche parole la era an edificio de sass o matoi aonde che
vivea co la so fameja un pitost sior. La representea la unità produtiva de base
e la conprendea, dopo de la abitažion, anca la part dedicada a 'l ricovero de le
bestie, de i machinari e de i stciavi.

Su 'l fenir de 'l inpero te la vila se à creà na žerta division trra la part de
'l paron (pars dominica) e la part de i coloni (pars massarica), separažion che
la è stata mancenesta infin a 'l dì de incoi.

Continuando la separažion tra paron e coloni, se à dondest a far sù edifici
conpletamente separadi i uni da i altri. A sto punto la casa de 'l paron la è
restada unida solche a la part de i depositi, e intant la manodopera la operea
te i canp sot al controlo de 'l castaldo. La carateristica de sto periodo la è
quela de er na casa de 'l paron in mež co a i lati, in posižion simetrica, i
porteghi e le cede.

An personajo rilevante par sto tipo de architetura al è stat Andrea Paladio, che
al à saest integrar te 'n unico insieme i elementi tipici de 'l mondo agricol e
residenžial. A el se ghe atribuiss difati, par esenpio, la presenža de listoi
cuerti da archi te la faciada preincipal in part de la abitažion de le vile
venete.

Al insioriment de i siori al à portà a la creažion de vile pì grande e lussuose,
fisicamente destacade da i magazin. podopo co 'l tenp, par motivi diversi, ogni
vila la se à dotà de na ceseta.

Al è inportante dir che tanti paeset pižoi che dess vedon i è nassesti dintorn
de na vila e, vardandoli co 'n ocio critico, se pol ancora destinguer cuala che
la era la vila in senso stret, cuai che i era i edifici diretamente ligadi
(scuderia e magazin), e cuala che la era la part de i coloni (case rurai,
cortivi e teren).

Te la Provincia de Belun i siori i ea pì caro esser arent a la cità e partecipar
a la vita politica pitost che tenderghe a i coloni, sichè le so residenže
principai no le era le vile ma i palaž citadini. Le so case in canpagna no le
servia par altro che par passar qualche dì de svago, par starghe de istà, par
ndar a caža o par postarse ogni tant a tenderghe a i coloni. Par de pì al è da
segnalar che de i cognomi de i paroi no ghe n'era quasi gnessun che sonesse da
belumat. Ten sto panorama la vila veneta la à cognossest an svilupo pitost
limità.

Dopo de 'l assedio a Feltre par opera de Carlo IV d'Asburgo, e cuindi de 'l so
incendio, a i siori ghe à tocà ndar a retirarse te le so residenže de canpagna.
Da lora è nassest an novo intaresse par le vile, anca parchè la guera la ea
portà a 'n inpoveriment de i nobili.

Na roba tipica de quasi tute le vile la è la presenža de 'n piol pižol sora la
porta principal e de 'l tinpano in žima a la faciada principal.

La variante che se rescontra te la val de 'l Piave la è pì conpata. Le dimension
le è pì ridote tant par quel che reguarda la casa come al giardin. A parte
qualche ecežion, la "pars massarica" la è destacada polito da 'l edificio. I
elementi architetonici tipici de la vila no i manca e gnen fat an uso del color
tant pì marcà che ten altre parti de 'l Veneto.



https://vec.wikipedia.org/wiki/Varexe

Varese el xe on comune deła Łonbardia con pì de 80000 abitanti, capołogo de
ł'omonima provincia.

Ła sità de Varexe ła se cata inte 'na poxision carateristega, ai piè del Sacro
Monte de Varexe che el fa parte del Masicio del canpo dei fiuri e el xe sede de
on oservatorio astronomico e de 'na stasione meteorołogica. A segnare el marxene
pì baso deła sità a ghe xe ł'omonimo łago che ła lanbise a niveło de alcune
frasion.

El teritorio de Varexe el xe bagnà da pareci corsi d'aqua, e el xe intaresà dal
Łago de Varexe. 'Nte ła frasion Raxa de Varexe, el fiume Olona el ga tre dełe so
sorgenti, senpre in sta frasion ł'Ołona el riceve łe aque dei torenti Legnone,
Des e Sesnivi (o Vałe del Forno). Pì a vałe, 'nte ła zona de Bregazzana, a
confluise 'nte ł'Ołona anca i torenti Braschè, Pissabò, Boscaccia e Grassi. A
nord est a lanbise Varexe el ramo sorgentisio oriental de ł'Ołona che el score
in Valganna; al confine tra Varese e Induno Olona, confluisce 'ntel fiume el
torente Pedana deła Madona.

Soto Santa Maria del Monte, a sgorga queło che a pò considerarse come el corso
d'aqua de Varexe, el torente Vellone. Eso dopo aver bagnà Velate, el traversa
coerto Varexe e el va drento 'nte ł'Olona visin Belforte.

A sud de Varexe a score ła Roggia Nuova che ła confluise 'ntel łago visin
Capolago. A Bizzozero a nase el torente Selvagna, che ła confluise 'nte ł'Olona
preso Castiglione Olona. In łocałità Torre San Quirico, quaxi al confine con
Gazzada Schianno, a nase el torente Arno o Arnetta, uno dei prinsipałi corsi
d'aqua del Baso Varexoto e de ł'Altomiłanexe.

Varese, dal 1998, ła xe sede de ł'Università dei studi de ł'Insubria, insieme
ała sità de Como.

Ła sità ła xe servia da do stasion feroviarie: Varexe, di proprietà del grupo
dełe Ferrovie dello Stato, e ła Varexe Nord, de proprietà del Gruppo FNM.

Inoltre Varexe ła xe, insieme a Miłan, uno dei estremi de ł'Autostrada dei Laghi
(A8), ła prima autostrada a pedajo reałisà 'ntel mondo.



https://vec.wikipedia.org/wiki/Tes%C3%B9o

Un tesùo el xé n'ogeto fato traverso un intreso de fiłi perpendicołari infrà
łóri; l'operasion necesaria par reałixarlo ła se ciama tesidura.

El xé costituìo da dó ełeménti: l'ordimento o caéna, overosìa l'insieme de fiłi
tirai in vertical sul tełèr, e ła trama, ùgnoło fiło che'l core orixontal da na
parte a st'altra del'ordimento.

I tesùi i ga fato ła só conparsa 'ntel neolìtego e i ga segnà, 'ntei materiałi
doperai, 'ntei intresi, 'ntei cołóri, 'ntei trapełi doperai par meterli insieme,
l'evołusion cultural e tècnega de ła siviltà umana.

El coton, el xé ła fibra natural più doprada: łe só megio caraterìsteghe łe xé
ła capasità de asorbir aqua, ła rexisténsa al całor e al'uxo e un preso bastansa
baso. El lin el xé più costoxo e difìsiłe da fiłar e tèser del coton, ma'l xé
più rexisténte e'l fa traspirar ben ła pełe. Ła càneva ła xé un gran ixołante
tèrmego e ła rexiste perfetamente a łe tarme e a ła mufa. Altre inportanti fibre
naturałi łe vien dal coco e da ła juta. Se pol far tesui intresando anca erbe e
ła pagia.

Ła łana ła xé el primo material tèsiłe de orìxene anemal: ła vien in gènere
cavada da łe piègore, co łe varie sotospece che łe canbia el vałor del prodoto,
anca se spéso se cava fibre anca da camełi e cavre. Na fibra special ła xé ła
séda, un fiło prodoto da ła pavégia Bombyx mori có che ła fa el bòsoło.

Ła conosénsa de ła chìmega orgànica ła ga perméso ła creasion de fibre
sintèteghe, połìmeri de unità bastansa pìcołe: łe più inportanti łe xé el
nailon, el polièstere e l'acrìlico.



https://vec.wikipedia.org/wiki/Teran%C3%B3va_e_%C5%81abrador

Teranóva e Łabrador (inglexe: Newfoundland and Labrador ; franxese:
Terre-Neuve-et-Labrador) l'è una de łe diexe provinçe del Canada.

L'è situà in te ła parte nordorientałe del Paexe, su l'Oçeano Atlantico. Ła
provinça l'è conposta da do rejoni: l'ixoła de Teranóva e l'Łabrador sul
continente.

El nome de ła rejon el deriva dal łatin Terra Nova e, par quanto riguarda el
Łabrador, dal portoghexe Lavrador, un titoło che significa "propietario teriero"
detegnuo dal portoghexe esplorator de ła rejon, João Fernandes Lavrador.

Teranóva e Łabrador l'è stà l'ultima provinça a xontarse a ła confederasion
canadexe, in tel 1949; prima l'era na cołonia britanica separà. I primi a
cołonixarla i era stà i Francexi, quando in te i ani '90 del '600 ła vien
conquistà da i Inglexi. Ła svolta ła riva soło in tel 1948, quando ła popołasion
ła se cata a dover decidar se anetarse a i Stati Uniti d'America, continuar come
cołonia inglexa, diventar Stato indipendente o anetarse al Canada. El 31 marso
1949 el teritorio el diventa cosita parte del Canada con el nome de Teranóva.
Col 1964 el governo provincial el scominsia però a autonominarse «governo de
Teranóva e Łabrador» e dal 2001 sto canbio l'è stà aplicà anca a ła costitusion
canadexe.

Secondo el censimento canadexe del 2001,[1] el più grando grupo etnico in
Teranóva e Łabrador l'è queło inglexe (39.4%), seguio da queło irlandexe
(19.7%), scosexe (6.0%), francexe (5.5%) e nativi (3.2%). Mentre metà de quei
che 'à risposto i'à identificà ła so etnicità anca come "canadexe", in un
sondajo su ła diversità etnica del 2003 el 38% el s'à definio come "teranovexe".

Teranóva ła ga i propi diałeti de l'inglexe, del francexe e de l'irlandexe. I
diałeti inglexi parlè in Teranóva e in Łabrador i se somea; in più, el Łabrador
el ga anca i so diałeti del Innu-aimun e del Inuktitut.



https://vec.wikipedia.org/wiki/Tastiera

In anbito enformàtego ła tastiera xè on dispoitìvo de input de'l computer atto
al'inserimènto manuàłe de dàti en te' ła memòria del computer e al contròło del
computer.

Ła tastiera pòl esar incorporà en te'l computer (cofà a exenpio en te'i home
computer (cuèłi de caxa) e in te'i portatiłi (cuèłi par laoro) o esar na
perifèrega.

Ła tastiera numèrega parmète soło l'inserimènto de numari e l'execusion de
comàndi, mentre cuèła alfanumèrega anca l'inserimènto de carateri alfabètiçi. On
cò ła tastiera de norma xè na tastiera alfanumèrega. Łe prime tastiere, co'
ancòra i computer jera in grado de ełaborar soło numari, jera inveçe numèreghe.
Donca, on cò ła tastiera numerèga puto catarla ancòra in computer special
purpose (cioè strumènti doparài par uxi particołari)

Par lengua diversa dal'inglexe son stai efetuai canbiamènti picinini ało schèma.
En Xermania vegnono scanbiae tra łore łe łetare Z e Y, parché en lengua todesca
ła Z xè mòlto pì comun deła Y e parché ła Z e ła A le xe spesso viçine; de
conseguènsa, łe tastiere todesche vegnono ciamàe tastiere QWERTZ. In Itałia łe
tastiere par PC 'e gà asunto ło schèma QWERTY mèntre cuèłe par machìne par
scrivare mantèngono no schèma QZERTY, indove ła Z xè scanbià co ła W e ła M se
cata a dèstra deła L.

Łe tastiere fransèxi par PC inpiègano ło schèma AZERTY e par màchina par
scrivare i gà, cofà cuèłe 'tałiane, ła M posixionà a dèstra deła L. Infin par ła
lengua bretòne xè sta creà ła variànte C'HWERTY che parmète l'açeso dirèto ałe
letare C'H, CH, Ñ e Ù.



https://vec.wikipedia.org/wiki/Tajamento

El Tajamento (in furlan Tiliment) xè el fiume friulan pì inportante, có nà
longhesa de 178 km.

Nase al confin tra łe provinse de Belun (Lorenzago de Cador) e Udine (Forni de
Sora), visin del Paso de ła Mauria. Intel primo toco el traversa ła Carnia, ła
parte nord de ła provinsia de Udine, dopo el fà da confin tra sta qua e ła
provinsia de Pordenon prima e ła Provincia de Venesia dopo, infin butandose
intel Golfo de Venesia tra Lignan Sabìadoro (UD) e Bibion (VE).

El so bacino idrografego se estende so 2 916 86 km², inte i quałi i vive sirca
165 000 persone. Sto bacino se cata scuaxi interamènte in Carnia e inte łe altre
valaàe montane furlane (par l' 86,5% in provincia de Udine).

El rexime del fiume xè molto iregołare, scuaxi torentisio. Ła so portata media
xè de 92 m³/s a Pinzano e de 70 m³/s a ła foce, ma ła so portata masima inte 'l
periodo de piena pol esare considerevolmente magiore. El masimo storico xè stà
rejistrà a 4000 m³/s durante ła piena dixastrosa del novenbre 1966.

Łe prinsipałi locałità poste so łe so rive łe xè Latisana e San Michele al
Tagliamento. Inte łe imediae vicinanse del fiume se cata łe seguenti locałità:

Tolmezzo, Gemona del Friuli, San Daniele del Friuli, Spilimbergo, Casarsa della
Delizia, Codroipo, San Vito al Tagliamento.

Ła sorxente se cata a 1195 m de altitudine in teritorio vèeneto, fra łe province
de Bełun e queła de Udine, a nord ovest de Forni di Sopra inte i presi del paso
de ła Mauria. El so corso inisialmente xè orientà in diresion ovest-est,
paralelamènte a ła catena de łe Alpi Carniche. El so primo afluente notevołe xè
el Lumiei, che se imete inte'l Tajamento da ła sinistra, a 26 km da ła sorxente.
A partire da sto punto ła valata prinsipałe se alarga netamente e ła scominsia a
esare meno montagnoxa. Poco prima de Villa Santina, riseve el Degano, poi el
But, inte i dintorni de Tolmezzo.

Ad Amaro (247 m de altitudine), a 56 km da ła sorxente, riseve el Fela, el so
prinsipałe afluente, che ne determina scuaxi el radopio de ła portata d'acua.
Poi el corso d' acua curva bruscamènte verso sud-ovest, e se alarga
considerevolmènte inte'l xiro de calche chiłométro inte ła piana de Osoppo; inte
ła parte meridionałe de questa score el fiume Ledra che racojie łe acue
infiltràe inte'l leto sasoso del fiume. Pì a vale, el Tajamento riseve da destra
el torente Arzino, el so leto se restrinxe poi netamente inte ła streta de
Pinxano.

(IT) Autorità di bacino Isonzo, Tagliamento, Livenza, Piave, Brenta-Bacchiglione



https://vec.wikipedia.org/wiki/Stanpa

Ła stanpa, o anca el jornàłismo ła xe a profesion de chi, operando inte'l làoro
del editoria, se speciałixa inte ła racolta, inte'l elaborasion, e inte ła
trasmision de łe notisie. El raporto co'l publico el xe fondamentałe: na notisia
vien scrita parché ła posa esare rexa nota a tuti. I mexi de informasion che ghe
xe deso, i xe moltepliçi: da i jornałi a i mass midia (o mexi de comunicasion de
masa) eletroniçi, quałi ła radio, ŀa tełevixion e ła rede internet.

Va anca deto che, se el termine giornałismo l'è rełativamente moderno, ła so
storia l'è molto antica e si innesta, inevitabiłmente, in queła deła tipografia
deła stanpa, da quando xoè ło stampatore par antonomasia Johann Gutenberg, el
perfezxionò ła tecnica de riproduxion de testi attraverso el'uso de caratteri
mobiłi, rendèndo così possibiłe l'abassamento dei prexi del libro, oggeto fino a
chel momento riserva ad ambiènti molto istretti. I lontani antenai dei giornałi
de oxi, noti in Fransa come ‘’canards’’ (dal franxese anatre, indicavano xoè el
tipo che l’era petegołeo), inisiano a sircołare tra conmersanti e banchieri neła
secònda metà del 1200 e i ga na forte espansione neła prima metà deł 1700: se
trata de fogli co’ numero variabiłe de paxine che racolgono notixie de vario
xenere, per lo pì de carattere miracołoso e catàstrofico. Fra i primi xornałi
itajiani se ricorda: L' "Aviso"de Mantova; ła "Gazzetta de Parma"; "I Fasti",
pubblicai a Forlì dał'abate Giovanni Pellegrino Dandi. łe pì antiche publicaxion
mancano de na periodixità regołare (par esenpio, na volta ghe l’era el
quindicinale, xoè l’usciva ogni quindexe jorni).



https://vec.wikipedia.org/wiki/Spriss

El Spris el nase a Venexia a metà '800 durante el dominio Austriaco; i miłitari
austriaci no i gera boni de bevar el vin lisio (abituai come che i gera coła
bira) quindi no esèndoghe bira i tagiava el vin co l'acqua (anca deso in Austria
el Spritzer o G'spritzter el xe fato co vin e soda o vin e łimonada). Da qui
nase el primo Spris composto da Acqua e Vin.

A Padoa i toxi i beve el spris (che iori i ciama anca spriseto) in te łe piasse,
cusì che ła vien fora tanta confuxion e anca tante barufe. Anca a Venexia i beve
el spris, ma no lo beve soło i toxi, ma anca i veci, magari 'compagnà co 'na
ombra de vin. El momento bon de torse el spris ne ła cità dei Doxi el xe trae
sete e e diese de sera.

El spris se beve anca in friul e in trentin e ghe xe dei bar parfin a Bologna
che i xe boni de farteło, anca se no i ło fa mia ben come noialtri. Pi a ovest
de Brescia no i sa mia cosa che el xe, opure i ło ciama in te n'altra maniera.
En Sud-Tirol el spriss el vien fato cofà che i faxeva i austriaçi a Venesia,
donche con vin bianco e aqua; el spriss fato con aperol, vin bianco e aqua se
cata a Bolsàn col nom de veneziano (venesian). El "sdoganamento" nasionałe del
spris xe stà fato da poco da na publicità de l'Aperol chea diseva: "Hai mai
provato lo spritz?" ("Gheto gnancora provà el spris?").



https://vec.wikipedia.org/wiki/San_Zacaria

San Zacaria xe un personàxo dei vanxełi, pare de Xuàne Batista. Ła Ciexa
catołica ło venera come santo sełebrandoghene ła memoria el 23 setenbre.

'Ntel ''Vanxeło secondo Luca'', Zacaria gera un prète de ła clase de Albia
(l'otava dełe 24 clasi in cui gera sconpartìi i preti abrèi). Secondo el raconto
evangełico łù e so muger Bèta gera oramai de età 'vansàda cuando Zacaria, mentre
svòlxeva el so servisio 'ntel Tenpio de Gerusaleme, el gà 'vùo ła vixion de
l'arcangeło Gabriel el qual ghe gà dà come notisia ła nasita de un fiòl (fin a
quel momento no i ghe n'aveva avùi). Daché San Zacarìa no ghe gà credesto, par
convinserlo Gabriełe l'a fato deventar finché el so anuncio no s'avesse reałixà.

Oto xorni drìo ła nasita del puteło, se desvòlxe el rito deła çirconcixion: in
questa ocaxion, come vołeva ła tradision, vegniva inposto el nome al fantuìn.
Zacarìa, che no podeva parlar, s'a fato far 'na tołeta e 'l gà scrito el nome de
Xuàne, come che ghe gaveva ordenà l'anxoło. In quel momento esendose reałixà
l'anuncio, Zacarìa gà cussì posùo parlar da nòvo e intra ła maravegia dei
prexenti el tàca ad inotonàr un ino de lode a Dio, el cussì dito ''Cantico de
San Zacaria''.

Segóndo ła tradision, el paéxe dove che viveva Zacaria e Bèta (ch'el vanxeło no
mensona, indicando soło che se catava sui monti deła Xudea, gera l'atual Ain
Karem, ad alcuni chiłometri da Gerusaleme. Qui se łeva 'na ciexa dedicada a San
Zuàne Batista e 'naltra dedicà ała Vixitasion.



https://vec.wikipedia.org/wiki/Ruzante

Angelo Beolco dito el Ruzante (nato a Padoa o forsi a Pernumia, 1496 circa -
morto a Padoa, 17 de marso 1542) el xe stà un ator e autor de teatro Veneto.

Fiol ilegitimo de Giovan Francesco Beolco, profesor a ła facoltà de medisina de
l'università de Padoa, ła so atività de teatrante ła scominsia quando el
scominsia a colaborar col mecenate e leterato Alvise Cornaro. In te ła so prima
opera (ła Pastoral) vien mostrà, in contrapoxission tra de lori, el mondo
ideałizà dei pastori arcadi e queło rùstego dei contadini pavani, tolti in giro
par ła so ignoransa. Piesè avanti però el Ruzante el canbia el so ategiamento
verso el mondo contadin, e el se mete invesse a raprexentarlo in te ła so
realtà, de mixèria, disperassion, sfrutamento e ingiustissia (val ła pena
nominar a tal propoxito el Primo Dialogo - Parlamento de Ruzante che iera vegnú
de campo e el Secondo Dialogo - Bilora).

Łe so opere, che al'epoca łe gavea fato parecchio succèso, łe xe stà
praticamente desmentegà a partir dal Siesento, e soło in tenpi rełativamente
recenti i studioxi i sa incòrto del vero vałor del Ruzante comediografo. Nel
1997 Dario Fo, nel discorso che el gà fato quando ghè stà consegnà el premio
Nobel, el gà definìo Ruzante come el pi' grando autor de teatro del Rinasimento.



https://vec.wikipedia.org/wiki/Rota%E1%BA%91ion_de_le_colture

La rotaẑion dele colture l'é en mètođo de coltivar. El consiste te 'l canbiar
ògni an el pòsto a 'n camp, semenando ogni òlta na semènẑa divèrsa (ma nò a
caxo). Se 'l fa parché el taren el se impoveris de manco, dando così na rexa pì
granda, parché asando la stesa pianta par tanti ani el taren el pèrẑ ẑèrte
sostanẑe, e intant ghen rèsta altre bòne par altre piante. Tra l'altro, se ghe
n'é dei batèri cativi, rotando le colture i gèrmi no i pòl continuar a
sopraviver, parché ghe poderie capitar na pianta che no il li cen. Se pò se met
dele leguminoxe, tipo el faxol, ste piante le asa fora te 'l taren azoto, che 'l
giuta cuele che vèn drìo.

De co che la é stata scuerta, la rotaẑion la à giutà tanti òmeni a procurarse de
magnar pur sènẑa aerse de spostar in giro ogni òlta, dando così na penta a
l'agricoltura. I primi a coltivar co sto mètođo à stat i coltivađori de 'l medio
Oriente đà te 'l 6000 a.C.. Te l'età de mezo in Eoropa se à tacà a doperarlo
tant co na sucesion de tre ani.



https://vec.wikipedia.org/wiki/Roso%C5%82a

Łe rosołe (o rosołine) łe xe piantine ciamà 'nteła clasificaxion de Linneo
Papaver rhoeas, deła fameja dełe Papaveraceae. Ła rosoła (todesco Mohn, inglese
poppy, taljàn papavero o rosolaccio) ła xe alta 80-90 çentimetri, ła ga i fiori
rosi tipici ke vien fora fra apriłe e lujo. Le fojete, bełe fixe, łe se trova su
pal fusto. Łe piantine tenare deła primavera łe vien doparà come verdura cota e
łe xe tanto bone.

'Ntei paesi anglosasoni ła rosoła ła xe el sinboło dei soldà morti 'nteła prima
e 'nteła seconda guera mondiałe, ma anca 'ntełe altre guere. Pi de preciso, ła
vien portà sul bavaro 'ntel giorno del armistìsio o giorno deła rimenbransa o
giorno deła rosoła. Sto giorno el xe l'undexe de novenbre e el xe sta selto dal
re Giorgio V d'Inghiltera par onorare i soldà morti 'nteła prima guera mondiałe
(el xe sta el giorno ke xe finìa ła guera). Łe rosołe łe xe sta selte parchè i
campi de batalja dełe Fiandre ghi nera pieni. E da ałora, Americani, Inglesi,
Australiani, Neoselandesi, Canadesi e i altri del Commonwealth, ogni 11 de
novenbre i porta na rosoła in memoria dei so morti in guera.



https://vec.wikipedia.org/wiki/Rosmarin

El rosmarin, dito anca sgolmarin, el xe na piantina senpreverde deła fameja dełe
Lamiaceae (nome sientifego Rosmarinus officinalis). In inglexe se dixe rosemary,
in todesco Rosmarin, in sloveno róžmarin, in taljan rosmarino. El se trova in
Eoropa, Axia e Africa, in spece sułe coste del Mediteraneo e 'ntei posti seki e
pieni de sołe. El nome vien dal latino ros (sguasa) e maris (del mare). El pol
esere alto dai 50 cm ai 2 metri. Łe fojete, longhe da diexe a quaranta
miłimetri, łe xe strete e postà una contraria a kełaltra, coi bordi piegà in
baso. Ła parte sora ła xe verde scura e rugoxa, keła soto ła xe bianca coverta
da na spece de pano fin ke ła protège dał'esicasion. Ifioreti, cełesti, i se
trova tuto ł'ano. El rosmarin el ga un forte profumo aromatego ke ricorda ła
canfora e ł'eucalipto, ligà ał'ojo esensiałe ke'l ga drento.

Ł'ojo esensiałe de rosmarin xe fato de diversi terpeni: terpineoło, borneoło,
cineoło,canfora e sesquiterpeni. Par via de questo, el rosmarin xe sta ła baxe
de uno dei primi profumi distiłà deła storia, fato mis-ciando el so ojo
esensiałe coł'alcol. Sta mistura ła xe sta registrà 'ntel 1370 e ciamà, in onore
deła regina Ełixabeta, aqua d'Ungheria. Anca ł'aqua de Cołonia ła ga drento ojo
de rosmarin.



https://vec.wikipedia.org/wiki/Referendum_par_l%27independensa_de_%C5%82a_Scosia_del_2014

El Referendum par l'independensa de ła Scosia el xe stà tegnùo el 18 de setenbre
2014. Indito dal Goerno Scosexe daspò on concòrdio tra el Primo Ministro Alex
Salmond e el Premier inglexe, el referendum el gà dimandà ai ełetori el cuexito:

El rixultà xe stà par star insieme al Regno Unìo, co 55,3% dei voti vàłidi de
NO.

Daspò de no esar riusio a otegner el puxo dei altri partìi par indir un
referendum sìmiłe durante ła tersa łejislaura del Parlamento Scosexe, el Partìo
Nasional Scosexe el se ga inpegnà inte'l proseguir i negosiai dapò 'ver vinsesto
łe elesion del 2011 e ver otegnùo ła majoransa asołuta in parlamento. El 10 de
xenaro 2012 el goerno scosexe el ga anuncià l'intension de indir ła consultasion
inte'l utuno del 2014, on concordio inte sto senso el xe stà firmà el 15 otobre
2012 dal primo ministro del Regno Unìo David Cameron e 'l primo ministro scosexe
Alex Salmond, el cual el fornise un cuadro xuridego pa'l referendum che se gà
tegnùo e i cui temi prinsipai sarà: ła sołidità econòmica de ła Scosia, łe
modałità de defexa, el mantenimento dei raporti col Regno Unìo e l'adexion a
organixasion soranasionai, cofà Union Eoropea e NATO.



https://vec.wikipedia.org/wiki/R%C3%A9cia

I inpulsi nervóxi che i riva da łe séłułe cegiae e indirisai al serveło viaxa
drénto i fasi de fibre nervóxe. Ghe existe desene de mièri e łe xé sénpre en
funsion, di giórno che de note. Anca có che se dorme el serveło el ciapa signałi
de sóni, mal sièłe di łasiarghei pèrder.

El serveło el ga el pénso de interpretar i signałi che ghe riva da łu. Sta roba
ła perméte de dar un signifegà al mesagio sonoro. Infati ghe xé na memoria
uditiva che ła ne perméte de recognoser un sóno o na mùxega. Ma gavémo anca ła
capasità de scansełar signałi chei no serve miga, a exénpio daspò un tóco no
sentimo miga el sóno de na cascada o ła cagnara del tràfego.

Ła récia de fóra ła xé fata da padegion auricołar e dal condoto uditivo 'nte ła
ùltema parte. El padegion auricołar el xé fato da cartiłàxene rivestia da ła
pełe vèro tacada a na menbrana, che ła sta sóto, di tesuo conetivo, el
pericondrio. Ła sóa funsion ła xé queła de ciapar i sóni par mandarli drénto el
condóto uditivo. El condóto uditivo el xé un cóvoło dai muri łisi chel ga pełi e
de giàndołe sebàsee e giàndołe serumenóxe, che łe moła na roba rico de cere co
na funsion protetiva.

A ła fin del condóto uditivo se cata ła menbrana del Tìnpano, che ła xé na
sotiłe menbrana sensìbiłe a łe ónde sonore che łe vien cóntro eła. Łe vibrasion
cusì tólte ła xé trasmése a tre osi picenini, i più picenini del corpo umane: el
marteło, chel toca ła menbrana del tìnpano, l'incùdene e ła stafa. Sta qua ła
sta in contato col labirinto. I tre osi del'udio i xé contegnui en na cavità, ła
casa del tìnpano, che ła comùnega co fóra traverso un canałéto lóngo 3–4 cm, ła
Trónba de Eustachio, che ła riva 'nte ła farinxe. En sta maniera qua ła récia ła
xé cołigada co ła Goła. Sta roba ła perméte de mantengner en equiłibrio ła
presion del'aria al de łà e al de qua del tìnpano.

Ła récia drénto ła xé ła parte drénto del paramento acùstico, divixìbiłe en dó
parte, dite "łabirinti":

Infrà łe dó porsion de łabirinto ghe xé un łìquido, ditoo periłinfa, méntre
drénto i òrgani del łabirinto menbranóxo ghe xé l'endołinfa.



https://vec.wikipedia.org/wiki/Quarta_Crociata

La Quarta Crociata la xe stà bandìa da papa Innocenzo III nel 1198, e la gavea
da verghe come obietivo la riconquista de Gerusalemme tramite l'invasion de
l'Egito. Inveze ora de la fine l'esercito crociato el sà direto verso
Costantinopoli, che nel 1204 la xe stà conquistà e sachegià. L'Inpero bizantin
el xe stà quindi spartìo tra i crociati, e un quarto e mezo de i so posedimenti
i ghe xe ndà a Venexia, che la gavea messo le so navi a disposizion dei
crociati.

La sità de Gerusaleme, conquistà durante la Prima Crociata nel 1099, la xera stà
riciapà dai mori de Saladin nel 1187, e durante la Terza Crociata (1189–1192) i
cristiani no i era stà boni de riconquistarla. Nel 1199, dopo che el papa
Innocenzo III el gavea invità la cristianità a far na nova crociata, sà radunà
n'esercito, fato sopratuto da zente de la Francia, ma anca un póchi da Germania
e Fiandre, soto el comando de Bonifacio I marchese del Monferrato.

I crociati i s'avea conbinà coi Venexiani par farse trasportar par mar fin in
Egito, dove i volea sbarcar e atacar el Cairo. Però na olta che l'esercito el xe
rivà a Venexia (in soli 12 000 òmeni quando se ghe ne spetava 33 500), i sa
incorto de no verghe mìa schei in bisogno par pagar le navi: i venexiani i
domandava 85 000 marchi d'arxento, ma i crociati i podea rivar solo fin a
51 000. Elora i venexiani i sa spaentà, parché lori i gavea zà fato dei
investimenti, interonpendo parfin el comercio con l'Oriente, par preparar la
spedizion, e desso i ris-ciava de rimétarghe na barca de schei.

Donca el vecio doxe Enrico Dandolo, che anca se l'era orbo dal tuto, in realtà
el ghe vedea distante, el ga fato na proposta: sicome nel 1181 la sità de Zara
la s'avea ribelà ai venexiani, se i crociati i la riconquistava i so debiti i
sarìa stà scancelà. I crociati i ga acetà, e ne l'autuno 1202 la flota la xe
partìa verso Zara, che in zinque giòrni la xe stà conquistà e sachegià. Quando
el papa el ga savùo che i crociati i gavea alsà le mane contro altri cristiani,
el xe ndà in bestia, e el volea scomunicarli tuti; ma a la fine el sà contentà
de scomunicar solo i venexiani, e lassar che la crociata la continuesse.

Intanto a Costantinopoli nel 1185 l'inperador Isacco II l'era stà deposto e
messo in preson da so fradel Alessio III, che el gavea fato anca cavar i oci.
Nel 1202 so fiol de Isacco, Alessio IV, l'era riussìo a scapar via e rifugarse
in Germania; dopodiché el sà messo in contato coi crociati e con Venexia
prometendo schei, aiuto militar e parfin la riunion de la Cesa Ortodossa con
quela Catolica, a conto che i crociati i metesse lu sul trono de Bisanzio al
posto de so zio Alessio III. El papa no ghe parea vèra de poder riunir le do
Cese, e quindi el sa fato convìnzar a dirotar la crociata su Costantinopoli,
cavandoghe la scomunica ai venexiani.

El 25 de avril 1203 i crociati i xe ripartìi da Zara, e a fine giugno i xe rivà
ne la sità de Galata (na olta dita Pera) proprio de fronte a Costantinopoli. Ma
mentre Alessio IV el gavea garantìo che i sarìa stà ben ricevùi, no xe mia stà
cussita, e ghe xe volù calche giòrno de batalia prima che el 17 de lujo i
crociati i podesse sfondar le mura e entrar in sità. Elora l'usurpador Alessio
III, vedendo che la 'ndava a finir mal, el xe scapà via da la sità portandose
drio el tesoro inperial. Isacco II el xe stà liberà e rimesso sul trono, con so
fiol Alessio IV come coreggente.

I crociati naturalmente no i gavea la minima intenzion de 'ndar via, e i sa
parecià par conquistar la sità. El 12 de avril 1204, dopo póchi giòrni de
conbatimento, i crociati i xe sta boni de scalar le mura, grazie a un
stratagemma inventà dai venexiani: questi i ga costruìo dele piataforme in zima
ai àlbari de le navi, e dopo i ga fato inclinar le navi da na parte in maniera
che le piataforme le rivesse a tocar le mura. Un grupeto de soldà i ga podù
quindi ocupar le mura e verzar le porte de la sità fasendo entrar el grosso de
l'esercito. L'inperador Alessio V el xe scapà via anca lu, e durante la note gà
ciapà el potere Costantino XI Lascaris, che el ga zercà inutilmente de fermar i
crociati.

L'Inpero bizantin el se ga desfà, e i so teritori i xe spartìi tra i crociati,
che i ga fondà al so posto l'Inpero latin d'Oriente. El primo inperador el xe
stà Baldovino IX de Fiandra. Un quarto de le tere conquistà el ghe xe ndà a
l'Inpero, el resto el xe stà spartìo a metà tra i crociati, che i ga fondà vari
Stati, e la Republica Veneta, che la xe stà la vera vincitrice. Difati i
venexiani i gà guadagnà un mucio de posedimenti: la costa osidental de la
Grecia, tuta la Morea, Nasso, Andros, Negroponte, Gallipoli, Adrianopoli e i
porti de la Tracia sul mar de Marmara, oltre ai tre otavi de la sità de
Costantinopoli, e in seguito anca l'isola de Candia. Da de lora el Doxe el ga
asunto el titolo de “Dominus quartae partis et dimidiae totius Imperii
Romaniae”, cioè Signor de un quarto e mezo de l’Inpero Roman d’Oriente.

In çerte xone la nobiltà bizantina la xe comunque riussìa a restar indipendente
e a fondar dei Stati bizantini, come l'Inpero de Nicea e quel de Trebisonda.
L'Inpero latin comunque nol xe mia 'ndà vanti tanto, parché zà nel 1261 Michele
VIII Paleologo inperador de Nicea el ga riconquistà Costantinopoli.

El papa Innocenzo III, quando el ga savù del sachegio, el xe restà inoridìo,
anca parché el so legato, Pietro de San Marcello, el gavea siolto i crociati da
la promessa de libarar Gerusalemme. La crociata quindi la se ga fermà qua, e
solo pochissimi crociati i ga continuà par conto suo fin in Terasanta. La Cesa
Ortodossa e quela Catolica le xe restà divise.



https://vec.wikipedia.org/wiki/Primier

El Primier (Primör par tòic) l'é na val del Trentin oriental, confinante co la
provincia de Belun. La à en andamènt nord-sud.

A Primier se parla na lengua de derivazion ladina pì simile al vèneto che al
trentìn, el primieròt.

A ovest la é delimitađa da 'l Beđolé e a est de la Val Canali e de i monti Tasé
e Vederna; la part meridional la se taca a la val del Schenèr, cuela
setentrional al Ròle.

La val de Primier la é divisa in doi de la Streta de le Sorìve, che la diviđe in
do tòchi: a sud la ven ciamada Sotopiéu, a nord Sorapiéu.

Sotopiéu l'é 'l toch pì bas dla val, che la ciapa entre i comuni de Imèr e
Medan. La taca de la fin del Schenèr, preciso sot ala cesòta de San Silvestro e
la fenis ala Streta de le Sorive tl comun de Međan. Sotopiéu el é carateriđà
dala Piana dele Giare arènt al ghèbo e de i Solivi su le còste del Beđolé, che
sarìe dei prađi misiađi al bòsch, anca se sti ani l'era tut 'an prà, onde che se
sieghéa tut el fen par le vache, indispensabili par la soravivènẑa dela đent (pì
che altro contađini).

Sorapiéu l'é la part alta de la val e la ciapa entre i comuni de Fiera,
Tresaqua, Tonadich e Siror. 'Sta part la é carateriđađa de la Piana de Siror fra
Tonadich e Siror e de l costòn del Padèla onde che ghe n'è Tresacua. A nord de
Tonadìch ghe n'é le Pale de San Martin.

Tl Medioèvo Primier el à stat ligà apèđe Feltre. Tl 1349 Carlo IV de Lusenburgo,
re dl Tiròl, el taca guèra ai Scaligeri de Verona, Primier el vèn concuistà e el
vèn part dl Tiròl dl sud (Welschtirol).

De 'l 1400 fin al XVI secolo a Primier se laora tant te le canòpe, onde che vèn
imigrađi austrìaci, i canòpi (Bergknappen). In pì, co òmeni tipo i menadàs te la
val de 'l Schenèr, se mena tante bore fin a Veneẑia, doperađe par far le galèe
te 'l arsenal de Venesia.

I austrìaci i à cognest molar la val te 'l 1919 co 'l acòrdo tra i aleađi a
Saint-Germain-en-Laye, drìo la prima guera mondiala.



https://vec.wikipedia.org/wiki/Primavera_de_Praga

La Primavera de Praga, in ceco Pražské jaro, la xe sta un tentativo de
liberalizazion democratica svolto in Cecoslovachia dal 5 de zenaro al 20 de
agosto 1968, e terminà co l'invaxion del paese e la represion da parte de truppe
de l'Union Sovietica e dei so aleati del Patto de Varsavia.

In Cecoslovachia ghera a l'epoca un regime comunista totalitario e represivo,
controlà da l'Union Sovietica, che nei anni el gavea creà un bel po' de
malcontento tra la gente. A l'inizio del 1968, a l'interno del Partito Comunista
Cecoslovaco xe nato un gruppo de riformisti, guidà da Alexander Dubček, che i
proponea de realizar un "socialismo dal volto umano". Con l'apogio de la grande
majoranza de la popolazion, i sa messo a far na serie de riforme: l'idea l'era
quela de mantegner l'inpostazion socialista de l'economia, con la coletivizazion
e tuto quanto, ma concedendo ma magiore libertà politica, de stanpa e de
espresion.

I Sovietici però i gavea paura, lasandoghe far le riforme, de perdar el so
potere su la Cecoslovachia e magari su altri paesi de l'Est che gavaria seguio
el so esenpio, e quindi i ga decidesto de fermar la liberalizazion co la forza.
La note tra el 20 e el 21 de agosto del 1968, na forza stimà tra 200 000 e
600 000 soldai e tra 5 000 e 7 000 cariarmai i ga invadesto la Cecoslovachia,
copando 72 persone e provocando l'emigrazion verso i paesi ocidentali de 300 000
persone in tuto. Dubček l'è sta arestà e sostituio a la guida del paese da
Gustáv Husák, che el ga subito anulà tute le riforme. I paesi ocidentali i sa
limità a qualche protesta verbale.

El 16 de zenaro 1969 un studente ceco, Jan Palach, el sa dato fogo in piaza
Venceslao a Praga, morendo subito dopo, par protestar contro l'ocupazion
sovietica.



https://vec.wikipedia.org/wiki/Ponte_dei_Sospiri

El Ponte dei Sospiri, xe un ponte che se cata a Venesia visin a Piasa San Marco
ma in realtà xa 'ntel sestièr de Casteło afasandose su Riva dei S-ciavoni.

Ancora ancùo una de łe maxor atrasion turisteghe de ła sità de Venesia. El
termine sospiri podarìa riferirse ai sospiri che i turisti fa quando in gondoła
i ghe pasa soto, in realtà se riferise ai prixonieri[*].

Sto ponte pasa pa'l Rio de Pałaso cołegando co'l canal 'l Pałaso Dogal co' łe
prexóni Pionbi.

El Ponte dei Sospiri xe costruìo in piera d'Istria, in stiłe baroco, e xe stà
reałixà sul scominsio del XVI secoło su progeto de ł'architeto Antonio Contin
fio de Bernardo Contin par ordene del doxe Marino Grimani, el cui stèma xe
scolpìo.

Sto caratirestego ponte de Venesia, situà a poca distansa da Piasa San Marco,
strabàlsa el Rio de Pałaso cołegando co' un dopio pasagio el Pałaso Dogal ałe
Prexon Nove, el primo edificio al mondo par esar postataménte 'na prexón.
Serviva da pasagio par i recluxi da łe dite Prexón ai ufici dei Inquixidori de
Stado par esar xudegài.

Conosùo in tuto 'l mondo, el xe tirà xo dai foresti de ogni parte, dai sołi do
posti dai quałi el xe oservabiłe, (oltra che da łe gondołe) overosipia dal Ponte
de ła Canonica e dal Ponte de ła Pagia. Ghe xe stà atribuìo sto nome parchè ła
legénda vol che, ai tenpi de ła Serenissima, i prixonieri, atraversandoło, i
sospirase davanti ała prospetiva de vedar par l'ultima volta el mondo fora da
queła prexón. Ła legénda però no gà fondaménto, anca parchè da l'interno del
ponte ła vixuałe verso l'esterno squaxi no ła ghe xe. El termine sospiri sta a
indicar soło l'ultimo sospiro che i condanài emetéva parché na volta condanài ne
ła Republica dei Doxi no se podeva tornar indrìo.

Ghe xe alcune struture ciamàe Ponte dei Sospiri sia a Cambridge che ad Oxford,
in Inghiltera che mostra cussì dapartuto ła notorietà de sta strutura.
Curioxamente, ła segonda reciama in modo più significativo el Ponte de Rialto, e
tute do ste struture apartien a college ciamài St.John's. Inaxonta, 'ntel
Distretto di Barranco in Lima (cavedàl del Peru), ghe xe un Puente de los
Suspiros, ponto enblematego de sto tegnér e un dei łoghi più romanteghi de ła
sità.

Anca a New York existe 'na copia, o, par megio dir, 'na citasion modernixàda,
che serve da cołegamento intra do edifici del conpleso de ła Metropolitan Life
Insurance Company Tower gratacieło dichiaratamente ispirà al Canpaniel de San
Marco.



https://vec.wikipedia.org/wiki/Po%C5%82enta

Ła połenta xe un magnar tipico del Veneto e de tuto el Nord Italia, ma ła fa
parte anca deła cuxina popołar in Croazia, Austria, Svissera, Slovenia, Serbia,
Macedonia, Bulgaria, Romania e Moldavia.

Se trata de un paston de farina de sorch, aqua, ojo e sałe, fato bòjere in un
całiero (mejo se de rame) misciando drio fila par 3 quarti d'ora (par 6 persone,
do litri de aqua, 4 eti e mexo de farina). Finia de cuxinar, ła połenta se versa
sul panaro e dopo ła vien tajà coło spago o coł corteło. Se pol farla fisa o
anca moła; de sołito ła xe xała, ma dałe parti de Venexia, Rovigo, basa Padovana
e Vixentina ła poŀe esare anca bianca, parchè se dopara anca ła farina bianca.
Ła połenta trentina ła xe fisa e grumosa; łe fete de połenta fise łe se pol anca
brustołar e tociar in te ła łecarda, soto al speo de osei. Se pol magnarghe drio
de tuto: łate, formajo, carne, pese. In ogni caso ghe xe dełe varianti, da xona
a xona, a seconda de queło ke se ghe xonta drento. In Friuli se magna połenta e
frico, in Valtełina ghe xe ła połenta taragna, dove ke se dopara ła farina de
formenton negro. In Lombardia se fa anca ła połenta uncia, coi toki de formajo
desfà drento, a Aosta i buta el formajo a fine cotura e dopo i ghe versa sora
buro fuso e pevare (połenta concia). 'Ntel Trentin se xonta ała połenta łe
patate a toki. Dapartuto, in Nord Italia, se pol magnar anca połenta e sosołi (a
Piacensa i łi ciama grasèi). El piato comunque pi carateristico resta połenta e
osei.

El formenton na volta no ghe xera dałe nostre parti; difati el xe originario de
la Merica e xe sta Cristoforo Colombo a portarlo in Europa 'ntel 1498. In Nord e
Çentro-America i nativi i lo conoseva da secoŀi e i saveva anca come magnarlo.
Sti popoli, in specie i Maya e i Aztechi, i faxeva stare a bagno maria in aqua e
calsina o aqua e sénare (solusion alcałine) i grani de formenton. Sta operaxion,
conosuda dal 1200-1500 avanti Cristo, faseva in modo ke el formenton el gavese
bastansa vitamina B3 (o niacina o vitamina PP) disponibiłe. Difati el problema
nutrisional del formenton xe ke, a diferensa dei altri cereałi, nol ga bastansa
niacina e aminoacido triptofano; ła niacina, in specie, ła ghe saria 'ntei
grani, ma no ła pol esare asorbìa dal'intestin dei omeni se no ła vien prima
"łiberà" col sistema conosudo dai nativi Mericani, visto prima, ke se ciama
nixtamałizasion. Ste conosense, ke sti popołi i gaveva sviłupà coł'esperiensa in
mejari de ani de storia, no i łe gaveva i Europei quando ke i ga scominsià a
coltivar e a magnar el formenton. Cusì, quando ke in çerti Paesi i contadini i
xe pasà a magnar quasi soło ke formenton (faxendo ła połenta), xe vegnù fora na
vera e propria małatia da carensa ałimentare, da ipovitaminosi. Difati ła
niacina xe na vitamina indispensabiłe par i procesi vidałi del'organismo, cusì
come xe fondamentałe el triptofano. Ła mancansa de ste sostanse ła porta ała
morte 'ntel giro de 3-5 ani e el nome de sta małatia xe pelagra. Ła prima volta
ke ła se ga vista xe sta 'ntel 1735 in Spagna. Tute łe volte ke el formenton
vegneva magnà da soło, sensa el proceso de nixtamałizasion, o sensa xontarghe
altre fonti de niacina o triptofano (carne, łate, formajo, pese), come ke
sucedeva ai poareti, sciopava "epidemie" de pelagra. Queste łe xe 'nda vanti fin
ałe prime diexene de ani del 20. secoło e uno dei posti pi colpidi xe sta el
Veneto.



https://vec.wikipedia.org/wiki/Piasa_San_Marco

Piaza San Marco xe la prinçipałe e soła piaza de Venesia (tute staltre struture
che ghe someja łe se ciama canpi). Cofà che dixe el nome, ła piaza ła xe
dedicada a San Marco, l'evangelista. Xe dal sinboło de San Marco che Venesia ga
ciapà el suo, che xe el Leon de San Marco.

Cor de la sità lagunare e logo sinbolo del Stato veneto, la xona monumental de
Piaza San Marco la se conpone de tri setori:

La forma che ga la piaza desso la xe vegnù fora a seguito de sucessive modifiche
e espansion che le ga interessà l'area. In origine la xona la jera destinà a
brolo e traversà dal rio Batario, che tacava insieme i atuali rii de la Zecca e
del Cavalletto. El palazo dogal, vero castel munìo de tori e difese el jera
zircondà par intiero da un canal e frontegià ne la xona de la piazeta de desso
da un bacino par cargar e descargar le merci.

Co xe rivà a Venexia el corpo de San Marco ne l'828, xe sta edificà la prima
baxéłega de San Marco e l'area la ga scuminsià a assumar la so carateristica de
cor monumentale de la sità. Nel 976 l'intiera xona, con la baxéłega e el palazo,
la xe sta brusà da un furioso incendio, ma zà nel 978 xe sta costruìa na seconda
baxéłega e ricostruìo el palazo. La baxéłega de desso la risale ai anni
1050-1094, con la terza fondazion de l'edificio. In sta epoca la piaza la
risultava 'ncora limità dal rio Batario (al delà del quale ghe jera na cesa
dedicà a San Geminiano) e dal bacino de Palazo: a testimonianza del quale ne
restà 'ncora desso, sul lato de la baxéłega rivolto verso la piazeta, na vecia
porta d'aqua murà, cioè l'entrada rivolta su l'aqua tipica dei edifici
venexiani.

Nel 1156, soto Vitale II Michiel, i ga interà prima el rio Batario e po anca el
bacino antistante el Palazo Dogal, dove i ga realizà la Piazeta. Nel 1172, soto
el dogado de Sebastiano Ziani, la piaza la xe sta slargà 'ncora de pi par farghe
posto a novi edifici monumentali: la cesa de San Geminiano i la ga spostà al
limitare de la nova piaza San Marco e i ga inoltre tirà su le do grande colone
frontegianti el molo, come entrada monumental a l'area marciana. Nel 1204 la
conquista de Costantinopoli con la Quarta Crociata la ga fornìo ai venexiani un
mucio de marmi e opere d'arte con cui decorar la baxéłega e la piaza. In sta
ocasion qua xe rivà i Cavai de San Marco, sistemà a coronamento de la baxéłega,
e la statua dei Tetrarchi, che desso xe a l'entrada del palazo. Nel 1264 i ga
infine pavimentà la piaza con quarei messi zo a spina de pésse.

Tra el 1301 e el 1442, co na continua e massicia serie de laori, Palazo Dogal el
ga perso progresivamente el so aspetto militare fin a assumar la conformazion de
desso. Tra el 1495 e el 1517 i ga inveze costruìo le Procuratie Vece e la Tore
de l'Orologio, mentre contenporaneamente se procedea al sgónbaro de tuti i broli
e i magazini 'ncora presenti ne l'area de la piaza. Tra el 1536 e el 1540 el
Sansovino el ga realizà l'edificio de la Libreria e la Logeta ai pié del
canpanil. Tra el 1582 e el 1640 xe sta la olta de le Procuratie Nove.

Nel 1722 i ga sistemà le do statue de la Piazetta dei Leonzini. Del 1723 xe
inveze la pavimentazion de desso in trachite euganea a fasce laterali in marmo
bianco. Xe infine nel 1807 che la dominazion napoleonica la ga procedùo a butar
zo la cesa de San Geminiano e a costruir l' Ala Napoleonica (dita anca Palazo
Reale o Procuratie Novissime), dandoghe al conplesso de l'area marciana l'aspeto
definitivo.

A le prime ore de la matina de luni 14 de lujo 1902 el canpanil de San Marco, zà
tacà da na vistosa crepa, el xe ruinà inprovisamente demolendo la Logeta e un
canton de la Libreria e ris-ciando de investir la stessa baxéłega (i ruinazi i
xe sta fortunosamente fermà da la Piera del Bando posta al canton tra la cesa e
el palazo). In poco tenpo la tore la xe sta ricostruìa e i danni giustà, fasendo
anpio ricorso ai materiali originali 'ncora doparabili.

Cor, come dito, de la Republica Veneta, la piaza la ga senpre seguìo la vita e i
costumi de la sità. El Palazo Dogal el xera sede del goerno e de le supreme
magistradure de la Republica, nonché preson. Tra le do colone de Marco e Todaro
i fasea inveze le esecuzion capitali, mentre da la Piera del Bando vegnea
anunzià le leggi e i decreti, che dopo i tacava via su la Porta de la Carta. La
baxéłega la jera inveze el sentro de le cerimonie religiose de Stato grazie a la
presenza de le preziose reliquie e de la so funzion de cappella dogal, in un
sistema nel quale el Doxe el jera el capo de la cesa venexiana e el se riservava
el dirito a nominar i vescovi. El potere e la richeza de la cesa de San Marco i
xera tali che la gavea un so vescovo, distinto da quel de la sità e dal
patriarca, el Primicerio de la baxéłega de San Marco e che dei magistrati
aposta, i Procuradori de San Marco i 'ministrava con carica vitalizia el
patrimonio, risiedendo ne le Procuratie. La Logeta la xera el posto de guardia
dei arsenalotti durante le sedute del Maggior Consiglio, mentre l'atuale Palazo
Patriarcal el jera sede del salone par i pranzi e le feste del Senato.

La granda piaza la ospitava procesioni e tornei, fiere e marcà, ne la corte del
palazo se tegnea le cacce ai tori. Nel Setezento xe conparso el carneval e i
cafè, po dopo la caduta de la Republica xe rivà la sede patriarcale e el Palazo
Reale, prima de Napoleon, dopo dei Asburgo e infine dei Re d'Italia. Infine la
musealizzazion con l'apertura del Museo Correr.



https://vec.wikipedia.org/wiki/Pelagra

Ła pelagra ła xe na małatia da carensa vitaminica, in particołare de niacina
(vitamina B3 o vitamina PP). El nome el vien da uno dei sintomi de sta małatia:
ła dermatite, ke ła fa ła pełe apunto "agra".

Ła niacina ła xe na vitamina indispensabiłe par i procesi de osidoriduxion
cełułari del'organismo; ła so mancansa no ła xe conpatibiłe co ła vita. Ła
małatia ła vien fora quando ke se ga na dieta ke no ła gabia niacina drento e
questo sucedeva quando ke ła gente, i pi poareti, i magnava soło ke połenta.
Difanti ła połenta ła xe fata col formenton, ke no ga niacina disponibiłe e
gnanca triptofano, 'n aminoacido ke'l podaria trasformarse in niacina. In
America, da dove ke riva el formenton (portà in Europa 'ntel 1498), i nativi no
i gaveva ła pelagra parchè, prima de magnarlo, i ghe faxeva el proceso de
nixtamałizaxion. Ła prima segnałasion de pelagra ła xe sta in Spagna 'ntel 1735,
ma xe sta sopratuto nel Vèneto ke ghe xe sta tanti e tanti casi de małà e de
morti, fin al XX secoło. Ła pelagra ga colpìo anca i Stadi del Sud dei Stadi
Unidi d'America, ała fine del XIX secoło, e xe sta presente in tuti i canpi de
prigionia dove ke no i ghe dava da magnare el giusto (Konzentrazionslager dei
naxisti e gulag dei comunisti sovietici, nel XX secoło).

Ła małatia, ke se ciama anca ła małatia dełe 3 D (Demensa, Dermatite, Diarea),
ła ga sti sintomi:



https://vec.wikipedia.org/wiki/Paxubio

El monte Paxubio el xe un alto acròcoro dełe Prealpi Venete, postà tra ła
provincia de Vicensa e ła provincia de Trento. A sud e a est el casca xo 'ntełe
vał Łeogra e val Poxina, che łe xe visentine, e a ovest e a nord nord-est el ga
ła Vałarsa e ła Val Teragnoło, che łe xe trentine. El Paso deła Borcoła ło łiga
ai Altipiani, el Paso Xomo al monte Novegno e el Pian dełe Fugase al Sengio
Alto. Ła parte de sora del monte ła xe un altopian tajà da diversi vałoni, coi
punti pi alti che xe el Roite (2148 m), el Pałòn (2232 m) e l'Incudine (2114 m),
tuti in riga da nord a sud. Da sta cadena prinçipal se staca altri rami: queło
deła Sima dei Forni Alti (2023 m) che'l va verso el Paso Xomo e i altri che i va
al monte Xenevri, ai Soj Bianchi, al monte Bisorte e al Col Santo, tuti sora i
domiła metri.

El Paxubio el fa parte dełe Alpi Calcaree Meridionałi e łe piere che ło forma łe
xe par ła pi parte de origine marina. Se pol dir che ła storia de sto monte ła
xe vecia almanco de 500-600 miłioni de ani e ła se pol vedar studiando i strati
rociosi. El pi vecio e el pi profondo de sti strati xe queło dełe fiładi, che łe
se trova in çerti trati deła Val Łeogra e deła Val Posina. Łe xe piere del'età
paleozoica, scistose, griso-verdastre, fate soratuto de mike e quarso. Łe xe el
baxamento de tuta ła montagna che ghe xe sora. Sora de queste ghe xe łe roce de
sedimentaxion ałuvionałe, łe arenarie deła Valgardena, rose e xałe, fate de
sabia de quarso cementà (periodo permiano: 260 miłioni de ani) e łe se pol
vedare dałe parti de S. Antonio. Sora sti depositi ałuvionałi, 240 miłioni de
ani fa, xe rivà el mare e el ga lasà i so sedimenti de calcare e dolomia.

225 miłioni de ani fa ga scominçià l'età mesozoica col so periodo triàsico e xe
de sto periodo che xe fate la pi parte dełe piere del Paxubio, tute vegnù fora
da sedimenti del mar. Ła piera pi carateristega, bianca e grisa, con toni de
rosa, ła xe ła dołomia, che ła vien dal muciarse de na scaretà imensa de colonie
de alghe calcaree de mar, par diexe miłioni de ani. Ste roce łe se vede ben sul
Kerle, sul Sojo Roso, sui Forni Alti.

Sul Paxubio ghe xe sta anca dełe eruxion vulcaneghe, l'ultima tra i 60 e i 40
miłioni de ani fa, e łe ga lasà dei fiłoni de roce nere basaltiche che łe se
nota in meso ai pieroni bianchi deła dołomia, specie in Val Canałe e al Sojo
del'Incudine. Tuto sto ambaradan de strati de piere, 40 miłioni de ani fa el ga
tacà a montare in su, urtà insieme co tute łe Alpi, da imense spinte
orogenetiche che łe ga portà el liveło fin ai domila e pasa metri de ancò. No
bisogna infine desmentegarse dei giaxàri che un miłion e meso de ani fa i ga
invaso anca el Paxubio, co łe Val Łeogra e Teragnoło che łe xera rami del gran
giaxàro deła Val d'Àdexe.

Fin ai 800-1000 metri ghe xe el bosco ceduo dove che se trova el carpano moro,
el noxełaro, el fràsene, el ròare e el fagaro, che'l riva anca ai 1400 metri.
Fin qua riva anca el tana insieme al'albèo roso. In alto, fin ai 1800 metri se
trova el larese, pi raquanti albèi rosi, e dopo, pi in su, ghe xe posto soło par
el rododendro, el pino mugo, el xenevro. Tra i fiori pi bełi, in quota, se trova
ła gensiàna e ła steła alpina.

Tra i mamiferi, el pi groso xe el camosio,ke se vede in spece in val Sorapache,
in val Gulva e verso el paso deła Borcoła. Xe presente anca el caoriòl e el
cervo, spece questo sui versanti nord, nord-est. No manca ła volpe, ła marmota,
el martareło, el lievore, el schirato. Tra i oxèłi, ła pi inportante ła xe
l'aquiła real, ma ghe xe anca el falco, ła cornàcia e ła pojana. Rari, doramai,
xe el galo sedròn, ła pernixa bianca e el francołin. Se trova ancora el pigoso
moro e ła soeta.

El documento pi vecio ke parla del Paxubio el xe del XIV secoło, quando ke
Bailardino da Nogaroła, podestà scałigero de Vicensa par tanti ani, su ordine de
Cangrande deła Scała, el ga fato un giro su sto monte par definir i confini fra
i diversi comuni.

'Ntel 1598 Francesco Caldogno, proveditor ai confini deła Republica de Venesia,
in na relaxion al doxe Marin Grimani, el parla de na bataja fra Posenati e
Roveretani in sima al monte, par dirìti de pascoło (da łì el ricordo ke se vede
ałe Sete Croxe, sul troso fra el Rifugio Papa e el Rifugio Lancia).

'Ntel 1701 Eugenio de Savoia el pasa cołe so trupe inperiałi pal Paso deła
Borcoła, vegnendo dała Val Teragnoło e direto a Schio e ała pianura veneta.

El poeta visentin Arnaldo Fusinato el conbate coi so conpaesani de Schio al Pian
dełe Fugase 'ntel 1848 contro i Austriaci.

A Verona vien publicà nel 1877 un estrato deła "Guida Alpina" deł alpinista
inglese John Ball, 'ndove ke vien descrito el Paxubio, anca se in maniera ancora
inprecisa. Xe nel 1883 ke ła Guida Alpina de Recoaro, edita dal C.A.I., ła
publica na cartina par ła prima volta precisa, 1:75000, deła montagna.

Sul Paxubio xe sta combatù tremende batałje durante ła prima guera mondiałe, con
asalti a l'arma bianca, scontri de artijeria, guera de mine e anca tanti morti
par valanghe e frane.

Łe operaxion łe xe 'nda vanti dal 1915 al 1918, col monte ke xera proprio suła
frontiera fra l'Austria e 'l Regno d'Itałia. Durante tuta ła guera, xe sta scavà
un saco de gałerie e de rifugi pa i soldà e pa i canoni: i pi impresionanti i se
vede 'nteła Strada dełe Gałerie tirà su dal Genio taljàn, al Pałon, al Dente
Italiano e al Dente Austriaco, coła gałeria Ellison, fata dai Austriaci, e sul
Monte Corno. El fronte del Paxubio el continuava da na parte co queło deła
Vałarsa e da l'altra co queło del Paso deła Borcoła e dei monti torno a Posina.

I scontri pi duri tra i do eseciti i xe capità fra el 1916 e el 1918. Ai primi
de setenbre del 1916, i Alpini dei batałion Aosta, Vicenza ed Exilles più un
batałion de fanteria i tacava i Austriaci suła łinea del Cosmagnon, ma i
Kaiserjaeger i riusiva a tegner duro. Ła batałja ła continuava sul Dente
Austriaco (suła parte alta del Paxubio ghe xe ste do gobe de piera ke łe se
varda l'una co l'altra: a nord el Dente Austriaco tegnù dai Tirołesi e a sud el
Dente Italiano tegnù dai Alpini): dopo ła preparasion de l'artijeria, ke gaveva
spacà fora na parte dełe gałerie dei Austriaci, xe rivà in sima al dente i
Alpini dei batałion Monte Berico, Aosta e Cervino. I scontri i xe nda vanti fin
sera, ma ała fine i Alpini i ga dovudo tornar indrìo al dente taljàn.

El 20 setenbre ga tacà a nevegar e pareva ke łe operaxion łe gavese da rałentare
pal tempo, ma el 9 de otobre, dopo el fogo de l'artijeria, i Alpini dei batałion
Val Toce, un batałion de Bersaglieri e naltro del 71° regimento de fanteria i
ciapa d'asalto la postaxion austriaca del Cosmagnon, con scontri a colpi de
bonbe a man drento łe trincee. Sul Dente Austriaco i Alpini del Exilles i torna
a montar su e i riese a tegner distanti i Kaiserjaeger, ke verso sera i fa un
contrataco e i bloca i taljani prima ke questi i riesa a ndar vanti e ocupare ła
postassion principałe.

El 10 de otobre i Kaiserjaeger i taca par ciapar de novo el Cosmagnon, e in
çerti punti i sfonda, ma ghe xe el contrataco dei batałion Alpini Val Toce,
Adamello e Suello e del'8° batałion Bersaglieri. I Austriaci no xe boni de
tegner ła posixion, ma ansi, quando ke sfonda ła 41ma conpania dei Alpini del
batałion Aosta, i vien quasi çircondà; raquanti i se rifugia drento łe gałerie,
ma ała fine i vien fati prigionieri: i xe 2 ofiçiałi e 83 soldà. Sto posto el se
ciama Selletta Aosta. Intanto, sul Dente Austriaco i Alpini ke gaveva ocupà
l'avanposto i serca de ocupare la postaxion principałe, ma i vien butà indrìo
dai Kaiserjaeger, ke gaveva avudo dei rinforsi. Ł'artijeria austriaca par tuto
el dì ła marteła l'avanposto tegnù dal Monte Berico e dall'Exilles. Ała fine,
verso sera ai Alpini ghe toca mołar tuto e tornar al Dente Italiano. I
bonbardamenti dełe do artijerie i va vanti tuto el dì anca l'undexe e el dodexe
de otobre, dopo i cesa. I Austriaci, perso el Cosmagnon, i se ga postà sul Roite
e i speta naltro ataco taljàn. E questo riva el 17, dopo na tremenda bufera de
neve del giorno prima. 50 Alpini del batałion Aosta i se ranpega su pal Dente
Austriaco: ghen riva in sima 8, i altri i casca xo, colpidi dai Austriaci. Ma
quei 8 i ghe ła fa a resistere in sima, anca parkè i fa vegner su i rinforsi
deła 41ma conpania. Tuto el dì del 18 vien pasà in conbatimenti corpo a corpo,
coi Alpini ke serca de ndar vanti e i Kaiserjaeger ke serca de ributarli xo dal
dente. 'Nteła note fra el 18 e 'l 19, col rinforso de soldà Bosniaci, i Tirołesi
ghe ła fa a ocupar de novo tuto el monte. Il 20 taca a nevegare de novo e łe
operaxion łe se ferma.

El Paxubio no xe sta coinvolto 'ntełe grandi batałje deła seconda guera
mondiałe, ma el xe sta teritorio de operasion durante i ani 1943-1945, durante
ła Rexistensa contro i fasisti e i naxisti. 'Ntei paesi dełe vałi a sud deła
montagna ghe xera inportanti çentri industriałi (Schio, Valdagno) ke serviva
al'economia del regime fasista republican e dei todeschi. A Recoaro, dal 1944,
ghe xera el comando supremo deł'esercito todesco in Itałia (Feldmaresiało
Kesselring). El Pian dełe Fugase el gera na comunicaxion inportante par andar su
verso ła Germania.

Par tute ste raxon, 'nteła zona dełe Picołe Dołomiti xera ative, nel 1944 e nel
1945, łe formasion partigiane Garemi, ke faseva asion de sabotagio e asalti ai
distacamenti deła Republica de Sałò. Nel 1944 no i se conta i scontri co morti e
feriti in Val Leogra e in Val Posina, ma anca sui monti ( el 17 giugno in contrà
Valortigara, el 31 lujo e 1 agosto proprio sul Paxubio, dove combate el capo
partixan "Tar", el 12 de agosto a Malga Zonta, fra Monte Magio e Paso Coe, dove
ke vien copà el capo partigian "Marinaio" e i so omeni).



https://vec.wikipedia.org/wiki/Pasque_Veronesi

Le Pasque veronesi l'è stà un episodio de insurezion de la çità de Verona e dei
so dintorni contro le trupe de ocupazion francesi, comandà dal zenerale
Napoleone Bonaparte. I è stà cussì ciamà anca par asonanza co' i Vespri
siciliani. La revòlta, sciopà par via de l'opression fransexe in çità (durante
el so soxorno a Verona gh'è stà fiscà de beni ai sitadini e complòti par proàr
de roversàr l'aministrazion local) gà scomisià la mattina del 17 avrìl 1797,
Lunedì dell'Angelo: la popolazion esasperà gà riussìo a méter fora conbatimento
più de mile soldà francesi, sorauto nele prime ore dela bataja, mentre i militi
francesi çercava de rifugiarse nei casteli dela çità, indrìoman ciapà d'asalto.
L'insuresion xe finìa el 25 avrìl 1797 co' l'aserciamento de la çità da parte de
15.000 soldà: le conseguenze a cui la çità e i çitadini gà dovesto far fronte è
stà prinçipalmente el pagamento de ingenti some e le razzie de opere d'arte e de
beni.

Le Pasque veronesi l'è stà l'episodio più importante del più vasto movimento
delle insorgenze antifrancesi e antigiacobine, che xe sciopà in tuta la penisola
italiana dal 1796 al 1814: le pì importanti, oltre ale Pasque veronesi, jera stà
la lota del'Armada de la Santa Fede che, guidà dal gardinàl Ruffo, xe riussìa ne
la riconquista del regno de Napoli, le azion de le bande Viva Maria in Toscana e
Liguria, e le vitorie de Andreas Hofer in Trentìn e Alto Adexe. Sti moti jera
stà numerosi, s'à tratà quindi de fenomeno vasto: le stime, da parte de storici
de area catolica, parla de almanco 280.000 insorti e 70.000 morti.

Ste revòlte contro la dominazion francese, segondo la storiografia de parte
catolica italiana, gà avudo come prinçipal mìcia la politica religiosa francese
de ispirazion giacobina, roversa donca ai ai valori sentìdi come fondamentali da
la componente più ligà a la Cexa catolica nela società italiana de quel periodo.
ligà a la influente presenza ativa, anca in ambito çivìl, de la Cexa catolica.

L'obietivo de Napoleon, zà da la primavera del 1796, jera completar la conquista
de la rica Lombardia, zontando le province de Berghem e Bressa (a l'epoca parte
de la Repubblica di Venezia). In effeti le trupe francesi, al prinçipio acolte
co' l'impegno de 'na breve sosta, xera xa prexenti a la fin de l'ano a Bressa e
Verona: in tal modo anca se le do çità jera ancora soto el dominio veneto, se xe
creà le premese par i eventi de l'ano drìo. A Verona in particolar i francesi xe
xonxesti el 1º zugno 1796, ocupando i forti militari e alcuni edifici par el
restòro de le truppe, anca se la Republica Veneta gavea dichiarà la propia
neutralità. I raporti tra la popolazion e i reparti veneti da 'na parte, e le
truppe francesi da l'altra, i è stà difisili insìn dal scominso par el
comportamento più da ocupanti che da "ospiti" de le truppe francesi. Berghem
inveçe rexìsteva ancora a l'ataco francese.

Alessandro Ottolini, podestà de Berghem e patriota che gheva oferto 10.000 omeni
per la defesa de la Nazion Bergamasca, a la fin de desembre gà dovù acetàr la
richiesta del zeneràl Louis Baraguey d'Hilliers de improntàr dei alozi per le so
truppe a l'interno de la çità, dao che esendo senza soldà no gavarìa podesto
resistèr a le forze francesi e poiché la neutralità veneta, oviamente, no
consentiva un ataco.

A l'arivo de le milizie francesi Ottolini gavea fato seràr l'aceso al castèl, ma
Baraguey d'Hilliers l'à riferì che gheva risevesto l'ordene de presidiàr el
castèl e la forteza, e che de conseguenza gavarìa dovù conceder ai so soldà
l'ingresso in quei edifici: come zà i podestà de Bressa e Verona, anca Ottolini
l'era stà obligà a acosentìr. El zenerale francese comunque no l'à cavà i vesili
de San Marco, dao che uficialmente anca sta çità seuitava a stàr soto el contròl
veneto.

La fase drìo del piùn de Napoleone prevedea el cambiamento de regìme in tuta la
rejon tramite l'afidamento de l'aministrazion ai giacobini lombardi, che
sucesivamente gavarìa dovù creàr 'na republica (che avarìa compreso i teritori
sìn a Verona, o adiritura sìn a Padoa) ligà ala Franza. Quando l'informazion
secreta l'è zonzesta a le rechie de Ottolini, sto ultimo gà provedesto suìto a
infomrà el provedidor. Francesco Battaia, persona dal caratere esitante nel
compìr azion de forza, gà respondesto ch'el dovea securarse che l'informazion
fusse vera. Ottolini grazie a 'na spia l'è riussì in tempo curto a 'ver la
conferma de le intenzion de Napoleon, ma ciononostante Battaia non l'à festo
gnente.

L'opera de "democratisazion" de Berghèm l'è stà scumissià da François Joseph
Lefebvre, sucedùo a Baraguay d'Hilliers, in quanto i giacobini locali xera massa
pochi. Napoleon l'à ricordà al zeneràl che la democratisazion dovea aparìr
volontà de la popolazion: el zeneral, alora, co' jera drìo tegner ocupà
Ottolini, l'à ciamà 'na rapresentanza de çitadini perché dichiarasse decadùo el
goerno de la Serenisima. Costóri ha protestà ma l'è stà obligà a firmàr.
Ottolini nel contempo l'avea riciamà alcune compagnie militari da la provincia,
e sta so azion l'è vegnù utilizà cofà pretèsto par l'ocupazion de la çità.
Berghèm deventea uficialmente la prima çità veneta sotrà al dominio de Venesia,
e Ottolini l'è stà obligà a lassàr la çità.

El passo drìo dovèa esser la "democratisazion" de Bressa. In sto caso, anca se
la çità jera za soto el parzial controlo francese, l'operazion l'avarìa dovesto
esser condota, almanco in aparenza, dai giacobini, dao che nel caso bergamasco
l'azion francese jera stà massa evidente. El 16 marzo colone de soldà componeste
in parte da giacobini lombardi e in parte da soldà francesi i è partìdi a in
direzion de Bressa. El podestà, Giovanni Alvise Mocenigo, l'avarìa volesto
portàr un ataco a la colonna nemiga, ma l'è stà fermà dal Battaia, preocupà da
l'eventuale uso de la forza.

Du jorni drìo dusento omeni i è intrà a Bressa, co' l'ajuto dei giacobini
locali, i a vinsesto le poche resistenze. El primo provedimento l'è stà la cassà
de Battaia, che s'à refugià a Verona. Anca se mancava la mancanza de favor ne la
popolazion , i giacobini i è riussidi, co' l'ajuto francese, a "democratisàr" el
contado, ed el 28 marzo anca la çità de Crema. No i è riusìdi inveçe in Val
Trompia e soratuto in Val Sabbia e su la Riviera ocidental del Garda, che se
preparea a resister armà contro i francesi e i giacobini de la çità.

El proveditor Battaia l'è zonzesto a Verona el 22 marzo, e subito l'à fato
riunìr el consejo, al qual partesipea anca alguni cai miltiari (el conte Pompei,
Ernesto Bevilacqua, Antonio Maffei, Marcantonio Miniscalchi, Ignazio Giusti,
Francesco Emilei) e Alessandro Ottolini. Durante el consejo Maffei, Ottolini ed
Emilei se gà batùo par convinser i altri membri de l'importanza de la
riconquista dei teritori persi, senza renderse conto che in quel momento jera pì
importante provédar a la difesa de la Nazion Veronese,, prevedibile obietivo
sucesivo dei giacobini. Battaia l'à invità a la prudenza, ma el conte Emilei ghe
l'à ricordà che la resistenza passiva gheva za portà a la perdita de Bressa, e i
çitadini veronesi zera pronti a tor le armi contro i giacobini lombardi.
Battaia, 'pena capìo che i presenti jera de l'opinion de Emilei, à canbià idea,
e l'è stà dònca deciso a l'unanimità de provédar a la difesa dei confini
veronesi.

S'à passà suìto a l'opera: Miniscalchi l'à ciapà el comando de le defese logno
la ligna del Garda, mentre a Bevilacqua l'è stà asegnà quel de la ligna tra
Villafranca de Verona e 'l confìn ferarese. Tra le dù ligne l'è stà posizionà
Maffei.

Nel contempo l'era tornà a Verona el conte Augusto Verità, el qual jera sempre
stà in otimi raporti co' i francesi, e quindi gà proponesto de sicurarse la
neutralità francese prima del scontro co'i giacobini. L'è stà quindi scrita e
consegnà al zeneràl Antoine Balland (comandante de le trupe francesi a Verona)
la letera drìo: Modèl:Citazione In sostanza se domandava l'autorizazion a
defender i confini veronesi da i agresori, quindi el zeneràl l'è stà costreto ad
aconsentìr, poiché, in caso rovèrso, sarìa stà come ufiçializàr la vengnùa manco
autorità de la Serenissima so i so teritori. Bonaparte, che condivideva la
sielta de Balland, gà informà el Senato venezian che le trupe francesi non se
gavarìa misciàe e che se sustea de quanto sucedesto a Berghèm e Bressa. La
risposta de Balland l'à susità gran aprovazion tra i veronesi par la defesa del
proprio teritorio.

Inizialmente i cai militari l'è stà mandà a defender i confini praticamente
senza omeni, però le cernide gà podesto ofrir 6.000 omeni, in azonta xe rivà
numerosi volontari, in particolar da la Valpolicela.

El 23 marzo a Verona l'è rivà la notizia che jera partìa da Bressa 'na spedizion
d 500 soldà giacobini direti a Peschiera del Garda o Valeggio sul Mincio: i
uficiali e le trupe s'à destocolà cussì a ciapàr le posizion. Miniscalchi s'à
portà a Colà, borgo cen sòra le coline de Lazise, Giusti a Povejan Veronese e
Bevilacqua a Cerea, mentre Maffei l'a razonzesto Valeggio, da dove l'à podesto
constatàr che i nemighi no jera gnancora in vista, podendo quindi riscerare co'
più òrdene le so trupe. A lù s'à unìo anca 24 fanti provenienti da Bressa e 40
cavalezeri croati rivà da Verona (insieme a du canoni). El 27 marzo el gà deciso
de inviàr un corpo di esplorazion, mentre, nel fratempo, a Castelnuovo del Garda
s'era riunidi 1.500 volontari.

La notizia dei movimenti de le truppe nel veronese l'era rivà insìn ne le vali
bergamasche, dove i è sciopà numarose rivolte contra i ocupanti. El 29 marzo s'a
solevà deboto tuta la zona montuosa bergamasca, tanto che i insorti, cazzà dai
francési, gà decidesto de puntàr su Berghèm. In quei jorni, 'ntel bresàn
bressàn, gà insorto la popolazion de Salò, sponcionà a la resistenza dal steso
Battaia, che gà sicurà par létera l'invio de munizion e de 80 dragoni.



https://vec.wikipedia.org/wiki/Paolo_Favaretto

Inizia nel 1983 con il Mestre in Serie C2. Dopo una breve parentesi alla
Miranese torna al Mestre dove gioca due stagioni. La sua carriera prosegue nella
neonata Venezia-Mestre (poi chiamata solo Venezia) di Maurizio Zamparini
arrivando a giocare con i lagunari in Serie B nella stagione 1991-1992. Debutta
nella serie cadetta il 13 de otobre 1991 contro il Cesena (0-0). Ha giocato
inoltre per Perugia, Arezzo, Ospitaletto, Cittadella, Bassano e Pievigina.

Da ałenadore ha guidato il Bassano in Serie D, Pievigina, la formazione Berretti
del Mestre dove vinse il campionato, (c'erano Davide Pradolin e Sergio
Floccari), ancora la Pievigina dove vinse nel 2001-2002 la Coppa Italia di Serie
D, Città di Jesolo, e Venezia. È stato il vice-ałenadore di Nello Di Costanzo,
Giancarlo Corradini e Fulvio D'Adderio. Dopo una breve parentesi nelle giovanili
arancioneroverdi, nella stagione di Serie D 2009-2010 ritorna sulla panchina del
Venezia. Il 22 de marso 2011 dopo la promozione di Alessandro Dal Canto a guida
della prima squadra del Padova viene chiamato a prendere il suo posto nella
formazione Primavera.



https://vec.wikipedia.org/wiki/Paleov%C3%A8neti

I Hèneti, Vèneti o Paleovèneti i xe stà un de i veci popołi de l'Italia
setentrionałe; in prinsipìo ì stava tra el Lago de Garda e i Cołi Euganei, col
pasar dei ani i se ga slargà a tuto el Vèneto e a na parte del Friuli-Venesia
Julia.

I Vèneti i parlava ła lengoa venètica che ła fa parte del grupo de łe lengue
itàłiche.

Ła lejenda ła dize che verso el 1000 a.C. dopo ła distrusion de Troia par man
dei Grechi, i apartenenti de na tribù de ła Paflagonia (rejion dè l'Asia Minore
'ntel Mar Negro), ciamài Éneti, e comandài da el mitico fondator de Padova,
Antenore, i sia rivài 'nte łe coste adriatiche e i se gabia sistemà là dopo ver
parà via i Euganei.

Tante 'olte se pensa che i gabia ła stésa orijine dei Vèneti de ła Galia, nominà
da Cesare. 'Sta teoria qua ła se baza su łe soméjanse łinguisdeghe che se cata
anca 'nte l'onomastica, ma 'sti trati comuni qua i połe anca èsare spiegà coi
łigami de parenteła che ghe xe tra łe łengue sèltiche e łe łéngue itàłiche. I
dati łinguisdeghi riconosùi oncò no conferma nisuna de łe teorie.

I Paleoveneti i se cazamentò in prinsipìo in viłaji picènini tra l'Adeze e el
Lago de Garda, ma anca 'nte łe zone de łe prealpi de ła Valbełuna, parchè ła
pianura ła jera 'ncora coverta de boschi e de vałi. Un dei pì grandi simiteri
pałeoveneti, ancora intiéro, el se trova proprio a Mel fra Bełun e Feltre.

I primi grosi sentri abitài i se ga formà verso el'VIII secoło a.C. e un dei
prinsipałi el xe stà Este (na 'olta el se ciamava Ateste), e che ałora el jera
sui arzari de l'Adese.

I Paleoveneti i jera in amicisia co Roma che łi ga jutài defèndarse dal pericoło
de l'invazion dei Gałi: in cambio de 'sto aiuto qua, i ga łasà che i Romani i se
cazamentase in paze in Veneto, e in fin dei conti de cołonizarlo fazendo strade,
ponti e viłaji.



https://vec.wikipedia.org/wiki/Paco_de_Luc%C3%ADa

Paco de Lucía (Francisco Sanchez) nasse ad Algeciras, in provincia de Cadice
Andałuxia (Spagna) so fìo de Lucía Gómez e Antonio Sánchez. El nome d'arte Paco
xe 'l diminutivo de Francisco e 'l cognome de Lucia xe in onor de so mare. El xe
nato imerso 'nte ła cultura flamenca che gà inparà ancor 'vanti che ghe vegnisse
dàe lesion pratiche. El tàca a inparàr a sonàr la chitara co'l gà çinque ani dal
pare e dal fradèło Ramon de Algeciras ((entranbi chitaristi de flamenco)) che
ghe ne fa 'na atività necesaria pa'l sostentaménto de ła famegia. Ell suo mestro
xe stà el chitarista Niño Ricardo (Manuel Serrapí Sánchez) e intra i so parenti
anovara un barba Sabicas (Agustín Castellón Campos), altro chitarista de
rimarco.

'Ntel 1962 el se trasferisse a Madrid co' ła fameja e può el parte par i Stati
Unìi pa'l so primo tour co'l fradèło. Drìo el periodo dei primi concerti, 'ntel
1965 el taca 'na serie de cołborasion muxicałi co' vari artisti: so fradèło
Ramon de Algeciras, Ricardo Modrego e A. Fernández Díaz Fosforito co' el qual
insìde ła Seleccion Antologica del Cante Flamenco. 'Ntel 1966 el parte da nòv in
tour e l'ano drìo el insìde el so primo albun da sołista La fabulosa guitarra de
Paco de Lucía.

'Ntel 1968 avien l'incontro co' Camarón de la Isla co' el quało insidarà ben 12
albun. Ła łonga serie de concerti e 'l suceso otegnùo ghe parmetarà di rivàr a
sonàr el 18 febraro 18 febbraio 1977 al Teatro Real de Madrid, logo inddove che
no se gavea mai exibìo nigùn chitarista de flamenco.

Ne ła metà dei ani setanta el conosarà alguni personaxi un mucio inportanti par
la so evołuzione artistega intfra i quałi Al Di Meola, John McLaughlin, Larry
Coryell e Chick Corea. El se spoxarà 'ntel 1977 co' Casilda Varela.

'Ntel 1980 el insìde co' John McLaughlin e Al Di Meola Friday Night in San
Francisco un albun ancora desso gà vendùo più de sìnque miłioni de copie.

'Ntel 1981 co' Ramón de Algeciras, Pepe de Lucía, Rubén Dantas, Carles Benavent
e Jorge Pardo el insidarà un albun rivołusionario par la muxica flamenca Solo
quiero caminar. 'Ntel 1990 el cołabora co' Claudio Baglioni al brano Domani mai
dell'album Oltre. 'Ntel 1996 el se riunisse dopo 13 ani co' John McLaughlin e Al
Di Meola co' i quałi insidarà The Guitar Trio. 'Ntel 1998 el registra l'albun
Luzia, dedicà a so mare desconparsa indove ła prima volta podemo scoltàr la so
voxe cofà cantaor. 'Ntel 2004 ghe vien conferìo el Premio Príncipe de Asturias
nell'Arte el 23 marso 2007 da l'Università de Cadice e l'8 magio 2010 el Berklee
College of Music di Boston ghe conferìsse el titoło de Dotor Honoris Cauxa pa'l
so contributo muxicałe e culturałe.

El 25 fevrèr 2014 el mor a l'età de 66 ani so' 'na spiagia messicana a cauxa de
un infarto.



https://vec.wikipedia.org/wiki/Orto_botanico_de_Padoa

L'Orto Botanico de Padoa el xe stà fondà 'ntel 1545 e el xe el orto botanico
piesè antico ancora existente al mondo. El gà atualmente na superfice de
vintidomiłe metri quadri e el contien piesè de siemila piante de tuti i tipi.
Dal 1997 el xe stà meso 'nte ła lista dei Patrimoni de l'umanità da l'UNESCO.

L'orto el xe stà fondà 'ntel 1545 co un decreto del Senato de ła Republica de
Venessia, par verghe un posto dove coltivar erbe medicinałi par curar ła gente o
par motivi de studio.

Ła strutura originałe de l'orto l'era de forma çircołare con drento un quadrato,
a so volta divixo in quatro tochi da du viałi perpendicołari. 'Ntel 1552 l'orto
el xe stà çircondà da un muro rotondo, par far in modo che no i robese łe erbe
mediçinałi, ma nei secołi sucesivi l'orto el sà slargà anca de là del muro.

Tra i exenplari piesè interesanti, va ricordà ła così dita "palma de Goethe", un
exenplare de palma de San Piero (Chamaerops humilis L.) méso a dimora 'ntel
1585, che el famoxo scritor todesco el gà vedesto durante el so viajo in Italia
e ch'el gà nominà 'ntel sàgio ła metamorfoxi de łe piante (1790).



https://vec.wikipedia.org/wiki/Nairobi

La sità de Nairobi xe la pi grande sità de el Kenya e la cavedal de el paexe
africano. El nome vien da el maasai (enkare nai robi) e vol dir el posto de
l’acqua giasa. Nairobi la xe stà fondada en tel 1899 e la conta 4 milioni de
abitanti. El centro sità l’è a 1700 metri sul livel del mare.

La zona dove Nairobi la xe stà costruia l’era na palude e no l’era abità da
nisuni. I maasai i ghe portava le bestie a bear. En tel 1899, i operai che
costruia la ferovia de l’Uganda, gha meso in piè on deposito rente de la palude.
La zona la xera fresca, pena dopo la Rift Valley, a metà via tra Mombasa e
Kampala, sensa sginsale (e sensa malaria) e ghera l’acqua. Par i primi deceni,
Nairobi xe rimasta on vilagio ligà a la ferovia. Ghera on par the alberghi par i
caciatori bianchi – famoso el Stanley Hotel usà anca da Hemingway – e empori par
i coloni che abitava fora sità. Al momento de l’indipendensa, Nairobi la contava
200 000 abitanti, e le infrastrutture costruie da i inglexi le xera pi che
suficenti par el paexe. Ancò, co la popolasion l’è cresuda, le infrastruture no
iè pi suficenti. El centro de la sità se stà trasformando, co la costrusion de
gratacieli, la disponibilità de linee digitali e otiche, co nove strade, che
parò no le xe suficenti par le necesità de stà grande cavedal africana.

A Nairobi ghe boni ospedali, tra i meio de el continente: Kenyatta Hospital,
Nairobi Hospital, Mater Hospital, Aga Khan Hospital e Karen Hospital. El centro
sità l’è dominà da el Kenyatta International Conference Centre, e la so tore,
costruio par ricordar el primo presidente del paexe. L’aeroporto se cata a sud,
a 1661 m. Su el livel del mar, so i Kaputiei Plains – la spianata de i maasai
kaputiei – e el xe el secondo aeroporto africano par el trafico, dopo quel de el
Cairo. A nord se cata la zona de Gigiri – che saria Thighiri ne la lengoa kikuyu
– dove ghe le Nasioni Unite. Quela de Gigiri xe la pi grande sede de l’ONU fora
da New York. Le catedrali catolega – Holy Family Basilica – e anglicana – All
Saints Church – xe en tel sentro de la sità. La sità gha anca de i parchi ben
tegnui. Uhuru Park (Parco de la Libartà) xe rente al distreto governativo, el
Nairobi Park l’è l’unico parco nasionale rente a ona sità in Africa.

Nairobi la xe pena soto l’equatore. El clima l’è moderato. La temperatura masima
xe a la fine de genaro (30°), e la pi basa en agosto (7°). De norma, la
temperatura no la supera i 25 gradi de giorno, e no la va soto i 10 de note. La
piova se cata en marso-magio e novembre-dicembre, ma ghe pol esar precipitasioni
anca ne i altri mezi. A agosto ghe el manyunyu, na specie de sguazza forte.



https://vec.wikipedia.org/wiki/Muro_de_Berlin

El Muro de Berlin el xera na longa mura che corea tutintorno a la parte ovest de
la sità de Berlin, che la fasea parte de la Germania Ovest, separandola dal
resto de la sità e dai teritori intorno, che inveze i fasea parte de la Germania
Est. El xe restà in pié dal 13 de agosto 1961 fin al 9 de novenbre 1989, e l'era
el sinbolo de la division de la Germania e de l'intera Europa (l'ovest
capitalista e filo-merican, l'est comunista controlà da l'Union Sovietica).

El Muro el xe nato parché dopo che la Germania nazista la ga perso la seconda
guera mondial, l'è sta spartìa in quatro xone de ocupazion, controlà e 'ministrà
rispetivamente da USA, URSS, Gran Bretagna, Francia, e la stessa division l'è
sta fata anca ne la sità de Berlin (che la jera par intiero drento la xona de
ocupazion sovietica). Elora nei anni dopo el 1945, par via de la guera freda tra
USA e URSS, la Germania l'è sta spartìa a metà: ne le tre xone inglese, francese
e mericana xe nata la Republica Federal Todesca (RDT), ne la xona sovietica la
Republica Democratica Todesca (DDR), con un regime comunista.

Nei anni seguenti, senpre pi gente la scapava via da la Germania Est, dove no
ghera libertà e democrazia, e i traversava la frontiera par ndar a star a
l'Ovest (do milioni e mezo de persone tra el '49 e el '61). A un zerto punto, el
goerno de l'Est el ga decidesto, par fermar sta "fuga", de costruir na bariera
longo tuto el confine, mia tanto par inpedirghe ai nemici de passar de qua,
quanto par inpedirghe ai propri sitadini de passar de là. Cosita durante la note
tra el 12 e el 13 agosto del 1961 i ga tirà na bariera de filo spinà intorno a
Berlino Ovest, sostituia nei mesi seguenti da na mura de piera e cimento.
N'altra bariera la corea longo tuto el confine tra le do Germanie, dal mar del
Nord fin a la Cecoslovachia.

Se stima che nei 28 anni che ghera el Muro, zinquemila persone le gavia proà a
traversarlo; e un numaro de persone conpreso tra 192 e 239 i xe morti zercando
de passar de là.

El 23 de agosto del 1989 l'Ongaria la verze el confine co l'Austria, e pi de
tredesemila citadini de la Germania Est i ghe ne aprofita par scapar in Germania
Ovest tramite sti du paesi. In autuno, dopo grandi dimostrazion de massa a
l'Est, el leader de la DDR Erich Honecker el ga dovesto dar le dimision, e el
novo goerno el ga deciso de verzar le frontiere. La disposizion la dovea entrar
in vigore el 10 de novenbre, ma zà la sera del 9 na valanga de gente la sa
presentà ai valichi de frontiera; le guardie, spaentà, le ga verto i cancei, e
un saco de Berlinesi de l'Est e de l'Ovest i ga tacà a far festa intorno al
muro, e calchedun sa messo con martei e piconi a tirar zo tochi del muro. El 18
de marzo del 1990 ghe xe sta le prime elezion libare in Germania Est, e el 3
otobre 1990 la Germania l'è sta riunificà. Dal 13 de giugno del 1990 xe tacà
l'abatimento "uficiale" del muro, prima par opera de le guardie de frontiera de
la DDR (le stesse che le gavea presidià el muro par tanti anni) e dopo da
l'esercito. Ancó del muro resta solo calche tochetin, lasà come monumento
storico e artistico (difati su bona parte del muro ghe xe graffiti e murales
contro la guera e l'opresion).



https://vec.wikipedia.org/wiki/Mostarda_vixentina

Ła mostarda vixentina ła xe na mostarda ( pasada de pomi coti a 60° par 45
minuti insieme a un 40% de sucaro, dal latin mustum ardens: mosto ke bruxa, par
via ke'l xe picante). Par ła vixentina se dopara el pomo codogno. Quando ke i
pomi codogni i xe coti, se lasa rafredare tuto e se mis-cia pian pian finkè no
vien fora na pasta xała e lisia ke se pol spalmare. Se ghe xonta dopo ojo
esensiałe de senape. In fondo se pol anca xontare na s-cianta de fruti candij.

El pomo codogno xe sta porta in Veneto dai Venesiani dal Medio Oriente. Dal
Siexento ła mostarda, fata in diverse maniere a Cremona, Mantova, Verona,
Voghera e in Piemonte, ła se ga difuxa in tuta łe sità e i borghi deła Padania.
Dal 1920 ghe xe na dita artigianałe de Montecio Majore ke ła produxe secondo ła
riceta clasica deła mostarda vixentina.

A Vicenza ła mostarda vixentina se magna soratuto a Nadal col mascarpon in parti
eguali sul pandoro de Verona, ma ła vien doparà anca coła carne bołida e coła
selvagina o coi formaj picanti, come un bel toco de Asiago stravecio.



https://vec.wikipedia.org/wiki/Mogadiscio

Mogadiscio (en somalo Muqdisho, popolarmente ciamada Xamar) la xe la cavedal de
la Somalia e la sità pi grande del paexe de el Corno d’Africa. Mogadiscio la
xecostruia su la costa e el porto el xe one de pi importanti de la region.

Documenti de el I secolo d.C. i parla de el porto de Mogadiscio. La sità la xe
sempre stà on importante sentro par i marcanti del Mar Roso e de l’interno de el
Corno d’Africa. A lo steso tempo, no bisogna desmentegarse che Mogadishio no la
xera la cavedal de i somali, on popolo nomade. La sità no la gha mai avù
n’influensa forte su la popolasion locale. I arabi vegnea qi da i tempi pi
lontani. I primi eoropei i xe stà i portoghexi. En tel 1871, la sità la xe finia
soto el control de el sultan de Zanzibar. En tel 1892, i italiani gha afità
l’uso de la sità e, pi tardi, i sa ciapà tuto el teritorio e Mogadiscio la xe
stà nominà cavedal de la colonia italiana. I italiani gha modernizà el orto e le
infrastruture de la sità. En tel 1941, i inglexi gha caturà la sità. I italiani
i xe tornà en del 1950. L’indipendenza la xe rivà en tel 1960, ma l’Italia gha
mantegnù el controlo de vari ofici fin al 1967. En tel 1990, le forze ribeli le
xe entrà ne la cavedal e el ditator Siad Barre gha dovù scapar in Nigeria. Da
quel momento, la sità la gha visto solo che distrusioni e morte. El governo
provisorio no el xe mai stà bon de verghe on control su la sità.



https://vec.wikipedia.org/wiki/Miguel_de_Cervantes

Miguel de Cervantes, novełista, poeta e dramaturgo Spagna (*1547 - †1616). EL xe
nà el 29 de setenbre de el 1547 e xe morto el 22 de apriłe de 1616 a Madrid (al
xe stà interà el 23 de apriłe e popołarmente a se conoze sta data cofà queła de
ła so morte). El xe considerà ła másima figura de ła Łiteratura Spagnoła. El xe
oniversalmente conozesto, soratuto par gaver scrito L'inzegnoso nobilhomo Don
Chissote de la Manchia, che raquanti críteghi i lo descrive cofà la prima novela
moderna e una de le mejo opare de la leteradura universal. Se ga dà a sto homo
el soranome de Principe dei Inzegnosi.

A se supone chel Miguel de Cervantes el xe nasesto a Alcalá de Henares tegnendo
anca conto de łe so dichiarasion che łu prexiso gavea xurà inte ła Informasion
de Argel), ncora łe existe conjeture sora el so vèro posto de nàxita. El dí
exato del so vegnere al mondo el xe parò ncora poco prexiso e conozesto.

A xe curioxo chel so cognome Saavedra nol conpare mia inte i primi so scriti.
Probabilmente el ga scumisià dopararlo pa diferensiarse de on so omonimo.



https://vec.wikipedia.org/wiki/Mestre

Mestre ła xé na frasion del comun de Venesia e costituise l'espansion de ła sità
de Venesia su ła terafèrma.

Ła sità łagunar de Venesia ła ga a ocio de 60 000 abitanti, mentre łe dó frasion
de Mestre e Marghera in torno ai 200 000.

Ghe xé stai sostenidori de un progeto per separar Mestre da Venesia creando dó
comuni separai, ma 'ntei quatro referendum popołari che i xé stai svolti 'ntei
ani 1979, 1989, 1994 e 2003, i sitadini i xé stai senpre contrari a ła
separasion.

Indèso Mestre ła rapresenta ła crésita urbana de Venesia, che ancuo no ła pol
più slargarse 'nte ła łaguna.

Se sénte parlar per ła prima volta de Mestre 'ntel 994, in un documento chel
dixe de sto posto chel se catava al'intrada de Venesia e ghe faxeva da dogana.
Un decreto papal del 1153 el inserise Mestre infrà i teréni del véscovo de
Trevixo e el dixeva che ghe gera un porto, un Casteło e na céxa arsipretal.
Daspò un łongo tenpo soto Trevixo, Mestre ła xé stada tolta da Verona (Cangrande
I de la Scala) e donca dai Venesiani, ai quai non ghe piaxeva el poder dei
Veronexi a quei ténpi.

Durante ła guera de ła łiga de Cambrai, el casteło de Mestre el xé stà ùtiłe per
Venesia, perché łà i se ga serai drénto prima de mandar soldai a Trevixo. 'Ntel
Siexénto na granda parte de sto casteło ła xé stada butada xó e ancuo ghe resta
soło ła Tor del Relogio (anca ła tor Belfredo ła xé vegnùa xó perché privai i gà
vosuo cusì 'ntel 1876).

'Ntel 1848 Mestre ła xé stada sede de moti de insuresion contro i Austrìasi,
come quei de Daniele Manin a Venesia. Daspò chei revoltóxi i gaveva tólto ła
fortesa de Marghera, el 26 de magio 1849 i Austrìasi i se ga ciapà tuto indrio e
quietà el revolton.

'Ntel corso del Novexénto Mestre e Marghera łe xé cresùe conpagne grasie a łe
fàbriche. Sti posti i ga sunà parecia xénte che ła vegneva da ła provincia prima
e da Venesia daspò, slargandose miga poco. 'Nte łe ùlteme dexene de ani comunque
anca Mestre ła ga perso popołasion a vantagio de séntri menóri intorno.

Mestre ła se cata 'nte ła Pianura vèneta a màrxene de ła Laguna de Venesia (3 m
s.l.m.) e ła xe ła porta de intrada per Venesia traverso el Ponte de ła Libartà.
El fasarse su ła Laguna el xé costituìo dal Parco de San Zulian, verto l'8 de
magio 2004 ed grando 74 ètari.

El prinsipal corso d'aqua el xé el Marsenego chel ga n'àlveo più volte modifegà
e terà. Sto qua el se divide in dó parte, el sta intorno a ła sità più vecia,
'ntel ramo Canpana o de łe Mùneghe a sud e 'ntel ramo de łe Becherie o de San
Lorenso a nord. I dó brasi i se incontra de novo al'altesa del ponte de via
Colombo formando l'Oxełin, el canale artifexal chel ghe porta łe aque in laguna,
sfoxando a Tesèra.

Altro rio inportante el xé el Canal Salso chel mete in comunicasion ła sità e ła
laguna; l'ùltemo toco visin qua, chel termenava al'altesa de piasa XXVII
Ottobre, el xé stà terà 'ntel Novesénto per ła reałixasion de ła piasa stesa
(eora ciamada piasa Barche, nome ancuo davèro doperà) e de via Forte Marghera.



https://vec.wikipedia.org/wiki/Mediaset

Mediaset S.p.A. xè n'axienda privà itałian ativa neł'anbito dei media e deła
comunicaxion. Xè speçiałixata primariamènte in tełevixion in libèra vision (free
to air, "FTA) e a pagàmento (pay-tv e pay per view) su pì piatafòrme, oltre che
in çinema multimediałe e in publiçità Quotata ała 'Borsa itałiana' dal 1996
(Miłàn, codixe isin: IT0001063210, codixe alfanumerego: MS, segmento Blue Chip)
co' na capitałixasion de mercà atuałe de çirca 6,5 miłiardi de euro e on
faturato anuałe atorno ai 4 miłiardi, xè controłata dała "holding" Fininvest, de
pròprietà deła famijia Berlusconi. Xè n'impresa multinaxionałe poiché posiède
soçietà in altre naxioni dèl mondo e prinsipalmente in Spagna co'l Tełeçinco
(Mediaset España) quotato ała Borsa de Madrid (Madrid, codixe isin:
ES0152503035, codixe alfanumerego: TL5, listin IBEX-35).

Xè a tuti i efeti on conglomerà mediatego co' fisionomia de major; conta çirca
6.400 dipèndènti, ga parteçipaxioni in pì de 40 soçietà co' sedi in vari Stati,
e xè el secondo grupo teçevixivo privà d'Europa; in termini de faturato xè tra i
pì riłevanti a liveło mondiałe inte' mercà globałe dei mèdia. Intel 2010 xè
risulta el mijor grupo media itałian e quinto europeo neła classifega stiłata da
Thomson Reuters.

Ła sede soçiałe xè inte' sentro de Miłan, in via Paleocapa 3, mentre ła sede
prinçipałe xè a Cołogno Monxese (Miłan), in viale Europa 44/46/48.



https://vec.wikipedia.org/wiki/Marlon_Brando

Marlon Brando, Jr. (Omaha, 3 de apriłe 1924 – Los Angeles, 1° de lujo 2004) xe
stà un ator statunitense.

El ga avudo oto candidature al ł'Oscar (che el ga ciapà do volte, rifiutandose
però 'na volta de ritirar ła statueta in segno de protesta contro łe ingiustisie
verso łe minoranse etniche); ła so filmografia ła cunta apena on pugno de
capołaori e parece partecipasion a film scarsoti: in tuto poco pì de 'na
quarantina. Nonostante ciò, rl xe sta una fra łe magior stełe del firmamento
cinematografego 'merican e el xe comunemente riconosesto come uno dei mejo
interpreti deła storia del cinema.

Marlon Brando el xe nato a Omaha, 'ntel Nebraska, el 3 de apriłe 1924. De
orixine fransexe par parte de pare (el vero cognome el gera Brandeau), el xe sta
incorajà a intraprendare ła cariera de ator da so mare, Dorothy Pennebaker,
animatrice deła łocałe compagnia teatrałe e atrice anca eła. Espulso par
insoburdinasion da ł'academia miłitare, el se ga trasferìo a New York, dove el
ga studià Arte dramatica, frequentando parfin on corso de bało. Soratuto, el xe
sta ameso a ł'Actor's Studio, dove el so tałento el ga catà finalmente piena
espresion.

Brando el ga debutà a vinti ani teatro a Broadway 'ntel 1944 'nte ła comedia
dolse-amara I Remember Mama; el gera apena vegnù fora da ł'Actor's Studio de Lee
Strasberg, ma el sucesso teatrałe el sarìa rivà presto, 'ntel 1947, con
ł'interpretasion de Stanley Kowalski 'nte ł'opara teatral Un tram che el se
ciama Dexiderio de Tennessee Williams. El ga interpretà ła stesa parte par el
grande schermo 'ntel 1951 'nel film omonimo direto da Elia Kazan, in copia con
Vivien Leigh.

Ł'exordio come atore de cinema, Brando ło gaveva avù l'ano prima, in Omani
(1950) de Fred Zinneman.

A xe vegnù po' łe parte de Emiliano Zapata in Viva Zapata! (1952, che el ghe xe
valso el Prix d'interprétation masculine al festival di Cannes), ancora de Elia
Kazan, Marco Antonio in Giulio Cesare (1953) de Joseph Mankiewicz, e queło de on
rebełe in moto 'nee El salvàdego (1954), direto da Laszlo Benedek.

'Nte ło steso ano el interpreta ła parte de Terry Malloy 'ntel so film restà
forse pì famoxo, Fronte del porto, che el ghe xe valso el primo Oscar al mejo
ator.

Par ła so interpretasion in questi film, el ga otegnù par tre ani consecutivi,
1952, 1953, 1954, el premio BAFTA quałe mejo ator internasional.

Par Marlon Brando ła consacrasion ł'ariva co Sayonara (1957) e I xovani leoni
(1958). Co I due volti della vendetta, Brando el riva ała regìa par on western
fora dałe righe. 'Nte Gli ammutinati del Bounty (1962), Brando, che ł'interpreta
el lexendario personajo del primo ofixial Fletcher Christian a fianco de Trevor
Howard, el delinea definitivamente i trati particołarisimi del divo
hollywoodian, portatore de on stiłe cupo e istrionico. 'Ntel 1963 partecipa ała
marcia par i diriti siviłi, alcuni i ga sostegnù che sto so schieramento el ga
influìo negativamente so ła so cariera.

Dopo La contessa di Hong Kong (1967), ła figura de Brando ła pare andar verso el
tramonto, quando Gillo Pontecorvo ło scritura par el ruoło del protagonista
'ntel film Queimada. Brando el asume na nova parte, el tetro omo de mesa età
dixincantà. E el firma tre personaji che i resta anca łuri inpresi 'nte ła
storia del cinema: Paul in Ultimo tango a Parigi, Don Vito Corleone 'nte The
Godfather e el cołoneło Kurtz in Apocalypse Now (1979) de Francis Ford Coppola.

Paul, protagonista de Ultimo tango a Parigi, el xe on omo de mesa età che el
riflete sora łe so frustrasion e sora i so fałimenti (a ghe xe ła cameriera,
quando che taca el film che rievocando ła vita del so paròn no ła ga altro che
rievocar ła cariera de Brando). On uomo a tochi e con 'na grande voja de aserare
ła propria vida. On tormento che incontra non pochi parałełi 'nte ła so vida
reałe. A resta indesmentegabiłe el so monołogo de fronte al łeto de so mujere
morta. Con sto film, Brando el xe sta denuncià in Italia insieme a Maria
Schneider par concorso in spetacoło osceno e el ga otegnù 'n'altra candidatura a
ł'Oscar. Don Vito Corleone (The Godfather), el xe invese on omo vecio, el
capostipite de 'na fameja mafioxa, 'na figura quaxi stàtega, col volto de ł'ator
deformà da on paro de grosi batufołi de ovata incastonà drento ła boca, con dełe
ocià criptiche, in cui a ghe xe drento tuto el mistero e ł'omertà deła mafia. El
Cołoneło Kurtz invese el xe 'rivà invese el so "punto ei rotura" e el va 'nte ła
giungla a fare el semidio, venerà da mijara de salvàdeghi. Chi ancora el xe ła
facia a recitar 'na parte fondamentałe. Brando el xe conpletamente rasà a sero,
ła facia perenemente in penombra, a darne on'esensa divina, quaxi astrata. Come
'na sintexi tra ł'ex-pugiłe Paul e el Boss Don Vito, Kurtz el xe votà a
ł'autodistrusion. E anca chi a ghe xe on parałełismo co ła vita de Brando: da
chi in po no el farà pì parti memorabiłi, per via soratuto dełe so disgrasià
vicende famejari.

Par Superman (1978), 'ntel quałe el faxeva ła parte de Jor-El, pàre del
supereroe, Brando el ga ciapà un saco de schei par recitar soło pochi minuti de
film. E in sto ruoło del "cameo" Brando el se rełega fin al resto dei so dì,
ormai demotivà come atore e ingrasà a dismisura. A vałe comunque ła pena de
citare ancora 'na so interpretasion da protagonista 'ntel film Don Juan De Marco
maestro d'amore del 1995. El so ultimo film el xe sta The Score del 2001, a
fianco de Robert De Niro.

Proprio par ła so interpretasion 'ntel film The Godfather, Brando el ga vinto on
altro Oscar ma, unico caxo 'nte ła storia del cinema insieme a queło de ł'ator
George C. Scott, el ga preferìo rinunciare ała statueta: ł'ator, che 'ntel
fratempo el se gera avicsinà ała causa dei amerindi, el ga mandà 'na xovane
squaw indiana a tegner al so posto on discorso de denuncia e de protesta contro
ł'anbiente hollywoodian; ani dopo a se ga savesto che in realtà ła putea no ła
gera 'na vera nativa, ma on'atrice.

Ł'atexamento (ancora 'na volta rebełe, che el el se oponeva a ł'establishment
cinematografego) no el ghe ga sbarà ła strada, ł'ano sucesivo, par 'na nova
nomination: apunto queła par Ultimo tango a Parigi.



https://vec.wikipedia.org/wiki/Margarita

Na margarita o perla ła xé na strutura sfèrega costituìa prinsipalmente da
carbonato de calcio in forma cristałina deposto in strai conséntrisi, e prodota
dai tesui vivénti - in particołar dal manteło - dei mołuschi (in xènere łe
òstreghe). Ła paroła "margarita" ła vien fora dal stéso tèrmine latin, chel ga
sto signifegà e dal qual salta fora anca el nome Malgarita. "Perla", ancuo piasè
doperà, da "permula", el nome col qual se endegava ła capa che ea contien e che
ła ga na forma che ła recorda ła "cosa del porco".

Na margarita ła se forma có un corpo foresto, come parasiti o pezi de cape, el
se ferma 'nte ła cavità paleal. Elo el vien recoverto da strai, un per volta, de
mareperla, al scopo de defénder i tesui del'anemal dal'iritasion. I se depòxita
desferénti strai de calcio che, in conpagnia de altri minerałi, i crea sti
particołari ogeti presióxi. .

Pa' crear margarite co forme spesałi, có se leva ła margarita dal'òstrega, se
mete drénto un tóco de plàstega co ła forma sièlta, che l'òstrega ła covrirà co
ła mareperla. El rexultà el xé che, daspò averghe spetà ani, ła margarita che ła
salta fora ła ga ła forma sgrandia del framento inisial.

El cołor più comun de łe perle el xé el bianco, ma se pol catar anche margarite
roxa, cołor crema, vioła scuro, grixe e negre. Grasie a ła tecnołogia e a ani de
studio, ancuo podémo anca averghe margarite co cołóri particołari come el verdo,
l'azuro, el naranson, che łe vien doperae sopatuto 'nte ła xogełeria. Có se
parla de margarite negre, e del'Akoya e a quee de fiume, se pénsa sùbito a łe
perle de Tahiti, costoxe par vèro, parecio prexade e particołarmente bełe. El
vałor de łe perle però, nol se destingue soło dal cołor, ma anca da ła forma e
dal lustro, chel xé ła łuxe che ła xé bona a refrèter.

Ghe xé dó categorie de margarite: łe margarite de acqua dolsa e łe margarite de
aqua sałada. Come ła paroła stesa ła dixe, łe perle de aqua dolsa łe vien
coltivae 'ntei laghi e 'ntei fiumi, mentre łe altre łe provien dal'osèano e
molto speso da łe lagune. Łe tre categorie de perle de aqua sałada ła xé łe
Akoya, łe margarite Tahiti e łe presioxìsime e rare perle South Sea.

Ła mareperla, che ła xé anca doperada 'ntel mercà dei xogełi, ancuo ła vien
doperada anca in cosmètega e par ła creasion de particołare vernixe.



https://vec.wikipedia.org/wiki/Mar_de_Tasman

El Mar de Tasman (in inglexe Tasman Sea, in maori Te Tai-o-Rehua) el xe un mar
adiasente de l'Osèano Pasìfego Meridional.

El se ciama anca Mar de Tasmania. El so nome, riva diretamente o indiretamente,
dal navigator ołandexe Abel Tasman, che ga descoverto sti łoghi.

El se cata tra le coste orientałi de l'Austrałia e de ła Tasmania a est, e łe
coste osidetałi de ixołe de la Nova Xełanda a ovest. El comunica a nord co el
Mar dei Corałi, a sudest co ła Gran Baja Austrałiana tramite el Streto de Bas, a
sud e est co l'Osèano Pasìfego, sia diretamente che atraverso el Streto de Cuc
che atraverso el Streto de Fovò. Al nord de l'Ixoła del Sud una so porxion se
ciama Baja de Tasman, mentre 'n altra Baja de Oro (in inglexe Golden Bay); preso
l'ixoła del Nord se cata ła Baja de Taranaki meridional int'el meridon e ła Baja
de Taranaki setentrional a ponente.

El mar xe grando e fondo. I so fondałi i xe costituii xeneralmente da crosta
osèanica. Inteła so parte meridional se cata el Basin de Tasman, a nordovest ła
Platea de Tasman, e a nordest el Basin de la Nova Całedonia separà da ła Soja de
Łord Hov e dal Platò de ła Ċełenger (in inglexe Challenger Plateau).

Sto mar el coverse da ovest verso est un basin solcà da na dorsal oseanica
inativa, el microcontinente somerso de Sełandia, e un inportante arco insułar.
El se ga formà intel Senosoico par l'apertura de na nova dorsal che ga separà ła
piataforma continental de l'Austrałia a ovest e cheła de la Selandia a est. Le
so coste orientałi che se cata su un area a sismisità ełevata e co vulcani
ativi,podaria eser sogete a risċio zunami.

Sto mar el xe atraversà inteła so parte osidental da ła corente calda de
l'Austrałia Oriental, inteła so parte oriental da na corente freda che ła se
destaca da ła Corente Antartega. Durante l'inverno austral in sto mar ghe xe
speso condixion de burasca.

I unici paexi che łi se cata su łe so coste łi xe l'Austrałia e ła Nova Xelanda.

Le so sità pi grande łe xe ła metropołi de Sidnei, Ocland, Niucastl, Uołongong e
Obart; un inportante sentro de pesca el xe Bega.



https://vec.wikipedia.org/wiki/Mar_Roso

El Mar Roso se pol considerarlo come na propazene de l’Oceano Indian itorno a la
Penisola del Sinai. Par le so carateristeghe, se pol anca vedarlo cofà un mar
separà da l’Oceano, co'l qual el comunega inte'l Golfo de Aden.

I greghi i le chiamava Ἒρυτρα ϑάλασσα (Erythra Thalassa), i romani Mare Rubrum,
tuti e do i nomi vol dir mar de color rosso. El nome el vien dal color de le
rive a primavera, par de bateri rosi i se desvelupa e ghe da el carateristego
color a l’aqua.

I swahili i le chiama Bahari ya Shamu, e i ebrei Yan Suph. Tute e do i nomi i
vol dir el mar de le cane, che el se riferise a i caneti che se cata su le rive
salmastre, specialmente su la costa de la penisola araba.

El pasagio de i ebrei soto la diresion de Mosé el xe forse el pi famoso fato
storico. Bisogna parò tegnar conto che la Bibia la parla de el Mar Roso. Ma che
i ebrei i xe facilmente pasà da na zona paludosa (caneto = mar de le cane) su
l’istmo tra Egito e Sinai, el nome gavaria creà la confusion. Bisogna anca
tegnar en conto che en ebraico no ghe distinsion tra mar e lago. I antichi
egisiani i gha esplorà le rive e i gavea na flota mercantile che la navigana en
sto mar. I greci i le usava par rivar en Eritrea e andar a le indie. I fenici, i
xe pasà de quà par far el periplo de l’Africa.

I egisiani e i romani i volea far on canal par metar el Mar Roso en comunicasion
co el Mediteraneo. Anca i venexiani i gavea fato la stesa proposta a i mameluchi
par poder far marcà co l’India e tajar fora i progeti de espansion de
portoghexi, olandexi e inglexi. I progeti del Canal de Suez i xe stà preparà da
Luigi Negrelli, trentin de Fiera de Primiero, e la realizasion pratica la xe stà
fata da Ferdinand de Lepess en tel 1869.

Co l’Arabia la sa stacà da l’Africa par el movimento de le plache tetoniche,
l’acqua de l’Oceano Indian le xe entrade en te la fesura. El Mar Roso el stà
ancora slargandose. La Rift Valley la pasa soto el mar.



https://vec.wikipedia.org/wiki/Mao_Zedong

Mao Zedong (trasliteraxion alternativa: Mao Tse-tung, cin.: 毛泽东; Shaoshan, 26 de
diçenbre 1893 - Pechin, 9 de setenbre 1976) l'é stà un rivołuxionario e statista
cinexe, tra i fondatori inte 'l 1921 del Partito Comunista Cinexe e presidente
deła Republica Popołare Cinexe dal 1949 al 1958.

Mao Ze Dong l'era nato a Shaoshan inte 'l 1893 , fioło de 'na fameja de
contadini.

Inte 'l 1927 el rompe col Kuomitang, el partido de Chang Kai-shek, guidando
l'insurexion contro lo steso partido, che però fałise.

In seguito el organixa grupi armà de estraxion contadina inte ła rejon del Hunan
e inte 'l 1931 el vien eleto presidente deła neo-costituatasi Republica
Comunista del Hunan e del Kiang-shi.

Terminà el conflito inte'l 1945, el sconfige definitavemente el Kuomitang
durante ła guera çiviłe del 1946-1949 e l'1° de otobre 1949 el proclama la
Republica Popołare Cinexe, che 'l guidarà fin al 1958.

Inte'l 1959, el scumisia ła so bataglia ideologica contro el revisionismo
sovietico e ła destalizaxion vosuda da Nikita Chruščëv, bataglia propedeutica
ała cosideta rivołuxion culturałe del 1966-1969 , da cui nase anca ła costixion
cinexe del 1975.



https://vec.wikipedia.org/wiki/Luisa_Corna

Luisa Corna (Palazzolo sull'Oglio, 2 disenbre 1965) xe 'na cantante,
prexentatrice tełevixiva, atrice e modèła itałiana.

Come cantante ła gà partesipà al Festival de Sanremo 2002 in cùbia co' Fausto
Leali e ła gà publicà do dischi, cofà condutrice ła gà prexentà tra l'altro i
programi Tira e molla, Notti Mondiali, Si è proprio lui, Sognando Las Vegas e
Domenica In, come atrice ła gà recità nel film Al momento giusto de Giorgio
Panariello e ne ła fiction Ho sposato uno sbirro-

Luisa Corna gà tacà ła so carièra sfiłando par Dolce & Gabbana, Mariella Burani
e Missoni, e puxando par fotografi cofà Fabrizio Ferri e Helmut Newton, fasendo
'na conparsa anca in alcuni spot.

Drìoman ła gà studià recitasion e dision al Centro Teatro Attivo e al Centro
Professione Musica.

Ła gà tacà cantàre a 18 ani co' ła Tequila Band e 'ntel 1992 gà partesipà al
Festival de Castrocarp par i xoveni tałenti, rivando segonda co' el brano Dove
vanno a finire gli amori scrito da Depsa.

'Ntel 1997 ła gà fato 'na aparision nel ròło de ła dea Kalì 'ntel film Nirvana
de Gabriele Salvatore.

'Ntel bienio 1997/98 ła xe stàda cantante fisa de Domenica in e 'ntel 1998 gà
afiancà Giampiero Ingrassia prexentando Tira e molla, programa che l'à vista
anca cantàr in quanto cantante. Dal 1999 al 2002 l'è stà la prexensa feminiłe
fisa 'ntel programa sportivo Controcampo, in conpagnìa de Sandro Piccini.

Nel steso periodo ła gà recità 'ntel film Al momento giusto, de e co' Giorgio
Panariello, (2000), nel ròło de ła fotoreporter Lara e 'ntel 2001 gà prexentà al
Teatro Ariston Sanremo si nasce, co' Michele Cucuzza e Massimo Lopez.

'Ntel 2002 ła gà partesipà, come cantante in gara fasendo cùbia co' Fausto
Leali, al Festival de Sanremo 2002 co' ła canson Ora che ho bisogno di te,
clasificandose al quarto posto, e ła gà prexentà prima Notti mondiali, co' Marco
Mazzocchi e Giampiero Galeazzi, po' Si è proprio lui, varietà co' ła regia de
Pier Francesco Pingitore dedicà a ła scoverta de nòvi comici e imitatori.

Ła gà fato altre do condusion de łe edision dal 2002 al 2006 de Napoli prima e
dopo, programa muxicałe dedicà a ła muxica partenopea; de Sognando Las Vegas
'ntel 2003, varietà tełevixivo trasmeso el sabo sera in 10 spontàde, e del
premio Le Grolle d'Oro trasmeso so Raiuno da Saint-Vincent.

Giorgio Albertazzi 'ntel 2004 ła gà vosùa 'ntel ròło de ła maga Circe in una
version teatrałe de l'Odisea, indove ghe gà dà voxe anca a łe sirène. 'Ntel
steso ano ła gà inprestà ła so voxe anca al personaxo de Lola in Shark Tale, che
ne ła version orixinałe xe dopià da Angelina Jolie.

'Ntel 2004, 2005, 2007 so Rai 1 ła gà prexentà: el Premio Barocco, riconosimento
de ła celénsa itałiana; 'ntel 2005 dal teatro de Taormina, La Kore, kermesse
dedicà ai maxori stiłisti itałiani, in cùbia co' Valeria Marini, e ancora 'ntel
2005 el David di Donatello, in conpagnìa de Mike Bongiorno.

El 31 marso 2006 xe insìo el so primo disco, intitołà Acqua futura, che gà
undexe canson, tra cui ła title track scrita co' Gatto Panceri, L'ultima luna
scrita da Renato Zero e Santa Vita cover de St. Teresa de Joan Osborne.

Ne l'edision 2006/07 de Domenica in...L'Arena ła gà dotà co' cantanti de diversi
xeneri muxicałi ne ła so sesion canora drento al programa. Ne łe edision drìo
2007/08 e 2008/09 ła so sesion canora xe stà spostà in Domenica in... Rosa

Ła gà recità co' Flavio Insinna ne ła fiction Ho sposato uno sbirro (2008) e in
quel'altro sucesivo Ho sposato uno sbirro 2 (2010), nel ròło de publico
ministero Lorenza Alfieri.

'Ntel novenbre 2010 xe insìo Non si vede in silenzio, so segondo disco, che gà 2
Sillabe, brano sonà da Alex Britti, e diverse cover tra cui ła title track de
Gino Paoli e Corri e vai; version itałiana de Run Baby Run de Sheryl Crow. El
disco xe publicà da l'eticheta discografega de Joe&Joe.

'Ntel 20120 ła gà partesipà al talent de Rai 1 Tale e Quale Show ne łe vesti de
Renato Zero (prima pontàda), Mina (segonda pontàda) e Liza Minnelli (quarta ed
ultima pontàda); sucesivamente ła partesìpa al torneo dei canpioni del programa
interpretando Amii Stewart (prima pontàda), Mariah Carey (segonda pontàda) e
Rita Pavone (tersa pontàda), mentre ne ła quarta e ultema pontàda ła se exibise
da nòvo cofà Whitney Houston.



https://vec.wikipedia.org/wiki/Loria

El nome xè ligà ała via Aurełia, strada romana che da Padoa te porta fin a
Asolo. I documenti veci i riporta i toponimi Aurilia (972), Lorgna (1175),
Lorlea (1221), Lorlia. Altri invese i attribuise l'orixine del toponimo a na
faméja del logo, i da Loria, anca se pì probabilmente i xè stai łori a ciapare
el nome da ła locałità e nò viseversa.

Dopo ła cadùa del'inpero roman Loria xè stà invaxa dai barbari, da Exelin da
Roman e poi da Venesia.

Loria e tute łe so frasion łe xè tra łe locałità coinvolte inte łe visende che,
tra l'XI secoło e el XIII secoło, i gà visto cofà protagonista ła potente faméja
de i Ezzelini. I sentri i xè sitai inte'l conputo de łe molte propietà de ła
caxata, stilà dopo ła so sconfita avegnùa inte'l 1260.

Inte'l 1754 el viłaxo de Loria xè stà teatro de un misterioxo fenomeno naturałe,
i cussiditi «foghi insendiari», che i gà provocà oltre 80 insendi de abitasion,
caxoni, siepi inte'l arco dei mexi primaveriłi. El fenomeno se gà manifestà fin
dai primi ani del '700 inte i viłaxi sircostanti de Ramon, Godego, Rosan,
Gałiera e gaveva atirà l'atension de studioxi e eruditi del tenpo. Da ultimo ghè
gaveva dedicà atension anca Scipione Maffei inte'l tentativo de individuar na
spiegasion rasionałe al fenomeno.

Sìndico: Dr. Roberto Vendrasco (lista civica) dal 2004 Sentrałin comunal: 0423
456711/712 Posta eletronica: info@comuneloria.it



https://vec.wikipedia.org/wiki/Lengoe_africane

En Africa se parla pi de domila lengoe. Le lengoe africane apartien a diferenti
famije, co varie soto-fameje. Le lengoe eoropes gha vù na forte influensa so le
lengoe africane e so la formasion de lengue creole. Ghe de le lengoe difuse en
tanti paexi e parlà da milioni de persone, come el swahili, el wolof, e el
chewa; ma ghe anca lengoe parlà da poche persone, come el ndorobo, el sahbo e el
dahalo. Se cata lengoe che usa i 'click' (sciochi fati co la lengoa sul palato o
contro i denti), e altre che usa i fisci.

Le lengoe nilo-sahariane xe pi de on centinaro e xe parlà ne l’Africa Orientale,
ma anca in zone de l’Africa Ocidental. Le sotofameje e le lengoe sahariane (fur
e songhai de l’Africa Ocidental), sudaniche centrali (darfuriano, Sudan), kunama
(kunama, Eritrea), sudaniche orientali. Sta ultima sotofameja la xe divisa a so
olta en lengoe nubiane e nilotiche, che vien a so olta distinto en nilotico
orientale, medirionale e ocidental. Le lengue nilotiche xe el grupo pi groso tra
le lengoe nilo-sahariane.

Questo xe el pi groso grupo lenguistico del mondo. La carateristica pi
importante de ste lengoe xe el sistema di clasi par el nome. La majoria de ste
lengoe xe tonale, el significato de na parola cambia col tono co che la se
pronuncia. Ghe do sotofameje: le Congo A (lengue kordofaniane), e e Grupo B
(lengoe Bantu).

En Africa se cata lengoe d eorigine non-africana. En Madagascar se parla el
malgasio, na lengoa austronesiana portà da i primi abitanti de sta ixola. En
Sudafrica se parla afrikaans, che xe na lengoa indo-eoropea. Tuti i paexi
africani usa anca lengoe indo-eoropee portà da i colonialisti.

En Africa se cata molti esempi de creolo. La majoria se basa so lengoe eoropee
(el krio en Sierra Leone da l’inglexe, creolo de la Guinea Bissau da el
portoghexe, seicellexe da el francexe); ma ghe anca creoli basà so l’arabo (Juba
arabic en Sudan) o so lengoe africane (sango en te la Republica del Centro
Africa).



https://vec.wikipedia.org/wiki/Lateria

La lateria la è tant al edificio fa la azienda par la laoražion de la lat par
far i vari derivadi.

Le prime laterie le era turnarie, cioè i soci i ndea a turno a jutarghe a 'n
caser fisso e pagà a laorar la lat de la jornada. La strutura la è coletiva. co
'l tenp è nassest la lateria cooperativa (ideada da 'l belumat A. Della Lucia).
Sto secondo tipo de organizažion al à consentì an ingrandiment de 'l volume de
afari dando inižio a la media inpresa, diversa par personal, tecnologia,
diversificažion de 'l prodoto. Te i ultimi ani anca sto model al è stat sostituì
(o mejo, al se à evolvest) da le società de capitai. Dess na lateria qualunque
la conta almanco an grupet de operai, de inpiegadi e de adeti a la vendita.

Lateria pižola, o casel Te 'l casel la laoražion la scominžia co la racolta de
la lat, che la gnen consegnada te i vasi da lat, cioè bidoi de aluminio
cilindrici o a pianta elitica e dotadi de tirache de curan par esser portadi a
spala. La lat la gnen assada na not a decantarse in modo da far afiorar la pana.
Co la pana gnen fat al botiro e co 'l resto de la lat se fa formai e poina. Al
scarto de la laoražion de la pana (al lapin) e de la lat (al scòlo) i ghe gnen
dati a i poržei. Al lapin al pol anca gner beest come purgante.

Lateria moderna La lat la gnen tolta sù te na serie de punti de racolta slargadi
te 'l teritorio e la gnen portada in lateria da autobot. A 'l ricevimento gnen
fat na prima sielta fra la lat de alta qualità e quela normal, po'la gnen
omogeneizada e filtrada. Dopo la gnen scremada par cavarghe na ulteriore part de
pana e par portarla a 'l valor olest de grass. A sto punto gnen sieldest quala
lat mandar a la produžion de ogni singolo formai e quala che à da esser vendesta
par lat fresca o uhterizada.



https://vec.wikipedia.org/wiki/Isaac_Newton

Sir Isaac Newton FRS (4 de genaro 1643 - 31 de marž 1727) al è stat an fisico,
matematico, astronomo, filosofo, alchimista e teologo inglese che al gnen
percepì e considerà da 'n bon numero de studiosi e da la gran part de la đent
come un de i omi pì influenti te la storia. La so publicažion de 'l 1687 de
Philosophiæ Naturalis Principia Mathematica (ciamà de solito Principia) al è
considerà far parte de i libri pì influenti de la storia de la sienža,
conprendendo al laoro base de la gran part de la mecanica classica. Ten sto
laoro, Newton al descrivea la lege de la gravitažion universal e le trei legi su
'l moto che par i tresento ani dopo le à dominà la vision sientifica su 'l
universo fisico. Newton al à assà veder che al movimento de le robe su la Tera e
de i corpi celesti al gnen governà da na serie de legi naturai dimostrando la
validità de la so scoperta ricavando le Legi de Keplero e la so teoria de la
gravitažion, cavando cossì i ultimi dubi su 'l eliocentrismo e fando gner ignanž
la rivolužion sientifica.

Newton al à fat anca al primo telescopio riflessiu e svilupà na teoria de i
color basada su la osservažion che an prisma triangolar al sconpone la luce
bianca ten diversi color che i forma al spetro visibile. Al à formulà anca na
lege enpirica su 'l rafredamento e al à studià la velocità de 'l suono.

In matematica, Newton al condivide al merito co Gottfried Leibnitz par la
svilupo de 'l calcolo infinitesimal. Al à anca dimostrà i teoremi binomiai
generalizadi, svilupando al cossì ciamà "metodo de Newton" par aprossimar i zeri
de na funžion, e al à contribì a 'l studio de le serie de potenže.

Newton al resta ancora influente te le sienže, come che al à demostrà an studio
fat de 'l 2005 da la Royal Society su sienžiadi e su 'l publico de la Gran
Bretagna domandandoghe chi che al à abù an efeto pì grant su la sienža tra
Newton e Einstein. Newton al è risultà er abu al pì gran efeto te la storja de
le sienže, anca se i do omi i era arent co 'l era ora de dir chi che al esse
contribuì de pì par la umanità.

Al storico Stephen D. Snobelen al diss a 'l reguardo che "Isaac Newton al era an
eretico. Ma no 'l à mai fat na dichiaražion publica de la so fede privata che la
ortodossia la la aree considerada estremamente radical. Al à cenest la so fede
sconta assei da far che i studiosi no i è ancora stati boni de ciarirse su 'l so
credo." Snobelen al à concludest che Newton a la fin al era an sinpatizante
Socinian (in ultima al ea e al ea let polito almanco oto libri sociniani), fursi
an Arian e quasi de segur an antitrinitarian. Inte na età cognossesta par la so
intoleranža relijosa che n'era diverse espression publiche de la vision radical
de Newton, la gran part de ste qua se pol notarle da 'l so refudo a ciapar i
voti e da 'l so refudo, su 'l punto de trar i scarpet, de ciapar i sacramenti co
i ghe gnea oferti.



https://vec.wikipedia.org/wiki/Inuktitut

L'Inuktitut (ᐃᓄᒃᑎᑐᑦ, łeteralmente "come i Inuit") l'è el nome de łe varianti de
ła łéngoa Inuit (eschimexe) parlè in Canada. L'è parlà en tute łe aree a nord de
ła łinea dei albari, includendo parte de łe provinçe de Teranóva e Łabrador,
Quebec, i teritori del Nunavut, i Teritori del Nord-Ovest, ła costa artica del
Yukon e par çerti versi el Manitoba nordorientałe.

El termine Inuktitut el pol riferirse sia al diałeto Inuit parlà in te l'Artico
oriantałe canadexe, sia a ła łéngoa in tel so conpleso, anca se el consiste più
in un continuum diałetałe che non in na soła łéngoa; sto continuum el se pol
dividar aprosimativamente en sedexe varietà, spartie in cuatro grupi:

Keewatin - Parlà in te ła costa oçidental de ła baia de Hudson. Baffin - Parlà
in te łe ixołe setentrionałi de ła baia de Hudson, soratuto, come sugerise el
nome, en te l'Ixoła de Baffin. Nunavik/Łabrador - Parlà a ovest de ła baia de
Hudson, come l'indica el nome en tel Nunavik (nord del Quebec) e Łabrador.

El Keewatin el tende a esar piasè conservador, mantegnendo ła major parte de i
grupi de consonanti, mentre i diałeti del Nunavik i'è più radicałi (par exenpio
- el Keewatin Inuktitut l'è en Nunavik Inuttitut).

I diałeti orientałi de l'inuktitut i ga quindexe consonanti e tre vocałi (che łe
pol esar longhe o curte). Łe consonanti łe se pronuncia par mexo de sinque posti
de articołasion -biłabiałe, alveołare, pałatałe, vełare e uvułare- e tri modi de
articołasion. El Natsalingmiutut el ga na consonante adisionałe /ɟ/, na tracia
de łe consonanti retroflese che era prexenti in tel proto-Inuit. El Inuinnaqtun
el ga na consonante in manco, in quanto /s/ e /ɬ/ łe s'à fuxe in /h/. Tuti i
diałeti de l'inuktitut i ga soło tre vocałi baxiche e i fa na distinsion
fonetica tra forme curte e łonghe de tute łe vocałi. In te l'Inuujingajut -
l'ortografia łatina standard del Nunavut - łe vocałi łonghe i'è scrite come na
dopia vocałe.

L'inuktitut, come łe altre łéngoe eskimo-ałeutine, el ga na morfołogia rica.
L'è, cosita come el finłandexe, el turco e l'ungherexe, na łéngoa aglutinante:
łe parołe i'è formè da un morfema raixa al quałe vien xontè difarenti sufisi par
indicar conceti che in altre łéngoe i gavarea bixogno de più parołe par esar
espresi. L' Inuktitut el ga çentenara de diversi sufisi, in çerti diałeti
calcosa come 700. L'Inuktitut el ga anca forti tendense połisintetiche. N'antra
carateristica l'è l'ergatività: al sojeto dei verbi tranxitivi vien xontà un
particołar sufiso, diverso che nel caxo dei verbi intranxitivi. Altre łéngoe
ergative i'è el basco e l'dyrbal. Fortunatamente par i ałievi, ła łéngoa ła ga
na morfołogia regołare. Seben łe regołe łe sia dełe olte gran conplichè, no łe
prexenta mia łe dificoltà dè da łe ecesioni .

I misionari moravi, al fine de introdur łe popołasioni Inuit al Cristianeximo e
a ła Bibia, i'à contribuio in Groenłandia durante i ani Sesanta del '700 al
xviłupo de un sistema de scritura inuktitut che se baxava su l'alfabeto łatin.
In seguito, in te l'800, i'à viaià verso el Łabrador, portando con łori
l'inuktitut scrito. Sto schema de scritura de l'alfabeto łatin l'è
contradistinto da l'incluxion de ła łetara kra.

I Inuit del Canada orientałe i'è stè i ultimi a adotar ła scritura quando, in
tei ani Sesanta de l'800, i misionari i'à inportà el sistema scrito
Qaniujaaqpait che i avea xviłupà in tel so tentativo de convertir i Cree. I
ultimisimi Inuit vegnui in contato co i misionari e ła scritura i'è stè i
Netsilik Inuit in Kugaaruk e in tel nord de l'ixoła de Baffin. I Netsilik i'à
adotà el Qaniujaaqpait in tei ani Vinti.

I Yupik de l'Ałaska, i Inupiat (che in xonta i'à xviłupà un propio sistema de
geroglifici) e i Yupik siberiani i'à anca łori adotà el sistema alfabetico
łatino.

El sistema "groenłandexe" l'è stà sostansialmente riformà in tei ultimi ani. In
tel Nunavut e l'Nunavik l'inuktitut l'è scrito uxando par ło più el schema
Qaniujaaqpait o siłabario Inuktitut, baxà su ła scritura siłabica dei indigeni
canadexi. Łe parti oçidentałi del Nunavut e i Teritori del Nord-Ovest i uxa
l'alfabeto łatin generalmente identificà come Qaliujaaqpait, rifletendo łe
predispoxisioni dei misionari che è rivà in st'area a caval tra el XIX e l'XX
secoło.

El siłabario inuktitut uxà in Canada el se baxa su queło Cree predisposto dal
misionario James Evans. El siłabario par l'inuktitut in te ła so forma atuałe
l'è stà adotà da l'Inuit Cultural Institute del Canada in tei ani Setanta. I
Inuit de l'Ałaska, i Inuvialuit, parlanti Inuinnaqtun, e i Inuit in Groenłandia
e Łabrador i uxa l'alfabeto łatin anca se i l'à adotà in maniere difarenti.

Seben convensionalmente ciamà siłabario, sto sistema de scritura l'è stà
clasificà da çerti oservatori come abugida, in quanto łe siłabe che scominsia co
ła stesa consonante łe ga glifi cołeghè tra de łori.

Tuti i carateri necesari in tel siłabario inuktitut i'è disponibiłi tra i
carateri Unicode. El governo teritorial del Nunavut l'à xviłupà un TrueType
ciamà Pigiarniq par i schermi dei conputer. L'è stà dixegnà da ła Tiro Typeworks
con sede a Vancouver.

Anca in tel Nunavik — na parte del Quebec — l'è riconosuo łegalmente grasie in
parte al James Bay and Northern Quebec Agreement e l'è acetà come łéngoa de
istrusion in te łe scołe Inuit. El ga un çerto grado de riconosimento pure in
tel Nunatsiavut — l'area Inuit del Łabrador.



https://vec.wikipedia.org/wiki/Hugo_Ch%C3%A1vez

Hugo Rafael Chávez Frías (Sabaneta, 28 lujo 1954 – Caracas, 5 marso 2013) el xe
stà un połìtego e miłitare venesuelan. El xe stà prexidente del Venesueła dal
1999 ała so morte.

Chávez el ga promoso ła so vixion de sociałixmo democràtego, integrasion de ła
Mèrica Łatina e anti-inperialixmo. Gera anca on forte crìtego deła globałixasion
neołiberista e deła polìtega foresta statunitense. Ła so particołare fiłoxofia
vien denominada chavismo. Ła oposision ło ga aspreamente critegà, fra varie
robe, par no rispetare i diriti de łibertà de tute le parsone.

Chávez ga fondà el Movimento Quinta Repubblica dopo ver organixà, 'ntel 1992, un
fałio colpo de Stato contro el vecio prexidente Carlos Andrés Pérez. Chávez vien
ełeto prexidente 'ntel 1998 grasie ałe so promese de juto par ła majoransa
pòareta deła popołasione venesuełana e el vien riełeto 'ntel 2000, nel 2006 e
nel 2012. In patria Chávez ga incaminà łe Mision Bołivariane, che come obietivi
i ga quełi de conbàtare łe małatie, el analfabetixmo, ła malnutrision, e i altri
małi sociałi. In połìtica foresta el se ga movesto contro el osidente sviłupando
modełi econòmeghi alternativi.

El more el 5 de marso del 2013 a cauxa de un tumor, dopo èsar sta ricoverà 4
olte a Cuba.



https://vec.wikipedia.org/wiki/Gorna

La gorna la è na canala de scolo par la aqua pioana e par la neve co la se
desfa.

La gorna la gnen fata de solito co tubi de lamiera de ran o de aciaio
inossidabile, che i garantinn la bona durada te 'l tenp; pol gner doperà anca
materjal pì a bon marcà, costituì da lamiera zingada, al qual però al garantiss
na durada in servižio an bel poch pì curta. Na nova lega co la qual se à i
vantagi de 'l ran e costi pì bassi la è al titanzinco, an materjal che al pol er
diverse tonalità de biso stabili te 'l tenp, a 'l contrario de 'l ran che co 'l
tenp al se ossida. I primi tipi de gorna i era fati co na taja de legn, de
solito de laress, scavada tut deslonch co la assa.

La gorna la gnen fissada a pochi schei da 'l bordo de 'l quert da la banda aonde
che la pendenža la fa binar l'aqua. Al fissajo al gnen fat tramite de i elementi
particolari ciamadi cicogne. Le cicogne le è dei fer da na parte dreti (aonde
che i gnen fissadi a i muralet) e da na quelaltra piegadi a c (aonde che gnen
pojà la gorna). la gorna la à na pendenža minima che la ghe ocor par far
confluir l'aqua te 'n punto aonde che la gnen descargada tramite an docion (cioè
an toch de tubo che descarga 'te 'l vodo) o tramite an tubo che al convolja
l'aqua 'te 'l teren o te 'n posseet che al pol esser colegà a na manega o a na
fognatura bianca.



https://vec.wikipedia.org/wiki/Gorisia

Gorisia (en friulan local Guriza, en friulàn standard Gurize, en slovèn Gorica,
en tedesco Görz) ła xé un comùn de oltre 36 000 abitanti, capołuogo del'omonima
provincia, posta sul confìn itało-slovèn. Ła ga asunto nei secołi el titoło de
"Capitâl dal Friûl Orientâl" cioè Cavedàl del Friułi Orientałe.

El nome Gorisia el deriva dal sostantivo slovèn gora, come dinimutivo gorica, e
signiféga "monte picenìn". El xe un toponimo molto difùxo 'nte łe sone con
prexensa de ła łéngoa slovena.

A ła confluensa de łe do nadurałi vie de comunicasion tra oriente e osidente, łe
Vałi del'Ixonso (Soča) e del Vipaco (Vipava), inportante łogo de transito zà en
tenpi remoti, Gorisia ła xe bagnà dal fiume Ixonso. Ła sità ła se fasà so ła
pianura ixontina sircondà da łe cołine del Cołio (Brda) , note par ła
coltivasion de ła vegna e ła produsion de vin bon. Gorisia ła xe parà a nord dai
monti e non ła risente dei fredi venti setentrionałi ma, trovandose quaxi al
sboco dei vàłechi prealpini e càrseghi, ła xe sojeta a ła bora che ła sùfia da
est. Verta verso ła pianura, anca i venti freschi e umidi che i provien da
sud-ovest i influensa el so clima pitosto mite.

El nome de Gorisia el compare par ła prima volta 'ntel'ano 1001, en un documento
del'inperador Ottone III col qual iù el regałava el casteło de Salcan e ła viła
Goriza catà ai pié del casteło, al patriarca de Aquiłeja e ai Eppstein, conti
del Friułi "medietatem predii Solikano et Gorza nuncupatum" e, dópo, ricordà
'ntel 1015 "medietatem unius villae que sclavonica lingua vocatur Goriza". Ai
Eppstein i vegne dópo i conti paładini de Bavièra. 'Ntel so màsemo splendor,
anca se i Conti i gera bastansa guerafondai, ła soa estension ła covrìa parta
del nord est itałiano (conprexe par un corto perìodo anca łe sità de Trevixo e
Pàdova en Vèneto), ła parta osidentałe del'atuałe Slovenia e parta del'atuałe
teritorio aostrìaco. Basta pensar che a Meran (BZ) ghe gera ła màsema, se non
ùnega, zeca de ła Contea de Gorisia, mentre ła sede vèra e propia (doe abitava i
Conti) ła se catava a Lienz en Àustria.

'Ntel 1500 a ła morte del'ùltemo conte Leonardo a Lienz, ła sità pasa a
Massimiliano I d'Asburgo anca si rivendicada anca da ła Repùblica de Venesia. Ła
sità ła fagarà parta dei domini asbùrgisi (Stato del Litorałe/Kustenland) come
cavedal de ła Contea de Gorisia, e come cavołogo de ła provincia aostrìaca de ła
"Prinsipesca Contea de Gorisia e Gradisca" parché Conte de łe zone el gera
l'inperador asbùrgico (1815-1918), co dó brevi interusion: l'ocupasion venesiana
del 1508-1509 e l'incluxion 'nte łe Province Iłìrrghe napołeòneghe dal 1809 al
1813.

Gorisia ła xé stà ciapà dai Itałiani 'ntel 1916, perdùa dópo ła rota de
Cavoreto, 'ntel 1917 e ciapà de nóvo, definitivamente, 'ntel 1918; xé stà
inclusa, par poco, 'ntel Goernatorà de ła Venesia Julia (1918-1919); cusì dópo
l'anesione (1919) ła xé stà, prima incorporàda 'ntel Vèneto, 'nte ła provincia
de Ùdine, vegnendo a formar en sto modo ła provincia del Friułi e, in dópo,
ereta a cavołogo de provincia (1927) con jurisdision sul Friułi orientałe (a
ecesion de ła Bixiacaria e de Gravo unìe a Trieste e del distreto de Cervignan
unio a Ùdine). 'Ntel 1922, Lelio Baggiani, el fondava ła Croxe Vèrda Gorisiana,
stórega asociasion de vołontariado e pùblego socorso. 'Ntel'imedià primo
dopoguera xé stà cavà vìa na volta par tute ła Contea. Par un corto perìodo
(1943-1945) ła xé stà mesa soto l'aministrasion miłidar todesca (de fato
un'anesion) e encluxa 'ntel Goernatorà dell' Adriatisches Kuestenland ("Litorałe
Adriàtico") chel a soa volta el xé stà meso soto el direto controło de Friedrich
Rainer, gauleiter de ła Carinsia. Col'arivo dei partigiani jugoslavi a Gorisia
'ntel majo del 1945 ła xé tacà łe represion che ła gà vùo l'àpexe fra el 2 e el
20 de majo. Ghe xé stà pì de miłe aresti e sconparidi no soło tra i itałiani, ma
anca fra tuti quełi che i gera contro al rexime comunista de Tito. El comun el
gà dovuo dar via i tre quinti sirca del propio teritorio a ła Jugoslavia col 15%
de ła soa popolasion conplesiva. Ła major parta del'àrea urbana de ła sità ła xé
restà en teritorio itałian.

'Ntel dopoguera, ła sità ła ga colto na numeroxa comunedà de èxułi
jułian-dàlmati.

Parò parta de ła periferia catà a nord e a est (łe frasion de Salcan, San Piero
e Vertoiba) ła xé stà dà vìa a ła Jugoslavia come anca gran parta de ła
provincia. El confin traversava na zona semisentrałe de ła sità łasiando 'nte ła
parta no itałiana tante frazion ed edifisi. Fra ste qua ła stasion feroviaria de
ła Transalpina che cołegava ła "Niza aostrìaca" (come ła veniva ciamada ła sità)
co ła cavedal Viena, da dove veniva gran parta del'aristocrasia aostrongàrega
par sogiornarghe durante l'inverno. Ła piaza che stava vanti a ła stasion (parta
italłana e parta slovena) fin dal 2004 ła xé stà fata vixitàvełe liberamente su
tuti e doi i ładi dópo l'abatimento de parta de ła rede confinarea vegnù co
l'entrada de ła Slovenia 'ntel'Union Eoropea. Al sentro de queła un mosaico e na
piastra metàłega comemorativa i se alsa, sta qua segna el trasado del'ex confin
de stato.



https://vec.wikipedia.org/wiki/Frase

La frase (da 'l greco φράση frase, sentenža, espression) la è al massimo
segmento te 'l qual al pol gner dividest al descorso uman. Na frase la se
conpone de diversi sintagmi, costituidi a so olta de fonemi, cenesti insieme da
regole sintatiche. In pratica ogni enuncià al pol gner analizà come frase.

Al sintagma al è al elemento principal e minimo de la frase. La gran part de le
frasi produseste te la comunicažion umana le consiste te 'n sintagma verbal e te
'n sintagma nominal (es: mi magne, Nani al dorm), anca se solche la presenža de
'n sintagma verbal la è suficiente par individuar na frase. Ten žerte lengue,
come te 'l italjan, te 'l greco e te 'l latin, al sintagma co funžion de sojeto
al è esprimest da la marca morfologica de 'l verbo e anca te le lengue aonde che
al sojeto al ndà senpre esprimest esiste frasi fate solche da 'l sintagma verbal
(es: todesch Komm, inglese Come, francese Viens.

No manca comunque frasi aonde che al sintagma verbal al manca' e te le quale ghe
n'è solche sintagmi nominai (es: bela jornada!, su 'l serio?, sì).

Al sintagma verbal al pol esser anca sostituì da eventuai altri sintagmi
nominai, come te 'l caso de le frasi elitiche: a Mario ghe pjass i dolci, a mi
no.

Ten espression cristalizade i toch che i manca i pol esser sostituidi da 'l uso:
an saluto come sani al pol gner esplicità te na frase conpleta come es. ghe
augure de mancenerghe sani.

Ten altre lengue se à daspess frasi nominai quando che al sintagma verbal al è
costituì da na copula (latin pulchra puella). Ten sto caso no se pol parlar de
la frase elitica vera e propria parchè al nome o al agetiu in posižion
predicativa al gnen esprimest normalmente.

Par eliminar anbiguità de significato, i è indispensabili i segnai no verbai che
te la comunicažion a voce i se esprime tramite la intonažion (varda prosodia) e
che te la lengua scrita i se esprime te la puntegiadura (varda ortografia).

Una de le proprietà fondamentai de na strutura sintatica la è quela de 'l
incassament, par la qual tra do elementi de na frase se pol senpre dontarghen an
teržo. Sto fenomeno se 'l cata da spess par todesch co 'l nome de
satzklammerung. An esenpio: i me amighi e i me cari amighi a livel de sintagma e
al libro al me à piasest e al libro che tu me à dat al me à piasest.



https://vec.wikipedia.org/wiki/Eraclea

Eraclea el xé un comùn de 12.695 'nte ła Provincia de Venesia su quel golfo chel
ciàpa el nome da ła serenisima çità. Fin al 4 de novenbre 1950 ła se ciamava
Grisołera (col decreto n. 1061 del Presidente de ła Republica Italiana Luigi
Einaudi, ma su na idea del sindaco de quea volta Guerrino Burato e del
segretario comunàl Aldo Tassoni, el nome del comun el vegne cambià en Eraclea;
el consejo comunàl el gavéa sielto el nome de ła antiga çità che gavéa dà
orìxene a Venesia, e che a se trovea al confìn del teritorio del comun vixìn a
ła łocaledà de Çitanova, 'nte ła diresiòn de San Donà de Piave.

El nùcleo stórego de ła sitadina baso medievałe, del qual deso tutavia no ghe xé
restà gnente, sel xé formà co ła fuga verso ła sicuresa de ła łaguna de łe
popołazion romane che łe veniva da łe sitadine de Oderso (Opitergium) e
Concordia Sagitaria sachezae dai bàrbari. El primo nome de ła sità baso
medievałe el xé stà Melidissa, dal greco meliedes, "posto mejor". L'
insediamento primo uman el ga vuo infati drento łe łagune che łe se catava łóngo
tuto l'arco del'alto adriàtico, a ciapar dal Po fin al Tajamento. El mar el gera
sevarà dal bazin lagunar da un cordon łitoraneo sabioxo 'ntervałato da łe fusi
dei vari fiumi el delta dei quałi el verxeva drento łe stese łagune. I primi
abitanti de queła che ła xé diventà en breve ła pì granda de łe sità romane che
ghe gera łóngo ła via Annia i gera 'ndai qui par scapar da łe distrusioni cauxae
da łe invaxioni de popołasioni barbàreghe che taca 'ntel VI sècoło fin a có taca
el VII. Ła majoransa de łori venìa propio da Opitergium, mentre altri da Altin,
Concordia Sagitaria e Aquiłeja.

L'aglomerà urban se xé spanto su un'ìxoła che, separà da ła terafèrma da acque
profonde, ła dava ła sicuresa dei rifuxai da łe incursion e da łe razie
periòdeghe de łe s-cere miłidari al sèvito de łe orde barbàreghe che migrava
traversando ła pianura padana.

Drio ła metà del VII sècoło, Eraclea ła gera zà ła sità major del'estoario, en
poxision sentrałe, proteta da alte mure e difexa da ben ordinai cursi d'acqua,
co caràtare spicà de forteza fata a rexìstàre ai asalti da tera e dal mar. A est
ła vardava el mar, proteta da na łarga distexa de sabia popołada da pini marini;
ai łati di sud e nord ła gavea dei canałi e a òest dei fiti bos-ci e tere
cultivae che łe confinava col teritorio trevixan, de Altin e de Oderso.

L'ìxoła modesta dei marinari, pescaduri e casadori ła gera deso na sità
inportanta (parghe co 90000 abitanti) rexidensa gradia e cavedal invidià de łe
łagune vènete. In eła sorxea ła catedral de san Piero Apòstoło fondà da San
Magno.

Łe popolasioni che se xé insediae en Melidissa łe gera de cultura e costumi
romani e łe ga tegnù stréti raporti coi sentri del poder inperiałe che se gera
conservà en est e 'ntel'exarcà torno a ła sità de Ravena.

Fra el 610 e el 641 Melidissa ła xé stà ribattezà Eraclea en onor del'inperador
Eraclio I de Bixansio.

'Ntel 697 ghe ga ciapà sede el dux bixantin de ła Venesia, figura dal qual
vegnarà fora dopo el Doxe de ła Serenìsima. El roło de cavedal ducałe el xé stà
però perduo contexo dal 742 da Metamauco e da ła nemiga Equilo, fin a che
'ntel'804 ła sità vła xé stà butà xó. Fra le soe rovine ła xé nada ła Civitas
Nova Heracliana nome che vive anca deso 'ntel'omònema locałedà.

Grixołera (l'atuałe Eraclea) ła xé nada sirca 'nte ła metà del XVII sècoło dopo
ła sanguinoxa guera de Candia. Ła locałedà ła gera ciamada "Ła Grixołera" parché
sircondà da pałù e cane de pałù ciamae justo "grixiołe" par el cołor grizo del
penacio. El teritorio el se cata fra l'ùltemo trà del fiume Piave e quel del
fiume Łivensa en un'àrea che fin ai ani 1930 ła gera quaxi spopołada par no soło
el teritorio de pałù, ma anca de ła małaria endèmega. Basta ricordar che, fin
all'inisio del'òpara de asiugamento de łe pałù, l'82% del teritorio comunałe el
gera ocupà da speci de aqua, canałi, canedi e pałù.

Ai inisi del 1700, 'nte ła zona del'atuałe piaza de Eraclea visin al'àrzere del
Piave, ła xé stà costruìa na cexa intitołada al'Imacołada e al Roxario,
deventando parocia el 4 otobre 1728. Grixołera ła xé deventà comun 'ntel 1806
col Regno d'Itałia. Col'arivo del regno Lonbardo-Vèneto 'ntel 1815 el comun el
xé stà cavà el so teritorio divixo fra San Donà de Piave e Cavazucarina parché
el gavea soło 1018 abitanti; 'ntel 1818 el xé tornà comun autònomo.

Grixołera ła xé stà ocupà dall'exèrsedo aostrongàrego da có ghe xe stà ła
ofensiva de Cavoreto fin a ła liberasion col spostamento del fronte dopo ła
battaja de Vitorio Vèneto. L'exèrsedo itałian 'ntel corso de ła ritirada el ga
fà saltar tute łe dighe e i àrzeri de łe bonìfege apena tacae: l'intero
teritorio comunałe el xé tornà a èsare slagà e inpałudà par el corso che restava
de ła guera. Ciò chel no gera stà slagà da ła III armada itałiana en ritirada el
xé stà par òpara del'exèrsedo aostro-ongàrego al momento del'ùltimo
ripiegamento, qual stràsego de ła bataja de Vittorio Veneto.

Ła difuxa prexensa omana ła ga vuo inisio co łe bonìfeghe pùbbleghe dopo ła
prima guera mondiałe (Consorsio Ongaro Inferior, poi Consorsio de Bonìfega del
Baso Piave). 'Ntel 1919 xé stà sùbito tacae de novo łe òpare de Bonìfega de
Eraclea che łe xé 'ndae vanti par tuti i ani venti e i primi ani trenta.

Dal'ativedà realizada dal cav. Marco Aurelio Pasti par el prosiugamento de łe
pałù catàe drìo el cordon sabioxo de va spiagia (Vałe Livensoła) xé nada la
spiagia de Eraclea: Marina de Santa Croxe (verà poi batezà Eracleamare al'inisio
dei ani setanta). Propio 'ntel corso de quełe prime ativedà de arzeramento de łe
tere emerse ga tacà l'atività che ła gà formà ła prinsipałe carterìstega de ła
riviera eracleensa: el cav. Pasti, en union ai visini propiedari de ła Vałe Osi
(Conti Gaggia), 'ntei primìsimi ani 20 gà sverdà łe dune che łe coréa łóngo ła
costa co mijiagia de pini comuni (Pinus pinea).

St'ultimi i gaveva el dover de rinforsare i rialsi sabioxi prexervàndołi
dall'eroxion del vento e de łe marezade.

Sìndico: Graziano Teso (centrodestra) dal 30/05/2006 (2º mandato) Sentrałin
comunal: 0421 234111 Posta eletronica: segreteria@comune.eraclea.ve.it



https://vec.wikipedia.org/wiki/Emilio_Salgari

Emilio Salgàri (Verona, 21 de agosto 1862 - Torin, 25 de apriłe 1911) l'è stà un
scritor de romanzi de aventura molto popołari, e l'è ritegnù uno dei pionieri de
ła fantasiensa in Italia.

Salgàri l'è nato in tel 1862 a Verona in te na fameja de picołi comercianti; só
mare l'era venesiana e so 'apà veronexe. Dal 1878 in vanti el gà studià al Regio
Istituto Tecnico e Nautico "P. Sarpi" de Venesia, ma no l'è mai rivà a deventar
Capitan de Marina, come ghe sarìa piaxù tanto (pensè che l'è ndà vanti par tuta
ła vita a farse ciamar Capitan, anca se nol gh'era). Del resto el gà anca navigà
na s-cianta su e zo longo łe coste de l'Adriatico (par tri mexi a bordo de ła
nave Italia Una) e sta qua l'è restà l'unica só esperiensa significativa del
mar; no l'è mai riusìo invese a viajar in tei paexi distanti in dove ch'el gà
anbientà un saco dei só libri.

El só primo laoro publicà l'è stà un raconto in cuatro puntate, I selvaggi della
Papuasia, scrito a vint’ani e publicà in te un setimanal de Milàn. Dal 1883 in
vanti el gà vù un bel sucèso col romanzo La tigre della Malesia, stanpà a
puntate in tel xornal veronexe La nuova Arena, però de schei el ghe n'à visti
pochi isteso. Nel 1884 el gà publicà a puntate el só primo romanzo, La favorita
del Mahdi, ch'el gavea scrito nel 1877.

Nel 1889 ghe se gà suicidà so pare. Nel 1892 Salgari el gà spoxà Ida Peruzzi,
atrice de teatro, e el sà trasferìo a Torin.

Dal 1892 al 1898, soto contrato col'editor Speirani, l'è stà bon de publicar na
trentina de laori. Dal 1898 invese el gà laorà col'editor Antonio Donath, prima
a Genova, dopo da nóvo a Torin. Nel 1906 l'è pasà al'editor Bemporad. Un saco
dei só romanzi i gavea un grande sucèso, ma sicome lu l'era un po' masa oco,
jera soratuto i editori a metarse i schei in scarsela, mentre Salgari el gà visù
in dificoltà economiche fin a ła fine de ła só vita. In particołar a partir dal
1903, quando che só mujer la gà scominsià a dar de mato, gà scominsià a
moltiplicarse senpre piasè i debiti che ghe tocava far par poderghe pagar łe
cure.

Nel 1910 le condision de só mujer jè pegiorà de bruto, tanto che nel 1911 ghè
tocà métarla in manicomio. Chel stéso ano Salgari, ormai desperà, el sà copà,
lasandoghe na letera, che faxea pianzar el cor, a so fioi, e n'antra,
sarcastica, ai editori che savéa profità de lu. Nel 1910 el gavea zà proà a
coparse, ma l'era stà salvà. Nel 1931 Romero, uno dei só cuatro fioi, el se
coparà anca lu.

Salgari el deve ła só popołarità a na produsion de romanzi da far paura, con
otanta opere (piasè de doxento contando anca i raconti) distinte in vari cicli
de aventure, co l'invension de personagi che è deventà famoxìsimi, come
Sandokan, Yanez De Gomera e el Corsaro Nero.

Dai libri de Salgari è stà ricavà un saco de film, zà a partir dai ani Vinti del
Novesento. Quei piesè conosù jè sicuramente i film de Sandokan interpretè da
l'ator indian Kabir Bedi in tei ani Setanta, con Philippe Leroy ch'el faxea ła
parte de l'amico de Sandokan, Yanez de Gomera.

Anca se ła pronuncia "Sàlgari", co l'açento suła prima silaba, l'è sicuramente
difuxa, cueła giusta l'è col'açento suła seconda. Infati el cognome el ven dal
nome de na pianta, el salgàr, ch'el sarìa na specie de sałice che crese in
Veneto.



https://vec.wikipedia.org/wiki/Dolmen

Un dolmen, anca conosuo come portałe tomba, el pare sia na spesie de tonba
megałitica costituida da piere enormi mese in verticałe co poxà de sora na piera
in orixontałe. Moltìsimi i xe datai in periodo dai 4000 a 3000 vanti cristo. I
pi veci i xe datai in Europa ocidentałe sirca 7000 ani fa.

Tonbe (forse) megałìteghe łe xe sta catade rente el Mar Baltico e visin al Mar
del Nord, Portogało. E in tanti altri paexi, fra cui ne ła penìxoła tałjana, ma
spesialmente in Sisiłia e Sardegna.

Ła pi granda concentrasion de dolmens se stima posa èsare in Corea, indove se
stadi clasifegai sirca 35000 dolmens. Se atribuise a ste xone presapoco el 40%
de tuti i dolmens mondiałi, al di de ancuo.

Ghe xe dolmens anca a Kerala, India del Sud, visin Marayoor bastansa tacà al
vilajo picenino de Pius Nagar.

Pi de 3,000 dolmens i xe sta catai nel Caucaxo e in Axia centrałe, spesialmente
in xone montagnoxe, scoerte łe vien fate resentemente a ritmo ełevà, data ła
storia archeołojica in situ.



https://vec.wikipedia.org/wiki/Dia%C5%82eto_toscan

Co diałeto toscan se intende 'na seria de parlari romanzi parlai inte'l l'àrea
d'Itałia corispondente uncò a ła rejon Toscana, co l'escluxion de ła Provinçia
de Massa e Carrara, e de l'Alta Garfagnana dove se parla invese diałeti
setentrionałi gallo-italici.

Popołarmente el toscano no el veniva considerà un diałetto itałiano data la
granda somijanza cum el Itałiano cólto de cui, par altro, el xe ła fontana (sia
pure modificataxi intel tempo rispetto al toscano del Trezzento), ma el veniva
cunsiderà invezze 'na semplizze variante o "vernacoło" del Itałiano; inteła
leteratura lenguistega el se xe comunque sempre parlà de diałetto toscano anca
se uncò el se prefarisse cunsidarare i parlari toscani un insieme de diałetti
romanʒi parlai in Itałia al pari de tóti i altri, pitòsto che un diałetto deła
léngua itałiana.

I primi contributi leterari signifegativi in toscan i risałe al XIII-XIV secoło
cum łe opare de Dante Ałighieri, Franzesco Petrarca et Giovanni Boccaccio, et
sucessivamente intel XVI secoło cum Nicoło Maciavełi et Francesco Guicciardini,
che i gha conferì ai parlari toscan ła degnità de "léngua letarària" deła
penixoła.

Al momento de ł'unificacion de ł'Itałia el xe stà selto co fà léngua da adoparar
ufizialmente, metendo fin a 'a secołare discussion a cui el gha parteçipà anca
Dante (intel De vulgari eloquentia) che el gha visto do façion contraposte: 'na
façion che el gha sostenù ła nassita de 'na łéngua itałiana su ła base de un
diałetto et 'n'altra che ła se ghà proposta de crear 'na nova léngua che ła
prendesse el mejo dai vari diałetti. Ła gha prexo piè ai inissi del XIX secoło
pròprio ła prima corente, sora tuto grassie al prestigioso parer de Alessandro
Manzoni (molto nota ła xe ła viçenda rełativa a ła selta de ła léngua par la
stesura de I promessi sposi et I panni sciacquati in Arno), ma mica poche le xe
stà łe criteghe mosseghe da chi el sosteneva (in primo logo el glotołogo
gorician Graziadio Isaio Ascoli) che el toscan el xera un diałetto co fà i altri
e 'na vera léngua nassional la sarìa podùa nassar solche dopo el incontro tra łe
varie culture del paese.

El nùmar de łucotor che i parla uncò diałetti de tipo toscan el se aggira
intorno ai tre miłion de persone, contando i abitanti deła Rejon, cavando el
teritorio deła Provinzia de Massa et Carara in cui el vien parlà un diałetto de
tipo emijan cum influenze liguri, et includendo inveçe ł'area de ła Corsica
setentrional dove el vien parlà el diałetto cismontano et l'area de ł'Umbria
confinante cum la Toscana dove el vien parlà el chianino.

El termine górgia el indica el passàggio dełe consonanti oclusive sorde /k/, /t/
et /p/ a fricative in poxicione post-vocałica /h/, /θ/, /ɸ/. Un exémpio tipegho
el xe l'articołassion della /k/ co fà /h/ in poxicione intervocałica [la
'ha:sa].

La górgia la cata el sóo acme a Firence et a Siena, mentre la ténde ad
indebołirse sia se se va verso sèra, sia verso matina fino a diventare fenomano
saltuàrio intel aretino e inteła ʒona Val de Ciana - Cortona (dove inoltre el se
ressente de ł'influenza umbra); la persiste invezze, ma limitandose ała soła
/k/, a Pistoja, Prato, inteła Maremma (Cecina-Orbetello) e intełe Cołine
Metałifere (Volterra - Massa Marittima) et la scompare inteł'àrea
pisana-luchese-łivornese, in cui se gha ł'elixion deła conosonante /k/ in
poxicione intervocałica.([la 'kasa] a Siena, Firenze, Pistoja, Prato et Grosseto
la sarà [la 'hasa] mentre a Livorno et Pisa la sarà [la 'asa]).

La górgia la xe un fenomeno fonetego, ossia de puro azzento rejonałe. No el xe
un fato fonołoʒʒego, parché no el coinvolge i sóni a livel de sistema: el
fiorentin non el gha manco consonanti del itałiano nèutro (anzi, el gha
esatamente i stessi fonemi del itałiano). El xe errà pensare che la /k/ la
sparisca in fiorentin, donca el xe errà scrivar un apostrofo in grafia
diałettałe, co fà par indicar che la sia cadùa la /k/, o la /t/, in tóti i caxi,
in cui la vegna invezze pronunziata 'na /h/. Intełi caxi dełe altre conosonanti
afete dała górgia, el xe sconsijabiłe tentar de raprexentar ła pronunzia, se non
in IPA. In grafia diałettałe, el se dovarà scrivar sempliçemente "capitani" par
[kaɸiˈθaːni].

Un fenomeno fonetego importante el xe el indebołimento intervocałico dełe
consonanti africate comunemente dite g pałatałe IPA /ʤ/ et c pałatałe IPA /ʧ/,
ciamà tradissionalmente atenuacione.

Tra do vocałi (et in assenza de raforzamento fonosintatico), la consonante
singoła africata postalveołare sonora la passa a fricativa postalveołare sonora:

'Sto fenomeno el xe evidente et el se pol s-ciaramente sentire intel parlato (et
el xe difuso - Modèl:Chiarire - anca in Umbria et intełe Marche): la gente, in
itałiano standard /laˈʤɛnte / [la'ʤɛnte] , la se reaiʒʒa in toscan co fà
[laˈʒɛnte] .

Anałogamente, ła consonante africata postalveołare sorda la passa a fricativa
postalveołare sorda tra do vocałi:

Cussita, la cena, in itałiano standard /la'ʧena/ [la 'ʧe:na], in toscan el
divien [la'ʃe:na].

Dato che in toscan (et cuìndi in itałiano standard) el fenome /ʃ/, rappresentà
dal digrafo sc(i) el xe sempre geminà (=dopio), no'l pol avenir confusion a
livel fonołogico tra i soni espressi: pesce, in itałiano standard et toscan:
['peʃʃe]; pece, in itałiano standard: ['peʧe], in toscan: ['peʃe]. Intel caxo
del fono [ʒ] no ła pol avenir alcuna confusion dato che no'l ghe xe in itałiano
standard co fà fonema.

Un fenomeno comun a tuta ła Toscana (ad ecezzione de łe xone de Firençe et
Prato) el xe el passajo de ła fricativa /s/ ad africata cuàndo la xe preçedùa da
/r/, /l/, /n/..

Ad exémpio, "il sole", che in itałiano standard el se pronuncia [ilˈsoːle]/, in
toscan non-florentin el suona [ilˈʦoːle]; el fenòmeno el xe presente anca dopo
de 'na conosonante, co fà in "falso". El se trata de un fenòmeno difuso in tuta
l'Itałia centromeridional, in alcune parti de ła quałe la se pol anca aver
sonoriʒʒazzione de [ʦ].

'Sto fenòmeno el coinvòlge ła sequensa wɔ, che la proviene da un fonèma łatino
ùnego ŏ (/ɔ/), che el perde ła /w/ in toscan moderno, cussita che:

El łatin bŏnum /ˈbɔnʊ̃/ el diventa in (fiorentin treçentesco et quindi in)
itałiano buono /ˈbwɔno/, ma in toscan (moderno) el torna a ridurse a bòno
/ˈbɔno/ (in realtà, ła forma "ridota" /ɔ/, in toscan, la xe senpre coesistìa a
łivel popołar cum ła sequenxa /wɔ/).

No i se riconosse intel diałetto toscan fenomeni sintatici particołari diversi
da el Itałiano standard.

In toscan, co fà in parece varietà setentrionałi del itałiano, el xe d'uso
corente el pronome te anca al nominativo/sojetto, in łogo del itałiano standard
tu.

El se dà inoltre el caxo de do pronomi sojeto, in cui el primo el xe forma
łibara, el secondo un clitico: te tu devi fare...(co fà in françexe: "moi, je
t'aime").

In tuta ła Toscan, sora tuto intel fiorentin, intel basso Valdarno e inteł'àrea
meridionałe (aretino, grossetan et senese), ła negassion "non" ła vien modificà
in "un".

Fenomeno morfołògico, cità anca da Alessandro Manzoni intel so I promessi sposi,
el xe el radopiamento del pronome personal dativo.

Intel pore un pronome personal al complemento de termine (a chelcossa, a
calchedun), ciamà anca caxo dativo cum un verbo, el itałiano standard el se
serve de 'na prepoxission+pronome, a me, o de 'na forma sintetica de derivassion
łatina, mi. El toscan el se serve de entrambi inteła frase co fà raforzamento
del dativo/complemento de termine:

'Sta forma la xe difusa in tuto el Centro-Sud, no solche in Toscana, et fin a
non molto tempo fa la veniva considerada ridondante se non adiritura scorèta in
itałiano standard, poiché 'na forme del pronome la rende inutiłe ł'altra.
Tutavia, uncò i gramàtici i tende i rivałutar 'sto costruto, che no'l vien
considerà gnanca piexé un pleonasmo. Un fenomeno simiłe el se trova anca, par
dir, inteła łéngua macèdone, dove'l xe obligatòrio date certe condicioni e
inteła łéngua bùlgara; el se trova anca in altre léngue romance, co fà in
spagnoło a mì me gusta. El se veda in propòxito 'sta scheda de ł'Academia de ła
Crusca.

In alcuni diałetti el se pol sentir anca el dópio pronome acusativo (me mi
vedi), ma la xe 'na forma antiquada et de scarso uxo comun.

Un fenòmeno morfołógico difuso intel intero teritòrio diałettałe toscan (et
comun a ła łéngua françexe) el xe el uxo personal de el si e in forma
"inpersonałe" (da non confondarse co el "sipassivante" et el "sireflessivo").

In particołar, oltre a ła forma regołar de prima persona plurałe par tuti i
verbi, el xe possibiłe uxar anca ła costrussion Si + Verbo in terza persona
singołare, a cui el pol vegnar preposto anca el pronome sojeto de prima persona
plurałe Noi, poiché el si el vien ormai co fà parte integrante de ła
cognugassion del verbo.

El fenomeno el avien in tuti i tenpi verbałi, conprexi quełi conposti. Cuì, ła
sostitucion de noi con si ła porta cum sé el uxo del verbo essar co fà
auxiłiarl, anca se el vertbo el domandarìa aver co fà auxiłiarl. Inoltre el
partecìpio passà el deve acordarse col sojeto in xenere et numaro se el verbo de
par sé el ghavarìa avù essar co fà auxiłiar, mentre no'l se acorda se in xenere
el ghavarìa domandà el verbo aver. In franzexe el auxiłiar el rimane regołar et
el partecìpio passà el deve acordarse col sojeto in xenere et numero se el
auxiłiare del verbo el xe "essar".



https://vec.wikipedia.org/wiki/Dia%C5%82eto_bixiaco

El bixiaco (localmente ciamà bisiac) el xe on diałeto de ła łéngoa vèneta, con
influense del furlan e de altre parlade visine, parlà nel teritorio de ła
Bixiacaria in provincia de Gorisia.

Lisonz (Ixonso), poexia de Ivan Crico di Pieris, publicà in: Ivan Crico, Piture,
Mondovì, Boetti, 1997.

'N omo al véa dói fiói. Al più zòvin, in zerca de bàgui, al ghe à dimandà a só
pare: "Tata, deme fòra cos che varìo de vér de la redità". E 'l pare, basta che
'l sìe cuntént, al ghe à dà fòra dut quel che 'l ghe varìa tochést. Despò un par
de zorni, quel fiol, ciote sùso dute le só robe, l'è 'ndà star ta 'na vila
luntana onde che l'à fruà malamentre quel che ghe véa dà fòra só pare. Co l'à
sbagazà duti i bezi che 'l véa, par zonta, 'n ta quela vila la xe vignuda 'na
bocóna de caristìa e cussì 'l s'à catà dut descunì, senza un che 'l ciame dó. Ta
quei Stati, l'à scugnù datarse a menar a passón i porzéi de un sior de quele
bande. Pa'la granda lodra che 'l véa, al se varìa passù anca cu'le caròbule ta
l'àlbio dei porzéi; ma gnanca de quele, a élo, gnissùn i ghi ni déa. Tornà in
sì, al s'à disést: "Quanti faméi, ta'l lógo de me pare, i à bondànzia de pan, e
mi culì a bàtar bava". Diman bogna che me levo bonòra e che vago a là de me pare
par dìsarghe: "Tata, ò fasést pecà contra 'l Ziel e contra de vu; no xe de iust,
savéu, che me nomé como vostro fiól. Par quel ve dimando de cignìrme conpagno de
un dei faméi che vè". Cun quel pinsiér ta'l zarvél, l'à ciapà 'l ganbìn e 'l xe
'ndà delóngo a là de só pare. Co 'l iera drìo par rivar, s'anca uncòra tan vìa
del lógo, só pare instès de in cau i l'à lumà e, de primo entro, cugnussù. Lòra,
dut in t'un, só pare, moést de giòl de cór ma anca de cuntentèza, al ghe xe 'ndà
'ncontraghe, i lo à ciapà a brazacòl e i lo à basà". In ta quel al fiòl al ghe
dise: "Tata, ò fasést pecà contra 'l Ziel e contra de vu; no xe de iust, savéu,
che me nomé como vostro fiól". 'Nveze só pare, propio pa'l ben de vita che 'l
ghe voléa, al ghe à ordenà driodemàn ai faméi: "Àlo! Portè culì e mèteghe al
vistì più bel ta'l dos, le scofe nóve ta i pé, e l'anél ta'l dé". Ciolè al vedél
più gras, copélo e rustìlo, che despò lo magnaremo e faremo fràia". Parvìa che
sto me fiòl al se véa pirdù e ancói 'l xe tornà de nóu vìu, al iera como mort e
'l xe stà catà". E i s'à mitù a fraiàr. Intant al fiòl più véc', che 'l iera
drìo vignìr de i larghi, onde che 'l iera sta ta'l opra par duta la zornada, co
'l xe rivà ta'l curtìu l'à sintù che drento ta'l lógo i iera drìo sonar e far
bài. Dato che gnissùn i lo véa virtì de sta nóa, al ghe à dimandà a un faméi:
Parvìa de ché, dìmesto, fàli fràia?". Al faméi al ghe à respondést: " Vostro
pare l'à vulù che copèmo al vedèl più gras, che lo rustimo e, cun quel e antro
nesessario, l'à volést che naltri duti insèma magnèmo e fèmo fràia, parvìa che
al xe tornà in famèa san e salvo, despò 'na zàia de tenp, vostro fradél".
Sintuda 'na tala, al fiòl più véc' ghe xe vignù su 'na fota fin a no voler
gnanca 'ndarghe rente. Ma só pare, inacòrt, al xe 'ndà fòra debòt e i l'à pregà
de 'ndar drento cun éli. Propio 'n ta quel, al fiòl più véc' l'à zerca lòra de
farghe cognossàr par che mutìu, drìo de quele nóe, al iera restà tantón
malpago." A mi, che fago 'l mus de ani anori par vu, tata, e che no ò mai
desubidì a gnissùn dei vostri òrdeni, no me vè mai dà gnanca un cavrét par
paciàr cu'i me amìzi. 'Nveze par sto fiòl, tornà noma che co 'l à finì de
fliscàr duti i bezi che l'à bù cu'le babàze, oltra de vérlo vistù e calzà de
nóu, ancói vè fasést copar anca al vedèl più gras par farghe le freghe". XXXI.
Drio de quel dir, só pare al ghe à respondést: "Fiòl, ti te me xe senpre sta
dogna, e ògne roba mèa la xe senpre stada, sàsto, anca tóva. Ma scogna, mo, che
fèmo fràia, parvìa che to fradél al iera como mort e 'l xe tornà de nóu vìu, al
se véa pirdù e 'l xe stà catà".



https://vec.wikipedia.org/wiki/Deepin

El deepin (ciamà in codixe Deepin, Linux Deepin, Hiweed Linux o Hiwix) xe 'na
distribusion de Linux cinéxe e nase cofà anbiènte operativo dedicao ai personal
computer. Ła ga vudo e ga on gran suceso parchè el introno gràfego el xe on
mucio intuitivo e el consente on fasie aprendimento del sistema operativo. Le so
varianti prinsipai de architetura de CPU xe IA-32 e AMD64.

El xe uno de i paradigmi de sviłupo de el software łibaro (e de el codexe
verto), ndo chel codexe fonte el stà disponibiłe públicamente e cualsevoja
persona, co conosense informadeghe oportune, ła pol łibaramente studiar-lo,
usar-lo, modificar-lo e redistribuir-lo e utilixa primordialmente filosofía e
metodołoje łibari. El xe distribuío baso términi de ła lixensa GNU General
Public License V3.

deepin el dispone de na vasta comunità de sviłupadori che i reałixa apps co
l'obietivo de aumentare łe funsionalidá de i dispoxitivi. Ste aplicasion del
Deepin Store łe xe scrite soratuto con el łenguajo de programasion ActionScript
de Adobe Flash.

Xe stà in sti ani ch'el team de svilupadori de deepin taca a sviłupare un
sistema operativo par dispoxitivi baxà so'l kernel Linux. Rilasà el 28 febraro
2004 par proçesòri Intel 80386 e sopèrìori, Hiwix 0.1 xè el prìmo sistèma
operativo cinéxe ibrido 32 bit/64 bit a interfàçia grafèga deła famèja
GNU/Linux. Ła prima version x'era stà pensa par n'uso domestego. Finora xè stà
el sistema operativo Linux cinéxe pì lonjevo (11 ani) (xè stà seguio da Debian
che però non xè cinéxe).

La versione Deepin 2014 xè çertamènte on gran paso avanti rispeto ała version
preçedènte. Xè dotà de n'interfaçia utènte rinovada e de on gran numaro de
inovaxioni tecnołoxighe. Wuhan Deepin Technology Co., Ltd ajiornò anca el
terminàłe (na sòrta de shell). Ciò che pèrmise a sto sistèma de difòndèrsi tra
utènti domestìçi xè sta l'inovatìva grafèga, che senplìficàva notèvolmènte
l'utiłixo del computer rispèto ałe preçedènti versioni e ai altri sistèmi
operativi concòrenti, ma soratuto el prexo mòlto pì abordabiłe rispèto a OS pì
còstoxi cofà quełi deła Microsoft.

Ła versione Deepin 2014.2 ga ła possibiłità de eseguire tuti i programmi
projietai par Microsoft Windows tramite CrossOver, n' conponente facoltàtivo de
Linux che parmete de usare tramide ła virtuałixasion l'ormai xełebre sistema
operativo de Redmond.

deepin 2014.3 xè stà rilazsià el 28 aprile 2015, na version che se basa so
Deepin 2014.2 ma otimixaea par xirare so hardware meno rexente e che consuma
xirca el 10% de RAM de manco. Come i so predesesòri, l'è dota de'n kernel
monołitico basa so Linux, ibrido a 32 bit/64 bit. Nonostante sia considera come
na minor release, deepin 2014.3 ga porta co' sè numerose correxioni rispeto al
so predecesore. deepin 2014.3 pò esere definio come n'grande ajiornamento par
Deepin 2014.2, del quałe ga coreto i principałi problemi. Come el predecessor,
non l'è inpiegabiłe in installaxioni de tipo Server, ma xè previsto el suo
impiego unicamente come postaxione de lavòro (client). Sta edixion qua la ga un
firewall, un parental control, un sentro de sicuresa, n'a libraria fotografica e
altro. Nełe presentaxioni organixae da Wuhan Deepin Technology Co., Ltd inte
2015 xe gà constatà come el sistema operativo fosse inxentra sul suporto a na
mejio interfasa grafega dela taskbar ciamà Dock.

deepin xè dota del suporto del file system btrfs, ext3, ext4, JFS, ReiserFS e
XFS. WPS Office xè ła suite de softuér de prodùtività pèrsonałe de deepin. WPS
Office conprènde i programi Writer (ełaborator de testi), Presentation (par
crèar presèntàxiòni) e Spreadsheets (fojo de calcòło).

deepin 15.1 l'è molto esigente el pol andar solche in computer che i g'abia
specifici requixsidi de sistema.



https://vec.wikipedia.org/wiki/Crema

Crema (Crèma en cremasco) el xé un comun de 33.595 abitanti de ła provincia de
Cremona. Ła xé el sentro prinsipałe del teritorio Cremasco

Deso el comun el xé parte de ła Region Agraria n° 2 (pianura de Crema) e el xé
drénto el contesto del Parco del Serio.

Łe orìgeni de Crema łe xé ligàe al'invaxion łongobarda del VI sècoło d.C.; el
nome el salta fora provabilmente dal tèrmene łongobardo "Crem" chel signìfega
"altura". Drio ła tradision, ła fondasion de ła sità ła vegnarìa dal 15 agosto
570 có che, vanti a ła minasa raprexentada dal'invaxion łongobarda, i abitanti
de ła xona i gà catà rifugio 'nte ła parte pì ełevada del'"ìxoła de ła Moxa",
par fargheła prónta a defexa soto ła guida prima de Cremete, conte de Pałaso, e
dópo de Fulcherio. Da sti dó personagi qua i saltarìa fora donca i topònimi
Crema e Insula Fulcheria. Drio altre fonti ła sóa fondasion ła vegne fóra dal IV
sècoło d.c., có che Miłan ła gera cavedałe del'Inpero Roman d'Osidente. Un'altra
version invese parla de un pì antigo insediamento Sèltego o Etrusco.

Ła prima conparsa de Crema 'ntei documinti Stòreghi rixałe al XI sècoło d.c.
come posedimento dei cunti de Camisano. En sèvito ła xé stà governada da
Bonifaso marchexo de Toscana e sóa fioła Matilde. 'Ntel 1098 Matilde ła ga dato
en dono ła sità al vèscovo de Cremona. Durante sti ténpi qua l'agricoltura ła se
richìa e l'Órdene dei Umiłiai el ga mèso ła łavorasion de ła łana, che ła xé stà
na de łe prinsipałi are econòmeghe fin al XIX sècoło d.c..

'Ntel 1159, dópo gaver streto un'ałeansa co Miłan contro ła ghibełina Cremona,
Crema ła xé stà asediada, invaxa e butada xó dal'inperador Federico Barbarosa.
L'asedio de Crema el xé stà caratterixà da un mucio de cativèrie. I tèutoni gà
meso su alcuni prixoneri cremas-ci a łe łore màchine de guera sperando che i
difensóri i no colpise i ostagi. Parò sta idèa qua no ła ga miga funsionada e se
xé trasformada en un masacro: sto fato qua el xé un dei pì famoxi de ła storia
cremasca e el xé sełebrà da un quadro che ghe xé 'nte ła sała del Consejo
Comunal, dita giusto "sała dei Ostagi Cremas-ci", ai quałi i ga dato anca na na
via.

Co ła Pase de Costansa (1185) xé rivà el permeso di costruir ła sità de novo
come "castrum". Ghe se 'ndà vanti na faxe de lìbaro comun en el qual comunque se
ghe xé stade łote fasioxe, tìpeghe dei comuni del Nord Itałia de quel'època. En
ogni caxo, ła sità ła xé stà fortificada co nóvi muri, fosadi e porte (1199), e
dópo de na rede de canałi ga vałorixà l'agricoltura. 'Ntel XIII sècoło Crema ła
xé anca stada ricchida co ła costrusion de ła Catedral e del Pałaso Pretorio.

L'autonomia del comun ła xé terminada 'ntel 1335, có che ła sità se xé arexa a
Gian Gałeaso Visconti, ła famiglia del qual ła ga avùo ła sità fin he el sècoło
el xé finio. 'Ntel 1361 Crema ła xé stada interesada da ła peste bubònega. Gà
sevio un corto tenpo de regno de ła famegia velfa Benzoni (Bartołomeo e Pàgoło
dal 1403 al 1405, dópo dal łoro nevode Giorgio fin al 1423). Ła signoria ła xé
pasada de nóvo ai Visconti e, dal 1449 in poi, a ła Repùblica de Venesia.

En quałidà de provincia venesiana del'entrotera, Crema ła gà avùo un mucio de
privilegi e ła gera al riparo dal declin ecònomego del visin Ducado de Miłan
soto el dominio spagnoło. Ła gà tegnù na sostansial autonomia che ła ga łasià ła
progetasion de nóve costrusion. Łore łe includevan ła nóva sinta de muri, ła
ricostrusion del Pałaso Comunal (1525-1533), el Pałaso de ła Notaria, ora Pałaso
Vescoviłe. 'Ntel 1580 Crema ła xé deventada sede vescoviłe e xé stà tirà su el
Santuario de Santa Maria de ła Croxe (1490).

Col XVII sècoło gà vùo inisio ła decadensa de ła sità, cauxada dal fałimento de
łe sóe atividà industriałi, anca si l'agricoltura ła ga contenuà a èser
fiorente. 'Ntel 1796 ła xé stada fondada l'Academia del'Agricoltura. Dópo ła
cascada de ła Serenìsima 'ntel 1797, l'Exèrsito Fransexe el gà cavà l'ùltemo
podestà e gà creà un comun. Al'inisio Crema formava ła provincia de Crema-Łodi,
ma en sèvito ła xé stada anesa a ła provincia de Cremona. 'Ntel 1814, l'inpero
de Napołeon el xé sconparì e Crema ła xé deventada un posedimendo austrìaco.

Crema ła xé stada anesa al'Itałia durante el Risorgimento. Da ełora ła ga fato
parte del Regno d'Itałia e, dópo ła Seconda Guera Mondial, de ła Repùblica
Itałiana.



https://vec.wikipedia.org/wiki/Ciunga

Ła ciunga o goma mastega o cicolo o anca ciuìnga, cingoma o cica ła xe ła goma
da mastegare (in inglexe chewing gum, da qua el nome). Ł'abitudine de tegner in
boca calcosa da mastegare ła xe vecia come el cuco. In Finlandia xe sta trovà un
toko de ciunga fata con pégoła de scorsa de bredoła, con ancora su i segni dei
denti, vecia de 5000 ani. I Greci i mastegava na ciunga fata coła resina de
lentiskio. In Çentro-America i Azteki e i Maya i doparava na goma naturałe, el
chicle, cavà dała pianta deła goma Manilkara chicle.

Ma ła storia deła ciunga moderna ła scuminsia 'ntel 1855, quando ke'l ditator
mesican Santa Anna, gran consumador de chicle, el ga dovudo scapare ał'estero.
Tra i altri posti 'ndove ke'l se ga rifugià, ghe xe sta New York 'dove ke'l ga
conosudo ł'inventor Thomas Adams e el ghe ga proposto de far rivare dal Mesico
gran kuantità de chicle par produre goma sintetica par far gome par łe rue dełe
biciclete, stival da piova e xugatołi. Cusì xe sta, ma un giorno del 1869, Adams
el ga tolto un toko de chicle ke vansava e se ło ga meso in boca e el ga tacà a
mastegarlo. Ghe xe piaxudo e da keła volta el ga scuminsià a produre ciunghe
fate col chicle e a venderle in tuti i Stati Unidi d'America. Deso se ghe xonta
anca saor diversi (menta, sugorisia, fruti) e se dopara na goma sintetica (el
butadiene) al posto del chicle.



https://vec.wikipedia.org/wiki/Ciao

Ła paroła ciao ła xe un sałudo amichevole e informałe de ła lengoa italiana, che
se dòpara sia quando che se se incontra, sia quando che se va via.

Ciao el ven da ła paroła veneta s-ciào (o s-ciàvo) che in italian vorìa dir
"schiavo" o "servo" [vostro]. Sałudar dixendo ciao l'è quindi conpagno de dir
"son servo tuo", "sò a tó dispoxision". Sto sałudo el jera doparà da tuti, sensa
distinsion de clase sociałe.

El termine originałe s-ciào el existe ncora dèso in te ła łengoa veneta, doparà
come esclamasion o par esprimar rasegnasion e in te'l diałeto bergamasco,
brescian e ticinese par esprimar soliévo par 'vérsela cavà da un qûalche guaio.

L'espresion "ciao pì!" più o meno vorìa dir (ironicamente) "te sałudo!",
variabił a seconda del contesto, ma che più o meno la esprime na reasion de
sorprexa co sucede qûalcosa che no se se spetava.

Ła paroła ła sà difuxa in giro par el mondo co' łe varie migrasion dei itałiani,
ła xe una de łe parołe de ła lengoa itałiana piasè conosùe al mondo e la xe
entrà come sałudo informałe anca in te'l lèsico todesco (Tschao), ungherese, e
scrito come čau in ceco e slovaco. Sto sałudo el xe difuxo anca in altre lengoe
come el fransexe (Tchao), el spagnoło (Chao/Chau) e el portoghese (Tchau).



https://vec.wikipedia.org/wiki/Cesena

Cesena (Zisêna in romagnoło) xe una çittà de 94 078 abitanti sita in provincia
de Forlì-Cesena.

Acquarola, Aie, Bagnile, Borello, Borgo delle Rose, Borgo di Ronta, Borgo
Paglia, Botteghino, Budrio, Bulgaria, Bulgarnò, Calisese, Calabrina,
Capannaguzzo, Carpineta, Casalbono, Casale, Case Castagnoli, Case Frini, Case
Gentili, Case Missiroli, Case Scuola Vecchia, Celincordia, Celletta, Diegaro,
Formignano, Gattolino, Gualdo, Il Trebbo, Lizzano, Luogoraro, Luzzena, Macerone,
Madonna dell'Olivo, Martorano, Massa, Molino Cento, Monte Aguzzo, Monte Vecchio,
Montereale, Monticino, Oriola, Osteria di Piavola, Paderno,Pievesestina, Pioppa,
Ponte Abbadesse, Ponte Pietra, Pontecucco, Provezza, Rio Eremo, Rio Marano,
Ronta, Roversano, Ruffio, Saiano, San Carlo, San Cristoforo, San Demetrio, San
Giorgio, San Mamante, San Martino in Fiume, San Matteo, San Mauro in Valle, San
Tomaso, San Vittore, Santa Lucia, Sant'Andrea in Bagnolo, Settecrociari,
Tessello, Tipano, Torre del Moro, Trebbo, Valdinoce, Villa Calabra, Villa
Casone.



https://vec.wikipedia.org/wiki/Catanga_(prov%C3%ACnsia)

Catanga ła xe na rejon de el Congo sudoriental. Ła xe conpresa intra ła Tansania
a est , el Sanbia a sudest, e ła Angoła a ovest.

El teritorio el va da 600 a 2500 m.. El xe ocupà da un altipian inciso da łe
vałi de el alto Congo e de altri sui afluenti, łimità a est da el riłievo de łi
monti Mitunba (monti Mugila e monti Marungu a nord, monti Mulumbe e monti
Kundelungu a sud). Łi fiumi pi' inportanti łi xe el Lualaba, co łi so afluenti
de drita Lukuga, Luvua e Lufira; łi afluenti de sanca del fiume Congo: Lomami, e
Casai (co łi so afluenti de drita Lulua e Sankuru-Lubilash). Łi pi' grandi łaghi
naturałi łi xe el łago Tanganica, el łago Mweru, el łago Upemba e el łago
Kisale; el łago Tshangalele e el łago Nzilo łi xe artifisiałi. El clima el pasa
da tropegal de ła savana a subtropegal umido indando da nordovest verso sudest.
El teritorio el xe coverto da savana boscata e savana erbosa. Al sentro de ła
provinsia łongo el corso del Lualaba ghe xe na estexa area de pałù.

Łe sità pi' inportanti łe xe el cavołogo Lubumbashi, Kolwezi, Likasi e łe sità
industriałi de Kalemie e Kambove. Oltre a el fransexe, xe difuso el swahili.



https://vec.wikipedia.org/wiki/Canzoniere_Popolare_Veneto

Canzoniere Popolare Veneto el xe un grupo musical che ga avuo origine da
Gualtiero Bertelli e Luisa Ronchini che se ga conossuo nel 1964. El primo
spetacolo de lori dò xe stà "Partigiano sconosciuto" (Partigiano sconossuo). El
grupo se ga mso nome Cansonier Popolar Veneto quando che a lori se ga zontà
Alberto D'Amico, Tiziano Bertelli (fradelo de Gualtiero), Rosanna Trolese, Renzo
Bonometto e Linda Caorlin.

El grupo se ga impegnà in te a riçerca e in te 'l studio dele canson popolare
venete e el xe existio fin al 1971 quando che 'l se ga spacà in do grupi novi:
uno che ga mantegnesto el nome (D’Amico, Ronchini, Magro), e naltro che se ga
ciamà Novo Cansonier Veneto (sul subito co i dò Bertelli, Maria Boccanegra,
Bonometto, Caorlin e Benni Sima; pì vanti a Gualtiero Bertelli se ga zontà S. M.
Ricatti, D. Borsetto, F. Armirati e I. Korman).

Da ricordarse el spetacolo "Tera e Aqua" che po xe finìo in te 'l disco "Addio
Venezia addio": qua, al posto de D'Amico che gaveva trovà da dir col grupo par
via de la linea da seguir, par un fià de tempo ghe xe Policarpo Lanzi.



https://vec.wikipedia.org/wiki/Canton_Tisin

El Canton Tisin (Itałian Ticino; todesco, fransexe e romancio Tessin) el xe el
canton pì meridionałe deła Svisera, sol versante sud dełe Alpi. El ciapa el nome
dal fiume Ticino che ło traversa dała sorgente al Paso deła Novena (ted.
Nufenenpass) fin al Łago Majore.

El Canton Tisin xe l'unico canton dea Confederasion Helvetica situà intieramente
soto ae Alpe. Ghà na superfisie de 2812 km² pari al 6,8% dea intiera superfixe
Svisera. El teritorio Tisinexe xe in bona parte delimità co l'Italia, infati el
canton confina con sto stato da Est, Sud e Ovest mentre a Nord-Ovest el confina
col Canton Uri e a Nord col Canton Grixoni

N'altro elemento importante del paesajio xe sens'altro el fiume Tisin, chel pasa
da Nord a Ovest atraversando la Val Leventina e la Val Bedreto par finir drento
el Łago Magiore. In tei presi de Łocarno prima de rivare ało sboco se trasforma
in on tereno pałudoso, che diventa na riserva naturałe confluendo le acque col
fiume Verxasca.

I prinsipai afluenti del fiume Tisin xe el Breno chel pasa in tea Val de Blenio
e la Moexa in tea Val de Mesolcina e na granda parte del Sopraceneri, in tea
parte setentrionałe del canton el fiume l'gha forma col tempo na vałe conosua
come Val Riviera.

La xona osidentałe del canton xe invece bagnà dal fiume Maggia mentre el bacino
del Verxasca (chel da el nome ała vałe omonima se cata tra el Tisin e la Maggia.
El Sud del Tesin invexe l'xe bagnà dal Łago de Ługan che pasando par el Trexa el
finise anca eło drento el Łago Magiore e quindi nel Tesin, bona parte del
teritorio xe alpino ma el Mendrisioto presenta on paesajio tipicamente da
Pianura padana.

El canton xe diviso in dò parti spessà in mexo dal Monte Ceneri, ste xone e se
ciama Sotoceneri e Sopraceneri, la prima sopratuto la se ghà afermà come na
piassa finansiaria grasie ala vicinansa economica de Miłàn, infati anca se la
capitałe połitega rimane Bełinxona, chea economica xe Ługan.

La xona piassé popołà del Tisin xe Ługan cò i sò quasi 60 000 abitanti, Seguio
da Bełinxona chea xe anca la sede poitega del canton, subito dopo Łocarno,
rivando poi a picołe cità che no e riva gnanca a 10 000 abitanti: Airoło, Biasca
e Ciasso.

La lengoa del Canton Tisin xe el Tałian e el Tisinese, na variante dea lengoa
lombarda ma che no ła xe riconosesta ufisialmente; El Tisin el forma co alcune
vałi del Grixoni la Svisera Taliana.

Par secołi l'unica rełixon acetà l'jera el Catòłiceximo ma oncò la Costitusion
Cantonałe garantise libertà de culto de tute łe confesion. A causa deła
migrassion de tanta xente che la vien a vivare in Tisin, la situasion xe canbià
na s-cianta: ła Cexa Catòłica rapresenta oncora na parte considerevołe dełe
varie confesion (pasa el 70%) ma ghé xe anca Protestanti, evangełisti, Ebrei e
Musulmani.



https://vec.wikipedia.org/wiki/Bretagna

Ła xe sudivisa in 4 dipartimenti: Côtes-d'Armor (bret. Aodoù-an-Arvor),
Ille-et-Vilaine (bret. Ill ha Gwilen), Morbihan e Finistère (bret. Pennar-Bed).

Sità prinçipałi xe Rennes, Brest, Saint-Malo e Quimper. Altre locałità famose xe
Camaret-sur-Mer, Carnac, Concarneau, Crozon, Dinard, Guimiliau, Landévennec,
Lannion, Lorient, Morlaix, Paimpont, Perros-Guirec (con Ploumanac'h), Pleyben,
Plougastel-Daoulas, Pont-Aven, Roscoff, Trégastel, ecc.

Co na superficie de 27 209 km², la conprende la penisola che la se destira par
240 km sul Oçeano Atlantego intra'l canal de la Manega, al nord, e el golfo de
Biscaja, al sud, Rennes ła xe ła so capitałe. ła popołasion (1999), ła xe de
2 906 197 abitanti. la Bretagna la xe una de le region francesi que pì la gode
de la mazor longhezza de le coste. Tradizionalmente, se ga destinvìo inte la
region costiera (l'Armor, el lido) da la region centrale (l'Argoat).

Ła Bretagna ła gode de un clima oseánego, tenperà, su tuto el łongo del
łitorałe, co débołi diferense de temperadura intra'l autun e el inverno. El
vento de nordest el dòmina el nord. łe piove ve xe frecoenti, però de poca
intensità. Inte na stesa jornada, el xe normałe che i se alterne el ciaro e el
siel cuert. ła vexetasion ła xe abondante. Inte ła antighedà, ła Bretagna ła
jera na rejòn de bocage, łe tipeghe bariere de àlbari intra i canp, però ła
reorganixasion de łe parsełe inte i ani 60 (ła consentrasion parcełaria) ła ga
ełiminà na gran parte de ła vexetasion che ła bordava i canp.

Ła Bretagna ła xe conposta storicamente da do àree łenguìstiche: ła Bretagna
inferior, o Breizh Izel a ovest (Finistère, Morbihan e parte de ła
Côtes-d'Armor) onde se parla ła łéngoa brètona, inparentada al gałexe e al
cornico. Inte ła Bretagna superior, Breizh Uhel a l'est (Ille-et-Vilaine e
Loire-Atlantique) onde se parla dei diałeti neołatini (langue d'oïl) conosesti
col tèrmine de gało.

Cofà tante łéngoe rejonałi in Fransa, e dopo na severìsima połitica anti-brètone
del Stato fransexe, l'uxo del brètone el xe diminuìo tant, a vantajo del
fransexe, soratuto durante el XX secoło. El xe stà inte i ani '60 che el
fransexe el ga superà el brèton, ma a partir dai ani '70 el brètone el se ga
risvejà, invese i difensori del gało i ga scumisià a farse senti dai ani '90.
Uncuò ghe xe pi o manco 300 000 persone che łe parla el brèton.

L'economía de ła Bretagna ła xe inclinà par la agricoltura e łe indùstre
agroałimentarie, el turismo de istà inte'l łitorałe, e coalche sentro
industriałe e tecnołóxico avansà cofà (Rennese Lannion).



https://vec.wikipedia.org/wiki/Brainstorming

El Brainstorming, łeteralmente "tenpesta de servei", l'è na tecnica creativa de
grupo finałixà a generar un gran numaro de idee par ła risołusion de un
problema. Dita in breve, ła consiste in te ła proposta de quałunque tipo de idea
che posa risolvar un problema determinà, anca ła piu stranba, sensa risciar de
vegner critichè o censurè da i altri conpari del grupo.

El metodo l'è stà ideà in tel 1939 dal publiçitario american Alex Faickney
Osborn e difuxo atraverso un so łibro, Applied immagination, publicà par ła
prima olta in tel 1953. Secondo Osborn, atraverso sta tecnica un grupo l'avarea
podùo aumentar ła so creativita del dopio.

Al dì d’ancó ła tecnica l’è molto popołare e gran utiłixà a l’interno de łe
axiende e mia soło, ma no manca parò łe critiche. Se ritien inansituto che manca
prove a dimostrasion de l’efetivo giovamento che ła tecnica ła recarea a ła
generasion de idee, sia par quałità che par quantità. In particołare çerti
problemi come ła distrasion, el timor de esar vałutè e ‘l bloco de ła produsion
de nove idee, i sarea ła cauxa de ła scarsa eficensa de sto metodo rispeto a
altri tipi o al łaoro individuałe. Par sto motivo, ghè stà numaroxi tentativi de
miliorar el brainstorming o de rinpiasarlo co varianti più efiçienti. Nonostance
ste critiche, parò, el brainstorming el pol rivełarse utiłe anca soto st’altri
aspeti, come el miliorar l’afiatamento del grupo, el piaxer nel łaorar in grupo
o aumentar el morałe.

Ghè quatro regołe baxiłari in tel brainstorming. El so scopo l'è queło de ridur
łe inibisioni sociałi che se prexenta quando se łaora en grupo e de conseguensa
stimołar ła generasion de nove idee. El risultato spetà l'è na sinergia dinamica
che l'aumenterà de un bel poco ła creatività del grupo.

Secondo alcune prove de łaboratorio, sto metodo el rivarea a quaxi triplicar ła
produtività dei grupi rispeto al brainstorming ełetronico.

El "brainstorming individuałe" l'è l'uxo del brainstorming su baxe sołitaria.
L'include tecniche come ła łibara scritura, el łibaro parlare, asociasion de
parołe e ła "teła de ragno," na tecnica vixuałe par ciapar apunti. El
brainstorming individuałe l'e un utiłe metodo in te ła scritura creativa e 'l
pararea esar superior al tradisional brainstorming de grupo.



https://vec.wikipedia.org/wiki/Bax%C3%A9%C5%82ega_de_Santa_Maria_de_%C5%82a_Sa%C5%82ute

Ła baxéłega de Santa Maria de ła Sałute, dita anca soło Ła Sałute, ła xé na
baxéłega de Venesia che ła se cata visin a ła Ponta de ła Dogana, da indove ła
resalta 'ntel panorama del Basin de San Marco e del Canal Grando. Progetada da
Baldassarre Longhena co tension ai modełi del Palladio, ła xé na de łe megio
espresion del'architetura baroca venesiana. Ła sóa edifegasion ła raprexénta un
ex voto a ła Madona da parte dei venesiani per ła łiberasion da ła peste che,
intrà el 1630 e'l 1631, ła ga copà na bona parte de ła popołasion, come che'l
gera capità prima per łe céxe del Redentor e de San Roco.

Ła peste ła xé stada portada da un inbasador del conte de Màntova, che'l cé stà
butà drénto el Lazareto Vecio, ma ghe xé stà bastansa intrar in contato co un
marangon per infetar ła sità, a partir da Canpo San Lio.

El 22 de otobre 1630 el voto del patriarca Giovanni Tiepolo: «voto sołene de
tirar su in sta Sità qua e dedicar na Cexa a ła Vèrxene Santìsima, dàndoghe el
tìtoło "Santa Maria de ła Sałute", e ch'ogni ano 'ntel giorno che sta Sità qua
ła sarà publicada łìbera dal prexénte mal, Sóa Serenità e i Quei che i ghe sarà
daspò i 'ndarà sołenemente col Senato a vixitar ła medema Cexa a eterna memoria
de ła Pùblica riconosensa de sto grando benefisio». El 26 de otobre in Piasa San
Marco el Doxe Nicolò Contarini, el clero e'l pòpoło i se ga mesi insieme a
pregar. Có ła peste ła xé finìa i gera morti 80 000 venesiani, e 600 000 'ntel
teritorio de ła Serenìsima, da Brèsia a Trieste, dal Połèxine a Bełun. Infrà i
morti, el Doxe e'l Patriarca.

Per far spasio a ła nova cexa i ga sièlto de butar xó un conpleso rełigioxo serà
(ła Cexa de ła Santìsima Trinità co convento e scóła) tacà a ła Ponta da Mar, ła
dogana de Venesia. Per poder tirar su in quel posto ła Baxéłega i ga avuo
bixogno de ben 1.156.650 pałi inciodai 'ntel teren e na vasta bonìfega de ła
tera. Xà el 28 de novenbre 1631 i ga fato el primo pełegrinagio de
ringrasiamento.

Ła costrusione ła xé stà fidada daspò un concorso a Baldassare Longhena, che'l
gaveva progetà na céxa «in forma de corona per eser dedicada a ea Vèrxene», e ła
xé stada finia có el Patriarca Alvise Sagredo el 9 de novenbre 1687 el ea ga
benedita.

Ogni 21 de novenbre del'ano si festixa ła Festa de ła Madona de ła Sałute, 'nte
ła qual i venesiani i traversa un ponte, per sècołi un fato de barche, ancuo un
ponte gałegiante inciodà su pałi, che'l va da San Marco a ła Baxéłega e i ghe va
a pregar. Insieme a ła Festa del Redentor, ła xé anca ancuo na de łe feste
popołari più amae e partesipae dai venesiani. In sta ocaxion qua, come che ła
vol ła tradision, i venesiani i magna ła castradina, un piato a baxe de molton.



https://vec.wikipedia.org/wiki/Bati_marso

A l'epoca de ła Serenìsima Republica, el Cao de ano, invese che al 1° de genaro,
come 'l xera previsto da 'l całendario giulian e dopo da queło gregorian, el
cascava el 1° de marso. Sta tradision, ła par che ła vegna da l'antigo
całendario doparà da i Romani prima de Giulio Cesare, całendario che el faxéa
scominsiar l'ano da 'l méxe de marso (e defati in sta maniera i mesi de
setenbre, otobre, novenbre e diçenbre i vien a èsar efetivamente i méxi numaro
sete, oto, nove e diexe come 'l dixe el nome). Par no far confuxion, i Veneti de
na òlta in parte a ła data i ghe scrivéa more veneto, overosìpia, leteralmente,
"a ła maniera Veneta". Donca, ła data, par dir, de 'l "14 febraro 1703", a
Venesia ła deventava "14 febraro 1702 more veneto", parché el febraro 'l xera
efetivamente l'ultimo méxe de l'ano vecio, e el 1703 el scominsiava soło in
marso.

Ła festa del Bati Marso ła capitava apunto inte i ultimi dì de l'ano, e ła
prevedéa de 'ndar in giro par łe strade smacando su cuerciołi, pegnate e altri
strumenti muxicałi "fati in caxa" faxendo un gran bacàn, co l'intento de far
scapar via l'inverno e el fredo e propisiarse l'arivo de ła beła stajon, par
poder scuminsiar i laori 'gricołi.



https://vec.wikipedia.org/wiki/Ayrton_Senna

Ayrton Senna da Silva (San Paolo del Brasil, 21 de marso 1960 – Bologna, 1° de
majo 1994) l'è stà un dei pì amadi coridori de Formuła 1. El gha vinto tri
titołi mondiałi e el gha fato anca dei inportanti record de ła Formuła Uno, tra
quei queo de łe pole position. El sa copà in on inçidente de gara 'ntel Gran
premio de San Marin 'ntel 1 majo 1994, mentra el ghera drio guidar 'na
Williams-Renault. El x'è stà tri olte canpion del mondo de formula 1 (1988,
1990, 1991).

Dopo 'na bona trafila 'ntele formule minori (canpion de Formula 3 inglese 'ntel
1983), el gha debutà 'n Formula 1 'ntel Gran Premio del Brasil 1984 su
Toleman-Hart. 'Ntea so prima stagion gha subito dà proa de esar on talento
ecesional, cogliendo par la picenina scuderia nglese resultadi otimi, su tuti el
clamoroso seondo piazamento 'ntel Gran Premio di Monaco, desputado soto on
diluvio incredibil. La gara la xè stà interota proprio par l'enorme quantità de
acqua che la ghera sula pista, e a Senna, che el recuperava sie secondi par giro
su Alain Prost) la ghè stà negà 'na vitoria ormai segura.

La prima scuderia a meterghe i oci su de lu xè stà ea Lotus, che el gha ingagià
par el 1985. Ala seonda gara col team inglese, Senna el ghà ciapà subito la
vitoria 'ntel Gran Premio de Portogalo, anca 'sto qua disputado soto 'na piogia
torensial. 'Ntel corso dela stagion Senna el ghà dò esenpio dela velocità 'ntel
gir in prova. Ben 7 le pole position ciapade en 'sta stagion, el pì dee olte
vanificade da ritiri par guasti mecanici o par mancansa de benxina (in quel
tenpo el ghera n vigor on regolamento che el limitava el quantitativo de benxina
'ntel serbatoi).

Dopo tri stagioni, con anca el record de pole (ben 8 'ntel 1986), Senna el gha
abandonà la Lotus par la ben pì competitiva McLaren la qual, proprio 'ntel 1988,
la ghera riusia a firmar on contrato motoristego con la Honda.

'Ntea McLaren, Senna se gha trovà come conpar de squadra "El profesor" Alain
Prost, col qual el xè scominsià ben presto 'na rivalità piassé grosa. La
McLaren-Honda MP4/4 la x'era 'na vetura ecesional e questo el gha consentio ai
do piloti de dominar el canpionato, agiudicandose ben quindese dei sedese gran
premi in programa. Senna, con oto vitorie e ben tredese pol, el gha finalmente
coronà el sogno de agiudicarse el titolo, e el ghe riusio con do gare
d'anticipo.

'Ntel 1989 la McLaren la gha evidensià qualche debolesa dal punto de vista de
l'afidabilità, che le gha reguardà sopratuto Senna, colpio da pareci guasti che
el gha costreto a darghe el titolo al compar-rival Prost. L'epilogo del mondial
el xè stà on dei piassé controversi de la Formula 1: 'ntel circuito de Suzuka,
sede del Gran Premio del Giapone, i do rivali i sé frontegià 'ntea penultima
gara con Prost in vantagio ma ancor mia serto del titolo. A pochi xiri dala fin,
dopo on duel durà par tuta la corsa, Senna, ala chicane, el ghà tentà on sorpaso
sul rival che, invese, ghe sè meso a serar la traietoria e finendo col farse
urtar da Senna. Prost el gha terminà cussita la propria gara par 'st'urto, e el
brasilian, invese, el gha domandà l'ajuto dei comisari e, anzeché reciapar la
pista da dove l'era uscio, el gha riaceso el motor, gha tajà la chicane e el gha
riciapado la corsa, pur con l'ala anterior desfata. Dopo 'na sosta ai box, par
el canbio de museto, e on breve inseguimento, el brasilian el gha ala fin
sorpasà Alessandro Nannini, che x'era portà 'n testa al Gran Premio, e gha potuo
tajar par prim el traguardo, versendo de novo el mondial. Ala fin dea gara sul
gradin pì alto del podio parò ghè salio Nannini: Senna x'era stà squalificà par
salto de chicane e violasion dele regole (nol potea riacender on motor spento e
s'era fato ajutar dai comisari par tornare 'n gara dopo on fuoripista), e Prost
el potea cussìta, matemategamente, fregiarse del titolo de canpion del mondo.
Questo episodio el ghà inasprì del tuto i xà compromesi raporti che Senna 'l
gh'avea con Prost e con tuta la federasion, a quel tenpo reta dal fransese
Jean-Marie Balestre. El brasilian gha avù, parò, la so rivinsita l'ano sucesivo.
Prost x'era pasà ala Ferrari, ma 'ntela stagion 1990 non la x'era mia canbià la
trama, con i do senpre en acanita lota tra de lori. 'Sta olta, parò, Senna el
ghera riusio a rivar en Giapon col vantagio de clasifega, ma col rival en
recupero. Anca 'sta olta, ala prima curva, Prost gha serà la traietoria al
brasilian e el è stà urtà da Senna, impato che gha mandà entranbi 'ntela sabia.
Senna l'era cussìta canpion del mondo par la seonda olta.

El calo de competitività dela Ferrari 'ntel 1991 el ghà interoto la saga
Senna-Prost, favorendo le vitorie del piloa paulista, che ghe xè agiudicà el
terzo titolo mondial, dovendo parò far fronte ad on grintoso Nigel Mansell,
batuo solo ala penultema gara ancora en Giapon. El xè stà l'ultimo titolo par
Senna, che 'ntel 1992 se era trovà ale prese col calo di competitività dela
McLaren (e con dele Williams ecesionai).

Anca 'ntel 1993, con 'na McLaren motorizada Ford (la Honda la gh'avea abandonà
le competision ala fin del '92), e contro 'na fenomenal Williams, la cui prima
guida la x'era ora Alain Prost, nol prometeva de mejo, ma nonostante l'evidente
inferiorità del mezo Senna el ghà dao vita ad alcone dele piassé spetaolari
imprese mai viste 'ntela Formula 1, culminae a Donington Park, 'ntel Gran Premio
d'Europa, in quea che la vien definia la vitoria piassé bela del canpion
brasilian. Soto l'acqua Senna el ghà dà spetacolo efetuando 4 sorpasi 'ntel solo
prim xiro e quasi ridicolixando i aversari. Ala fin el xè imposto con quasi on
minuo e mezo de distaco su Damon Hill e on giro su Prost. 'Ntel corso de l'ano,
parò, la diferensa de qualità e potensa la se gha fato sentir e al fransese ghe
riusio ala fin de l'ano, a laurearse canpion del mondo.

'Ntel 1994 Senna el ghà lasà la McLaren par trasferirse 'ntela Williams canpion
en carica, proprio al posto del ritirado Prost. El sembraa on titolo già segnà
en partensa, ma nol fu cussità. Dopo 'na partensa dificil (do ritiri 'ntele
prime do gare, vinte da on giovan Michael Schumacher su Benetton Ford, 'ntee
qual el gh'avea comunque conquistà la pole) Senna el gha afrontà la tersa gara,
el Gran Premio di San Marino, ciapando 'ntele prove (funestade dal grave
insidente de Rubens Barrichello el vènerdi ala variante basa sensa grose
conseguense, nonché da l'insidente mortal de Roland Ratzenberger ala Villeneuve
curva de sabato) la tersa pole position de fila. Al 7° giro dela gara, el seondo
dopo la ripartensa drio la safety car (entraa en seguito a on insidente 'ntea
partensa che 'l gh'avea coinvolto J.J. Lehto, rimasto fermo en griglia, e Pedro
Lamy, e i rotami dele cui veture i ghavea provocà 'l ferimento de alconi
spetadori sule gradinae de l'auodromo), Senna el xè usìo improvisamente de pista
ala fin dela curva del Tamburelo, senbra a causa del cedemento del pianton delo
sterzo, modificà in ocasion dela gara stesa, parché el pilota el se era lamentà
dela scarsa visibilità dela strumentasion del volante. El pianton xera stà
alungà e saldà a man e cedete 'n seguito ale solecitasioni ecesive par el tipo
de saldatura efetuado, e le conseguense le risultaron trageghe: Senna el ghà
provà a frenar on pochin, ma la via de fuga in quel punto del tracià (già teatro
en pasà de altri grai insidenti con protaonisti Gerhard Berger su Ferrari,
Nelson Piquet su Williams e Michele Alboreto su Footwork) la ofriva on spasio
ridotisimo. L'impato el xè stà tremendo. Par efeto de l'urto, el punton dela
sospension anterior destra, spezatose, el xè infilà soto el bordo suerior dela
visiera del casco del piloa, penetrando 'ntea region temporal destra e
provocando gravisime e fatai lesion. Senna, che gh'avea perso conoscensa,
imediatamente socorso e portà via da lì con 'n eliambulansa, el è spirà a
l'Ospedal Magiore de Bologna dove x'era stà trasportà, ale 18:39. La so morte la
ghà getà 'ntel luto el mondo dela Formula 1, ma sopratuto el popolo del Brasil.
I x'è stai proclamai tri xorni de luto nasional.

(key) (Le gare 'n grseto le indica pole position; le gare 'n corsivo le indica
el xiro piassè veloxe en gara)



https://vec.wikipedia.org/wiki/%C5%BD

Ž (minuscol: ž) la è la 25° letera de 'l alfabeto sloveno, la 30° letera de i
carateri bosniaci e croati; la 42° letera de 'l ceco; la 19° letera de 'l
estone; la 29° letera de 'l alfabeto Sami; la 33° letera de 'l letone; la 32°
letera de 'l lituan; la 46° letera de 'l slovaco e la 13° letera de 'l alfabeto
turkmeno. Inoltre, la è aparida ocasionalmente 'te 'l finico. Inoltre, al
caratere al è doperà anca par trasliterar al caratere cirilico /Ж/ 'te la
macedone (in 31° posižion), 'te 'l serbo (30° posižion), e, ocasionalmente, 'te
'l bulgaro (con gnissun orden particolar par i carateri latini). Se 'l lede
quasi come al fonema J de 'l portoghess e de 'l francese. A parte al estonee al
turkmen, la è la ultima letera de i altri alfabeti.

la è fata da la donta de 'n caron a la letera standard Z doperada in tanti
alfabeti basadi su i carateri latini e se la pronunžia (AFI) [[Voiced
postalveolar fricative|/ʒ/ ]] in tuti i alfabeti manžonadi sora a ecežion de
quel Turkmeno, 'te 'l qual la è pronunžiada (AFI) [[Voiced postalveolar
affricate|/ʤ/ ]]. Come al so corispondente Latin, al alfabeto cirilico al à an
sinbolo specifico: Ж. la è doperada žerte olte 'te 'l sistema ISO 9:1995 de
transliteražion da 'l ucraino come corispondente de la letera Ж.



https://vec.wikipedia.org/wiki/%C5%81%C3%A9ngua_faroexe

El faroese (nom nativo:Føroyskt) o anca faròego, faroense, faringio o feringio
l'é na lengua germànica setentrionale parlaða da ẑirca 80 000 persone (de ste
qua 48 000 tele Isole Fær Øer, 25 000 in Danimarca e 5 000 in Islanda). L'é una
dele tre lengua scandìnave insulari derivaðe dal antico Noren parlà in
Scandinavia al època dei Vichinghi. Le altre do lengue insulari l'é l'islandese
e l'estinto Norn che, se disea, el fuse mutuamente interlegibile col faroese.

La colonizaẑion norvegesi dele isole la é scominẑiaða a l'època del Landnám (825
d.C.). La lengua usaða prima dai abitanti l'era el Noren. Tutavia, i primi
colonizaðori no i era veri norvegesi ma, pitost, disendenti dei norvegesi dele
coste del Mar de Irlanda. Par questo, el faroese, al pari de l'islandese, el é
stat influenẑà dale lengua celtiche. Del resto, i navigaðori norvegesi i fea de
spes raẑie sul coste irlandesi, i se mariðea co femene celtiche e pò i partìa
verso l'Islanda o le Fær Øer. Par esempio, in faroese ghe n'é do diversi modi
par dir ànera: dunna (dal celtico tunnagh) par l'ànera mistica e ont par quela
salvarcha. Tra el IX e el XV secolo la léngua faroese no la à subì grandi
mutamenti, restando cosìta mutuamente interlegibile co le altre léngue parlaðe
inte l'area de difusion dei antichi Vichinghi.

Fin al XV secoło el faroese el à bu na ortografìa parenta a quela islandese e
norvegese ma co la Riforma i dominadori danesi i à proibì l'uso de la léngua
tele scole, tele cése e tei documenti ufiẑiali. I isolani, parò, i à continuà a
usar el faroese tela quotidianità, tei bali e tele legende.

Cofà lengua scrita, el faroese el se à svilupà del 1854, graẑie al'opera de
Venceslaus Ulricus Hammershaimb. El sistema de Hammershaib el é ndat contra a
tante critiche propio a causa dela so complesità: l'é stat cosita che Jakob
Jakobsen el à inventà en sistema scritura, pì vesin ala lengua de fat parlaða
che, tutavia, no i lo à mai usà.

Tel 1937 el faroese el é subentrà al danese fà lengu ufiẑial dele Isole Fær Øer.

El alfabeto faroese el é fat de 29 letere: A, Á, B, D, Ð, E, F, G, H, I, Í, J,
K, L, M, N, O, Ó, P, R, S, T, U, Ú, V, Y, Ý, Æ, Ø

La gramatica faroese la é parenta a le altre lengue germaniche setentrionali,
anca se la à cegnest dei trati distintivi tant veci che i la fa somear de pì al
islandese che ale altre lengue scandinave continentali. El faroese l'é na lengua
flesiva, i nomi i se divide in tre generi (maschil, feminil, neutro) quatro casi
(nominativo, genitivo, dativo, acusativo) e do numeri (singolar, plural). I
verbi i se coniuga par numero, temp e persona.



https://vec.wikipedia.org/wiki/%C3%93rxo

L'órxo (anca dito órzo e órdho; Hordeum vulgare L. 1753) el xé ła pì inportante
pianta del gènare hordeum. De altésa media de 70 cm, e ganbara divixa da 5-8
internodi, l'órxo, come tuti i cereałi, el prexénta n'infioresénsa ciamada
spiga, ermafrodita, che, na volta fecondada, ła dà na quantità de chichi che ła
va dai 20 ai 30.. Łe foje łe xé łónghe e stréte e quéła pì in alto ła sta a
protesion parsiałe dei fruti.

Ła sémena del'órxo ła poe èsare fata sia in utuno che in primavera. 'Ntel primo
caxo bixogna stare tinti che no ghe sia jełade masa inténse parché sta pianta ła
ga na menore rexisténsa al frédo respeto al forménto; 'ntel secóndo ghe xé
comunque na réxa inferior, parché l'órxo el se ga perso łe pióve utunałi.
Respeto al forménto, l'órxo el vien semenà un fià prima e rancurà un fià daspò,
anca se ła réxa ła xé squaxi ła metà de queła del formento tènaro, eséndo su par
xó de 3 tonełade par ètaro.

Óltra che ła paja, prodóto secondario, l'órxo el vegne soratuto coltivà par łe
só caròside. Faxéndołe germinare e cavàndołe sùbito, ste qua łe toe el nome de
malto, che, secà e tratà co levà, el devénta bira, alcòłego conosesto fin
dal'antighità e sparpagnà in difarénti parte del móndo, in particołar l'Eoropa
del nord, indove l'órxo el xé bastansa coltivà anca par sta raxon qua. I chichi
de órxo i ga anca funsion difarénti: maxenai i dà na farina che, par 100 g, ła
dà energia par 345 cal, fornìa da 74,5 g de carboidrati, 1,6 g de grasi e 10,5 g
de proteine; na so caraterìstega xé ła poartà de glùtine che ła fa bóna par i
celìaci, ma non par far pan. Infati el pan d'órxo, considarà manco prexà de
quéło bianco de forménto puro ma in ogni caxo ancora ben difuxo, spece al nord e
in montagna, se fa co na miseła co altri cereałi. L'órxo maxenà daspò el se pol
doparare par far el cusì dito cafè d'órxo, un bévare sénsa cafeina.

Come magnare, l'órxo el ga na beła s-cianta de bóne caraterìsteghe. Par
scuminsiare, durante ła cotura el se toe drénto un mucio de aqua e cusì el sasia
fasilmente, balansando el consisténte aporto całòrego. El xé rico daspò de sałi
minerałi che da na parte i juta l'atività del serveło (potasio, magnexio), da
st'altra i fortìfica i osi (fòsforo, calcio). El xé antinfiamatorio par paréce
parte del corpo: par exénpio łe conoseste caramełe d'órxo łe dà sołievo a ła
goła. Infin xé lasativo.



https://vec.wikipedia.org/wiki/%C3%80nema

L'ànema (dal łatin anima, łigà al griego ànemos, «supio», «vénto»), in paréce
rełigion, tradision spirituałi e fiłoxofie, ła xé ła parte spiritual ed eterna
de un èser vivénte, in xènere ritegnua łìbera dal corpo, in quanto destinta da
ła parte fìxica. De sòłito se pénsa che ła consista de ła consciensa e de ła
personałità de un èser uman, e ła pol èser sinònimo de «spìrito», «ménte» o
«mi». Se crede che l'ànema ła vaga vanti a vìver daspò ła morte fìxica de ła
persona, e algune rełigion łe propon che'l sia Dio a crear o generar łe àneme.
In algune culture, se dixe che i èseri vivénti miga umani e, qualche volta,
altri ogeti (come i fiumi) i gabia n'ànema, na credénsa cognosùa come animismo.

Łe parołe «ànema» e «spìrito» i vien spéso doperai come sinònimi, anca se'l
primo el xé maxormente łigà al conceto de individuałità de na persona.

Anca łe parołe «ànema» e «siche» łe poderia èser considerae come sinònimi, anca
se «siche» ła gabia un signifigà in tendénsa più fìxego, mentre l'ànema ła xé
cołigada in manièra più streta a ła metafìxica e a ła rełigion. 'Nte ła Gresia
antiga se faxeva a volte riferimento al'ànema co ła paroła psyche, da cołigar co
psychein, «respirar», «supiar». 'Ntel'Induismo in xeneral se fa riferiménto
al'Ātman.

Ła cexa catòłica ła consìdera ła persona umana, creada a imàxene de Dio, n'union
de corpo e ànema. Sti dó i xé cusì łigai che se ga da considerar ła secónda come
ła "forma" del primo. Ła parte spiritual no ła xé creada da mare e pare, ma da
Dio, e no ła finise co ła morte: in quel momento ła se staca dal corpo e ghe
tornarà 'ntel xorno del Giudisio Universal. 'Ntel fraténpo ła finise 'ntel
Paradixo (anca daspò un ténpo de łiberasion dal pecà 'ntel Purgatorio) o 'ntel
Inferno, in baxe a łe asion fate in vita. Ła cexa ortodosa ła propon na dotrina
somegiante.

Revardo ai protestanti, el teòłogo Cullmann el ga dito che ła morte ła definise
un periodo de sòno 'ntel qual łe àneme łe speta na nova creasion da parte de
Dio; ła teoria del'imortałità, secondo łu, ła saria un prèstio da ła rełigion
greca.

L'Abraismo el sostien che anca i pecai più gravi fati da łe àneme i posa èser
perminìi, perché sta qua ła xé n'èser del sieło e ła mantien na serta puresa.
Sto proceso de purifegasion el se fa 'ntel Teshuvah.

L'Islam el dixe che łe àneme, daspò ła morte, łe va 'nte n'universo parałeło
ciamà Barzakh, indove ła reposa. Có Allah el gavarà finio de giudegar łe àneme,
algune łe 'ndarà 'nte un paradixo ciamà Jahannam, méntre łe altre łe sarà
destrigae.



https://vec.wikipedia.org/wiki/%C3%80lgebra

L'àlgebra ła xé na parte de ła matemàtega che ła trata el studio de struture
algèbriche, rełasion e quantità.

El tèrmine àlgebra (dal'àrabo الجبر, al-ğabr che'l signìfega "union", "conesion"
o "conpletamento", ma anca "ajustare") el deriva dal nome del libro del
matemàtego persian àrabo Muḥammad ibn Mūsā al-Ḵwārizmī, che'l se ciama Al-Kitāb
al-mukhtaṣar fī hīsāb al-ğabr wa’l-muqābala ("Struco sul Càlcoło par
Conpletamento e Bałansamento"), conosesto anca 'nte ła forma curta Al-Kitab
al-Jabr wa-l-Muqabala, che'l parla de ła resołusion de łe equasion de primo e de
secondo grado.

Sta disiplina ła jera conosesta xà dai Babiłonexi, che i gaveva creà un sistema
aritmètego avansà col cuałe i podeva calcołar in manièra algorìtmica , oltra che
i gaveva desquerto resołusion par problemi par i quałi ancó doparémo łe
equasion. I Antighi Egisi, i Gresi e i Cinexi i jera bituai a resolverli in
maniéra giomètrega, come che'l dixe Euclide 'ntei sui Ełeminti. El greco
Diofanto el xé considarà, insieme, naturalmente a al-Khwarizmi, el "pare
del'àlgebra".

El primo a doparare el tèrmine 'ntel mondo osidentałe łatin el xé stà el
"maestro d'àbaco" fiorentin Raffaello di Giovanni Canacci, autor dei Raxonaminti
de àlgebra. Ła notasion moderna par l'àlgebra ła xé stà creada da René
Descartes.



https://vec.wikipedia.org/wiki/Zorzi_da_Castelfranco

Zorzi da Castelfranco (conossuo par talian e internazionalmente cofà Giorgione )
(Castelfranco, 1478 – Venexia, 1510), el xe stà un pitor veneto.

Nonostante la povolarità granda de l'artista uncora in vita, la soa la xe una de
le fegure pì enigmateghe de la storia de la pitura. No'l gh'ha firmà alguna
opara e la ricostruzione del so catalogo, noché la determinazion dei signifegai
iconografeghi de tante so opare le xe ozeto de numarose contraversie e dibatiti
intra i studiosi. El xe stà ativo sora la sena pitorega venexiana par poco pì de
diese ani, signando na aparizion repentina ma sfalivante e spiandoroso, che inte
la storiografia artistega la gh'havaria 'po assunto proporzion lezendarie. Anca
restrenzendo al massimo el so catalogo e volendo redimensionare i comenti
iperboleghi che li gh'ha sevio la so morte, la so atività la gh'ha signà
siguramente na zirada indelebile inte la pitura veneta, imprimendo na decisiva
zirada verso la "Maniera Moderna". "Giorgione" el jera el soranome ligà
provabilmente a la so alta statura fisica. Zorzi stesso el xe stà comunque
sfuznte, inaferabile e misterioso: a Gabriele D'Annunzio el ghe apariva "pitosto
cofà un mito che cofà un homo".



https://vec.wikipedia.org/wiki/Zilog_z80

El Zilog Z80 l'è en microprocesòr a 8-bit, progetà e prodoto da Zilog da el 1976
fin al dì de ancò. El Z80 l'ha trovà en gran utiliço nei primi anni '80 en la
progetaçiôn de élaboratori da tàolo e sistemi par l'ìndustria. El Z80 l'è una de
le piasè conosùe CPU de tuti i tèmpi.

El Z80 l'è nàto en el lùio de el 1976 par opera del'ingegnèr Federico Faggin
che, dopo aver laorà en la Intel par la progetaçiôn de el procesòr 8080, el
làsia la società par vèršer da par lu la Zilog. El Z80 l'è sta progetà par
avérghe na compatibilità bìnaria col sô fradél (L'Intel 8080) così che la gràn
parte de el codice 8080 (par piasè el sistèma operativo CP/M) el podéa èser fato
nàr en el Z80 sènsa modificàr gnente.

Ne i primi anni '80 el Z80 l'è stà usà én en mùcio de "home computer" come
l'MSX, el TRS-80 de Radio-Shack i famošisimi Sinclair ZX80 el fradèl picenìn
ZX81 e el ZX-Spectrum. L'è stà usà én en gràn nùmero de elaboratori CP/M de
sotto-marca (ma ànca én el prìmo elaboratòr portatile, l'Osborne-1), i sistèmi
CP/M i era molto usé all'epoca, en pôcô come i sistemi Windows al dì de ancò. En
mèšo i ani 80 el Z80 l'è sta usà come procesòr standard par i élaboratori de la
sèrie MSX. Piasè avanti el Z80 el sarà usà drénto le console par video-šughi
"Sega Master System" e "Sega Game Gear".

El sucèso de el Z80 l'avéa varcà ànca i confìni de l'Unione Soviètica, ndoe se
podéa catàr varie copie de el Z80, come el U880 (en clone de el Z80 usà en la
Germania Est), el КP1858ВМ1 (n'altro clone, usà en l'URSS) o i HC85, HC90, HC91,
HC2000 fabriché en Romanìa.



https://vec.wikipedia.org/wiki/Ze%C3%B3%C5%82a

Ła zioła (o séoła o sioła o zéoła o zeóła o zigola o ẑéula) ła xe na pianta
(nome sientifego Allium cepa) deła fameja dełe Liliaceae, dita onion in inglexe,
Zwiebel in todesco, čebùla in sloveno e cipolla in taljan.

Originaria deł'Afghanistan, ła xe una dełe piante pi vece coltivà dał'omo: da pi
de 5000 ani. In na scrita a carateri cuneiformi sumerica vecia de 4000 ani ghe
xe indicasion de canpi de cetriołi e de ziołe. 'ntel codexe de Hammurabi xera
decidesto de divìdere el pan e łe ziołe fra i poareti. Coi antiki Egizi łe ziołe
łe vegneva oferte ai dei, łe vegneva doparà come mexo de pagamento par i omeni
ke laorava a tirar su łe piramidi e i ghe łe postava rente i morti parkè i
gavese da magnare 'ntel viajo par ł'altro mondo. Fra i Romani ła zioła ła xera
el magnar tipico dei siori e i legionari, ke i xera fra kuesti, i ła ga porta in
tuta Eoropa.

A seconda de come ke łe vien coltivà, se parla de ziołe d'istà e de ziołe
d'inverno.

Łe prime vien semenà in primavera e tirà su in agosto o setenbre e se pol
conservarle fin a marso de ł'ano dopo. Łe seconde, pi saorìe e pi tenare, łe
vien semenà in agosto, łe maùra in primavera e se pol torle su da giugno, ma łe
se conserva par poco tenpo. Łe foje,verdi, łe ga forma de tubi slargà.

Tipico deła zioła xe el sucaro ramnosio ke'l dà ła spusa da zioła al fià. 'Nteła
parete cełułare dełe ziołe ghe xe un aminoacido ke'l contien solfo (Isoalliina).
Quando ke łe se taja, se fa rivare da drento ła çełuła ł'enzima alliinasi ke
trasforma ł'isoalliina in un sulfonado irritante par łe mucose. Sto sulfonado el
svanpise in presa e el riva ai oci e ała congiuntiva faxendo pianxere.



https://vec.wikipedia.org/wiki/Zafo

Zafo (in lengua ebraega יָפוֹ, Yafo, ebraego tiberiense Yāp̄ô; lengua araba
يَافَا; spesso trasliterada anca cofà Jaffa, Japho, Joppa), la xe na antiga cità
situada in Israel.

Località maritima situada pochi chilometri a sud de Tel Aviv, atualmente la fa
parte de la municipalità de Tel Aviv-Yafo inte'l distreto de Tel Aviv, l'antigo
tell de Zafo el xe indesso situà inte un parco inte la banda sud-ocidental de
Tel Aviv. Antigamente la cità de Zafo la jera tuta su terazzamenti.

Zafo la xe el porto storego del Paese sul Mar Mediteraneo, cità inte
l'Testamento Antigo cofà porto de rivada del cedro del Liban doparà par la
costruzion del tempio de Salomon.

Durante ła Età de Mezo el costituiva el principal porto deła Palestina, doparà
dai mercadori europei. I venexiani i gaveva creà inte la Età de Mezo tardiva on
servixio de galie de ligna infra Venexia e Zafo par el trasporto dei pelegrini
europei che desiderava recarse in pelegrinaxo in Terasanta.

Al dì de uncuò, la so importanza cofà scalo maritimo no la xe pì la stessa, ma
raquanto prezzae in tola le xe le famose naranze e i pompelmi de Zafo.



https://vec.wikipedia.org/wiki/Xa%C5%82o

El xało, zało o đal el xé un dei cołori del spetro che l'omo el xé bon a véder.
El ga na longhesa d'onda contegnua infrà 565 e 590 nanometri. El xé un dei tre
cołóri primari sotrativi, conpagno al ciano ed al magénta e el só cołor
conplementar el xé el vioła. El xé el cołor sentral del'arcovèrxene.

El xé un cołor bastasa comun in natura: speso łe piante łe fa fióri chei se pol
véder ben da łontan e i atrae i bai, per reałixar l'inpołinasion. Anca paréci
fruti i xé xałi, per ła prexénsa de carotenoidi: sto cołor el fa el fruto più
beo a véder e atrae bestie o ómeni chei posa reałixar al megio ła diseminasion.
Ghe xé anca bestie, in xèner bai come ave e brespe, che łe xé xałe: sto cołor,
asieme al negro, el da un mesagio precixo de averténsa: ocio che se ti me da
fastidio mi poso pónxerte col mi bresagio. Ghe xé anca quei che i ìmita sti qua
per far paura: el xé el caxo dei sìrfidi chei ga i cołori de łe brespe anca se i
no ga el só spin.

'Ntel lenguagio stradal el xało el se tol qualche signifegà. Na bandièra xała ła
dixe che ghe xé ris-cio e no se ga da superar. El cołor in mexo al semàfaro el
se iłùmina daspò el verdo per avixar che xé drio rivar el roso: se ti xé in mexo
a ła strada ti pol pasar, ma scomensar a traversar col xało el xé proibio. 'Ntei
Stati Unìi de Mèrica el xało el xé el cołor dei taxi.

I vién diti xałi quei romanzi co sene de crìmene: sta definision ła vién fora da
na cołana de łibri publicada da Mondadori 'ntei ani 1930. Łe pàxene xałe łe xé
quee che łe ga i nùmeri de tełèfono e i indirisi de aziende e atività de
tràfego, ste qua łe xé divixe per servisio.

Ła farina xała ła xé quea tólta dal formenton: co sta qua se fa ła połénta e i
biscoti, ciamadi propio per el łor cołor, conferio propio da ła farina xała che
ła xé l'ingrediénte prinsipal, i załeti.



https://vec.wikipedia.org/wiki/Windows_7

Windows 7 (domiaenove) (ciamà in codixe Blackcomb e sucesivàmènte Vienna, numero
de version 6.1.7600.16385), xè l'attuałe version deła linea desktop/client de
Microsoft Windows, distribuio in na serie de sistemi òperativi prodoti da
Microsoft utiłixabiłi su PC, inclusi desktop, tablet PC, netbook e anca laptop.
Windows 7 xè entrà in fase de RTM (osia a Relase) el 22 de lujo domiaenove, e
dopo xè stà reso disponibiłe par il mercà intè 22 otobre 2009, a meno de 3 ani
dała presedente commersałixaxion del so predecesor Windows Vista. Neła stesa
data xè stà comerciałixà anca la version de Windows 7 destinà al merca dei
server, Windows Server 2008 R2. Diversamente dal predecesor che introduxeva n'
largo numero de nuove funxioni, Windows 7 xè stà consepio par esere focałixa
majiormènte sul màntenimento deła conpatibiłità par aplicasioni e hardware già
prexedentemente supportae da Windows Vista e par proseguìre nea'inovaxion suła
scia trasaea da quest'ultimo. Nełe presentaxioni organixae da Microsoft inte
2008 xe gà constatà come el sistema operativo fosse inxentra sul suporto al
multi-touch, na mejio interfasa grafega co na' nova taskbar ciamà Superbar.

Come jli'era succeso par Windows XP e par Windows Vista, anca Windows 7 l'è
disponibiłe in diferenti versioni:



https://vec.wikipedia.org/wiki/Vila_v%C3%A8neta

Ła vila vèneta ła xe 'na tipołoxia de rexidensa patrisia fondà dal patrisiado de
ła Republica de Venesia ca ła s'ha sviłupà inte łe aree agricołe dei Domini de
Tèraferma infrà ła fin del XV sècoło e 'l XIX sècoło. Inte 'sto arco tenporałe
xe stà reałixà pì de sincuemiła vile vènete, la maxor parte 'ncora conservà e
tutelà dal Istituto Rejonałe Vile Vènete; łe xone atualmente intaresà da ła
prexensa de 'sti edifisi łe xe l'intièra Rejon Vèneto, in particołar la Riviera
del Brenta, e serte xone de pianura del Friuli-Venesia Julia.

Inte'l XVI secolo, co'l architeto Andrea Paładio, se ga formà un specifego tipo
de vila vèneta, individuà co'l nòme de Vila Paładiana: łe vile paładiane del
Veneto łe xe stà inserie inte'l ełenco dei patrimoni del umanidà del UNESCO.

Ła strutura de ła vila de tèraferma ła cata ła so base inte i castełi, cascà in
dixuso e scuaxi tuti situà so aree rialsà e de vałor paexagistego: a partir da
cueste architeture, ła nobiltà venesiana ła taca ła conversion in vila,
xontandoghe inte'l tenpo un nùmaro cresente de ełementi stiłisteghi tipisi de
l'architetura de ła sità, fin a ełaborar un modèło che'l gà el so apise inte łe
dimore paładiane; cusita modeło urban e modeło agricoło i va a inestar un
interscanbio culturałe ca se protrae inte i secołi: ła venesianità ła vien
esportà inte łe ełeganti dimore de ła tèraferma, mentre l'amor par łe canpagne e
pa' i orixonti cołinari l'influensa soratuto l'arte sincuesentesca de Venesia,
come testimonià da łe opere de Zorzi da Castelfranco e Tisian.



https://vec.wikipedia.org/wiki/Vignal

Secondo al Vecio Testament (Genesi 9:20), Noè, al à inpiantà an vignal su 'l
Monte Ararat, e, co 'l vin fat, al à fat cioca. Quando che Mosè al à condusest i
Ebrei a Canaan, se diss che i epje assà co despiažer i vin de 'l Egito (Numeri
20:5. Inte la so tera nova, siben, i à catà tanti vignai. In età romana
Columella al à scrit fior de parole par contar come che gnea coltivà la vit.
Tante de le so proposižion le è ancora valide.

Durante 'l Medioevo la viticoltura la è stata portada avanti inte i monasteri,
ch ei era i unici a er le risorse, la sicureža, la stabilità e al intaresse par
miljorar la qualità de i vin inte 'l tenp. I frati i ea anca la educažion e al
tenp necessario par miljorar la so bravura come viticoltori.

I vignai europei i è stati inpiantadi co diverse qualità de Vitis vinifera
vinifera', ma, su 'l fenir de 'l XIX secolo quasi tute le sort le è state
eliminade da la Fillossera, an afide che in qualche modo al era migrà in Europa.
Da' che le specie mericane de Vitis le era toleranti a la Filossera, la vit
europea la è stata salvada a incalmarla su seležion de incroci derivadi da i
tipi Berlandieri, Riparia e Rupestris, che i fa part de la sotspecie Vitis
vinifera lambrusca.



https://vec.wikipedia.org/wiki/Verdura

Verdura xè un termine de tipo gastronomico-nutrisionałe che se riferise a
diverse parti de na pianta che łe vien dopàrae inte'l alimentasion umana.

Nonostante nò ła xè un termine sientifego-botanego, ła so acesion xè varià
inte'l corso dei secołi al variare de łe mode cułinarie. Inte ła tradision
culinaria eoropea ła verdura indica sołitamente quełe parti de ortaxi che łe
vien cuxinae in sibi saładi. In tal senso ła verdura ła xè łe foje de spinacio,
come i fruti del pomodoro o del peperòn, o łe radisi de caroda, i germoji del
capero o, ancora, i xovani fusti de ła pianta delspàraxo[citasion nesesaria].

Ła verdura ła cata particołare aplicasion inte na enorme quantità de varianti,
sia come piato a sé stante, sia come contorno de carni, pesi e formaji, sia come
ingrediente de piati ripieni e infine, anca se pì raramente, come ingrediente
dolse. Exenpi in tal senso i xè ła marmełada de pomodori e de rabarbaro.

A seconda de ła tipołoxia, el 90-95% del so pexo xè costituìo da aqua e contien
elevae quantità de fibre, che łe da sasietà, rałentano ło svodamento gastrico e
łe mijiora ła funsionałidà intestinałe. Xè trascurabiłe ła prexensa de lipidi e,
trane alcune ecesion come łe patate, carboidrati.

Ła verdura xè rica de vitamine e sałi minerałi. Questo ła rende indispensabiłe
ała nutrision umana. Łe vitamine infati łe xè nesesarie par mantegnér ła
strutura dei tesudi e de i organi, pà ła sintexi de enximi e ormoni, par produre
enerxia dai sibi inxerìi. Sensa de łoro el nostro corpo nò'l xè in grado de
produre nove sełułe e de rigenerarse. Ła łoro mancansa cronica pol conportar
gravi disfunsioni a carico de ła pełe, del sistema endocrino, del sistema
digestivo. Poiché el corpo nò łe produse xè nesesario introdurle dall’esterno
mediante l'alimentasion.

Par cui ła verdura xè ritegnùa un buon antiosidante, a difexa dai radicałi
libari; łe sostanse antiosidanti łe neutrałixa queste molecołe salvaguardandone
dall’inveciamento precose e dall’insorgensa de svariae patołoxie. Tra esse ło
scorbuto, ła gota e ła pellagra, par sitare łe pì antiche. Studi resenti i
evidensia come alcuni tipi de verdura łe gabia na funsion preventiva contro
l'insorgensa de alcuni tipi de tumore.

Aprosimativamente podemo dire che łe verdure verde scuro łe xè particolarmente
riche de fibre, vitamina A (beta-carotene), vitamina C, vitamina E e vitamina K,
asido folico, riboflavina, calcio, fero, magnexio e potasio. Łe verdure
xàło-aranso łe xè inoltre fonti priviłegiae de beta-carotene, na vitamina a
potente asion antiosidante.

Ła verdura, cussì come ła fruta, disperde el so contenudo de vitamine có'l
trascorere de łe ore pasae da ła racolta, có ecesivi e ingiustificai lavaxi e
par asion del całor. Inoltre ła maxor parte de łe vitamine de na pianta łe gà
logo inte ła busa.

Łe done in gravidansa che łe xè risultae negative al Toxo test łe gavarà
viceversa curare de escludare ogni posibiłe rischio de contrare ła malatia,
coxendo có cura tuti i sibi e pełando có cura fruta e verdura.



https://vec.wikipedia.org/wiki/Vacanze_di_Natale

Vacanze di Natale ("Vacanse de Nadałe") xe un film comedia direto dal regista
Carlo Vanzina. Xe na fotografia in chiave comica de l'Italia vacansiera dei
anni'80.

El film, uscio sull’onda del sucesso de Sapore di mare (1982) e Sapore di mare 2
- Un anno dopo (1983) – de cui (specie del primo) ritrovemo alcuni dei
interpreti e de cui, dunque, se pol considerar inte un certo qual modo ea
version natalisia (anche se e vicende no e se svolge più inte i anni ’60) – xe
diventatà l’antesignano de un fortunado filon cinematografico, definio daea
stampa speciaixada moderna “cinepanettone”.

Cortina, inisio ani '80, in pieno boom economico e famejie rinomade, tra cui
spadroneggia i ricchi signorotti Milanesi, i se da apuntamento par trascorer e
vacanse nataisie inte a località turistica dee Dolomiti. Ghe xe ea famejia
Covelli, richi benestanti, tra cui spicca l'avvocato Giovanni Covelli (Riccardo
Garrone) capofamejia annoià daea routine dee vacanse de Nadal che nol soporta ea
snobbissima muger attenta soeo che all'immagine, el fio maggior Roberto
(Christian De Sica), giunto a Cortina direttamente da New York con ea beissima
Samanta (Karina Huff) che però se scoprirà esse omosessuae e el verrà ripudià
dai genitori, ghe xe pò el secondogenito Luca chel pensa più aeo sport e in
particoear aea Roma, che aea fidansada Serenella (Antonella Interlenghi), che
par geosia la ghe farà creder che el suo mior amigo, el borgataro Mario (Claudio
Amendola) el se sia invaghio di ea, in realtà Mario xe interessà a Samanta e
riuscirà a trascorer con ea la note de capodano. Ghe xe pò Billo (Jerry Calà)
che el sona al piano bar dell'Hotel più importante de Cortina e che rincontra ea
so ex fiamma Ivana (Stefania Sandrelli), muger annoiada de un cumenda milanese
(Guido Nicheli) spinta al tradimento da so amiga Grazia (Marilù Tolo); dopo aver
scoverto el tradimento del mario, Ivana finisse tra i brassi de Billo, ma
tornarà dal mario dopo aver scoverto che el ga avuo un incidente co l'auto.

El film se sera co tutti che i se ritrova l'està sucessiva sue spiajie dea
Sardegna.

Ea sigla de apertura Moonlight Shadow de Mike Oldfield (vocal de Maggie Reilly)
xe stà inseria anche in Vacanze di Natale 2000, ma no in version originae.
Questo a causa dea sproporsionada cifra (sora i 200 milioni) richiesta par i
diritti daea Virgin records (anquo inglobada inte a EMI).

In Vacanze di Natale 2000 sempre direto da Carlo Vanzina vien riproposta ea
famejia borghese che come intel primo Vacanze di Natale se ciama Covelli e el
capo famejia xe sempre l'avvocato Giovanni Covelli interpretà intel primo
Vacanze di Natale da Riccardo Garrone, mentre queo del 2000 da Christian De Sica
che intel primo film interpreta el fio primogenito dei Covelli, inoltre el
chalet dei Covelli xe il stesso in entrambi i film.



https://vec.wikipedia.org/wiki/UTC%2B0

In teoria UTC+0 el rivarda na xona del globo conprexa infrà 7,5° W e 7,5° E e
l'ora inisialmente doparà ła corispondeva a l'ora sołare media del meridian de
Greenwich (riferimento sostituio dal UTC inte'l 1972)

El ponto pì osidentałe in cui vien aplicà UTC+1 in inverno el xe Bjargtangar, so
ła penixoła nord-ovest de l'Islanda ( 65°30′N 24°32′W﻿ / 65.5, -24.533 ). In sto
posto l'ora siviłe xe 1 h 38 min in antisipo rispeto a l'ora sołare media
locałe. El ponto pì orientałe el se cata so'l ìxoła Príncipe (São Tomé e
Príncipe), a 01°37′N 07°24′E﻿ / 1.617, 7.4 .

Diverse xone del fuxo orario łe dopara l'ora legałe, pasando a UTC+1 inte'l
istà: łe ìxołe Canarie, łe ìxołe Fær Øer, l'Irlanda, el Portogało e 'l Regno
Unìo (soło che łe Ìxołe Britaneghe e łe ìxołe del Canałe).

In modo anałogo, l'arsipelago portoghexe de łe Axore, che'l se cata in UTC-1, e
ła xona de Ittoqqortoormiit, in Groenlandia, łe se cata a UTC+0 inte'l istà.



https://vec.wikipedia.org/wiki/Trusted_computing

El trusted computing (T.C.) l'è n'acronimo riferìo a un tipo de nôa tecnologìa
del contròlo, tecnologìa derivà da le specìfiche de el Trusted Computing Group.
El T.C. el g'ha l'obietìvo de far elaboratôri piasé sicuri tramite l'uso de
sistèmi hardware e software pàr el tele-contròlo de màssa.

La paròla trusted (fidà) en qésto caso la g'ha en significato particolàr: no la
vôl mia dìr che sta nôa tecnologia la sia afidabile pàr l'utente, ma pìtosto la
g'ha da èsar considerà "fidà" pàr i canoni imposti da le açiènde che le ha fondà
el consorçìo trusted computing group. En teorìa el sarà posibile che i prodòti
tecnologici (elaboratôri, letôri MP3, telèfoni celulàri inteligènti...) che i
gavarà el sistèma T.C. i podarà protèger el software e i firmware interni da
manomisiòni e impôr restriçiôni a l'utente su aplicaçiôni ritegnùe mìa sicure e
afidàbili, parché no i è mìa stè aprovè da l'açiènda produtrìce.

Qéi che i crìtica sta nôa soluçiòn i diše che l'efèto de la tecnologìa T.C. pòsa
èsar l'imposiçiôn de màsa limitaçiòni de uso pàr i legitimi proprietari e un
contròlo de màssa da parte de le grandi açiènde énformateghe (e ànca da parte de
i servìsi segréti) en el stìle de el lìbro Grande Fradél de George Orwell.



https://vec.wikipedia.org/wiki/Sumatra_Setentrional

Sumatra Setentrional ƚa xe na provinsia de ƚa Indonexia nord-osidental. Ƚa se
cata inte ƚa ìxoƚa de Sumatra, inte ƚa banda setentrional; ƚe fa parte de el
teritorio provinsial anca ƚa ìxoƚa Nias e al arsipeƚago de ƚe ìxoƚe Batu a
sudovest. Ƚa costa nordoriental ƚa se cata so el Streto de Maƚaca, cheƚa
sudosidental so el Osèano Indian.

Inte ƚa banda nordoriental se cata na pianura; cheƚa sudosidental ƚa xe
montgnoxa, atraversada da ƚi Monti Barisan. Ƚa sima pi' alta el xe el
Sorikmerapi. Ƚi fiumi pi' inportanti ƚi score a nord est; se ricorda el Barumun
e el Simpangkaman. Al sentro se cata el Ƚago Toba, caraterixà da ƚa gran ìxoƚa
ƚacustre de Samosir.  El clima el xe tropegal co presipitasioni costanti,
influensà da ƚa altesa inte ƚi riƚievi. Ƚa banda osidental ƚa xe coverta da ƚa
foresta pluvial; cheƚa oriental ƚa se ocupada da paƚù de mangrovie.

Ƚa sità pi' inportante ƚa xe el cavologo Mèdan; se ricorda anca el inportante
porto de Belawan.

Se coltiva tè, palme da oƚio, cauciù e bagigi. A nord se pratega ƚa pesca de ƚi
moƚuschi. Ghe xe industrie tesiƚi, e mecaneghe.



https://vec.wikipedia.org/wiki/Sudd

Le paludi del Sudd (da l’arabo سد, sadd, bariera) le xe tra le pi grandi al
mondo. El Sudd el xe formà da el fiume Nilo. El Nilo el procede lentamente
parché el no gha tanto dislivèl. Alora el se slarga e forma le paludi. I canali
prinsipali del fiume i rimane i stesi, ma la forma e l’area del Sudd le cambia
continuamente. El xe sempre dificile pasare ste paludi parché no ghe on percorso
verto tuto l’ano. El Sudd el xe na vera bariera, da qi el nome, par ci vol
navigar so el Nilo.

Par la so grandeza, l’aqua del Sudd la evapora en misura stesa a quela che riva
co i imisari del Nilo. Par darghe pi aqua al Nilo, el governo del Sudan gha
volesto costruir on canal, el Jonglei, che portase l’acqua del Bahr el Jebel a
nord del Sudd. In sto modo, i volea dare na portata pi alta al Nilo Bianco.

Dopo na longa progetasion, el canal el xe stà scavà en tel 1978. La zente de la
zona, i denka e i shilluk, i sa oposto. Par lori se rovinava el Sudd, do lori i
porta le bestie a pascolar. En tel 1984, lo scopio de la guera sivil tra Sud e
Nord el gha fermà la costrusion de el canal.



https://vec.wikipedia.org/wiki/Storia_de_l%27Egito

La Storia de l'Egito la ne dixe che za 5000 ani prima de Cristo na cultura
distinta da le altre del Medio Oriente la se stava formando longo el fiume Nilo.
El periodo de i faraoni l'è scominsià pi tardi, nel 3100 a.C., co l'unificasion
de l'Egito en on solo Stato. No Stato che el xe andà vanti fin al 332 a.C. co el
xe stà conquistà da Alesandro el Grande. Da alora, l'Egito xe stà governà da i
Tolomei fin a la conquista romana.

L'Egito xera abità fin da i tempi preistorici. Le piture rupestri xe na
testimoniansa direta de le popolasioni che vivea su tuto el teritorio. No se gha
da desmentegar che en tempi antichi tuto l'Egito xera fertile, co pascoli adati
a l'alevamento de el bestiame. Co la desertificasion che portarà a la formasion
del deserto del Sahara (8000 a.C. in poi) la popolasion la sa riunia longo el
fiume Nilo, l'unico posto dove se podea coltivar e alevar animai. I ricatamenti
archeologici ne fa saver che intorno al 6000 a.C. ghera za na cultutra
sedentaria e organizà longo el Nilo, co la costrusion de case e palazi
permanenti. Scominsia così el periodo pre-dinastico che culminarà co la
formasion de do regni: quelo del Nord (comprendente el delta del Nilo e la
region subito a sud) e quelo del Sud (tuto l'Egito centrale e meridionale).

El Regno de Mezo va da el 2030 al 1640 a.C., e comprende le dinastie undicesima,
dodicesima e parte de la tredicesima. La cavedal xera a Tebe (11 Dinastia) e
el-Lisht (12 dinastia). Dopo la riunificasion de la naxion, Mentuhotep II gha
moso guera contro la Nubia, che la sera stacà da l'Egito durante el periodo
intermedio, e contro i Stati de Canaan (Palestina). El faraone gha risistemà
l'aministrasion publica e istituì la carica de primo ministro (vizir). CO la
dodicesima dinastia, la Nubia e la Libia xe stà conquistà e sotomese soto i
faraoni Amenemhat I e Senusret I e II. Amenehemat III (1860-1839) xe stà
l'ultimo grande faraone de sta dinastia. Durante el so regno, la popolasion xera
cresuda tanto che la produsion alimentare no la bastaa a covrir la domanda
interna, e na serie de ani de carestia gha portà a la fine del Regno de Mezo e
l'inisio de el secondo periodo intermedio.

L’ultimo faraone de la ventunesima dinastia, Pusennes II, gavea on generale de
origine libia, che gha tolto e poder co el nome de Shoshenq I. Sta dinastia gha
dovù ritirarse da la Nubia e combatar co vari grupi che volea destabilisar el
Egito. En Nubia, na dinastia locale gha tolto el poder e i gha scominsià a
movarse verso nord, ocupando prima l’Egito del sud, e dopo tuto el paexe. La
venticinquesima dinastia de faraoni xera neri nubiani. Verso el 700 a.C.,
l’Egito gavea perso forza e prestigio, e la nova forsa internasional xera
l’Asiria. Dopo verghe vinto varie bataglie, i asiri gha ocupà Tebe e sachegià
Menfis. I asiri gha anca meso al poder la ventiseiesima dinastia come re vasali
de la Asiria dal 664 a.C. in poi.



https://vec.wikipedia.org/wiki/Sta%C5%BEion_feroviaria

Na stažion feroviaria la è an inpianto feroviario par al aceso de i passejeri e
de le merci a la ferovia e par quel che reguarda al esercižio e al movimento
feroviario.

Na stažion feroviaria la à almanco do binari e an scanbio par er la possibilità
de far incroci o precedenže tra treni e de meter insieme e divider fora i treni.
Altri punti de acesso de i passejeri a la ferovia, ciamadi fermade, i è senža
interscanbi (quindi, a diferenža de le stažion, no i assa far manovre,
precedenže e incroci). Na via de mež tra le doi la è la stažion disabilitada.
Ten sto caso ghe n'è binari e scanbi, ma tuti i dispositivi i è blocadi da ciau
e sistemi de sicureža e al inpianto al gnen doperà solche come fermada. Te 'l
caso che ghe sie bisogn la stažion la pol gner riabilitada e an Dirigente
Movimento abilità al pol cavar via legalmente i inpedimenti in maniera da poder
usufruir de tute le potenžialità de la stažion. La presenža fisica de 'l
Dirigente Movimento no la è senpre necessaria. Esiste difati de le stažion
telecomandade e le varie operažion le gnen fate da 'l Dirigente Central
Operatiu.

Secont al Regolamento Circolazione Treni, de le Ferrovie dello Stato italjane,
la definižion de stažion la è la seguente:

Insieme de le stažion se pol considerar anca le fermade, posti particolari de
servižio publico par passejeri disponeste su 1 o 2 binari passanti senža la
possibilità de far gnessuna manovra. Ten sta categoria rientra anca le stažion
disabilitade. de solito no le à gnessun servižio acessorio aparte obliteratrici.
Žerte olte le à anca na tetoja e na biljeteria automatica.

Ultimamente, RFI SpA la à fat na nova classificažion te tipo comercial e
promožional par le so stažion basada su la dimension de i inpianti, de 'l
trafico de đent e de altri parametri. la sudivision la prevede quatro categorie:

Tante olte diverse funžion de quele citade prim le se conbina te na unica
stažion.



https://vec.wikipedia.org/wiki/Spagheti

I spagheti, diminutivo de spago o ‘cordón’ i xe un tipo de pasta co forma de
corde larghe e fine, de sesion sircołar. Ghi n'è de vari diàmetri, da i
spaghetini (n. 3), i spagheti (n. 5) e i spaghetoni (n. 8). Seben i se asocia a
un piato tìpego tajan, tałi prodoti i xe tradisionalmente stai inportai dai
veneti, co Marco Polo xe tornà da ła Cina. Infati, ła cuxina axiàtica uxa
abitoalmente i spagheti, soratuto de rixo, da mejari de sècołi.

Quełi freschi i dovaria esar preparadi co farina '00'. Ła major parte de ła
produsion, ramai, xe industrial e revarda spagheti desidratà e po confesionà. El
consumo no se łimità al stato taljan e al oriente, ma al mondo intiero.

Ła preparasion xe fàsiłe: se fa bòjare un fia de acoa inte na tecia, e na volta
che boje se xonta sałe a piasere e po se inmete i spagheti pa pochi minuti. Na
olta finio i se scoła e consa co un fia de ojo de ołiva e pomidoro co baxèłico o
altra salsa preparà posta. Se preferisse in general magnarli caldi pena fati.

Altri tipi de spagheti, ma tajai curti e de diversa preparasion i xe i spagnołi
fideos. I spagheti de rixo, invese, i xe de sòłito pi fini e bianchi. Da no
confondar i spagheti co i nostrani bìgołi, ła cui tradision vive ncor al dì
d'ancuo co numaroxe sagre e feste a łori dedicà.



https://vec.wikipedia.org/wiki/Sp%C3%A0lato

Spàlato (in croato Split) la xe la più granda e, insiéme a Zara, la più
inportante zità de la Dalmazia; co i so 178.192 abitanti (2011), la xé anca el
secondo zéntro abità de la Croazia. Spàlato la xe cavologo de la Region
spalatin-dalmata, séde universitaria e arzivescovil.

La zità la xe stada fondada col nome de Aspálathos da coloni de Siracusa. El
nome latin el jera Spalatum e soto l'inpero Roman ghe xe stà tirà su el palazo
de Dioclezian, intrà el 295 e'l 304. Dapsò la xe stada ocupada da un bel fià de
popolazion e la xé partignuda altretanti Stati, come l'Inpero bizantin, soto la
dominazion del qual la ga scominzià a ritajarse na zerta autonomia, el regno de
Croazia, del qual la jera la capital formalmente. La Repùblica de Venezia la ga
ciolto Spàlato in tel 1420 e la ga tignuda per tre sècoli, fin al 1797, quando
che Napoleon el ga conquistà tuto el teritorio vèneto.

La Dalmazia la xe stada asegnada al'inpero austrìaco dal congresso de Viena
(1815). A sti ténpi i Italiani i jera la mazoranza in zità ma la so presénza la
ga scominzià a diminuir soto el controlo inperial: l'ultimo podestà italian el
xe stà Antonio Bajamonti. Come el résto de la Dalmazia la xe stada rivendicada
dal'Italia in tel momento de intrar in guera in tel 1915, ma a la fin de la
Prima guera mondial durante i armistizi i ga preferio de dar tuta la Dalmazia a
la Jugoslavia, fora che Zara. Durande la Seconda guera mondial la xe stada
ocupada per do ani, fin al 1943, co ghe xe stada la riscosa s-ciavona da parte
dei partizani de Josip Broz Tito. In tel 1991 la xe deventada parte de la
repùblica de Croazia.

Spàlato la xe famoxa soratuto per el Palazo de Dioclezian, la porta Àurea e
l'inponénte sistéma de muri che'l zirconda la parte più zentral de la zità.
Visitada xe anca la catedral de San Doimo col so zèlebre canpanil. El zéntro
stórico el xe bel come tuti queli creadi dai Veneziani in te la costa dàlmata.

In te le vizinanze le xe notévoli le ruine de la zità romana de Salona e i scavi
archeològizi i saria da slargar, ma'l paesajo zircostante el xe stà ocupà, in
nel sècolo passà, da na granda zona industrial. In ogni caso i xe drio studiar
un pian de recùpero e tutéla. Sùbito a Ovest se cata le stóriche località
turìstiche dei Sette Casteli e'l specio de mar che da lori el ciol el nome: la
Baja dei Casteli, che la penìsola de Spalato insiéme al'ìsola de Bua la divide
dal Mar Adriàtico.



https://vec.wikipedia.org/wiki/Soap_opera

'Na soap opera (plur.: soap operas; speso abrevià in soap) xe un sotogenere del
serial tełevixivo, nato nei ani trenta nei Stati Unìi come genere radiofonico e
che se caraterixa pa' ła mesa in onda sołitamente quotidiana e pa' 'l fato de
'vere un copion che se dipana in modo indeterminà nel tenpo, sensa 'na
concluxion xà prestabiłìa (carateristica che distingue łe soap operas dałe
telenovelas sudamericana).

El termine "soap opera", che leteralmente vorìa dire "opera saponeta" (ingl.
soap = "saòn" + ingl. opera = "opera"), deriva dal fato che łe prime trasmision
de 'sto genere łe gera sponsorizà da industrie che vendeva detersivi o saòn.

Ła prima soap opera tełevixiva deła storia xe considerà Guiding Light (conossuda
in Italia come "Sentieri"), 'ndà in onda pa' ła prima volta in radio inte 'l
1937 e in tełevixion inte 'l 1956.

Łe soap operas se carateriza par ła durata media dei episodi che varia dai 20 ai
30 minuti e pa' ła lentesa del ritmo e dei diałoghi, con riprese speso in
interni.

Protagoniste dełe soap operas xe de sołito dełe fameje de siori, con personaji
che i vive storie d'amore travaglià e che speso i xe sensa scrupołi nei afari.



https://vec.wikipedia.org/wiki/Sitadinansa

Ła sitadinansa (pron. zhitadinanzha, zitadinanza o sitadinansa) ła xe łigà col
conceto de sitadin e in sénso łargo anca de sità e siviltà.

Ła xe l'insieme dei diriti siviłi e połìtici e dei doveri che un Stato el
riconóse a ogni só sitadin, cioè omo o dona sotoposto al dirito. Ła sitadinansa,
donca, ła xe diversa da ła suditansa parché 'sta qua ła se riferise soło al fato
che uno el xe sotoposto a ła sovranità de un Stato sensa aver diriti ma soło che
doveri.

Bexon' tegner cónto comunque che in un saco de monarchìe costitusionałi, Stati
comunque democràtici, se parla tradisionalmente de sùditi (come zente sotoposta
a l'autorità del sovran, Re o Regina) al posto de sitadini, dando par scontà che
comunque i diriti siviłi i vien riconosùi cioè che comunque ghe xe na
sitadinansa. Invese l'uxo de ła paroła sùdito rento na Repùblica el ga soło che
un sénso irònico par indicar che uno el xe si sitadin ma che in realtà el fa
fadiga far vałer veramente i só diriti de sitadin verso el Stato.



https://vec.wikipedia.org/wiki/Scaco_mato

El termine scaco mato deriva dal persian شاه مات Shāh Māt, che signifega el re
xè sconfito o el re xè indifexo (xè un eror comun credare che 'l vol dire "el re
xè morto"). Denota ła mosa có cui inte'l zugo de i scachi uno dei do xùgadori
vinse ła partia, dato che el re aversario nò'l pol sotrarse ała catura.

Ło scopo del xugo de i scachi xè infati queło de caturar el re aversario; par
un'antichisima convension, però, ła catura nò ła vien mai exeguia e ła partia se
interonpe quando esa diventa inevitabiłe; ła partia xè donca vinta par scaco
mato.

Ło scaco mato nò'l xè l'unico modo in cui se pol vinsare na partia, molto pì
comun inte i tornei internasionałi xè l'abandono de uno dei xugadori quando
ritien che ła sconfita ła xè inevitabiłe. N'altra posibiłità xè data dall'aver
consumà tuto el tenpo de riflesion a dispoxision (indicà cofà perdare pà'l
tenpo).

Na partia de scachi nò se conclude nesesariamente có ła vitoria de uno dei do
partesipanti, in quanto i existe diversi caxi in cui ła partia ła pol finir in
parità (pata).



https://vec.wikipedia.org/wiki/Santa_Catarina

Santa Catarina el xe on Stato del Braxil meridionałe ła cavedal del qual,
Florianópolis, ła se cata so l'ixoła de Santa Catarina. El confina a sud col Rio
Grande do Sul, a nord col Paraná e a ovest co l’Argentina.

El primo insediamento 'ntel teritorio se ga vùo 'ntel 1542 a òpara dei spagnołi.
A łori i xe entrai 'ntel 1675 i portoghexi, chei 'ntel 1738 ga fato un capitanà.
L'atuałe tera de Santa Catarina ła xé stà popolàa da migrai eoropei, soratuto
tedeschi, e itałiani del Veneto e del Trentin (al'èpoga parte del'Inpero
Austro-Ongàrego) chei ghe xé rivai en grando nùmaro 'ntel corso del XIX sècoło.
A łori se ga zontai poi altri itałiani, połacchi e rusi, faxendo cusì crear
molte fatorie picenine a condusion famejar 'nte łe zone enterne del paexe. Sità
come Nova Trento, Nova Tyrol, Nova Veneza e molte altre sitadine da łe
caraterìstieghe architettòneghe trentine e tirołexi łe dimostra la granda
prexensa de popołasiuni migrae dal'ełora Inpero Austro-Ongàrego.

Verso ła fin del marso 2004 el Stato el xé stà ciapà dal primo uragan vùo 'nte
łe aque del'Atlàntego meridionałe. Non sendoghe un nome par un sìmile fenómeno,
i meteoròlogi braxiłiani i ga fato l'espresion "siclon Catarina".

Su ła costa atlàntega se cata tante spiage, ìxołe, bare e insenadure. 'Ntel
sentro del Stato se stende bos-ci de pin braxiłian, 'ntel sud-òest ghe xé piasè
praterie, invese a est ea òest ghe se cata foreste.

Santa Catarina xé considerà ło Stato pì fredo del Braxiłe. El xé l’ùnego 'ntel
quałe se pode ver de łe nevegade, grasie a ła prexensa di vari riłiei. 'Ntei ani
novanta, dorante un inverno bastansa rìxido, 'nte łe canpagne xé cascai sirca 2
metri de neve, pari a ła quantedà de neve che casca gni ano sul Cànada.



https://vec.wikipedia.org/wiki/Sanbugaro

El sanbugaro el xe na pianta (nome sientifego Sambucus nigra) deła fameja dełe
Caprifoliaceae che se pol catar in Eoropa, America del nord e Axia oçidentałe .
El nome el deriva dal greco sambýkē, a so olta de derivasion orientałe, uxà
prinçipalmente par indicar el nome de un particołar strumento muxicałe, che el
vegnea apunto fabricà col łegno de sta pianta. In inglexe se dixe elder, in
todesco Holunder o Holler, in tałjan sambuco. Se trata de 'n arbusto ke crese
drio ai fosi o in posti umidi, fin ai 1500 metri sul liveło del mare, e ke pol
rivar a vivere anca 20 ani. El ga foje longhe 30 cm conposte da 5 o 7 fojete de
12 cm, a forma de lancia e bordo seghetà, cołor verde scuro.

I fiori i xe del tipo a corinbo, a forma de onbrełete, de cołor bianco, e i vien
fora in apriłe-giugno. In agosto-setenbre buta łe perle, de cołor moro, col
pecol roso. Drento łe foje e łe perle se trova diverse sostanse: ła
sanbunigrina, ke ła pol dare efeti tosici sui boce e sułe bestie pi picołe, con
vomito e diarea (col riscaldamento no ghe xe pi problema parkè sta sostansa ła
se degrada e no ła fa pi gnente), oji esensiałi, vitamine C e B, diversi
flavonoidi, come ł'antocianina, ke ga na forte asion anti-osidante e ła protège
łe cełułe dał'asion tosega dei cosideti radicałi libari. 'Ntełe perle se trova
ła sanbucianina, altro fortisimo anti-osidante (e in sto senso anca
anti-cancro). Ła sanbucianina xe anca un cołorante e ła vien doparà par łe
tinture de caveji, pal corame e 'nteł'industria tesiłe. Coi fiori e cołe perle
se pol preparar marmełade e gełatine, ma soratuto el famoxo łiquor.

A Verona el Sambucus nigra xe conosuo col nome de saugar. Da sto termine deriva
na paroła de uxo cołoquiałe, saugo, uxà par indicar qualcheduni un poco tonto,
mia tanto xveo. L' anałogia xe dovua a na carateristica ben nota de sta pianta,
quałe el so midoło spugnoxo che, in te i rami piasè veci, el pol convertirse in
na cavità. Sta carateristica xe stà sfrutà anca da jenerasioni de boce, che i
l'à uxà par costruir fisceti e altri xughi.



https://vec.wikipedia.org/wiki/San_Francesco_de_Sisa

San Francesco de Asìxi (Asìxi, 1181 o 1182 - Asìxi, 1226), patrono de Itałija,
el xè un de i santi pì venerà de ła Cexa Catòłica. El xè anca dito "il poverello
d'Assisi" (trad. "el poareto de Asìxi"), la sò tonba la xè meta de pełegrinajo
par desine de miliaia de devoti ogni ano. La sità de Asìxi lo gà asunto come
simboło de paxe.

Francesco el nase intel 1181 o 1182 da Piero Bernardon de' Moriconi e dała
nobiłe Pica Bourlemont, inte na fameja de ła borghesia siora emergente de ła
sità de Asìxi. Ła so màre eła se sarìa ciamada contenta averghe meso el nome de
Jòvani (dal nome del'apostoło Jòvani) ma el pàre lo cìamò Francesco, in onore de
ła Fransa; ła fameja grasie ai comerci in Provensa eła jera rica e benestante.

Eła so casa, eła jera in mezo de ła sità, eła gaveva tacà un negosio e magazin
par i tesuti ch'el marcante el se procurava co i so viaji in Provensa (Fransa).
Piero el vendea eła so rica mercansia in tuto el teritorio del Dogado de Społeto
ch'el conprendeva anca eła sità de Asìxi. Oncò al posto de ła bitasion dei
Bernardoni, ghe xè eła Cèsa Nova, fata intel 1615 a spese del re Fiłipo de
Spagna.

Francesco el xè sta batisà inteła cèsa, catedrałe dal 1036, tirada sù in onor
del patrono de ła sità, el martire Rufin.

Dopo de ła scoła da i canonisi de ła Catedrałe, che gavea spasio inteła cèsa de
San Giorgio (quea che oncò xè deventà eła basiłica de Santa Chiara) a 14 ani el
se ocupò deł'atività de comercio. Xè in sto periodo che, se fasìłe, el santo,
zovane e rico marcante, el se rende conto del contrasto tra eła so richesa a
rason de ła povertà dei poareti e miserabiłi che vivea in sità.

Intel 1054 se ricorda de na prima guera tra Asìxi contra Perujia; tra łe do sità
ghe xè tanta rivałità: Perujia xè guelfa, Asìxi invese, co Fołigno e Todi, eła
xè ghibełina. Eła bataja pì famosa xè queła indove i asìxani xè sta batui a
Cołestrada, visin de Perujia, intel 1202.

Anca Francesco, come tuti st'altri zovani, el conbate; ma el vien caturà e
inprisonà par un ano in preson. Eła prisonia sarà per eło na esperiensa
fondamentałe. Se dixe che eła partesipasion ai conbatimenti, eła vista de feriti
e de mutiłasion, el'odor repełente de morti asà a marsir par tera, eło terorisa
tanto che el ripensarà a tuto el so modo de vivar. Xè in sto modo ch'el scumisia
ad sentir queła ch'eło ciama "l'esijensa insoprimibiłe de paxe donà da Cristo",

Eła guera finise intel 1203 e Francesco otien eła libartà grasie a on tratato so
i prisioneri de guera che, in caso de małatia, i gaveva da eser liberai drio el
pagamento di un riscato.

Francesco, na olta tornà a casa, el recupara in ciantin ała olta eła sałute
pasando tante ore intełe tegnue del pare. Sti posti sconti fa in modo de
risvejare in eło un asołuto e totałe amor par eła natura, che eła considara na
opara mirabiłe de Dio.

El desiderio de justisia eło porta l'anno dopo (1204-1205) a tentar eła strada
de ła crociata. Se trata de ndar a Lece ała corte de Gualtieri de Brienne, par
movarse co i altri cavałieri ała olta de Jerusałeme. Partecipar come cavałiere a
na crociata jera al ch'el tenpo un de pì alti onori par i cristiani de ponente.
Tutavia rivà a Społeto el se mała oncora e così el torna casa convinto, come el
contarà indopo, anca da na rivełazione noturna.

Indopo dei fati de ła guera Francesco el jera conbià, el se compagnava speso còi
poareti che domandava eła carità e strasoni. A Roma, indove ch'el vien mandà dal
pare a vendare na partia de mercansia, el distribuìse i schéi guadagnà ai
poareti, e anca el fa cambio col vestio de un ch'el domandava eła carità che el
si mete anca eło a domandar inansi eła porta de San Piéro.

Da quando po, intel 1205 pregando inteła ceseta de San Damian el gà sentìo
parlar el Crocefiso, i sitadini de Asìxi i pensava ch'el gavese dà de mato o
ch'el se fuse małeà de na influensa małigna. A so dir, dała croce, eła vose del
Cristo, ghe gavea dito par tri olte: "Francesco, va' e justa eła me casa che,
come che te vedi, eła xè tuta en roina".



https://vec.wikipedia.org/wiki/San_Biasio

Biasio, vescovo, martire e santo par i catołeghi, el xe visuo tra el III e el IV
secoło a Sebaste in Armenia (Asia Minore). El xe venerà come santo dała Ciesa
catołega, che ła çełebra ła so memoria el 3 de febraro.

San Biasio el xe el santo patròno de ła diocesi de Cassano allo Ionio, deła
diocesi de Molfetta-Ruvo-Giovinazzo-Terlizzi, e dei seguenti comuni:

Acate (RG), Aquafreda (BS), Alanno (PE), Albiano (TN), Alleghe (BL), Alonte
(VI), Anguiłara Sabazia (RM), Atena Lucana (SA), Avetrana (TA), Bieno (TN),
Bronte (CT), Calalzo di Cadore (BL), Canale de Zernian (RO)Cantalupa (TO),
Caprino Bergamasco (BG) , Cardito (NA), Caronia (ME), Carosino (TA), Casale
(MN), Casaleone (VR), Casal Velino (SA), Cassano allo Ionio (CS), Castel di
Sasso (CE), Castelbelforte (MN), Castelnuovo Belbo (AT), Castelraimondo (MC),
Cavriana (MN), Ceresara (MN), Clusone (BG) Codogno (LO), Codroipo (UD), Comiso
(RG), Corno Giovine (LO), Corsano (LE), Lago (TV), Lanzara (SA), Lestizza (UD),
Fontecchio (AQ), Fiuggi (FR), Maranello (MO), Maratea (PZ), Militello Rosmarino
(ME), Monguzzo (CO), Mugnano di Napoli (NA) Ostuni (BR), Orbetello (GR), Parrano
(TR), Pietrasanta (LU), Piombino Dese (PD), Plaesano (RC), Rapolla (PZ), Ruvo di
Puglia (BA), San Bartolomeo di Vallecalda frazione di Savignone (GE), San Biagio
fraz. di Bagnolo San Vito (MN), San Marzano sul Sarno (SA), San Piero Patti
(ME), Chiaravalle Centrale (CZ),Serra San Bruno (VV), Spezzano della Sila (CS),
Suzzara (MN), Torano Castello (CS), Valmorea (CO), Venaus (TO). È anche
compatrono delle città di Napoli e Santa Lucia del Mela (ME) Vignanello (VT).



https://vec.wikipedia.org/wiki/Ruban

Se tribuise el nome de Ruban a un soldà roman, Rubius, chel gaveva teritori da
ste parte. El sentro abità el se catava sul quinto miłio su ła strada infrà
Pàdova e Vicensa. Sarmèoła, invese, ła jera sul terso miłio e ła toe el so nome
dal'acanpamento de soldai sàrmati, anca se se pensa chel posa vègnare fora da ła
prexénsa de un mucio de aqua (forse del fiume Brenta) (raixe sar- per aqua
tacada a mèoła).

El teritorio del comune el ste cata 'nte ła Pianura vèneta, e'l xé conpletamente
pian. Ai ténpi dei romani e del Alto Medioevo el jera traversà dal corso del
fiume Brenta, chel ga trasà coi sui meandri l'andar de qualche strada, de fosai
e de parsełe territoriałe; ancó el xé traversa da corsi d'aqua menuri, el
prinsipałe dei quai el xé el canałe Brentea che ghe separa el teritorio oriental
co queo del comune de Pàdova, mentre el Brenta el pasa qualche chiłòmetro a
Nord, visin a Lìmena.

'Ntel so teritorio se cata el Parco etnogràfego, chel xé su ła riva de un
lagheto artifexałe, nasùo dal'atività de scavar giara.



https://vec.wikipedia.org/wiki/Romeo_e_Zulieta

Roméo e Zuliéta xe na tragedia scrita da William Shakespeare tra le pì famose
del mondo.

Come tante dele opere de Shakespeare la xe ambientà in Vèneto, o meio, a Verona.

La parla del'amor fra Romeo e Zulieta, che i xe de doi fameje nobiłi oposte, i
Montecchi e i Capuleti, che se fa senpre la guera.

El titòło orixinàl l'è (The Most Excellent Tragedy of Romeo and Juliet), una fra
łe tragedie pì famoxe e raprexentà, e una de le storie d'amor pì popołari de
ogni tenpo e logo. Xe tante łe raprexentasion muxegałi che se refà (da
recordàr : el poema sinfonego de Čaikovskij, el bałeto de Prokofev, l'òpara de
Gounod, e 'l sełebre musical West Side Story e sìnematografeghe. L'amor visùo
dai do protagonisti xe deventà l'archetipo de l'amor parfeto ma visto mal da ła
società.

'Ntel prologo el coro conta come du riche fameje de Verona, i Montecchi e i
Capuleti, gabia sercà de ostacolarse par generasion e che "dai fatali nonboli de
du nemighi riva 'na cùbia de amanti, nati soto la cativa stela, el cui tragico
suicidio farà finire el ràdego.



https://vec.wikipedia.org/wiki/Romeo_Menti

Romeo Menti (Vicensa, 5 setenbre 1919 - Superga, 4 majo 1949) xe stà un xugadore
de bałon itałian, de roło ała drita.

El vegnèa ciamà Menti III poichè 'ntel Vicensa gavea xa xugà i fradełi maxori
Mario (Menti I) e Umberto (Menti II), che a quel tenpo xugheva 'nte ła Juventus:
el primo gheva smeso de xugare dopo puoche gare al Vicensa, cussì l'è restà la
denominasion de Menti I par Umberto e Menti II par Romeo, come xe senpre stà
cità nei almanachi. Anca un neódo, Luigi Menti dito "Menti IV", l'è stà xugadore
intra el 1953 e 'l 1969 xugando par tuta la cariera al Vicensa e fora che 'na
curta parentexi co'l jera al Padova.

El gà exordìo 'ntel Vicensa a 16 ani conpiù da tri jorni, ntea partìa de
inaugurasion del novo stadio, l'8 setenbre 1935. Quel steso stadio (tutora canpo
da xugo del Vicensa) ghe xe stà dedicà pochi ani drìo, in seguito a la tragedia
de Superga.

In biancoroso dopo du ani de serie C, el disdotene Menti a guidà coi so 21 gol
la squadra berica a risigàre la conquista de la Serie B 'ntel canpionato
1937-1938, al termine del qual l'è stà cedù a la Fiorentina.

Dopo tri ani a Firense, indove la so fameja xe restà a vivère, l'è rivà al Torin
'ntel 1941.

'Nte ła stajon 1944-1945, Menti gà xugà 'ntel Stabia vinsendo el canpionato
(Canpano) e laurendose canpion d' Itałia libarà parixando la partìda co'l Napułi
par 3 a 3, ma fin anco' al Stabia no xe stà ricognosù nisuna onoreficensa da ła
F.I.G.C..

'Ntel 1945-1946 l'è tornà a la Fiorentina par disputarve un canpionato. Po' da
novo in granata, ando' l'a finìdo la so cariera. Xe stà łù a segnàre l'ultimo
gol del Gran Torin contro el Benfica, so calcio de rigore, el 3 majo 1949.

El jera coi so' conpàgni de squadra co' l'è morto durante la tragedia de Superga
e in seguito jè stà dedicà tre stadi italiani: quel de Vicensa, de Castełamare
de Stabia e de Monticiari.

In pì ghe xe stà intitołà 'na via a Ìxoła Vicentina, 'ndo se cata el Sentro
Tecnico del Vicensa Calcio.

'Na società de calcio dilatentistega porta el so nome; se tràta de la G.S.D.
Romeo Menti[1] de Ałerona Scało, un pèpoło paexe de ł'Orvietan, in provincia de
Terni, che milita 'ntel canpionato de promosion rejonałe.



https://vec.wikipedia.org/wiki/Referendum_par_l%27independensa_del_Veneto_del_2014

El Referendum par l'independensa del Veneto el xe stà òn sondajo online no
ofisiałe tegnùo in Veneto tra 'l 16 e 'l 22 marso 2014. Conossùo anca come
"plebisito dixitałe" o "plebiscito.eu", el xe stà indito da Plebiscito 2013,
n'organisassiòn venetista guidà da Gianluca Busato.

Łe domande łe jera quatro: 1) Vùto che 'l Veneto el diventa na republica
federałe, indipandente e sovrana? 2) El Veneto dovarìa tegnér l'Euro come vałuta
se 'l diventasse indipandente? 3) El Veneto dovarìa entràr nel'Union Eoropea se
'l diventasse indipandente? 4) El Veneto dovarìa entràr ne ła NATO se 'l
diventasse indipandente?

Partecipasion e rixultai i xe stà contesài da pì parti: secondo e statistighe de
Alexa Internet, ne ła setimana del referendum el sito gavarìa avùo 135.000
visite (che sarìa soło el 3,6% del nùmaro de ełetori) e de sti 135.000 visite un
10% el vegnarìa da Santiago del Cile

Tutàvia, un sondàjo del 20 e 21 marso condòto da Ilvo Diamanti ("Demos&Pi") par
"La Repubblica" dixe che 'l 48% dei Vèneti gavèa xà o 'l gavarìa votà sòl sito
del referendum (el 49% no gavèa intensiòn de votar e 'l 3% no 'l gà risposto).
De quei che i gavarìa d'aver votà, el 78% vołeva l'independensa. In generałe
(sòl nùmaro de ełetori), el 55% dei Veneti jera favorevołe a l'independensa,
mentre il 39% 'l jera contràrio. Anca altri istituti de sondàji, tra cùi Ixè,
l'Istituto Piepoli e Quaeris, ga dà rixultai sìmiłi.

plebiscito.eu, da ła sòa, el 29 marso la ga dìto che sarà presto presentà na
breve rełasiòn scrita da òn comitato de oservatori internasionałi. Beglar Davit
Tavartkiladze, che jera ambassadore georgiano in Itałia e che 'l xe 'l
presidente de sto comitato, el ga anticipà che "desso come desso" i controłi
fati par vedàr ła corispondensa tra votanti dichiàrai da plebiscito.eu e votanti
reałi i dà na "corispondensa al 100% par l'avènuta votasiòn".

L'evènto el xe stà seguìo da pì de qualche media foresto (sopratuto no
itałiani). Co na conferensa stampa internasionałe, el 19 marso Luca Zaia,
presidente de ła rejon, el ga dìto che anca eo 'l ga votà (sì) e che gavarìa
sercà l'independensa "totałe" pà 'l Vèneto.

El 3 de apriłe la rejòn ga domandà, in via ofisiałe, de diventàr a statuto
speciałe. A votàr a favore i xe stà quasi tuti (Lega Nord, Forza Italia, Nuovo
Centrodestra, Grupo misto, Itałia dei Vałori e Union de Sentro), mancava soło
che dò independentisti (de Futuro Popolare, che i se ga astegnùo cò n'altro),
uno de ła sanca vèneta (che ga votà contro) e quei del Partito Democratego (che
i ga dassà l'aula prima de votare).

El 12 de lujo el consijo rejonałe ga passà na leje che indìxe òn referendum
consultivo 'ndoe se domandarà "Vuto che 'l Veneto el diventa na Republica
indipandente e sovrana?". Con la publicasiòn de ła leje sòl Bołetìn Ofisiàłe de
ła Rejon se rendèva executive dełe vèce risołusiòn che dàva mandato ai
presidenti del consijo e de ła giunta rejonałe de contàtar le Istitusiòn de l'UE
e de l'ONU par tutełar el Popoło Vèneto e 'l sò dirito de autoderminasiòn. L'8
de agosto el governo itałian ga contestà sta leje insieme co n'altra par un
referendum sò l'autonomìa e 'l comento de Zaia xe stà: "No semo eversivi, ma
noialtri ndemo vanti ło steso". El 25 de giugno 2015 ła Corte Costitusionałe ła
ga bocià el referendum par l'independensa, tegnendo in bon parte de queło par
'ver pì autonomìa..



https://vec.wikipedia.org/wiki/Quadrato

In giometria, el quadrato 'l xè un quadriłatero regołare, cioè un połigono có
quatro lati uguałi e quatro angołi uguałi (tuti reti).

El quadrato 'l xè un caxo particołare de ronbo (in quanto 'l gà tuti e quatro i
lati uguałi) e de retangoło (in quanto 'l gà quatro angołi uguałi) quindi xèło
un caxo particołare de paralelograma (in quanto 'l gà i lati a do a do
paralełi).

Łe diagonałi de un quadrato łe xè uguałi e perpendicołari, el łoro punto de
intersezion łe divide a metà e łe mexura:

Sta formuła se dimostra có 'l teorema de Pitagora. Ciascuna diagonałe, infati,
divide el quadrato in do triangołi retangołi pà i quałi vałe che ła soma dei
quadrài costruìi sui cateti xè uguałe al quadrato costruìo sull'ipotenuxa (che
xè ła diagonałe).

El punto de intersezion de łe do diagonałi xè dito sentro del quadrato e xè 'l
sentro de simetria de rotasion e de simetria sentrałe pà 'l quadrato. L'ordine
de ła simetria de rotasion del quadrato xè 4; in altre parołe, el quadrato xè
invariante pà łe rotasion intorno al so sentro rełative a i angołi k π 2 rad = k
90 ∘  per  k = 0 , 1 , 2 , 3 {\displaystyle k{\frac {\pi
}{2}}{\mbox{rad}}=k90^{\circ }{\mbox{ per }}k=0,1,2,3} ; naturalmente ła
rotasion de π {\displaystyle \,\pi \,} radianti xè ła simetria sentrałe.

El quadrato Q {\displaystyle Q} de lato 2 e sentro l'orixine pol essare descrito
in vari modi. A exenpio:

In matemàtega, questo quadrato raprexenta ła bała unitaria del piano rispeto a
ła norma uniforme.



https://vec.wikipedia.org/wiki/Provincia_de_Rovigo

Ła Provincia de Rovigo ła xè na provincia itałiana che ła fa parte deła region
del Vèneto. El capołogo el xè ła sità de Rovigo.

Ła confina a nord co łe province de Verona, Pàdoa e Venesia, a ovest co ła
provincia de Màntoa in Lonbardìa, a sud co ła provincia de Ferara in
Emiłia-Romagna. Ła confina a est co 'l Mar Adriàtico.

El teritorio de ła provincia el xe el Połéxine d'inqûo o 'l ghe se cata tuto
rento. El gà n'àrea de 1 789 km² e a ghe stà 244 625 àneme ('nte 'l 2005). El xe
un guałivo alto tra i -2 e i 15 m s.l.m..

El confin setentrional el va seconda del Àdexe a partir de Badìa Połéxine fin
'nte 'l mar, fora che 'l teritorio de Cavàrsere che 'l xe 'nte ła provincia de
Venesia.

El confin meridional el va seconda del Po a partir de Mełara fin 'nte 'l mar.
'Nte ła provincia se cata tuto el delta del Po, e 'l confin el va seconda del Po
di Goro.

Ła tera ła se ga fata da poco, tirà su da łe fiumane del Àdexe e del Po, che i
ne ga dà un percorso fiso e dei àrxeni soło che in sti ùltimi tenpi. Cusì ła
tera ła se sbasa par subsidentia parché ła se ga sugà co łe bonìfiche e deso ła
xe drìo conpatarse; se gà xontà anca l'omo, che 'l ga tirà su l'aqua e 'l metano
da sototera.

N'altro fiume el traversa ła provincia: el xe el Canal Bianco; pì ghe xe anca
asè scołi de bonìfica parché el Po e 'l Àdexe i xe el primo e 'l terzo dei fiumi
itałiani par portar aqua, e donca ghe xe asè aqua da tirar vìa. I scołi pì asè
inportanti i xe el Collettore Padano, el Ceresoło e 'l Valdentro.

Ghe xe anca dei altri canałi che i xe stà inportanti par ła storia: i xe
l'Adexéto, che 'l xera un vecio córso del Àdexe; el Poaso, che 'l xera un vecio
córso del Po; ła fosa Polxeła, che 'l xera un vecio canal che se podéa navigar
dal Canal Bianco 'nte 'l Po.

El clima el xe semicontinental e asè mojo; ghe xe sòfego d'istà e ghe xe nebia
d'inverno. Ła piova ła vien xó normal, specie de primavera e d'autuno.

Anca ai dì d'anqûo ghe xe xente che i emigra da ła provincia de Rovigo; i xe
soratuto i xóveni che i va a laorar inte łe sità pì sviłupàe del Vèneto o de
l'Itałia, e par questo che 'nte ła provincia ghe xe senpre pì asè veci. Ghe xe
anca qûei che i migra da łe canpagne ma che i resta 'nte ła provincia e i va
'nte i sentri pì svilupài.



https://vec.wikipedia.org/wiki/Probabi%C5%82it%C3%A0

Ła probabiłità xe na mixura, che varia tra 0 e 1 conprexi, e ła indica
l'incertesa che gà un evento de càpitar de verificarse. Se l'evento el xe sicuro
che el catipe, xe dixe evento çerto, che el ga probabiłità p = 1 {\displaystyle
p=1} ; se, al contrario, l'evento el xe sicuro che no' el catipe, xe dixe evento
imposìbiłe, che el ga probabiłità p = 0 {\displaystyle p=0} .

Ła paròła probabiłità non ła gà na unica definision, infati ghe xe tre categorie
de interpretasion deła probabiłità, che łe gà difarenti punti de vista suła
natura fonademtałe deła probabiłità.

Stando ała prima definision de probabiłità dà inte'l '600 da Laplace, par sto
motivo ciamà "clasica", la probabiłità de un evento xe el raporto tra el numaro
de casi favorevołi ał'evento e el numaro de casi posibiłi, purché sti ultimi łi
sipia tutti ugualmente posibiłi.

Indicando con Ω l'insieme dei casi posibiłi e con |Ω|=n ła so cardinałità, con A
un evento e con nA el numaro dei casi favorevołi ad A



https://vec.wikipedia.org/wiki/Pr%C3%A0_de_%C5%82a_Va%C5%82e

Ła granda piassa ełitica del Prà de ła Vałe ła xe uno dei sínbołi de Padova, la
pí granda piassa padoana e una de łe pí grande de l'Europa. Ła mixura su par zó
90 000 m², uncò ła se prexenta cofà no spàzio monumental de granda inpresion, co
in mezo na ixoła verde díta Ixoła Memia, che ga tuto intorno na canałeta e un
dopio baxamento co sóra calche statua; de 'ste qua una ła raprexenta Andrea
Memo, el patrissio venessian, nominà proveditor de Padova, che 'ntel 1775 el ga
vú l'idea de mełiorar tuta la piassa, che a qûel tenpo la jera nà pałú sensa
forma.

In tel periodo romano e altomedieval l’area la xe conossiùa come Canpo de Marte
o Canpo Marzio, parché i ghe fasea, tra le altre robe, le adunate militari.
Indopo la xe sta ciamà sia “Vale del Marcà”, par i marcà e le fiere stagionai
che i ghe fasea, sia come “Prà de Santa Giustina” parché proprio lì che xe la
cesa intitolà a sta santa. El toponimo “Prà de la Vale” (Pratum Vallis) el xe
riscontrà par la prima olta nel XII secolo.

El termine Pratum el vegnea doparà, in età medieval, par indicar un toco de tera
belo grando destinà a usi comerciai che spesso, se nol xera lastricado, el podea
anca cuèrzarse de erba. Bisogna quindi intendarlo soratuto come na parola che
indica la funsion prevalente de l’area, pi che na efettiva copertura erbosa. El
termine Vale el sta quindi a significar “bassura” e “logo paludoso”. El deriva
da la conformasion de l’area lievemente concava, e che quindi la xe sta sogeta a
alagamenti e sucesivi inpaludamenti del teren fin a la fine del XVIII secolo.

L'intiero proxeto, restà squaxi incompiú, xe rafigurà da na famoxa incixion de
rame de Francesco Piranesi del 1785. Se dixe che Memo 'l gavese comisionà 'sta
raprexentassion insieme co de łe altre e łe tegnese in mostra a Palazzo
Venessia, cà de l'Anbasiata de ła Republica a Roma, par catar personagi e
autorità proponendo de pagar par costruir łe statue da mètar al ornamento de ła
piassa. El progeto de costrussion el xe stà scrivesto, par incarico de Memmo, da
Domenico Cerato, profesor de architetura a Vicensa e a Padova.

I scavi in preparassion del laóro, fati par regołar łe aque e bonificar ła vałe,
i xe stai direti da Simone Stratico e i ga portà a ła scoverta de i resti de un
teatro romano. Questo fato ghe portò łustro a l'inissiativa, che ła jera cusí na
scoverta de ła destinassion publica de ła xona.

Andrea Memmo el stava al pałazzo Besarion, fato 'ntel XV secoło (dopo de pałazzo
Angełi), ch'el se trova zusto in Prà de ła Vałe, 'ntel angoło co via Umberto I.
Uncò el palazzo monumental, propietà del Comun de Padova, l'ospita el Muxeo del
Prezinema ła cołession Minici Zotti'. De particołar intarese storico xe ła
Baxiłica Benedetina de Santa Ziustina, ła Logia Amulea in stile neoclasico e i
tanti intaresanti pałazzi fati tra el Quatrosento e l'Otosento che i sirconda ła
piassa.

Łe statue che adorna ła piassa łe xe 78: 38 łongo l'aneło drento a l'Isola
Memia, 40 łongo queło esterno, ma secondo el disegno originario la gavea da esar
88. Le raprexenta i pí iłustri fioi de ła sità, padoani de nasita o d'adossion
(soratuto traverso l'università). La disposision de desso la deriva
prinsipalmente da la distrusion de sié statue che rafigurava dei doxi venexiani,
butà xo da l’esercito napoleonico nel 1797. In sèvito a sto episodio ghe xe sta
un riposizionamento de diverse statue e soratuto la colocasion sui pedestai dei
ponti est e ovest (originariamente pensà anca lori par dele statue) dei atuali
obelischi che prima i xera sistemà longo i quatro viali interni de l’isola. I do
pedestai interni del ponte nord i xe ancora desso privi de statua.

Un preciso regolamento (emanà da la Presidenza del Prà el 10 de febraro 1776) el
ga fissà le norme par la realixasion de le statue: no le podea rapresentar
persone ancora vive, no podea èsarghe santi (a quei xera riservà i altari de le
cese) e tuti i personagi ritrati bisognava che i gavesse vu un ligame co la
sità. Nela magior parte dei casi se trata defati de profesori universitari,
artisti, condotieri o ex goernanti de la sità.

La prima statua realixà, tanto par proar, la xe stà nel 1775 quela de Cicerone,
che i la ga cavà subito parché nol ghe entrava gnente con Padoa; al so posto i
ga messo l'atuale statua de Antenore oferta a la sità dal stesso Andrea Memmo.
L’ultima de le statue originali la xe stà quela de Francesco Luigi Fanzago
colocà nel 1838. In sèvito, nel corso de l'Otosento, i ga rifato la statua de
Antonio Savonarola parché la s'avea strusià e par finir, nel 1963, par esigense
de conservasion i ga sostituìo con na copia (opera de Luigi Strazzabosco)
l’unica statua eseguìa da Antonio Canova e rapresentante Giovanni Poleni. Le
statue le rafigura solo che òmeni; l’unica ecesion la xe el busto de la poetessa
Gaspara Stampa, colocà ai pié de la statua dedicà a Andrea Briosco. I pedestai e
le statue i xe fati in piera de Vicensa, un calcare tènaro cavà in diverse
località dei Coli Bèreghi. El se presta ben assè a l’uso in scultura par la so
fàsile scolpibilità, ma el presenta de contro un fàsile deterioramento. Diversi
interventi de restauro e conservasion i xe sta operà su le statue da la fine de
l'Otosento. L'ultimo esteso intervento su le statue el risale ai primi anni
novanta del XX secolo.

El Prà de ła Vałe xe entrà fin da súito ne łe sinpatie de i padoani che i ło
ciama de sołito el Prà; noto anca come "el prà sensa erba" par ła carensa de
erba dovua a la presensa de masa arbari, oncò xe invesse pien de erba, visto che
i arbari che ghe xera na olta, i xè stai tajai parchè i gera malai e ghi n'è
sopravisú soło che uno.

Fin a la trasformasion de fine XVIII secolo, el Prà el gavea gran poca erba, sia
par via de l'uso intenso, che nol permetea la crésita, sia par via dei frequenti
eventi aluvionai che coinvolgea l’area. Nel corso de l'Otosento la fissa
piantumasion de platani la ga ostacolà pesantemente la crésita de l'erba dentro
de l'isola. Defati, nel XIX secolo, el Prà el xe deentà uno dei "tre sensa" de
un selebre detto popolare su la sità de Padoa.

El primo “àlbaro” de la storia del Prà el xe sta quelo “de la libartà” piantà
dai francesi nel 1797. In realtà se tratava de un palo de legno su un piedestal
sistemà al sentro de l’isola Memia; el xe durà poco assè parché i austriaci i lo
ga butà xo dopo 'pena oto mesi da la so realizasion, in quanto sinbolo dei ideài
rivolusionari.

El primo àlbaro par dal bon el xe stà un tiglio, dito 'ncora “de la libartà”,
piantà senpre in sèvito a l’arivo dei soldai francesi nel 1805. L'estesa
piantumasione de àlbari nel Prà la se ghe deve invese al ritorno soto l’Austria
nel 1815, quando se ga dato el via a l’inserimento de liriodendri tulipifera e
platani. En totale i ga piantà sirca 100 àlbari. Ben presto parò i liriodendri i
ga patìo par la crésita pi svelta dei platani, scuminsiando a morir e vegnendo
sostituìi un fià a la olta con altri esenplari de platani, fin a verghe, nel
corso del XIX secolo, na sola specie arborea presente. Sti esenplari, rivando a
le dimension tipiche de la specie (35-40 metri de alteza) i ga modificà un bel
po' la percesion visiva del Prà e del progeto de Andrea Memmo. El spazio nol ga
più podù esar abraccià in un sguardo solo e le grande chiome le ga reso manco
percepibile la presensa de le statue. El boschetto così creà el xe stà però
aprezà a longo da la xente parché el protezea dal sol e l'invogliava al passegio
su l’isola.

Colpìi da un fongo (la Ceratocystiis fimbriata (Ell. e Mast.) Davidson), in
maniera senpre pi grave e estesa a partir da la metà del Novesento, i platani i
xe stai butà xo nel 1990, trane un unico esenplare che el xe scanpà. In sèvito a
n’atenta valutasion, se ga sielto de sostituir i platani co na nova specie:
l’acero riccio, varietà Summershade. I novi àlbari i xe tanti de manco de prima
(sirca 50) e i xe stai piantà solo longo i viali interni; sta specie i la ga
sielta parché la riva a altezze (sirca 20 metri) ben inferiori al platano e la
xe quindi piasè conpatibile co la strutura urbanistico-architetonica del Prà,
pur continuando a garantir na adeguata onbrìa traverso el so foliame ben fisso.

L’anel de erba che el sirconda l’isola par fora de la canaleta nol xera previsto
ne l'idea original. Giuseppe Jappelli el ghe nà proposto la creasion nel 1824;
l'efetiva realizasion la xe sta però sucesiva.



https://vec.wikipedia.org/wiki/Pjol

Al pjol al è an spažio che al vanža fora da la faciada de 'n edificio, che se
pol doperarlo, e che de solito al à na ringhiera.

Inte le case citadine vece e 'te le vile i pjoi de solito i è de pjera. La so
funžion la era ligada a na vista panoramica, a 'n elemento par far pì bela la
faciada de la casa, o, qialche olta, a 'l bisogn de er an palco da 'l qual
farghe descorsi a la popolažion. Se trata de pjoi estremamente pižoi, de solito
fati a sbalž.

Le case de i porecan, inveže, no le à mai abu an gran bisogn de er pjoi infin a
la introdužion de 'l sorch. Le prime qualità de sto cereal american difati le
fea fadiga a gner fate, cossì al è nassest al bisogn de er spaži grandi aonde
meter le panoce a secarse. de fianco de ste qua se à dontà anca fasoi e qualche
altro cereal. I pjoi i era anca inportanti come spažio par meter i vestì a
sugarse. I representea anca al elemento de comunicažion tra le canbere de le
case rurai. Par tuti sti motivi, i pjoi i ea da esser grandi. Al materjal da
costružion principal al era al legn. I trau i podea esser incastradi a sbalž 'te
'l mur, co elementi de inrigidiment che ruea 'te 'l quert (zona feltrina) o
pojadi 'te 'l mur da na banda e te na pjana incastrada a pilastri da quelaltra
(solužion adotada 'te 'l beluness e 'te la alta Trevisana). Al legn doperà de
solito al era roro, castegner, laress. Tra i pjoi de solito ghe n'era scale
normai o a pecoi. La ranpa de scale che tochea tera comunque la era senpre de
pjera. La ringhiera la era senpre fata de 'l stesso legn de 'l pjol, co elementi
verticai a base esagonal. fea ecežion solche žerti paeset de montagna aonde che
al legn al costea poch, sichè la đent la podea permeterse anca de far ringhiere
de tole decorade. Inte le case moderne la funžion de i pjoi la se à redusest
forte. De solito i gnen fati de cimento a sbalž e de dimension pižole parchè le
norme ediližie le tende a scorajarli e parchè i representa an elemento
pericoloss par la trasmission de 'l calor.



https://vec.wikipedia.org/wiki/Pinguin

Pinguin xe el nome comun con qual vien indegai i osei fasenti parte de la
famegia dei Sfenissidi (Spheniscidae), orden Sfenissiformi (Sphenisciformes).

El Pinguin inperador el pol rivar a na altezza de cerca 120 cm e el xe el pì
grando infra tuti i pinguini. El frequenta le coste del contegnente antartego,
onde che la femena la ponde el so vovo ugnolo, che el vien coà dal mascïo,
durante el longo e zelido inverno austral. El forma colonie numarose, anca de
40 000 individui. Cazzando el pol spenzarse oltra i 350 metri de fondità e el
pol restar inmerso soto aqua, senza respirar, anca par 20 metri.

El pinguin real (Aptenodytes patagonicus), alto 90 cm, el se spenze fin a la
Tera del Fogo e su le Isole Subantarteghe. El xe anpiamente difondesto inte le
region antarteghe e subantarteghe. La femena la ponde solo un vovo, del qual se
cïapa cura tuti do i zenitori.

El Pinguin de Adelia (Pygoscelis adeliae), alto cerca 76 cm, el xe difuso longo
le coste del contegnente antartego e de le isole austrai. El passa in mar bona
parte de l'ano nutrendose soratuto de calamari e crostasei. El fa anca pì de 3
vovi ogni 3 mesi

El pinguin el xe doparà come mascotte o sinbolo no ufizial de atività sportive,
politeghe e industriai, come par esempio:



https://vec.wikipedia.org/wiki/Piaza_Bra

Piassa Brà l'è el nome de ła piassa çentral e piasè granda de ła çità de Verona.
Sui cuatro lati de ła piassa se cata alcuni dei edifici e dei posti piasè
inportanti de ła çità: el Listón, l'Arena, el palasso Barbieri indove ghe stà el
sindaco e el palasso de ła Gran Guardia.

El nome, de antica tradision, el ven da ła 'osse longobarda braida, che
corisponde al tedesco Breit, "largo", e che vol dir "estension, anpiessa,
canpagna piana".

Sto significato che l'è dimostrà da ła presensa de altri dó toponimi conpagni
senpre a Verona: ła Bra dei Mołinari e San Giorgio in Braida. Quindi ła
denominasion ufiçiałe de "Piazza Brà" in realtà ła sarìa na tautołogia, cioè
sarìa come dir "piassa piassa": difati, a Verona tuti quanti i dixe soło "la
Bra", sensa zontarghe altro.

La 'osse bràida, de uxo comun intel diałeto veronexe de na òlta, intorno a l'ano
Mile ła gà evidentemente perso la –j- e l'è pasà a brada, par dopo deventar braa
(come gà scrito nel Trexento anca el Boccaccio) e quindi bra. La stesa –j- che
casca ła se gà vùa 'ntel veronese bròl (che sarìa el "fruteto") dal tardo latìn
broglium.

Intel periodo de ła Serenìsima Republica la Bra l'è stà anca dita Piassa d’arme,
parché i soldà i ghe faxéa łe exercitasion.



https://vec.wikipedia.org/wiki/Phaseolus_Vulgaris

El faxioło (Phaseolus Vulgaris L. 1758) xe 'na pianta de ła famegia de łe
leguminoxe orixinàl de ła Merica sentral. El xe stà inportà, indrìoman a ła
descoverta de ła Merica, in Eoropa indove esisteva sol che faxołi de speçie
apartenenti al xenere Vigna, de orìxene subsahariana. I faxiołi del xenere
Phaseolus se gà sparpagnà in qualsiassi liogo strabalsando el grupo del mondo
antigo, mostrandose pì façiłi da coltivàr e più reditisi (rispeto al Vigna ła
réxa par etaro l'è squaxi dopia).

Łe seménse dei faxiołi crùi e i fruti garbi xe speso cauxa de invełenàe nei
putèłi, poichè i faxiołi vien riconosùi da staltri cofà ałimento. Soło co' 'na
łonga cotùra vien desfàda ła proteina vełenóxa (fasina). Alcuni popołi indigeni,
infati, estrae sto prinçipio ativo, che xe a ła base de alcuni vełeni, infra i
quałi el più perigołoxo e mortàl xe co' seguressa el smissiòto co' el loto. El
faxioło ben coto, però, gà conposti insolforà e cromo che contribuise a
contegnir la glicemia e i livèłi ematici de cołesteroło e trigliceridi e a
prevegnir l'ateroscleroxi e łe małatie cardiache.[citasion nesesaria] Ła fasina
xe prexente anca ne ła soja.

I funghi che smagia el faxioło xe: l'antracnosi (Colletrotrichum
lindemuthianum), ła ruxine del faxioło (Uromyces phaseoli), ła peronospora del
faxioło (Phytophthora phaseoli) e 'l marsùme carbonioxo (Macrophomina
phaseolina). Intra i inseti nocivi ghe xe i miridi Calocoris norvegicus e Lygus
campestris, ła pirałide de łe leguminoxe (Etiella zinckenella) e ła mosca grixa
de łe siménse (Delia platura).



https://vec.wikipedia.org/wiki/Pevaron

El pevaron a l'è un ortagio, dea fameja dee Solanaceae. El riva da l'America ma
teo cati dapartuto.

Aspeto El ga colori difarenti ma le sorte le se someja fra de lore; ghin'è de
rosi, de verdi e de xali. La pianta xe un arbusto che el vien alto un metro (do
spane in pi', do spane in manco), e el fruto el ga rento i semi - sti ki i xe a
forma de dischetto, na meza via fra el xalo e el maronsin. A ghe xe na version
picante, rosa o verde, a la xe comunque longa e i teroni usa contro la sfiga.

Riprodusion EL pevaron el se pianta coe semense, anca se serti i xe anca boni de
cavarghe i rameti bastansa vanti e far talee. Quando el se fa cresare, a bisogna
star tenti che a ghe xe anca i bai che i lo magna o i lo copa; i peso xe la
mosca bianca, gli afidi e serte muffe. I bromboli i lo asa bastansa chieto, ma
xe sempre mejo tegnerlo distanti da l'orto.

Cusina Sto ortagio l'è magnà sia cruo in tee salade ca coto, come in tea
peperonata. La version picante invese el se mete i tochetei picinini in tea
supa, par darghe un gusto pi forte - ghe xe anca qualche oco ca lo magna cruo,
ma asemo stare la jente sbalinà. Xa in tel 5500 a.S. (avanti Sior) i mesicani i
lo magnava, quando i xera ancora infratà in tanta maeora in meso ae foreste
americane. Quando l'è rivà in tee nostre cusine, l'è sta ciamà pevaron parché
come gusto el ghe someja al pevare - de serto no para la forma.



https://vec.wikipedia.org/wiki/Pensi%C3%A8r

El pensièr el xé l'atività de ła ménte, un proceso che'l se reveła 'nte ła
formasion dei conceti, de ła consiensa, de łe idee, del'imaxenasion, dei
desideri, dei recordi, de ogni rafigurasion del mondo; el pol èser vosuo come
anca miga ultròneo.

Sta paroła ła vien fora dal łatin pensum (partisipio del verbo pendere:
"pexar"), e'l stava a endegar na serta quantità di lana che ła vegniva aponto
"pexada" par poder èser a ła fin pasada a łe fiładore łe quałi a sóa volta łe
gaveva el cònpito de łavorarla. El "pensum" el gera dónca ła materia prima, più
grexa, che ła desegnava par metàfora n'ełemento o un tema che'l gaveva da èser
daspò tratà, łavorà, dàndoghe cusì na nova forma.

Se pol véder in sta roba ła caraterìstega tribuìa al pensièr, come qualcosa de
stremaménte sénplexe, che ła rende posìbiłe ogeti conplesi: 'ntel sénso apónto
che l'atività del pensièr ła se reałixa 'ntel conpor ogeti, overo pensar el
signìfega pensar ogeti conposti. Da sto ponto de vista qua, l'atività del
pensièr ła xé ła roba che ła xé a orìxene dei ogeti pensai, anca se ła xé de ła
soa stesa sostansa.

Ła fiłoxofia de ła ménte ła xé ła parte de ła fiłoxofia che ła studia ła natura
de ła mente, i sói evénti, łe sóe funsion, łe sóe propietà, ła consiénsa e łe
sóe rełasion co ła parte fìxica del corpo, particołarmente col serveło. El
problema ménte-corpo, adónca ła rełasion infrà sti dó, el xé spéso visto come ła
custion sentral de ła fiłoxofia de ła ménte, anca se ghe xé altre robe de łe
quałi eła se òcupa. Anca ła sicołogia ła se òcupa de vardar 'ntel pensièr, cusì
come l'antropołogia e l'etnołogia, che ła trata łe influénse che l'anbiénte
cultural el pol averghe sul pensar de ła persona.

Al xorno de ancuo łe predòmina, da un lai, spiegasion del pensièr de tipo
materiałista e mecanicista, in parte derivae da ła concesion del'enpirismo, par
el qual el pensièr el saria un prodoto fixiołòxico del serveło otegnuo
dal'estrema conplesità de i cołigamenti neurołòxiche (in manièra somegiante a ła
bile che ła vien prodota dal figà).

A ste interpretasion qua łe fa fronte alguni studi de anàłixi łenguìstega che i
ga meso in evidénsa łe inpropietà concetuałi de sti descorsi e ła tendénsa del
nostro łenguagio che'l xónxe speso a imaxenar el pensièr un strumento o anca un
prodoto del serveło.



https://vec.wikipedia.org/wiki/Paul_Walker

Paul William Walker (Glendale, 12 setenbre 1973 - Santa Clarita, 30 novenbre
2013), xe stà un ator e produtor sinematografego staunitense.

Walker xe nasùo a Glendale in Całifornia da Paul William Walker III, un
apaltador de bondanti in pension. So mare, Cheryl Crabtree, faseva ła modèła. So
nono paterno, William Walker (dito "Irish" Billy Walker) xera un soravisùo de
l'ataco giaponexe a Pearl Harbor ed un ex canpion de boxe de ła Marina ne ła
categoria pexi medi. So nono materno gavea comandà un batagión de cari armà che
gà sbarcà in Itałia soto el Xenerałe Patton durante ła Segonda guera mondiałe.
El gavea tre fradèłi, Kaleb, Steven e Matthew.

El gà studià ne ła Los Angeles San Fernando Valley Village Christian High
School, indove el s'à diplomà 'ntel 1991. El gà frequentà nùmaroxi college,
studiando biołogia marina: el gera un gran amirator del famoxo biołogo marìn
Jacques Cousteau, del quałe el gavarìa vossùo seguìr le orme, se no'l gavesse
fato l'ator: el xe intrà a far parte del Consejo de Aministrasion de ła
Fondasion Billfish nel 2006.

El gà vissùo a Santa Barbara, in Całifornia, co'ła fìa Meadow Rain, nassùa 'ntel
1998. El gera sentùra vioła de Jiu jitsu braxiłian ed un surfista. Dal 2005 el
xera łigà a Jasmine Pilchard-Gosnell.

'Ntel marso 2010 el gera andà in Ciłe, in particołar a Constitución, par ofrìr
el so ajuto a sostegno a łe persone ferìe nel teremoto de magnitudo 8,8 che
gaveva colpì el paexe el 27 febraro. Co' ła so asociasion benefica, ła Reach Out
Worldwide, xe svołà ad Haiti par agiutàr le vitime del teremoto de Haiti del
2010.

El 30 novenbre 2013 Paul Walker xe andà al potamò, a l'età de 40 ani, in un
incidente stradałe 'rente Santa Clarita (Los Angeles) so' 'na auto guidà da un
so amigo, Roger Rodas che xe restà copà anca łù. Segondo łe parołe del so agente
i do gera drìo andar ad un evento benefico organixà par rancuràr fondi da
destinàr a łe popołasion colpìe dal tifon Yolanda ne łe Fiłipine quando ła
Porsche Carrera GT drento ła quała i se catava se gà s-ciantà contro un pało del
ciàro, indrìoman contra un àlboro ciapando cussì fogo.

El gà partesipà co' so sorèła Ashlie ad un epixodio del 1988 del game show I'm
Telling! raxonxendo el segondo posto. El gà fato el so debuto co'l gavea soło
tredexe ani nel film Non aprite quell'armadio, sucesivamente el gà recità ne ła
soap opera The Young and the Restless nel ròło de Brandon Collins avendo cussì
un picòło ròło nel film Pleasantville. El s'à fato rimarcàr 'ntel film The
Skulls ma ła vera popołarità xe rivà pa'l film d'asion Fast & Furious 'conpagnà
da 2 Fast 2 Furious, Fast & Furious - solo parti originali, Fast & Furious 5 e
Fast & Furious 6.

'Ntel 2004 in conpagnìa de ła so cołega Penélope Cruz, el gà recità nel film Un
amore sotto l'albero. 'Ntel 2005 el gà recità 'rente Jessica Alba in Into the
Blue, invese 'ntel 2006 el xera nel cast de Flags of Our Fathers de Clint
Eastwood. El gà partesipà a ła serie Shark Men (un programa pa'ła difexa dei
squałi).



https://vec.wikipedia.org/wiki/Partenon

El Partenon (in greco: Παρθενώνας) el xé un tenpio greco de órdene dòrico dedicà
a ła dea Atena, chel se cata sul'Acròpołi de Atene.

El nome del Partenon el vien fora da ła monumental statua de culto che ła figura
Atena Parthenos ospitada 'nte ła stansa oriental del'edifisio. Sta statua qua ła
xé stada scolpìa 'ntel'avolio e 'ntel'oro (per sta raxon ła vien dita
"crixoelefantina", da χρυσός, "oro" e ἐλέφας, "ełefante" e per metonimia
"avorio"), da Fidia; l'epìteto de Atena (παρθένος) el se referise al stato de
vèrxene de ła dea e anca al mito de ła sóa nàsita, per partenogènexi da ła testa
de Zeus. Pol anca darse chel nome el vegna fora da τῶν παρθένων(de łe (toxe)
vèrxene) perché drénto regase vèrxene łe cuxeva un peplo per ła dea in ocaxion
de łe feste.

Sto ténpio el xé el più famoxo monumento del'antiga Grecia chel ne sia rivà in
parte intrego, e'l xé stato lodà come ła megio reałixasion del'Architetura greca
clàsega. Ghe xé sóe decorasion che łe xé considerae màsima espresion del'arte
greca. El Partenon el xé un sìnboło del'antiga Gresia e de ła democrasia
ateniexe, e'l raprexénta sens'altro un dei più grandi monumenti culturałi del
mondo.

El Partenone el xé stà tirà su un più antigo ténpio de Atena chel gera stà butà
xó dai Persiani 'ntel 480 a.C., al ténpo de Serse (guere persiane). Come ła
magioransa dei ténpli gresi, el Partenon el xé stà doperà come texoreria e, per
qualche ténpo, el xé servìo come casa de ła łiga de Deło, che ła xé deventada,
daspò, l'Inpero ateniexe.

'Ntel VI sècoło, el Partenon el xé stà convertìo 'nte na céxa cristiana dedicada
a ła Vèrxene Maria; daspò ła conquista turca, el xé deventà na moschea. 'Ntel
1687, durante l'asedio de Atene da parte dei venesiani, el Partenon el xé stà
colpìo da na canonada che ła ghe ga fato saltar in aria ła pólvere da boto che
ghe gera depoxitada; l'esploxion ła ga danegià parecio el Partenon e łe sóe
sculture.

'Ntel XIX sècoło, Lord Elgin el ga levà qualche scultura che ghe restava e'l ee
ga portà in Inghiltera. Ste sculture qua, conosue ancuo come màrmari de Elgin, i
xé in mostra al British Museum. El governo greco e parte de ła comunità
internasional da paréci ani i ee xé drio domandar indirio.

El Partenon, insieme ai altri edifisi sul'Acròpołi, el xé ancuo un dei siti
archeołòxici più vixitai in Gresia. El Ministero greco de ła cultura, grasie ai
finansiamenti per i Xoghi Olìnpeghi del 2004 e ai finansiamenti rivai
dal'UNESCO, el ga decixo n'inportante progeto de consada, che ancuo el xé drio
'ndar vanti.

El novo Muxeo del'Acròpołi, chel xé stà verto 'ntel giugno 2009, ai pie
del'Acròpołi, el sunarà tuti i frammenti del frixo in poseso del governo greco,
asieme a altri che i xé drio colger, in no spasio architetònego tirà su co łe
xuste dimension e'l giro del Partenon.



https://vec.wikipedia.org/wiki/Pa%C5%82aso_Dogal

El Pałaso Dogal, un dei sìnbołi de ła sità de Venesia e caołavoro del gòtego
venesian, el se cata 'nte ła xona monumental de piasa San Marco, infrà ła
Piaseta e el Moło. Antiga sede del Doxe e de łe magistradure venesiane, el ghe
ga seguìo ła storia, dai prinsipi fin a ła fin, e ancuo el xé ła sede del Muxeo
Sìvico de Pałaso Dogal (Museo Civico di Palazzo Ducale).

Ła costrusion del pałaso ła xé scomensada, pol darse, 'ntel IX sècoło, daspò
chei ga spostà ła sede dogal da Małamoco a Venesia, fato ufisiałixà 'ntel'812
durante el dogado de Angelo Partecipazio.

Soto Pietro I Orseolo (976-979) el xé sta modifegà: el gera formà da un séntro
fortifegà fato de un corpo prinsipal e da tore angołare, sircondà dal'aqua. Se
pol ancor véder st'antiga pianta 'nte ła costrusion del edifisio de ancuo, spece
del pian logià.

El conpleso el ga subio na prima granda consada, che ła ga desformà ła fortesa
de łe orìxene in un ełegante pałaso sénsa fortifegasion, 'ntel XII sècoło
durante el dogado de Sebastiano Ziani. Un novo sgrandimento el xé stà fatp intrà
ła fin del XIII sècoło e i primi del Tresénto, per łe exigénse de spasio del
stato republican daspò ła Serada del Magior Consegio, chel ga vosùo che ła soa
stansa. 'Ntel 1310 el xé stà sopia n'agresion provada contro el pałaso 'ntel
corso de na congiura co Baiamonte Tiepolo a cao.

A partir dal 1340, soto el dogado de Bartolomeo Gradenigo, el pałaso el gà
scomensà a subir na profonda strasformasion, che ła eo gà portà a èser bastansa
sìmiłe a queło de ancuo. 'Ntel 1404 ła xè stada finia ła fasada sul moło, 'ntel
1423, i xé stai scomensai i łavóri sul lai verso ła piaseta e ła baxéłega, 'ntel
1439 i xé tacai anca i łavori per ła Porta de ła Carta. Daspò el grando incendio
del 1483 ła parte drénto, quea sul lai del rio de Pałaso che ła finise col Ponte
de ła Pagia, ła xé stada fata de novo, co łavóri chei xé 'ndai vanti fin al
1492, e ła costrusion de ła Scała dei Giganti.

L'11 de magio 1574 un incendio el ga ardio qualche stansa de rapresentansa al
pian nòbiłe. I ga stabiłio subito de tirar su tuto de novo, e i ga fidà sto
progeto al proto Antonio da Ponte, asieme a Andrea Palladio

Ła prexénsa de Palladio a Pałaso Dogal ła ga testimoniansa anca intrà el 1577
e'l 1578, per el restoro del'edifisio danexà da un secondo incendio inportante
(20 de disenbre 1577) 'ntel qual i xé bruxai anca bełe òpere de pitura. Anca in
sto caxo qua, łe ipòtexe che łe vol el Palladio a cao del'òpera łe xé dubioxe.
Intrà el 1575 e'l 1580 Tiziano e Veronese i xé stai ciamai a parar el drénto del
pałaso e ła łora òpera ła xé finia anca 'nte ła reconpoxision de łe stanse
del'ała meridional daspò l'incendio del 20 de disenbre 1577.

Ai prinsipi del XVII sècoło i ga xonta łe Prexon Nove, dal'altra parte del rio,
per òpera del'architeto Antonio Contin. Sto novo edifisio, sede dei Sióri de ła
Note, magistrati incargai de prevegnir e condanar criminałi, el vien cołigà al
Pałaso traverso el Ponte dei Sospiri, percorso dai danai portai dal Pałaso, sede
dei tribunałi, a łe prexon.

Daspò ła caxua de ła Repùblica de Venesia, ła fin de ła qual ła xé stada dita
dal Magior Consegio del 12 de magio 1797, el Pałaso no'l xé stà più doperà come
sede del prìnsipe e de łe magistradure, ma'l xé stà fato sede de ufisi de
governo dei inperi napołeònico e asbùrgico. Łe prexon, ciamae Pionbi, łe se ga
tegnuo ła łora funsion e ghe parla anca Silvio Pellico. Col'anesion de Venesia
al Regno d'Italia el Pałaso el ga subio inportante consade e 'ntel 1923 el xé
deventà un muxeo, come chel xé ancuo.



https://vec.wikipedia.org/wiki/Oriana_Fallaci

Oriana Fallaci (Firenze, 29 giugno 1929 – Firenze, 15 setenbre 2006) la xe sta
na scritrice e giornalista italiana. Da buteleta la ga fato la partigiana in tel
movimento de Giustizia e Libertà e dopo la ga vu na longa cariera come
giornalista, durante la quale la ga intervistà alcuni dei personagi pi
inportanti del Novezento, come Henry Kissinger, l'Ayatollah Khomeini, Willy
Brandt, Muammar Gheddafi e Yasser Arafat, e la xe laorà come inviata speciale in
Vietnam, USA, Mesico, Medio Oriente e Sudamerica. Alcune de ste interviste le xe
sta messe insieme nel libro Intervista con la storia (1974).

Tra i altri libri famosi de la Fallaci ghe xe Niente e così sia (1969), che el
xe un reportage da la guera del Vietnam, un longo diario de guera rivando fin a
la rivolta dei studenti de Cità del Mesico, par risponder a la domanda de na
butina: "La vita, cos'è?". Del 1979 xe Lettera a un bambino mai nato, el primo
grando sucesso de la scritrice toscana, bestseller in tuto el mondo. La Fallaci
la imagina de parlar col butin che la porta in grembo, domandandose se sia
giusto o no darghe la vita. El libro el ga venduo 2 milioni de copie in Italia e
2 milioni e mezo a l'estero (tradoto in 22 version). Dopo ghe xe Un Uomo, dedicà
al suo conpagno Alekos Panagulis, eroe de la lotta contro la ditatura dei
colonei in Grecia, morto in circostanze mia tanto ciare. Insciallah (1990) el xe
anbientà in Libano ai tenpi de la guera zivil e del primo intervento de l'ONU
(col quale xera presente anca una forza italiana, protagonista de la storia) par
fermar l'ondata de odio fondamentalista che ga investìo la region dopo che xe
rivà l'OLP de Arafat con migliaia de profughi arabi da la Palestina. Dopo de sto
romanzo la Fallaci la sa ritirà ne la so casa de New York, isolandose da la vita
publica fino al 2001, quando dopo i atentati de l'11 setenbre la ga scrito un
longo articolo sul Corriere della Sera dove la ga condanà senza mezi termini
tuto l'estremismo e el fanatismo religioso nati da l'Islam; da sto articolo la
ga tratto el libro La rabbia e l'orgoglio che xe deentà subito un bestseller,
vendendo do milioni de copie in Italia e nel mondo nonostante le tante critiche
e polemiche che xe vegnù fora.



https://vec.wikipedia.org/wiki/Nogara

El nom 'l vien da 'n'ostaria (ostaria a la nogara, val a dir che ghe gera 'na
grossa nogara per far ombrìa) che ghe g'era (e che ghe gè anca ades, anca se la
se ciama "albergo alla nogara" ma senza pù l'alber de nogara) sul stradon che va
da Mantova a Legnago (ades strada regional 11 e prima strada statal 11) e che
po' la va avanti sin a Montagnana, Este, Monselice. Vizin ala vecia ostaria, su
'na piazeta ghe sè 'na fontana 'do che da sempre la xent de pasagio e anca le
bestie i podeva bever e i paesani idis che la sè 'n acqua spezial che la vien da
lontan e l'è tant bona e quasi miracolosa. Tanti del paes i se la porta a casa.
Ani 'ndrio ghe gera 'n posto de difesa vers 'l mantoan anca per ciapar le gabele
su chi pasava 'l ponte sul Tartaro, che l'era 'l confin o vizin al confin. En
par de chilometri pu 'n là ghe se 'l castel mantoan de Vilimpenta.

Sìndico: Oliviero Albino Olivieri (Lista Civica) dal 05/04/2005 Sentrałin
comunal: 0442 513311 Posta eletronica: sindaco@comune.nogara.vr.it



https://vec.wikipedia.org/wiki/Mouse

El mouse (da l'inglese mouse, che in veneto saria rato o sorzo o moréciola) el
xe un marchingegno eletronico che ghe xe in tuti i computer de ancó. El mouse el
ghe manda un segnal al computer, in maniera che moendo el mouse su la tola, el
puntator che ghe xe sul schermo el se moe anca lu ne la stessa maniera. El ga
vari botoni (dipende dai modei, de solito ghe n'è tri, su quei de na olta ghe
n'era do) che i serve par diverse funzion, e na ruelina che gira avanti e
indrio, che de solito la se dopara par scorrar su e zo la schermata (a olte la
ruelina la fa anca da terzo boton). El xe sta inventà nel 1967 da l'ingegner
merican Douglas Engelbart.

I mouse de na olta i gavea na baleta par soto, che rugolando la moéa do rulli
picenini che i registrava el movimento vertical e quel orizontal. Sicome i gavea
el difeto che la baleta la se inpolvarava come gnente e te tocava pulirla ogni
tanto, i ga inventà i mouse ottici, che i ga un sensor co un LED che "vede" el
movimento (che però nol va mia su le superfici rifletenti). Par farlo scorrar
mejo, spesso soto al mouse se ghe mete un tapetin fato aposta.

I mouse i pol verghe el filo tacà dedrio el computer (el conetor el pol esar de
diversi tipi, ghe xe el PS/2, opure l'USB, o el vecio conetor seriale) o senò i
pol esar anca sensa fiłi (wireless): in sto caso qua ghe xe na base tacà dedrìo
al computer, che la comunica col mouse co le onde radio o coi infrarossi; el
svantagio el xe che i mouse senza fili i ga da verghe drento dele baterie, che
bisogna ricaricar o sostituir ogni tanto.



https://vec.wikipedia.org/wiki/Montel

Par ła Serenisima se tratava de un bosco publico (o, mejo dito, de proprietà de
'a Republica) che però a jera fra tute ła reserva de legname più vezina par
distansa geografega, co tuto quel che questo vol dir dal punto de vista
strategico. La Republica ła podeva farghe conto par far rivar a l'Arsenal
legname in tenpi da record in momenti de emergenza pa' łe nave e anca pa łe
fondamente de la cità. I tronchi i rivava in laguna via acqua su ła Piave
(fluitasion) e diretamente davanti a l'arsenal.

Logico che la Serenissima no la podeva far de manco de sta riserva a costo anca
parfin de meter in piè na contesa infinita coi abitanti del logo. Par meterghe
sora łe man, ła ga dovesto sforsar un pochetin le so stesse lege che le 'ndava
famoze da quanto scrupolo che de solito se ghe meteva a farle rispetar da tuti.
Pena dopo la conquista de la Marca Trivigiana, Venessia ła ga imediatamente
messo in fursi i diriti dei abitanti che fin da tempi sensa memoria i sevitava
el dirito coletivo de sfrutamento de la foresta. Se jera senpre savesto che sto
dirito el vegneva da concesion dei inperatori. Che 'l fusse fondà o no da
cualche concesion o privilegio feudal o imperial, "de facto" da senpre i
abitanti i tajava legna, i pascolava ecc. I venessiani invesse, obligando a
l'inversion de l'onere de ła prova, i pretendeva che le comun le portasse łe
prove de i so diriti. Par (se dise) che i capi-comun i ghe 'vesse dato colpa ałe
femene de 'ver rovinà łe pergamene par farghe sù la lana, e de verghe fato de
sto modo smarìr la scritura. Perso łe cause, donca, ałe comun ghe ga tocà
ritirarse de fronte al Leòn ma da cuel momento xe nato un sentimento
anti-venessian mai più smorsà.

Le cronache łe riporta che dopo ła fine de ła Republica aristocratica, a partir
dai tenpi de la conquista sabauda, el Montel el jera za stato despojà dai
abitanti stessi dełe comun limitrofe. La povera zente par tuto el periodo de
l'alterna dominassion francese e todesca ła gaveva dovesto subir na serie
continua de carestie e de sacheji dei eserciti de na parte o del'altra dei
contendenti francesi e austro-ungareschi. E però in te un modo o in te naltro i
governi, pì che sia quel austriaco i jera stati boni de salvar in parte el bosco
come risorsa publica. Col Regno d'Italia l'arzene aministrativo se rompe. In tel
giro de 20-30 ani el bosco xe devastà. A cuesto senpio gaveva partecipà anca i
stesi dissendenti dei abitanti antichi i "bisnenti" (forse da bis-gnente, do'
volte gnente) e parfin i dissendenti de le guardie del bosco mese là da la
Republica (de solito schiavoni o foresti).

”Povera selva! Era una gran bellezza della nostra provincia: la si vedeva da
ogni altezza, come una lama bruna sulla destra del Piave. Ciascuno di noi,
credo, sentisse per essa una viva simpatia ché certo tutti avevamo nel sangue
qualche effluvio dei suoi fortificanti aromi. Il suo carattere di grandiosità,
di forza, di mistero, seduceva la fantasia: aveva del ciclope e del negromante.
Venti chilometri di estensione, querce secolari enormi, burroni inesplorati,
foschità paurose. E ci balenava alla immaginazione in un velo di leggenda e di
tradizioni tragiche: santi, romiti, maghi, streghe, grassatori, lupi, viperai.
Ad essa inoltre mettevan capo le fila di gentili ricordi: tutti avevano passato
dentro essa, qualche bella giornata di gioventù, o gite sollazzevoli, o in
caccie squillanti, terminate da cene e balli indimenticati. Ma a chi si sente
degnamente della patria era anche un ricordo superbo e sacro: da essa Venezia
aveva tratto copia di legname per le sue gloriose galee. Povera selva! Quante
mani unghiute acciuffarono la tua magnifica chioma, prima che tu mostrassi calva
, la nuca! Povera selva! Io penso che dal tuo tetro grembo uscirono forse le
galee di Dandolo, di Morosini, di Venier, unici lampi di valore, di gloria, in
una lunga agonia di servitù e miseria…. Io penso all'aria imbalsamata che
diffondevi nei paesi intorno, ove le tempre degli uomini son forti e soave è la
beltà delle fanciulle…. Io penso a questa nuova specie di farisei che ha sempre
sul labbro la patria, e poi si mangerebbe le sue memorie, le sue glorie, le sue
bellezze in un pasto solo, e avrebbe fame ancora”.

Dopo cualche ano da l'anesiòn al Regno Sabaudo, in tel 1892 par opera del
Senatòr Bertolini de Montebełuna, l'area del bosco Montel ła xe stata
parcełizada e concesa in proprietà ai bisnenti. L'intenzion ła jera de incorajar
el sfrutamento agricoło o pastoral de ła zona. I risultati no i podeva che essar
deludenti. L'acqua, de fati, ła xe senpre stata el problema più grando e ła so'
scarsità ga seriamente compromeso se no inpedìo un sfrutamento vantajoso dal
punto de vista agricoło. Cussi ła xe 'ndada a finir che el "Bosch" come che el
vien ciamà da łe so' parti, el xe restà altro che un bosco, dato che sołamente
ła flora boschiva ghe prospera, co ła difarensa che łe albare grande e
monumentałe (rori, castagneri, qualche frassene etc.) łe xe del tuto sparìe. Al
so posto ghe xe 'na parensa de bosco che in realtà el xe pì che altro un bosco
da tajo a basso fusto de robinee infestanti prinçipalmente par legna da fògo a
sfrutamento familiar.

Durante ła Prima Guera Mondial, dopo ła disfata de Caporeto, ła linea del fronte
la s'avéa fermà su ła Piave, coi Tałiani su ła destra, e i Austriachi su ła
zanca: el Montel el jera de gran inportansa strategica, e sede de fortificasion
taliane (ancora deso se pol visitar diversi monumenti, come el Oservatorio del
Re a Croseta del Montel, na costrusion blindada che varda da l'alto la val de ła
Piave). Contrariamente a quel che se pol pensar la division in "prese" no la xe
de origine militar, ma pitosto na sudivision fata da l'aministrasion Venessiana
par far de modo che el sfrutamento forestal el fusse più agevole. Le "prese"
bisogna intendarle come strisse de teritorio o, mejo, de fasse larghe da na
strada de presa a l'altra. Le strade de presa łe core apunto sul bordo de ogni
presa.

Uncuò el Montel l'è na zona famosa pa' i fonghi (i ciodet del Montèl) pa' łe
patate e par i agriturismi. L'è diviso tra i comuni de Montebełuna, Croséta del
Montèl, Volpago del Montèl, Javera del Montèl e Nervésa.

Par efeto de 'na połitica bastansa justa de salvaguardia, i insediamenti urbani
i xe restai scarsi e vincołai col risultato che ancora al dì de un cuò se pol
gòderse 'na (rełativa) pase, paesaji e vedùe fassinose e fresche piene de luce.
Insoma el Montèl ga 'ncora el so' fascino, a despeto de tuto, e el resta na
atrativa ançestral pa' i vesini abitanti de Treviso ma anca de ła teraferma
Venessiana. In fin dei conti Treviso fin dal 1339, se sà, ła xe senpre stata
stretamente ligada co Venessia, praticamente na Venessia in teraferma.



https://vec.wikipedia.org/wiki/Monica_Bellucci

Monica Anna Maria Bellucci (Sità de Casteło, 30 de setenbre 1964) xe 'na atrice
sinematografega e modèła itałiana.

Nata a Selci Lama, in provincia de Perugia, da Pasquale Bellucci e Brunella
Briganti, xe visùa a Lama frasion de San Giustino, fìn al trasferimento in
Fransa. Ła gà tacà a laorare cofà modèła par pagarse i studi a ła facoltà de
giurisprudensa de l'Università dei studi de Perugia anca se ła sbandona presto
par dedicarse del tuto a ła paseréła.

'Ntel 1988 ła riva a Miłan, indove ła desfiła so łe pì inportanti pasaréłe soto
contrato co' l'Elite Model Management. L'ano drìo ła deventa famoxa a Parixe e
anca a New York. 'Ntel 1997 ła xe imortałà da Richard Avedon 'ntel Całendario
Pirelli. Ła gà poxà pa'l całendario sexy de ła rivista Max (1999), fotografàda
da Fabrizio Ferri e l'ano drìo xe ła protagonista del całendario sexy de GQ.

L'à sfiłà par Dolce&Gabbana, Fendi e tute łe più inportanti griffe mondiałi. Ła
gà vadagnà ła covertina de ła rivista fransexe Elle e de Vogue. Inaxonta ła xe
stà anca testimonial par Alessandro Dell'Acqua e Blumarine. 'Ntel 2003 senpre
par Dolce&Gabbana ła deventa testimonial del profùmego Sicily. 'Ntel novenbre
2007 deventa testimonial par Intimissimi e recita nel cortometraggio Heart
Tango, diretto da Gabriele Muccino. Senpre 'ntel 2007 ła deventa testimonial de
Cartier par la łinea de xogèłi Délices.

Dal 2008 el stiłista John Galliano co'l make-up artist Tyen l'à vołesta cofà
testimonial del roséto Rouge Dior (pa'l quałe l'atrice xe tut'ora testimonial),
uno dei cavałi de bataja de ła maison fransexe Dior 'ntel canpo del maquillage.
Testimonial par Dior anca par la linea de spòrte e asesòri, 'ntel 2010 ła gà
vestìo i pani de 'na moderna Eva pa'l spot del strafamoxo profùmego Hypnotic
Poison. 'Ntel 2010 l'atrive vien confermà Martini e da Dolce&Gabbana come
protagonista de un novo spot tv (da l'atmosfera felliniana) pa'l slanso del novo
aperitivo Martini Gold, nato dała cołaborasion tra i do stiłisti e 'l brand de
bevande.

Ła carièra sinematografega taca nei primi ani novanta. El debuto avien 'ntel
film Vita coi figli (regia de Dino Risi), co' Giancarlo Giannini mentre l'ano
drìo xe ła protagonista del film La riffa de Francesco Laudadio, co' Massimo
Ghini. 'Ntel 1992 fa ła so prima conparsa in un film in lengua inglexe: Dracula
di Bram Stoker (direto da Francis Ford Coppola) nel ròło de una dełe tre
concubine del conte Dracula. Ła torna in Itałia par xiràr ła comedia I mitici -
Colpo gobbo a Milano, direta da Carlo Vanzina. Ła so popołarità però taca a
cresàre 'ntel 2000 co' ła gira Malèna de Giuseppe Tornatore, che ła fa conosare
prima in Eoropa e po' in America e soratuto quando che ła interpreta co' so
marìo Vincent Cassel el film controverso de Gaspar Noé, Irréversible. 'Ntel 2003
ła xe ła comàre de ła 56ª edision del Festival de Cannes. Interpreta po'
Persephone in Matrix Reloaded e Matrix Revolutions e ła veste i pani de Maria
Maddalena ne La passione di Cristo direta da Mel Gibson.

Dopo l'esperiensa a l'estero, ła torna in Itałia dove xe infra i protagonisti de
Ricordati di me de Gabriele Muccino, ròło grasie al quało riseve 'na nomination
ai David de Donateło e vinse un nastro d'arxento. 'Ntel 2005 ła xe 'na teribiłe
striga, direta da Terry Gilliam, ne I fratelli Grimm e l'incantevole strega e
Daniela, 'na prostituta itałiana nel film Per sesso o per amore? de Bertrand
Blier.

'Ntel 2006 Paolo Virzì ghe ofre el ròło de 'na baronesa goderecia e sinpatica,
ròło dove ła rimarca co' ganga el so asento unbro, nel film N (Io e Napoleone),
verxendo ła prima edision del Festival del Cinema de Roma. 'Ntel 2007 ła xe 'na
fasinante fixioterapeuta che fa perder ła testa al personaxo interpetà da
Riccardo Scamarcio in Eros, primo epixodio del film Manuale d'amore 2 - Capitoli
successivi de Giovanni Veronesi. El regista fransexe Alain Corneau ła vołe
invese biónda nel film noir Le Deuxième souffle, dove recita al fianco de Daniel
Auteuil.

'Ntel 2008 partesipa al Festival de Cannes co' el film itałian fora concorso de
Marco Tullio Giordana Sanguepazzo, dove veste i pani de Luisa Ferida, 'Ntel 2008
partesipa al Festival de Cannes co' el film itałian fora concorso de Marco
Tullio Giordana Sanguepazzo, dove veste i pani de Luisa Ferida, ła diva małedeta
de l'era fasìsta, mugèr de Osvaldo Valenti. El steso ano ła verxe ła tersa
edision del Festival del Cinema de Roma, prexentandose co' el film L'uomo che
ama de Maria Sole Tognazzi.

'Ntel Marso 2009 ghe vien conferìo el World Actress Award durante ła cerimonia
dei Women's World Awards, che s'a desvòlta a Vienna. Al festival di Berlino del
2009 vien prexentà The Private Lives of Pippa Lee de Rebecca Miller, dove ła
recita co' grandi nomi del sìnema internasionałe tra cui Robin Wright Penn,
Winona Ryder e Keanu Reeves. 'Ntel steso ano ła prexenta al festival di Cannes
el film fora concorso Ne te retourne pas direto da Marina De Van, film che vede
ła partecipasion de naltra icona del cinema fransexe Sophie Marceau.

El 27 setenbre 2009 ła xe intra i firmatari de l'apèło revolto ai podéri sviseri
pa'l rełàso del regista Roman Polanski, detegnùo in atexa de eser istradà nei
Stati Unìi. A ła quarta edision del Festival del Cinema de Roma veste i pani
deTosca, co' Andrea Bocelli, nel cortometragio firmà da Franco Zeffirelli,
Omaggio a Roma, vołesto fìso dal comun de Roma par promóver l'imaxene de ła
cavedàl 'ntel mondo. Nei film I fratelli Grimm e l'incantevole strega e Per
sesso o per amore? ła xe stà dopià da Irene Di Valmo.

Ła parla l'itałian, el fransexe e l'inglexe. Nella Passione di Cristo ła gà par
xonta recità in aramaico.

El 3 agosto 1999 gà spoxà l'ator fransexe Vincent Cassel, conosùo 'ntel 1996
so'l set del film L'appartamento, co' cui l'à recità ancora in altri film. Dal
marìo ła gà avùdo do fìe, Deva nata el 12 setenbre 2004 e Léonie, nata el 20
magio 2010. Ła se gà dicharà agnostèga.



https://vec.wikipedia.org/wiki/Moltiplegasion

Ła moltiplegasion o moltiplicasion ła xé na de łe quatro operasion fondamentałi
del'aritmètega. Ła signifega sumar un nùmaro par sè steso tante volte quante ghe
dixe i altri tèrmini del'operasion. Ła sóa operasion inversa ła xé ła divixion.

i tèrmini a {\displaystyle a} e b {\displaystyle b} i se ciama faturi o fatóri,
c {\displaystyle c} el xé el prodoto. El ségno × {\displaystyle \times } chel
particołarixa st'operasion qua el se ciama par o per. El poe végnare scrito anca
⋅ {\displaystyle \cdot } (un pontin che no'l fa confuxion co ła łétara x
{\displaystyle x} ) e 'ntel'àlgebra de łe łétare se pol anca no scrìvarlo ( a b
= a ⋅ b {\displaystyle ab=a\cdot b} ).

L'ełemento neutro de ła moltiplegasion el xé l' 1 {\displaystyle 1} e
moltiplegar qualcosa par 0 {\displaystyle 0} el dà sénpre zero.

Łe tabełine łe xé na serie de moltiplegasion sénplexe che łe va inparae a
memoria a ła scóła ełementare: in xènare łe va da quea del'1 a quea del 10.



https://vec.wikipedia.org/wiki/Marghera

Marghera o anca Venesia Marghera (ma el nome vecio de ła çità el sarìa Malghera,
che deso no dopara squaxi più nisuni) ła xe na frasion del comun de Venesia.
Ancuo ła ga a ocio 30 000 abitanti. Ła xe uno dei posti più popołari del comun
venesian e soratuto ła ga tacà el sentro interchìmego, indove che i lavora un
mièr de abitanti de Marghera. La xe nasua 'ntei ani vénti e trenta del Novesénto
par verghe anca a Venesia un porto industrial e de tràfeghi de tipo moderno, e
per tirar su un quartier de teraferma indove ła sità ła podese slargarse.

A Marghera ghe xé na stasion feroviaria, che ła se cata xusto prima queła de
Santa Lusia e ła sóa poxision ła xé ai màrxeni de Marghera, squaxi a Mestre. El
paéxe el xé cołigà a Venesia e a łe altre parte del comun co lìnee de bus e
presto ghe rivarà anca el tran.

Marghera ła xe el posto da indove el vien el grupo reggae venesian Pitura
Freska. Ghe vien anca el grupo Le Orme, ativo fin dal 1966.

Prima che el porto e ła xona rexidensial i fuse tirai su, sti posti i gera
ciamai i Bottenighi. Qua no ghe gera miga edifisi vèri, ma soło strade che łe
'ndava verso Cirignago. El nome de Marghera (=el mar ghe gera) el vegniva doprà
per parlar de na pìcoła viła che ła gera łontan dó chiłòmetri da indove se cata
ła Marghera de ancuo: el gera fato de qualche caxa, na cexa e un par de magazeni
indove i se fermava łe robe che łe gaveva da rivar a Venesia. 'Ntel 1805 sta
viła el xé stà butà xó per tirar su Forte Marghera.

Ła costrusion del porto e de ła xona industrial ła xé scomensada ai prinsipi del
XX sècoło perché Venesia ła gavese un bon porto per far concorénsa ai altri del
Mediteraneo. Per reałixar sto progeto Mussolini el ga anca sièlto che sti posti
(comun de Mira), asieme a Cirignago, Mestre, Zełarin, Fàvaro Vèneto łe deventase
tute parte del comun de Venesia. El progeto el contegniva anca ła costrusion de
na xona rexidensial. Marghera ła xé stada colpia da łe bonbe dei Ałeai durante
ła Seconda guera mondial. Daspò Marghera ła xé cresua e sta roba ła ga avuo come
conseguensa ła nàsita de altri posti come Caène, intorno a ła parochia de Santa
Maria de ła Sałute.

A partir dal 1998, col finansiamento de ła region Vèneto el xé nasùo el progeto
SIMAGE per controłar ła quałità del'aria de l'àrea industrial de Marghera e ła
gestion de łe emergense de contaminasion chìmega daspò insidenti industriałi,
anca se in sti ùltimi ani Marghera ła xé drio pasar da séntro più rexidensial
che inudustrial e łe ga verto axiende rispetoxe verso l'anbiente e chel salvi
l'ocupasion.



https://vec.wikipedia.org/wiki/Mar_de_Bering

El mar de Bering (Imarpik en yupik; Bering Sea en inglexe; Берингово море,
Bèringovo more en ruso) l'è na masa de aqua de do miłioni de km² che se cata in
te l'oçeano Pacifico. L'è separà dal golfo de Ałaska da ła penixoła d'Ałaska e
da łe ixołe ałeutine. Ła confina a est e a nordest co l'Ałaska, a ovest co ła
Siberia rusa e ła penixoła de Kamchatka, a sud co ła penixoła d'Ałaska e łe
ixołe ałeutine e a l'estremo nord col streto de Bering che separa el mar de
Bering dal mar de Chukchi de l'oçeano Artico. Ła baia de Bristol (Iilgayaq) l'è
ła porsion de mar de Bering che separa ła penixoła d'Ałaska da ła teraferma
(l'Ałaska). El mar de Bering el deve el so nome al primo esplorador europeo a
navigar tra łe so aque, el danexe Vitus Bering.

Ła majoransa dei siensiati ła pensa che durante l'ultima glaciasion el livel del
mar el fuse baso in bixogno par parmetar ai omani e ai altri animałi de migrar a
pié da l'Axia a ła Mèrica del Nord atraverso l'atuałe streto de Bering. Sto paso
l'è comunemente ciamà "Beringia" e l'è credùo esar da çerti —seben mia tuti—
eruditi el primo ponto de penetrasion dei omani in te łe Meriche.

Ghè na picoła porsion de placa de Kula in tel mar de Bering. L'è n'antica placa
tetonica che subduxea soto l'Ałaska durante el Triasico.

El mar de Bering l'include un bon numaro de ixołe, ła sovrania de łe quałi ła
dipende dai Stati Unìi e da ła Rusia. In generałe, dipende da i Stati Unìi quełe
piasè visine a l'Ałaska, tra cui:

El mar de Bering el contien 16 canyon sotomarini, incluxo el piasè grando del
mondo, el canyon Zhemchug.



https://vec.wikipedia.org/wiki/M%C3%A0ntova

Màntova o Màntoa (in latin Mantua, mantegnù anca in mantovan e in inglexe) el xe
on comun de sirca 48 000 abitanti, capołogo de ła omonima provincia. Ła xé parte
de l'area metropołitana de ła Granda Màntova, che ła contien qualche comun
intorno per rivar a 100 000 abitanti, a ocio.

Ła se cata 'nte ła Łonbardia Orientałe, a vinti minuti da Verona, infrà el Po
e'l Mincio, pì visina a st'ùltemo. Ła ga intorno tri łaghi artifexałi (Superior,
de Mezo, Inferior) che na volta i gaveva el scopo de deféndare ła sità, insieme
a queło che per raxon ixèniche el xé stà sugà, el Paiolo.

Ła xè famoxa perché visin a eła ghe xé nasuo el poeta łatin Virgilio e per ła
fameja dei Gonzaga, che ła ga governà ła sità e i soi posedimenti dal 1328 fin
al 1708. Sti siori i ga ospità pareci artisti inportanti come Donatello e Andrea
Mantegna e ła sità ła xé piena de monumenti e edifisi davèro bełi, come el
Pałaso Te e'l Pałaso Dogal. Màntova, insieme a Sabioneta, ła xé un patrimonio de
l'umanità proteto dal'UNESCO e par el 2016 ła xé nominada "Capital italiana de
la cultura".



https://vec.wikipedia.org/wiki/Lago_Leman

El Lago Leman, o Lago de Zenevra, in lengua franzese: "Lac Léman" o "Lac de
Genève", el xe el pì grando łago de ł'Eoropa osidental e el se cata al confin
tra la Svisera, indove a se cata el 60% deła superficie (582,4) e ła Fransa,
indove se cata el restante 40% (234 km²).

El Lago Leman, divixo par 'na iregołarità 'nte ła forma visin Yvoire in "Grand
lac" a est e "Petit lac" a ovest, el xe formà dałe aque del Rodano, el so major
imisario e emisario, e el ga avudo orixine al termine de ł'ultima giazzazion,
zerca 15 000 ani fa.

El "lac Léman" el xe vegnù fora par scrito intorno al 50 a.C. col nome de
orixine greca "lemanè limnè" o "lemanos limnè". Sto nome el xe sta doparà anca
da Giulio Cesare che, 'ntel 58 a.C. el xe partìo da "Genava" e dal "lacus
lemanus" par combatare i Elveteghi. Co' ło sviłupo deła cartografia, i nomi i se
ga moltiplicà: "lacu lausonio", "lacus losanetes" o ancora "lac de Lozanne" (tra
el II secoło e el IV secoło).

Come conseguensa deła fama cresente de Ginevra, el nome "lac de Genève" (łago de
Ginevra) ła apare e ła coexiste coi termini existenti (XVI secoło). In st'epoca,
el łago de Ginevra ł'indica el Petit-Lac (Picoło-Lago) (79 km²) e el "lac de
Lausanne" (łago de Łoxana) (503 km²) ł'indica el Grand-Lac. Col pasar del tempo,
el łago de Łoxana el xe sconparso e el nome de łago Lemano el xe sta adotàd dai
Savojardi, Valdexi e Vałexani. Sto nome el xe xenerałisà 'nte łe carte
giografeghe e completa pareci nomi de posti che i se cata łongo ła riva
savojarda del łago (Maxilly-sur-Léman, Chens-sur-Léman, etc.). El nome del
Lemano, particołarmente de moda durante ł'iłuminismo e durante ła Rivołusion
fransexe e el Primo Inpero, el xe sta doparà da autori come Jean-Jacques
Rousseau o Voltaire e el serviva da prestanome al vecio dipartimento del Lemano
che el ragrupava el nord deła Savoja, el pays de Gex e Ginevra.



https://vec.wikipedia.org/wiki/La_Fenice

El Teatro Ła Fenice el xe el teatro lirico piasè inportante de Venesia. El xe
stà più olte distruto da incendi e dopo ricostruìo, e deso el xe sede de na
inportante stajon operistica e del Festival internasionałe de mùxega
contenporanea.

El Teatro la Fenice de Venexia el lo ga progetà l'architeto Gian Antonio Selva
nel 1790 par conto de società de palchetisti de l'aristocrazia de Venexia; el
teatro i lo ga costruìo in pressia nonostante ghe sia sta un mucio de polemiche
su la so colocazion e su la so strutura razionalista e neoclassica.

El concorso par el progeto l'era sta indetto el 1° novenbre del 1789 e i lavori
i xe tacà ne l'avril del 1790. Ne l’arco de du anni da la presentazion del
progeto, el Teatro la Fenice de Venexia el xe sta ultimà. I lo ga inaugurà el 16
majo 1792 metendo in scena "i Giochi di Agrigento" de Giovanni Paisiello.

El 13 dicenbre 1836 el teatro el xe ndà brusà in un incendio, ma i lo ga
ricostruìo subito de paca, preciso identico a come l'era prima.

Nel corso del XIX secolo el ga ospità un mucio de prime rapresentazion de opere
liriche de grandi autori italiani come Gioachino Rossini, Vincenzo Bellini e
Giuseppe Verdi. Proprio La traviata de Verdi, a la prima, la jera sta fis-cià
sonoramente dal publico de la Fenice.

El 29 de zenaro 1996 un eletricista, Enrico Carella, che l'era in drio laorar
nel teatro, el ga dato fogo intenzionalmente, parché sicome l'era in ritardo coi
so laori, no'l volea dover pagar la penale prevista dal contrato. Fatostà che la
Fenice la xe brusà de novo tuta quanta.

Le istituzioni del Stato le sa subito prodigà par la ricostruzion. El teatro el
xe sta riedificà - rispetando el stile del precedente - in zirca oto anni. El 14
dicenbre 2003 i lo ga inaugurà con un conzerto direto da Riccardo Muti, che el
ga verto le celebrazioni de na Settimana inaugurale.

Durante i laori, le rapresentazion de l'ente lirico venexian le ga vu logo al
Palafenice, na strutura provisoria parecià aposta al Troncheto, e al Teatro
Malibran.

Da calche anno i ghe fa un Conzerto de Capodano, in contenporanea (o mejo, in
concorenza) al Musikverein de Viena.



https://vec.wikipedia.org/wiki/Knight_Rider

Knight Rider (Supercar) xe 'na serie tełevixiva americana prodota infra el 1982
e 'l 1986, interpretàda da David Hasselhoff

Ła vicenda taca co'l salvatagio de un omo da parte de łe industrie Knight, l'omo
xe Michael Arthur Long (interpretà da Lary Anderson, che dòboto vien copà da dei
criminałi. Ła so vita canbia del tuto parchè el deventa Michael Knight
(interpretà da David Hasselhoff e in conpagnìa de KITT, 'na automobiłe
automatixàda patòca che xe in grao de parlàr, controłàda da 'na intełigensa
artificiałe, scominsiarà 'na łonga bataja contro "łe forse del małe".

Ła serie gà vinto un "People's Choice Awards" 'ntel 1983 pa'l megio ator
protagonista e uno "Young Artist Awards" pa'l mejo zovane ator non protagonista,
Keith Coogan, senpre 'ntel 1983. Vegnarà interòta so'l fenìr de ła quarta
stagion, 'ntel 1986, a cauxa de un inprovixo cało dei ascolti, che no riusiva
più a bałansàr i costi massa alti de produsión. Sto fato xe capià in modo
imprevisto, in quanto l'ultimo epixodio in asołuto, La spedizione maledetta,
finise in modo normal patòco e sensa łasàr predominàr gnente de ła fìn
definitiva de ła serie.

El tełefilm xe restà par un mucio de pasionà ogèto de culto, anca se łe riprexe
gera finìe da sìrca vìnti ani. Ghe xe nùmaroxi Fan Club e forum in varie nasion.
I fan pì sfegatà gà parfìn de łe repliche parfete sia nei interni che nei
esterni de KITT e de KARR, ełaboràe a partìr dal modèło de serie de l'auto da
cui entranbi i riva Pontiac Firebird Trans Am).

El 17 febraro 2008 xe stà trasmeso so'ła rete tełevixiva americana NBC un film
de ła duràda de do ore che gaverìa podesto eser l'epixodio piłota de 'na nòva
serie de Supercar, roba che po' se gà concretixà grasie ai inderazie ai indici
de ascolto estremaménte alti. Ła nòva serie gà tacà mercore 24 setenbre so ła
NBC.

Xe so fiòło de Wilton Knight, perfetamente conpagno nel fixico a Michael Night
(e interpretà dal steso ator) fora che pa'l fato che gà mustàci e piseto, ma co'
ła diferensa che staltro xe un mucio gaxarà co' manìe de grandésa e par sta
razon el xe stà diseredà da so pare. Grasie a ła cativeria ch'el gà, el xe bon
de costruìr un camion dotà de ła stesa inbaładùra mołecołàr de KITT ciamà
Goliath. Ne ła so ultima conparsa el par rebaltarse zo da un burón, ma no ghe
sarà mai ła certesa ch'el xe morto.

Xe un enorme camion dotà de remurcio che parteçipa a do epixodi de ła serie
tełevixiva "Knight Rider" (Supercar). El rivestìo patòco del steso inbògio
mołecołàr che coverze sia KITT che KARR ma, desferiensandose da ste do auto,
Goliath no gà un conputer, gnanca 'na intełigensa Artificiałe o funsion
straxordenarie. Ła so forsa sta soło 'ntel fato che xe inponénte e squaxi
indistrutibiłe. Xe stà costruìo da Garth Knight par reałixàr de łe asion
criminałi ła prinsipałe quèła de copàr e desfàr i so nemighi, Michael Knight e
KITT, che però in entranbe łe ocasion riusirà a vinser anca se co' tanta fadiga.

Ła serie tełevixiva conprende 84 epixodi (alcuni conponesti da do parti) divixi
in quatro stagion. Nei Stati Unìi xe stài trasmesi da l'emitente NBC, mentre in
Itałia da Italia 1. De sołito i vien reproponesti, senpre so'l medèmo canałe
tełevixivo.



https://vec.wikipedia.org/wiki/Kenneth_Kaunda

Kenneth David Kaunda, (28 aprile 1924 – vivente) el xe stà el primo Presidente
de lo Zanbia (1964 – 1991). Ancò el sostien canpagne de sensibilizasion civica e
politega en Africa.

Kaunda el xera el pi picenin de oto fioi. El xe nato a Lubwa, rente de Chinsali.
So pare el xera on pastore protestante de la Cexa de Scozia (anglicani). Kaunda
el ga studià al sentro politecnico de Munali. El s primo laoro el xe stà quelo
de maestro en te le scole de Lubwa dal 1943 al 1945. Dopo verghe proà a entrar
en te l’esercito e verghe laorà en te le miniere de rame a Bindura, Kaunda el xe
diventà maestro a Mufulira.

En tel 1949, Kaunda el xe tornà a Lubwa do el ga insegnà fin al 1951. El xe
diventà el prinsipale organisatore de el Congreso Africano Nasionale de la
Rhodesia del Nord (ANC). Dopo do ani el xe stà eleto Segretario Nasionale de
l’ANC, soto la presidensa de Harry Nkumbula. EL primo laoro el xe stà quelo de
mobilitar la popolasion contro la Federasion de la Rhodesia e del Nyasaland.
Dopo esar stà en prison par le so atività anticoloniali, Kaunda el se ga diviso
da Mkumbula parché stò qua el xera pronto a vegnar a pati co i colonialisti. En
tel 1959, Kaunda el xe stà condanà a nove mesi en prison par la so atività
politega. Nel fratempo altri partiti nasionalsiti i xe stà creà en Zanbia. Al so
ritorno en libertà (genaro 1960), Kaunda el xe stà eleto presidente de el
Partito Unio par l’Indipendensa Nasional. En tel 1961, el ga organisà na
canpagna de disobediensa popolare. En tel 1962, Kaunda el se sa presentà a le
elesioni aministrative. En tel 1964, a le elesioni politighe nasionali, Kaunda
el ga vinto e el xe diventà el primo ministro del governo transitorio e, a
l’indipendensa del paexe el 24 otobre 1964, el primom presidente de lo Zanbia.

Co el Zanbia el xe diventà indinpendente, ghe xera solo che 109 zoeni che i
gavea studià a l’università, e solo el 0,5% el gavea finio le scole medie. El
sistema scolastico el xera el peso de l’Africa inglexe. El presidente Kaunda el
ga subito spinto la scolarizasion e spinti i pi brai a studiar fin a
l’università. L’Università de lo Zanbia la xe stà verta en tel 1966. En tel
1979, la sesion stacada de Kitwe la scominsià a funsionar. Kaunda el ga anca
spinto par la creasion de scole tecniche. En tel canpo finansiario, Kaunda el ga
dovù vedersela co le conpagnie foreste. La British South African Conpany fondada
da Cecil Rhodes la gavea el controlo de el setore minerario. Kaunda el ga
minacià la nasionalizasion de tute le conpagnie foreste se no le colaborava co
el novo governo.

A livel regionale, Kaunda el ga sostegnù i vari movimenti anticoloniali – Angola
e Mozanbico – e anti apartheid – Sudafrica e Rhodesia (ancò Zinbabwe). El
sostegno economico de sti grupi, anca se picinin, el nol ga jutà le finanse del
paexe. I governi de la Rhodesia e del Sudafrica i ga speso parmeso a i so
servisi segreti de far atentati a Lusaka, la cavedal del paexe. Kaunda el ga
sostegnù ance el movimento de i paexi non alineadi, e el xe stà el presidente
del movimento dal 1970 al 1973. La mancansa d econpetensa finansiaria de i so
governi e la presion de la primavera democratica de i primi ani novanta le ga
costreto Kaunda a parmetare el multipartitismo e nove elesioni en tel 1991. El
Movimento par la Democrasia Multipartitica el ga vinto le elesioni e Kaunda el
ga lasà el posto a Frederick Chiluba el 2 novenbre 1991.



https://vec.wikipedia.org/wiki/Kalaallisut

El kalaallisut o groenłandexe (anca ciamà groenłandexe oçidentałe,
eschimo-groenłandexe o groenłandexe-inuktitut) l'è na łéngoa eschimo-ałeutina
parlà in Groenłandia e stretamente rełasionà con çerte łéngoe canadexi come
l'inuktitut. I so parlanti i'è çirca 54 000, piasè de quei de łe altre łéngoe
eschimo-ałeutine mese insieme. El kalaallisut l'è riconosuo come łéngoa ofiçiale
in Groenłandia.

Ła łéngoa, come quełe a cui l'è inparentà, l'è fortemente połisintetica e
ergativa. Manca quaxi del tuto łe parołe conposte.

El kalaallisut el distingue do clasi de parołe verte: sostantivi e verbi. Ogni
categoria l'è sudivixa en parołe tranxitive e intranxitive. Se distingue cuatro
persone (1ª, 2ª, 3ª, 3ª riflesiva), do numari (singołare, plurałe; no dual come
in inuktitut), oto tenpi (indicativo, partiçipio, inperativo, optativo,
condisional pasà, futuro condisional, condisional abituałe), diexe caxi
(asołutivo, ergativo, equativo, strumentałe, łocativo, ałativo, ablativo,
prołativo; par çerti nomi: nominativo, acuxativo). I verbi i ga n'inflesion
bipersonałe par el sojeto e l'ojeto (distinti par persona e numaro). I
sostantivi tranxitivi i ga n'inflesion posesiva.

A difarensa de łe łéngoe eschimo-ałeutine del Canada, el kalaallisut l'è scrito
co l'alfabeto łatino e no col siłabario inuktitut. Fin a ła riforma del 1973 in
kalaallisut vegnea uxà un caratere speçiałe, kra (ĸ), pò rinpiasà da ła łetara
q.



https://vec.wikipedia.org/wiki/Jeff_Beck

Jeff Beck el cui vero nome xe Geoffrey Arnold Beck (London Borough of Sutton, 24
xugno 1944 xe un chitarista e cantante britanego

El xe uno dei chitaristi pì influenti dei ani sesanta e setanta, e anca fra i pì
inportanti par la creansa de ła chitara moderna, contribuindo a mostrar sto
stumento in più xeneri, cofà par exenpio el blues rock, heavy metal, fusion e
hard rock. Łe paròłe de Slash so Jeff Jeff pol inbrasarse 'na chitara in òca e
co'l mànego stòrto, e farla sonàr straben istèso!

Nasùo a Wallington, Beck da cèo el cantava 'nte łe céxe e a diexe ani el gà tacà
aver le so prime esperiense strumentałi sonando 'na vècia chitara acustega. El
gà scomensà ła so carièra nei primi ani sesanta fasendo el turnista. 'Ntel 1964
el gà avùo ła so prima registrasion par l'eticheta Parlophone che senpre nel
steso ano gaveva publicà el singoło del grupo The Fitz and Startz ciamà I'm Not
Running Away, che includeva So Sweet so'l lai B. 'Ntel 1965 el xe stà reclutà
dai Yardbirds, che gaveva apena perso Eric Clapton che se gaveva trasferìo nei
John Mayall's Bluesbreakers. Xe stà co' Beck che i Yardbirds xe deventài un
grupo famoxo so ła sèna del rock britanico de ła fìn dei ani sesanta. Beck, s'a
mostrà masime provèto show man e ne ła formasion, in conpagnìa de Jimmy Page, el
gà fato parte anca nel film pòłexe de ła Swinging London: Blow-Up del 1966, in
cui i Yardbirds gaveva girà alcune sequénse dove Beck desfasa 'na chitara
(fasendo l'imitasion de Pete Townshend dei Who, sielti in un primo tenpo par el
film de de Antonioni).

'Ntel 1966 Beck gà condivixo el pròpio ròło de chitara sołista dei Yardbirds co'
Jimmy Page. Co' el grupo el xe riusìo a insìder un ùgnoło albun, Roger the
Engineer (1966); dopo 18 mexi, par raxon de sałute, el gà mołà.

L'ano drìo Beck gà fondà un nòvo grupo, ciamà Jeff Beck Group; faseva parte anca
Rod Stewart ała voce, Ron Wood al baso, Nicky Hopkins al pianoforte e Mick
Waller a ła bateria. El grupo gà incixo do albun: Truth (1968) e Beck-Ola
(1969). Tuti do sti laori xe stài acòlti un mondo ben da ła critica, e ancùo xe
considerài antesignani de l'heavy metal (tra l'altro i gà precedùo de 'na
s-cianta i albun dei Led Zeppelin).

So'l fenìr del 1969, atriti a l'interno del grupo gavea menà Stewart e Wood a
sbandonar la formasion. Beck gà creà 'na segonda formasion del grupo, co' Clive
Chapman al baso, Max Middleton a e tastiere, Cozy Powell ała bateria e Bob Tench
ała voxe. Sto grupo gavea ciapà n'alra diresion artistega rispeto a quèła de
prima, unìndo ełementi pop, rock, rhythm'n'blues e jazz, antiçipando ła fusion.
I gà publicà do albun: Rough and Ready (1971) e The Jeff Beck Group (1972). Anca
sta segonda incarnasion del "Jeff Beck Group" s'à defà drìo un periodo.

'Ntel 1972, Beck gà fato naser 'na nòva formasion, el power trio Beck, Bogert &
Appice, co' Carmine Appice a ła batteria e Tim Bogert al baso (sesion ritmica
dei Vanilla Fudge); sta formasion gà incixo soło che un singoło de suceso, 'na
cover de Superstition de Stevie Wonder.

'Ntel 1975, Beck gà incixo un albun sołista strumentałe decixamente fusion, Blow
by Blow, che gà avùo un suceso insperà de publico e de critica. Sto łavoro xe
stà seguìo da 'na cołaborasion de Beck co' Jan Hammer par l'albun Wired (1976),
un altro albun un mucio apresà da ła critica.

In seguito, Beck gà incixo in modo sporadico, dedicandosi a propri lavori
solisti o discontinue collaborazioni. Fra i lavori solisti si devono citare
There and Back (1980, co' Simon Phillips e Jan Hammer), Flash (1985, co' Rod
Stewart e Jan Hammer), Jeff Beck's Guitar Shop (1989, co' Terry Bozzio), Crazy
Legs (1993), Who Else (1999), e You Had It Coming (2001), Jeff (2003).

Fra łe cołaboasion si pol citàr quełe co' Jon Bon Jovi, Les Paul, Cyndi Lauper,
Roger Waters (Amused to Death), Brian May (Another World), ZZ Top (XXX), Carlos
Santana e co' tanti altri artisti de fama mondiałe.

In xeneràl Jeff sona chitare Fender, anca se durante ła so carièra gà uxà in
publico chitare de altre marche tra cui par exenpio ła sełebre Gibson Les Paul e
łe Charvel/Jackson, co' un modèło sviłupà co'l steso Grover Jackson. Famoxa xe
ła so Fender Esquire del 1954, de cui po' Fender gà reałixà 'na replice in
version limità soło che a 100 exenplari. Atualmente Beck sona 'na Stratocaster
reałixàda da Fender segondo łe caratisteghe ch'el vòłe : el "roller nut", un
particołàr caotasto dotà de sfere che agevoła el sbrisàr de łe corde, e łe
mecaneghe autoblocanti de ła Schaller, ła cui conbinasion parmete de mantegnir
bona l'incordadùra anca a seguito de un uxo drastico de ła łièva del vibrà
(tecnica in cui Jeff xe ancora ancùo considerà un mestro); el ponte a do vide,
che permete 'na megio escursion deła łièva; un mànego (acero/pałisandro) reałixà
co'un profiło esclusivo e, soratuto, e pick-up Fender Hot Noiseless reałixài
segondo łe so carateristghe, dotài de 'na pasta sonora pì calda rispeto ai
Noiseless che Fender uxava so'i so modèłi deluxe prima del 2010 (nel corso deła
so carièra Beck gà sviłupà diversi pick-up par chitara ełetrica, alcuni dei
quałi gode tutora de gran popołarità fra i chitaristi rock, cofà ad esenpio el
"JB" reałixà par Seymour Duncan).

Fender produxe e vende repliche de sta chitara sia in edision standard, sia in
edision "Custom Shop". Parlando de łe so chitarre, Jeff Beck gà dichiarà (1993)
de averne 44, de łe quałi soło 'na minima parte sarìa strumenti boni, zontando
ch'el pì de łe volte selie ła Stratocaster, che considera un strumento un mucio
versatiłe. Jeff utiłixa anplificatori prevałentemente de marca Marshall o
Fender, e sona soratuto co' łe dita, overosìpia sensa l'utiłixo de ła patàca.



https://vec.wikipedia.org/wiki/Jammu_e_Kashmir_(India)

El Ġàmu e Cašmir (ƚéngua kashmiri: جۄم تٕہ کٔشِیر ज्वम त॒ कॅशीर; ƚéngua
urdu:جموں و کشمیر; ƚéngua hindi:जम्मू और कश्मीर) el xe un stato de ła India
setentrional.

El confina a sud co ƚi stati indiani de Imàċâl Prâdéš e Pânžàb; a nordovest co
el Pacistan e a nordest co ƚa Ċina.

Ƚa India ƚa considera cofà parte de el teritorio anca ƚi teritori de el Axad
Ġàmu e Cašmir e de el Gilgit-Baltistan, ministrai da el Pacistan e ƚi teritori
de Acsai Ċin, de ƚa vaƚe de Skaksgam ministrai da ƚa Ċina. A so volta el
Pacistan el considera tuto el Ġàmu e Cašmir cofà parte del teritorio nasional.

Se estende so de un teritorio in bona parte ocupà da ƚa caena de el Imaƚàia, co
cuatro sime che ƚe supara ƚi 8000 m.

El conprende tre rejon: el Ġàmu a nordovest, ƚa vaƚe de el Cašmir a sudovest e
el Ladac a est.

Se coltiva ƚi orti, fruti (pomi, sariexe, armeƚini, pere, perseghi, naranse,
pruñe, mandoƚe e noxe), sereaƚi (orxo, mais, mejo, rixo, sorgo e gran), xaferan;
se pratega ƚa sericoltura e ƚa pesicoltura. Se estrae xafiri.



https://vec.wikipedia.org/wiki/Hierusalem

Hierusalem o anca Jerusalem (en ebraico: ירושלים, Yerushalayim; en arabo: القُدس
, osia al-Quds che vol dir "la (cità) santa" o أُورْشَلِيم, ossia Ūrshalīm) la
xe la cavedal de Israele – no riconosuda da nisun Stato del mondo – e la se cata
fra el Mar Mediteraneo e el Mar Morto, a est de Tel Aviv, a sud de Ramallah, a
ovest de Gerico e a nord de Betleme. Hierusalem la xe on sentro de inportansa
storica e geopolitega. Infati, la xe on sinbolo inportante par le tri pi grandi
religioni monoteistiche: cristianesimo, ebraismo e islam.

Da i ricatamenti archeologici se sa che Hierusalem la xera abitada za al tempo
de l’età de la piera. Alcuni testi egisiani i menziona Hierusalem inte'l II
milenio a.C. En tempi pi recenti, i gebusei – on clan de i amoriti – i
controlava la zona fin al 1.000 a.C. Davide el ga conquistà Hierusalem verso el
1,000 e ga costruio la cavedal del so regno. So fiol Salomone el ga fato slargar
le mura, costruir el primo Tempio – distruto da Nabucodonosor en tel 587 a.C. –
e costruir vari inpianti militari. Dopo la conquista babilonexe, la sità la xe
stà quasi distruta. Al so ritorno, i israeliti i ga ricostruio el Tempio e le
mura (V secolo a.C.). Hierusalem la xe stà conquistà da Alesandro Magno e dopo
finia soto la sfera de influensa de i Tolomei d’Egitto, fin al 198 a.C. co la xe
cascà en man de i Seleucidi de la Siria. Co i Seleucidi i ga tentà de elenizare
el popolo, ghe sta le rivolta de i Macabei (165 a.C.) che i ga portà al governo
i Asmonei che i ga regnà fin a l’arivo de i romani (63 a.C.). I romani i ga dato
Hierusalem a Erode che el ga slarga el Tempio. Verso el 30 d.C., soto Ponsio
Pilato, Gesù Cristo el xe stà crocifiso sol Golgota. I israeliti i sa rioltà
contro i romani do olte. En tel 66 e en tel 132. La prima olta, i romani i ga
conbatù par quatro ani e, en tel 70, i ga distruto la sità. La seconda olta,
dopo che Bar Kokheba el ga conquistà Hierusalem, i ga distruto quel che restava
de la vecia Hierusalem e costruio na nova sità ciamada Aelia Capitolina.
L’inperatore Costantino el ga fato butar zo i tenpi pagani e costruir la ciexa
del Santo Sepolcro sul posto che i cristiani i gavea senpre ricordà esar quel da
la crocifixione e resuresione de Gesù Cristo.

La Sità Vecia la xe costruia rentro de le mura costruie da Solimano I, sultano
otomano, en tel 1538. Da la porta de Giafa se entra en tel quartier cristiano.
Qi se cata le cexe pi inportanti de la Tera Santa: el Santo Sepolcro, la cexa
del Redentore, quela del Batista; come anca le sedi patriarcali catoleghe e
ortodoxe. I francescani i ga la Custodia de la Tera Santa che la se prende cura
de tuti i posti sacri cari a i cristiani. Altri posti de interese ligà al
cristianesimo i xe i vari luoghi nominà da i vangeli (pisina de Bethsaida, el
Litostrato, la Via Dolorosa, ecc.). En te la Hierusalem Vechia se cata ancca
varie moschee. Le pi inportanti le xe quele costruie so la Spianata del Tempio.
Da qi, stando al corano, Maometo el xe asceso al cielo so un caval alato. De la
parte ebraica ghe rimasto pocheto. El Muro del Pianto – el muro de contenimento
de el vecio Tempio Salomonico – e la Casa Brusà, resti de na casa signorile del
tenpo de Cristo. En te la sità nova se cata el Museo de l'Olocausto o “Yad
Veshem”, el Simitero naxional del monte Herzl, la biblioteca naxional e la
Knesset, el parlamento israeliano.



https://vec.wikipedia.org/wiki/Giovanni_Boccaccio

Giovanni Boccaccio (Certaldo o Firense 1313 - Certaldo, 21 de diçenbre 1375), el
xe sta on poeta e on proxatore e anca ł'autore del famoxo Decameron. El só
łavoro el xé sta de ispirasion per paréci altri scrituri, come Geoffrey Chaucer,
pare de ła łiteratura inglexe.

Boccaccio nase 'nte'l 1313 probabilmente a Certaldo ma el xe sta 'levà a
Firense. Non se ga notisie de so mare. So pare el ga provà a indirisarlo ai
afari, mandandoło a Napołi, roba che el xovane Boccaccio no ghe piaxeva e ałora
so pare ło ga indirisà al studio del dirito canonico. Fra el 1330 e el 1331, a
ł'università de Napołi el insegna dirito canonico.

'Nte'l 1340 el ritorna a Firense a cauxa de on grave disesto finansiario del
pare. Fra el 1346 e el 1348 el vive a Ravena e a Forlì, dove el xe sta ospite de
Francesco II Ordelaffi e el ga frequentà i poeti Nereo Morandi e Francesco
Miletto de Rossi, dito Checo.

'Nte'l 1351 el va a Pàdoa, dove el serca invano de convinsare el Petrarca a
tornare a Firense pare insegnare.

Intorno al 1370 el se ga ritirà definitivamente 'nte ła so casa de Certaldo
dedicandose a ła rełijon.



https://vec.wikipedia.org/wiki/Giovanni_Battista_Belzoni

Giovanni Battista Belzoni (Padoa, 15 novembre 1778 - Nigeria, 3 dicembre 1823)
el xe sta un esploratore veneto e pioniere de l'archeoeogia. El xe ritegnuo uno
dei più importanti egitoeogi del mondo.

El gera nato a Padoa al tenpo dea Republica Veneta, el gera ncora un bocia col
ga tacà lavorare nea botega de barbiero de so papà. A sedex' ani el se ga
trasferio a Roma pa farse frate e studiare idraulica; col ga visto e rovine dea
capitae el ga comincià a apasionarse de archeoeogia. I francesi gaveva intanto
conquistà l' Italia e i gaveva abojo l' ordine dei frati dove che gera Belxoni.
E eora eo el ga rinuncià ai voti e el ga comincià a viajare, che gera stà ea so
pasion fin da toxeto.

El primo viajo xe stà a Parigi, dove che nol ga vuo tanto suceso come venditore
de ogeti sacri. El xe tornà a Padoa e dopo un fià el xe ripartio pa l' Oeanda, e
qua, frequentando e trupe francesi de ocupasion, el ga aprofondio i so studi de
idraulica. Co el xe tornà Padoa, forte dee so esperiense al' estero, el ga vuo
un bon suceso,ma questo ghe ga creà dee inimicisie. Coinvolto nel caos poitico
che xe vignuo fora dopo ea ocupasion napoeonica el se ga inguaià e nel 1803, par
evitare de finire in gaera, el xe scampà co so fradeo in Oeanda e da eà in
Inghiltera.

El se ga trovà cusì ben che el ghe xe restà nove ani, ciapando anca ea
citadinansa britanica. Ea xe diventà ea so seconda patria. A Londra el se
mantegneva faxendo l'"uomo forzuto" in un circo (l'era un mauton grando e
grosso, alto do metri e forte come un toro) e el se ga sposà co Sarah Banne, na
toxa inglexe de Bristol, che dopo eo gavaria compagnà in quasi tute e so
aventure. Sicome che anca ea gaveva ea pasion pa i viaj i ga organixà un
spetacoeo ambueante che ga vuo un bon suceso e che i ga portà in giro pa tuto el
regno. El numero principae gera queo de caricarse sue spae na piramide umana de
diexe persone e portarle in giro pal palco. Oltre che al numero dell' uomo
forzuto el mostrava un sistema de fontane che creava un originae xugo d' aqua
generà da na machina idraulica de so invension.

Dopo tanto girovagare in Inghiltera ghe xe vegnua ea nostalgia dei grandi viaj,
e co so mujere el xe partio pa portare el so spetacoeo anca in altri paexi. Ea
turnè ga tocà ea Spagna, el Portogaeo, ea Sicilia e aea fine i xe sbarcai a
Malta. Qua el ga conosuo un emisario del pascià del' Egito, che a chei tempi
gera na provincia del' Inpero Otoman, e el xe vegnuo savere che in chel paexe i
gera drio cominciare un novo programa agricoeo che comprendeva grandi lavori de
irigasion. El xe partio subito, convinto che i so progeti idraulici ghe gavaria
verto e porte del suceso.

Col xe rivà in Egito el ga fato amicisia co un saco de personaj importanti. Uno
de questi xe stà Bernardino Drovetti, un piemontese ex soldato napoeonico che
gera diventà consoe generae de Francia oltre che coesionista d' arte e
egitoeogo. Questo eo ga introdoto aea corte del pascià. Altri tre personaj che
el ga conosuo saria stai importanti pa eo: el grande esploratore svisero Johann
Ludwig Burckhardt, che ghe ga dà un mucio de consigli che ghe gavaria fato da
guida nee so inprexe, el novo consoe generae britanico Henry Salt, n' altro
egitoeogo e coesionista che saria diventà gran rivae de Droveti nea corsa ae
scoperte archeoeogiche, e un esploratore genovese, Giovanni Battista Caviglia,
famoso par ver disoterà ea sfinge de Giza. El carisma e ea forsa persuasiva de
sto omo eo gaveva afasinà e e ghe xe stae de esempio.

E eora el ga acetà ea oferta de Henry Salt de trasportare el busto de na statua
del re Ramesse II, che el pesava più de 7 toneate, dal tempio Ramesseum tacà
Luxor (nea antica Tebe) fin sua sponda del fiume Nieo che gera distante 1200
metri. Ver acetà ea oferta de Salt ga vusuo dire rompare i raporti co Droveti.
El xe partio el 20 majo 1816 e dopo ver superà un mucio de dificoltà el ga meso
insieme 80 lavoradori locai e el ga comincià. El ga costruio na xlita rudimentae
e iutandose co 4 leve el xe riusio nea imprexa metendoghe soeo do stimane. Prima
ghe gaveva provà parfin e trupe de ocupasion francexi sensa riusirghe.

Burckhardt ghe gaveva contà dea so scoperta del tenpio de Abu Sinbel nea Nubia a
sud, dove che però nol gera stà bon entrare, e el ga decixo de provarghe eo.
Spetando che rivase a barca che doveva portare el coeoso de Ramesse II, el xe
partio verso sud e dopo ver afrontà un lungo viajo co el xe rivà el gaveva quasi
finio i viveri, e eora el ga fato na perlustrasion e el xe tornà indrio.

Tornando a Luxor el se ga fermà su l' ixoea de Philae nel Tenpio de Iside e el
ga ciapà poseso de un importante obeisco par conto del consoeato britanico,
sensa portarlo via.

Co el xe rivà a Luxor el xe ndà scavare a Karnak, dove che el ga trovà un pasto
de roba, e dopo nea Vae dei Re sua riva oposta del Nieo, e qua el ga verto ea so
prima tonba, quea del faraon Ay, che ani dopo ea saria stà cataeogà col codice
KV23, dove che el ga inciso ea scrita in inglese :"scoperta da Belxoni-1816".

Finalmente ea barca co sora el busto enorme ea xe partia, e ea gera compagnà da
na seconda barca co dentro tuti i reperti che gaveva trovà eo. El xe rivà al
Cairo el 15 disenbre 1816. L' imenso busto invese el ga continuà el so viajo fin
Londra, dove ancora uncó el xe conservà al British Museum

El 20 febraio el xe ripartio subito par Karnak e el ga trovà da novo un mucio de
roba, tra cui el sarcofago de Ramesse III,che Salt ghe venderà al re Luigi XVIII
de Francia e che deso el se trova al museo Louvre de Parigi, e na beisima statua
in calcare dea regina Ahmose Meritamon. A chel punto el governatore locae,
istigà da Droveti, ghe ga proibio de continuare i scavi.

E eora el xe partio pa Abu Sinbel dove che dopo un fià el xe riusio verxere el
tenpio. El fato xe stà ecesionae ma dentro nol ga trovà gninte de vaeore, cusì
el ga perso un mucio de schei.

Co el xe tornà a Luxor el xe ndà scavare nea Vae dei Re, dove che el ga scoperto
un mucio de tonbe, tra e quai ea favoeoxa tonba del faraon Seti I (KV17), una
dee più bee de tuto l' Egito. Dentro ea gera tuta decorà co beisimi afreschi e
basorilievi tanto da esere ciamà ea capea Sistina egisia. Ea xe ncora conosua
come ea Tonba Belxoni.

Più tardi el gavaria provà vendarghe el beisimo sarcofago de Seti I in aeabastro
traslucido a Droveti e al British Museum ma tuti do i ga rifiutà dixendo che el
gera masa caro. Aea fine eo gavaria conprà nel 1824, dopo ea morte de Belxoni,
el coesionista privato John Soane che eo ga meso nea cripta dea so
abitasion-muxeo a Londra, dove che el se trova ancora deso.

Prima de tornare el se ga meso fare ea mapatura dea tonba, l' inventario de queo
che gera dentro e dei calchi in cera dei basorilievi che i ghe saria servii pa
ricreare l' ambiente in dee mostre da fare in Europa. Ea tonba ea xe talmente
inportante che ea xe sarà al publico.

Xe stà cusì che durante sto sogiorno el ga fato n' altra scoperta clamoroxa: el
ga catà l'ingreso dea piramide de Chefren a Giza visin al Cairo, el ghe xe
riusio studiando co cura ea strutura interna dea visina piramide de Cheope. Anca
qua dentro nol ga trovà gninte de vaeore, se gavaria scoperto dopo na iscrision
in arabo che ea piramide gera xa stà vioeà 600 ani prima da so fioeo del famoso
Saeadin.

Sta scoperta xe stà comunque acolta a Londra co un gran entuxiaxmo e pa
ceebrarla xe stà conià in so onore na moneda de bronzo che ea gaveva el so
profio stampà da na parte e ea piramide da staltra.

El xe ripartio conpagnà da Alessandro Ricci, un dotore e artista de Siena che
ghe gavaria fato e ilustrasion del viajo e dei reperti par dee mostre da fare in
Europa e pa el libro dei so viaj che el gaveva in mente de scrivare. Co 'l xe
rivà a Tebe el ga scoperto che Salt e Droveti i se gaveva spartio e xone de
scavo più bee.

Confinà ne na xona secondaria el xe stà fortunà trovare qualche bon reperto tra
cui na beisima statua del faraon Amenofi III. Dopo ver finio insieme co Ricci el
lunghisimo lavoro de descrision e dei calchi nea tomba de Seti I el xe ndà aea
riserca de Berenice, un antico porto del mar Roso scoperto da poco da un
mineraeoeogo francese.

Dopo ver risaio a sud el Nieo el ga traversà el dexerto e co el xe rivà sul
posto el se ga reso conto che el francexe gaveva scoperto i resti de na miniera,
e eora ndando più a sud el xe riusio scoprire par primo ea vera Berenice. Co el
xe rivà però el gaveva finio i viveri e ghe ga tocà tornare indrio a man vode.
Pa ea enesima volta el gaveva fato na gran scoperta che invese de arichirlo eo
gaveva disanguà. I raporti co Ricci no i gera stai boni fin dal principio,
questo no ghe piaxeva el caratere vulcanico de Belxoni e co i xe rivai a Tebe i
se ga separà.

Tornando a Tebe el ga incontrà Salt che el ghe ga oferto de ndare tore a Philae
chel obeisco che el gaveva ciapà in poseso nel primo viajo, e portarlo a Luxor.
El saria sta examinà nel 1822 dal egitoeogo francese Champollion che
confrontando e iscrision greche e i geroglifici che ghe gera sora el ga vuo ea
verifica decisiva dea so decifrasion dei gerojifici.

Belxoni ga acetà, e quando qualche mexe dopo el xe rivà a Tebe co l' obeisco,
Droveti eo ga visto, e, sicome che in Europa el voeva portarlo eo, el se ga
inbestià e el ghe ga meso anca e man doso. Droveti gera masa influente, el gera
parfin el consijiere miitare del pascià. Co sta barufa Belxoni gaveva capio che
ea so cariera de esploratore in Egito gera finia.

Ea causa penae che xe seguia xe sta lunga e ghe ga tocà restare in Egito un bel
toco, invese de tornare in Europa come che el gaveva previsto. E eora el se ga
meso in viajo da novo, stavolta in serca dea oaxi de Siwa, nel nord-ovest del
paexe, dove che ghe xe el tenpio del oracoeo de Amon, famoxo nea antichità pa
verghe predio el futuro a Alesandro Magno. Aea fine el ga scoperto n' altra
oasi, quea de Bahariya, credendo che ea fuse quea de l' oracoeo, anca qua nol ga
trovà gninte de speciae e el xe tornà al Cairo.

El proceso co Droveti, grasie al aiuto de Salt, el xe ndà finire in gninte, e
eora el ga xbrigà e ultime formaità e el ga easà l' Egito nel setenbre del 1819
rivando a Padoa i primi de disenbre. Qua ea acojensa xe stà granda. L' eco dee
so imprexe e e do statue che el ghe ga regaeà al comune ga spinto e autorità a
farghe grandi onori, tra cui el conio de un medajon comemorativo. E statue gera
do sfingi che deso e xe al Paeaso dea Raxon in sità.

Nel Muxeo Archeoeogico ghe xe stà dedicae do sae egisie in dove che ghe xe dei
reperti sui. A Padoa el ga conosuo l' architeto Giusepe Japei, dandoghe ea
ispirasion pal progeto dea saea egisia del cafè Pedrochi. Dopo do soi mexi el xe
partio par Londra, dove che el xe rivà a fine marso del 1820.

Anca qua l' acojensa xe stà speciae, el gera diventà famoxisimo e el xe stà
invità a frequentare i saeoti più importanti, el xe parfin entrà nea logia
masonica del' arca reae, dove che gera afilià anca el duca del Sussex. El se ga
meso scrivere el libro dee memorie dei so viaj, ilustrà da beisimi aquarei sui e
de Ricci. El libro xe stà publicà in inglexe aea fine del 1820 col
titoeo :"Raconto dee Operasion e dee Recenti Scoperte nee Piramidi, Tenpli,
Tonbe e Scavi in Egito e in Nubia, e de un Viajo nea Costa del Mar Roso, in
serca dea antica Berenice, e n' altro nel' Oaxi de Jupiter Ammon".

El ga vuo un gran suceso, ghe ne xe stà stanpà diverse edision e el xe stà
tradoto anca in italian, tedesco e francexe. Sempre a Londra el ga organixà na
mostra dei so reperti e dea riprodusion dea tonba de Seti I che el ga reaixà coi
calchi che el gaveva tolto. anca ea mostra xe ndà benon, tanto ch el ga deciso
de replicarla a Parigi. Nel 1822 el xe stà invità in Rusia, dove a San
Pietroburgo el xe stà ricevuo co grandi onori dal Xar Alesandro I in persona,
che el ghe ga regaeà un aneo co un topasio.

Ea vendita dei reperti e el suceso del so libro e dea mostra no ga compensà tuti
i debiti che el gaveva acumueà co tute chee scoperte dove che nol gaveva trovà
gninte. El bixogno de schei e ea so nostalgia pai viaj ghe ga fato acetare ea
oferta dea asociasion africana de Londra par sercare e fonti del Niger. Sto
fiume centroafrican el gera quaxi sconosuo esendo stà scoperto soeo pochi ani
prima dal grande esploratore scosexe Mungo Park, che nee so vicinanse el gaveva
trovà ea antica Tinbuctu.

El xe partio nel 1823 par Tinbuctu, el voeva ragiungerla pasando dal Maroco.
Rivà a Fes el re ghe ga dà el permeso de traversare e so tere e na scorta, ma co
el xe rivà sul dexerto el se ga reso conto de quanto ostii che fuse i locai e el
xe tornà indrio decidendo de rivare a Tinbuctu dal sud.

El xe ndà a Gibiltera, dove che el ga ciapà na nave pa e Canarie, e da queste n'
altra nave pa el Regno del Benin, che el se trovava nea odierna Nigeria. El
voeva ndare dal re nea capitae Benin, che deso ea se ciama Benin City, par
domandarghe i permesi e na barca par risaire el Niger.

Ma poco dopo che el xe sbarcà in Africa el xe morto de disenteria el 3 disenbre
1823 nel porto fluviae de Gwato, 40 kiometri prima de Benin City.. El signor
Houtson che eo compagnava nea spedision eo ga fato sepeire pena fora de Gwato e
el ghe ga meso na epigrafe sua tomba col nome e ea data de morte. El ghe ga anca
fato scrivare:"el signor che ga meso sta epigrafe sua tomba de sto famoxo e
intrepido viajador, el spera che ogni europeo che vixita sto posto el tegna neta
ea tera e el fasa riparare ea recinsion che ghe xe intorno, se xe necesario".
Circa quarant' ani dopo un viajador che xe rivà fin là nol ga trovà altro che l'
albaro.

Ghe xe stà chi che eo ga criticà pa ea rudesa dei so sistemi de scavo, in efeti
ai giorni nostri ghe xe più atension a salvaguardare i reperti, ma i so
detratori no i ga tegnuo conto del contesto storico in cui el ga operà. A chei
tenpi in Egito ea archeoeogia no gera gnancora rafinà come che ea xe deso. Quei
che ndava furegare nee rovine più che archeoeogi i gera aventurieri al servisio
dei muxei o dei coesionisti privati, e i gera disposti a tuto pur de fare i
schei, rovinando un pasto de tochi pregiai. Belxoni xe stà tanto difarente e el
se ga distinto pa l' ordine e el metodo dei so scavi. El steso ceebrà
Champollion el ga cavà un mucio de basorilievi daea tonba de Seti I, dove che
invese Belxoni el se ga limità a fare i calchi in cera.

El xe stà apresà pa ea so profesionaità, col doveva vaeutare un reperto el ghe
ndava pian prima de stabiire ea data de quando che el gera stà fato e e so
descrision e gera sempre precixe e particoearegiae, anca quee dee tombe dove che
nol ga trovà gninte.

Uno dei segreti de Belxoni xe stà de eserse guadagnà el rispeto dei locai, i ga
tratà co umanità, el ga imparà ea so lingua e el se vestiva da arabo, el se ga
parfin fato cresere na barba eonga come quea che ga eori. In sta maniera i ga
convinti a lavorare duro, che noi gera bituai, là dove che tuti i so coeghi del
tenpo no ghe gera mai riusii.

El so caratere vulcanico e indipendente eo ga portà a rompare amicisie influenti
(Droveti, Salt, el consoe svedese). El voeva briare de luce propria e no ghe
piaxeva esere considerà un agente dei consoi. Se da na parte questo ghe ga
consentio de autogestirse el lavoro e de goderse ea fama dee so scoperte, che
altrimenti sea gavaria ciapà eori, da staltra eo ga ixoeà. Droveti e Salt gaveva
ae spae i potenti mexi dea Francia e de l' Inpero Britanico e eo, stacandose da
eori, ghe ga tocà domandare un mucio de prestiti che i eo ga rovinà. Ghe gera in
baeo tanti schei coe rovine egisie, e i do consoi i eo ga talmente tanto
ostacoeà che el ga dovuo ndare via.

Malgrado ea gran quantità de scoperte che el ga fato el so nome nol xe ceebrà
come che el se meritaria e pochi xe stà i libri a eo dedicai. Nel campo dea
archeoeogia egisia el xe stà considerà par tanto tempo un modeo da imitare dai
esploratori che xe vegnui dopo de eo e tanti esperti de egitoeogia i eo ga stimà
e ritegnuo un esempio.

El regista american George Lucas el se ga ispirà a Belxoni col ga creà el famoso
personajo de Indiana Jones definendoeo un archeoeogo ecesionae ma dotà de un
caratere duro e rude.

El poeta inglexe Percy Bysshe Shelley el ga vuo ea ispirasion pa scrivere el so
soneto "Ozymandias" dal grande busto de Ramesse II al British museum.

L' atore inglese Matthew Kelly nel 2005 el ga interpretà Belxoni pa el docudrama
dea BBC Egypt.

Nel 2009 el grupo italian de jazz rock "Arti e Mestieri" ga publicà un Ep
intitoeà Il grande Belzoni composto da 4 canson. Sta opera xe na parte del
concept album "Piramidi - Quadri di un'esplorazione" de prosima publicasion, che
el gavarà 17 tochi tuti dedicai aea so vita.



https://vec.wikipedia.org/wiki/Gaborone

Gaborone (ne la lengoa locale se dixe Haboron), ła xe ła cavedal del Botswana co
'na popołasion stimà de 208 411 abitanti (2005).

Al tenpo de la colonia, i inglexi i governava el Botswana dal Sudafrica. Co
l'indipendensa la xera visina, i colonialisti i ga deciso de pasar la cavedal
del protetorato del Bechuanaland da Mafikeng (alora Mafeking) a Gaberones, on
vilagio en tel sud del paexe. El nome de la cavedal el vien da el nome del capo
Kgosi Gaborone. I inglexi i ga fonda' on picolo sentro comerciale rente de la so
casa e i lo ga ciamà Gaborone's Village. La zente la ga distorto el nome e i lo
lexea Gaberones. Pi tardi, el nome originale el xe stà ristabilio. El sentro de
la nova cavedal el xe stà costruio en manco de tri ani. El 30 setenbre 1966 el
xera tuto pronto par l'indipendensa. La sità la gavea alora el Parlamento, ufisi
governativi, la posta el telefono, la sentrale eletrica, la stasion de polisia,
e 1000 case par la zente. El vecio vilagio de Gaberones el xe diventa' on
soborgo e anco' tuti i le ciama el vilagio.

Gaborone la xe na sita' moderna e la ga strade pi che suficenti par el trafico.
La zente la vive sopratuto en te i vilagi intorno a la sità e i se move co taxi
publici condivixi.La diga de Gaborone la fornise acqua a tuti. El aeroporto
internaxional el se cata a 10 km a sud de la sità e se pol ndar en tute le sità
pi inportanti col bus. Le case le xe moderne e no se cata baracopoli, caso unico
en Africa. El tren el colega el paexe co el Sudafrica. El grupo de svilupo de
l'Africa meridionale (Southern African Development Community – SADC) el ga i so
ufici a Gaborone.



https://vec.wikipedia.org/wiki/Football_Club_Internazionale_Milano

El Football Club Internazionale Milano, de sołito ciamà soło Inter, el xe na
scuadra de bałon de Miłan. Ła xe stada fondà 'ntel 1908, la ga vinto 18
canpionai itałiani, 3 Cope Canpioni, 2 Cope Intercontinentałi, 1 Copa del Mondo
par club, 3 Cope UEFA, 7 Cope Itałiane e 5 Supercope Itałiane. La xe tut'ora una
de łe scuadre pì forti in Itałia e in Europa. La xe ałenà da Walter Mazzari e 'l
sò capitan ne ła stajon 2013/2014 el xe stà Javier Zanetti (che parò a majo el
ga mołà de xugare a bałon).

El Football Club Internazionale Milano el xe nato al Ristorante Orologio ła sira
del 9 de marso 1908 da 44 disidenti del preesistente AC Milan, el quałe el gavea
inposto de non far xugare xugadori de bałòn foresti e el gaveva decixo de non
partesipar a nisun torneo nasional. El nome sèlto par ła nova scuadra el ga
vołesto sinbołexàr ła vołontà cardine deła sossietà: dare ła posibiłità a
xugadori foresti de vestire sta maja: "Questa notte splendida darà i colori al
nostro stemma: il nero e l'azzurro sullo sfondo d'oro delle stelle. Si chiamerà
Internazionale, perchè noi siamo fratelli del mondo." Ła prima vitoria rìva ne
ła stajon 1909/1910, cò che ła vinse el canpionato. Dopo el scudeto del 1920,
l'Inter ła vinse anca ła prima Serie A cossida ciamà (a xiron ùnego 'ndoe che
ogni scuadra xuga cò łe altre dò volte, una 'ntel sò stadio e una fòra) 'ntel
1930. 'Ntel 1959, ciamà dal presidente de ałora Angelo Moratti, riva dal
Barsełona l'ałenator Helenio Herrera. Tàca cussita i ani de ła Grande Inter, che
'ntel quatro stajoni (1962/63 - 1965/66) riesse a vinsare tre scudeti (l'ultimo
'l xe el desimo de ła sò storia), dò Cope dei Canpioni e dò Cope
Intercontinentałi. Ne ła stajon 1988/1989 l'Inter vinse el Scudeto dei record:
su disdoto scuadre la riva prima cò 58 punti (26 partie vinte, 6 parejà e 2
perse). Mai nisuna scuadra jera riussia a fare cussita tanti punti cò che ła
vitoria ghi ne dava dò. Nei ani '90 l'Inter vinse 3 Cope UEFA, ma lo scudeto
dopo 'l riva 'ntel 2006: l'è 'l primo de xinque scudeti uno drio che ł'altro.
Nel 2010, soto ła presidensa de Massimo Moratti (fioło de ł'Angelo de sora) e cò
ałenatore Jose Mourinho, ła fa 'l triplete vinsendo, nel xiro de 20 dì scarsi,
ła Copa Italia (in finałe contro ła Roma), lo scudeto (dò punti sòra deła
seconda, che ła jera ancora ła Roma) e la Copa Canpioni (in finałe contro el
Bayern de Monaco). A xe ła prima, e fin desso l'ùnega, scuadra itałiana bona de
vinsere 'ste tre competission ne ła stessa stajon. A l'inissio de ła stajon dopo
ła vinse anca ła Supercopa Itałiana e la Copa del Mondo par club.

I cołori de ł'Inter i xe da senpre 'l nero e l'axùro. Ło stèma xe canbià pì
volte nei ani, ma dal 2007 el xe tornà simiłe a queło de sento ani prima: vàri
sèrci nèri e blu cò ło steso sentro e in mexo e letare F, C, I e M scrìte una
sòra de che ł'altra. A difarenxa de ł'orijinałe ghe xe na s-ciànta de sèrci
cołor oro e, sòra de tuto, na steła dorà che ła xe stà s-giontà dopo ła vitòria
de'l scudeto numaro diese. Ła maja da dòparare nełe partìe a Miłàn la xe senpre
stà a strisse nère e axure (o nère e blò) verticałi, qualche ano un fià pì grose
e qualche altro un fià pì cee. L'ùnega ecessiòn la xe queła doparà 'ntel 1929
dopo che Mussolini e i sò omani gavea voesto che l'Inter ła canbiasse nome
Società Sportiva Ambrosiana e che anca la majèta riciamasse a sò sità: maja
bianca cò de sòra 'na crose rossa, sinbòło de Miłàn. Sta majèta ła xe stà doparà
de novo nełe stajoni 2007/2008, par festejare i sento ani de storia de ła
scuadra, 2008/2009 e 2009/2010, ma in sti casi ła jera soło ła secònda o la
terxa maja. L'ino ofisiałe de ł'inter 'l xe C'è solo l'Inter, scrita da Elio di
Elio e le Storie Tese e cantà da Graziano Romani. 'N'altra canson de ł'Inter,
usà anca ało stadio ne łe partìe, xe Pazza Inter amala; ła versiòn cantà dai
xugadori stesi ła xe fòrse ła pì famosa.



https://vec.wikipedia.org/wiki/Flora_(Norvegia)

Flora el xe on comune de 11.400 abitanti de ła contea de Sogn og Fjordane 'nte
ła Norvegia. L'è 'l segondo comùn pì popołà de ła contea e 'l so caològo xe ła
sità de Flore.

Flore xe ła sità pì osidentàłe de ła Norvegia. Visin del sentro ghe xe do laghi
picenini tanto nonéti; Storevannet e Lillevannet. Datorno ai laghi e ne łe
cołine visìn; Stor-Asen e Lille-Asen, ghe xe condision eçełenti par caminàr e
ałenarse.

Flore gà otegnùo ła quałifega de sità 'ntel 1860. Se gà sviłupà tanto
rapidamente grasie a ła rica industria de ła pesca, in particołàr de rénghe. Xe
pròpio questa ła raxon parchè 'ntel stèma de ła sità ghe xe rafegurà tre rénghe.

Fìn al 1964 Steindal fasseva parte del ex-comùn de Vevring (Comùn indipendente
dal 1837 fìn al 1964).

(Secondo Statens kartverk: Blad 1118 II Eikefjord, Blad 1118 III Florø, Blad
1218 Naustdal, (1994))

Flora gà i fiordi qua ełencà Norddalsfjord, Solheimsfjord, Brufjord e la parte
occidentale di Førdefjord. Da Nyttingnes el Solheimsfjord xe tajà in do;
Eikefjord e Høydalsfjord.

Ła corente del Golfo trasporta ogni segondo 0,4 km2 de aqua calda nei mari
NordAtlantici. L'influensa de ła corente xe sentìa fìn in Norvegia, speçialmente
longo ła costa e crese ła tenperatura media durante l'ano de sìrca 6 °C , e ła
tenperatura invernałe forse de 20-30 °C. El clima so'ła pełasa ovest xe
iperatlantico, bastansa maùco co' tenperature invernałi rełativamente alte
(tìpegamente 0-5 °C) e łe istà pìtosto frede (15-25 °C). Ła tenperatura media
invernałe (disenbre, xenaro, febraro) longo ła lìnia costiera e ne łe ìxołe xe
superior ad 1 °C. Sto clima ofre condision speciałi par piante e àlbori che
richiede tenperature ełevàe nei mexi invernałi. De conseguensa łe foreste xe
piene de vita tuto l'ano. Alcune de łe speçie xe tìpeghe de ła xona
iperatlantica.



https://vec.wikipedia.org/wiki/Fig%C3%A0

El figà (o fègato) el xé na giàndoła estramural anfìcrina (a secresion endòcrina
ed exòcrina, el moła dónca ormoni drénto e fóra de sè) catada sóto del diaframa,
infrà sto qua e el colon trasverso e el stómego. En proiesion su ła parete
adominal de vanti el corisponde prinsipalménte al'ipocondrio de drita e en parte
al'epigastrio e al'ipocondrio de sanca. El xé l'òrgano più grando del corpo uman
daspò ła pełe. El xóga un rólo fondamental 'ntel metabołismo e el fa na serie de
asion infrà łe quałe l'imagaxenaménto del glicogeno, ła sìntexe de łe proteine
del plasma e ła purificasion del sangue. El crea ła biłe, inportante 'ntei
procesi de ła digestion e el xé fin al sesto méxe de vita drénto al ùtero el più
importante òrgano emopoetico (chel crea sangue); en caxo de splenectomia, el
figà el pol torse ła funsion de far el sangue có che el corpo el se cata sénsa
milsa.

Łe parołe che łe revarda el figà łe ga spéso l'agetivo "epàtego" o el prefiso
"epato-", dal nome en łéngua greca del figà, ἣπαρ, ἣπατος (hepar, hepatos) ; el
só nome en vèneto el salta fóra invese dal łatin iecur ficatum (figà coi fighi),
na rexéta che ła piaxéva 'ntel'antiga Roma, che ła gera fata drio ingrasar,
inpinar o cuxinar el figà d'oca co dei fighi.



https://vec.wikipedia.org/wiki/Eric_Clapton

Eric Patrick Clapton (Ripley, 30 marso 1945), xe un cantante, chitarista, e
conponidór britanico.

Soranominà Slowhand (Man lenta) e God da Chuck Berry definìo The Man of the
Blues (l'omo del Blues) Eric Clapton xe un dei pì famoxi e influenti chitaristi
blues. Vinsidor de pì Grammy Awards, xe el soło muxicista che vanta tre
inseriménti ne ła Rock'n Roll of Fame (The Yardbirds, Cream, sołista). Ła
rivista Rolling Stone ło gà tacà al segondo posto dadrìo soło a Jimi Hendrix ne
ła lista Rolling Stone's 100 Greatest Guitarists of All Time, che minsona i mejo
chitaristi de tuti i tenpi, ełexendoło donca megio chitarista in vita.

El gà pasà i ani de ła scòła media a ła Hollyfield School de Surbiton e in
ocaxion del so tredeximo conpleano el gà risevùo 'na chitara spagnoła Hoya.
Inparàr sto strumento gera par lu cussì difisìłe che dobòto gera drìo
sbandonàrla. Fin da quando ch'el gera bòcia el xe stà pasionà de blues e 'l se
ałenava un mucio de ore par inparàr i acordi e sonàr a so modo ła muxega de
artisti blues, ch'el scoltava co'l so registrador.

Clapton taca ła so carièra da sołista exibindose in volta pa'e strade. Da
straxovene el intra nei Yardbirds e po' el pasa co' i Bluesbreakers de John
Mayall, co'l quałe 'ntel 1966 insìde el çełebre disco Bluesbreakers with Eric
Clapton. In sto periodo el conose el baterista Ginger Baker e 'l pianista,
conponidor e basista Jack Bruce. Co' stalti el fonda el grupo rock-blues dei
Cream. Inaxonta el sona nei primi album de Frank Zappa, insìidendo de łe parti
vocałi e altre de chitara.

Come xe formà i Cream, un supergrupo de virtuóxi, permete a paròmo dei
conponenti de łibaràr le pròpie capaçità sensa eser costreto dai limiti che gà
łe cansonete pop. Sunshine of Your Love, White Room - scrita dal basista dei
Cream Jack Bruce - e Badge (scrita co'l so amigo George Harrison) xe łe game più
łuminoxe de ła prima parte de ła carièra de Clapton. Al top del suceso, ała fìn
dei sesanta, i Cream se mòła.

Par i ani suìto drìo ła carièra de Clapton ciapa un caratere un fià sìngano e
inregołàr. Co' Ginger Baker e l'amigo Steve Winwood, Eric fonda i Blind Faith,
Presence of the Lord xe un clasico cha ancora ancùo Eric sona durante i so
concerti. Anca i Blind Faith gà 'na vita daseno curta e, drìo el disco de
exordio, ła so eperiensa se sera : del resto ła vita dei cussì soranominài
"supergrupi", quałi gera sia i Cream che i Blind Faith, no xe mai stàda façìłe,
soratuto pa' łe presion de łe major.

El se rifugia quindi ne ła band Delaney & Bonnie, in cui par un periodo
stracurto el miłita e va in tour. Ghe ne rexulta do dischi: Delaney & Bonnie &
Friends e On Tour with Eric Clapton.

'Ntel 1970 ese el primo albun sołista de Clapton. Rara ła prima version (CTH in
trail-off pa'i cultori del viniłe), insìa par stranbòto co' version inedite de
After Midnight e Blues Power. Déłongo drìo, Eric forma i Derek & The Dominos. In
realtà el grupo dovea ciamarse Derek & The Dynamos ma xe stà canbià par un
sbalio de trascrision. Riva' ai studi postataménte co'l fin de conoser Clapton,
intra a far parte del grupo un altro gran chitarista ełetrico, Duane Allman,
conosùo par aver fato parte dei Allman Brothers.

Ese el disco Layla and Other Assorted Love Songs. Layla, co' el straxordenario
riff de vertaùra, xe una de łe canson pì sełebri de Clapton co' ła sucesiva
Cocaine (1977) scrita da J.J. Cale. Siben el disco gabia al so interno anca
altri otimi brani (Bell Bottom Blues, I Am Yours, Key to the Highway), xe in
xeneral el lirico diałogo tra ła chitara di Clapton e queła de Duane a dominàr e
caraterixàar el disco. Clapton patìse un mucio pa' ła morte inprovixa de Jimi
Hendrix, a cui el jera ligà da grande stima ma anca da conpetision. Par un longo
periodo i concerti de Clapton co' Derek and the Dominos del 1970 se verxe co'
Little Wing de Jimi Hendrix in omagio al gran chitarista.

Al suceso statunitense de l'albun segue 'na tournée e un disco dal vivo. Un
segondo progeto de disco abordìse 'vanti de eser publicà, Duane muore in un
incidente stradałe e par Clapton se verxe definitivamente łe porte de l'inferno
de ła droga. Ne l'agosto 1971, un Clapton visibilmente provà partesipa al
Concert for BanglaDesh de l'amigo George Harrison, riprendendo tra l'altro el
famoxo asoło de While My Guitar Gently Weeps, da łù xa sonà ne ła version del
White Album dei Beatles.

Ghe vorà nùmaroxi mexi e l'ajuto de amighi cofà Peter Townshend par farlo insìr
dal sprofôndo, almanco in modo parsiałe. Cussì tanto tacaménto gà dobòto
costreto Clapton a tornàr live al Rainbow da cui vien ciapà un live, che no xe
riusìo del tuto, come che xe stà dito da diversi critici (anca parchè su l'LP no
vien inserìi i brani mejo, po' publicà so bootlegs giaponéxi de alto livèło). Ma
xe bastansa parchè Clapton se rimeta in pista, e co' 461 Ocean Boulevard torna a
rugìr ne ła radio e sui xiradischi de tuti i fans. Ła canson piłota xe I Shot
the Sheriff, za de Bob Marley (a l'epoca ancora autor jamaican non conosùo).
Infati Clapton xe anca famoxo par el so gusto nel sèlier nel repertorio de altri
artisti canson da slansàr a nòva vita.

Se rimarca 'ntel disco anca Let it Grow, che sona lenta e fasinoxa, ma co' na
seràda che no se podeva desmentegàr e un mucio bèła, de prónta harrisoniana,
precedente al xiro de acordi de Stairway to Heaven (1970). Se Eric Clapton
(1970), come dito atribuibiłe in larga parte a Delaney & Bonnie, par quanto de
otimo livèło, xe un fià 'na falsa partensa, 461 Ocean Boulevard (1974) segna el
scominsio efetivo de ła carièra sołista de Clapton deventando de soravìa
l'archetipo de tuti i so albun: tanti altri ne seguirà nei trent'ani drìo ma
ricalcarà tuti, co' maxor o minor suceso, ła formùła vinsente de questo, blues,
ballads e laid-back, co' intràe de chitara dal saor pontìo.

In ogni caso l'atività de studio xe funsionàl a quèła dal vivo, indove Clapton
tira senpre fora el megio de sé, fora quando ch'el torna ad esare piciàda de
demoni e dipendense varie. Intra i dischi dal vivo dei ani setanta se ricorda
E.C. Was Here co' grandi asołi blues e Just One Night, in cui Clapton riese a
render briłanti sfiamegànti anca conpoxision che in studio se gavea pałentà
dèbełe.

I ani otanta vede un Clapton un mucio łigà a tuto queło che xe in voga e senpre
intrigà co'l gossip e'l jet set pìtosto che co'l blues. 'Ntel 1998 co'i Dire
Straits el partesipa ad un concerto in onor de Nelson Mandela. Xe 'na tapa del
steso tour che interesa i do amighi Mark Knopfler ed Elton John. Ła sesion
straxordenaria de amighi gavarà ła so sima durante el concerto in beneficensa de
Knebworth del 30 xugno 1990.

El 20 marso 1991 capita un fato che rabalta tuta ła so vita, el peder el so fiol
picenin par 'na fenestra lasàda verta da 'na desmèstega. Conor, el fantuìn, gera
nato el 21 agosto 1986 da ła rełasion avùa co' Lory Del Santo. Co' nase sta
disgrasia el gavea soło che quatro ani quando ch'el xe casca dal 53° pian de un
gratacieło de New York in cui se trovava co'ła mare. Clatpon xe desfà ma 'l
dołor ghe dà 'na descantàda patòca. Ispirà da sta desgrasia el conpone Tears in
Heaven, canson dedicà pa'l so putèło sconparso e infìn se verxe da nòvo al
blues. Ła prima publicasion de Tears in Heaven risałe a quando ch'el gà anca
reałixà ła cołona sonora del film Rush (1992), dove ła canson, desferensiandose
da ła version acustega che conparirà in "unplugged", xe reałixàda co' ła chitara
ełetrica. Xe pròpio sto film de nome Rush che a Eric ghe dà l'ocaxion de
esprimer, come ghe gera stà richiesto dal regista, 'na muxica che daga l'emosion
a chi che ła scolta e gà perso 'na persona amàda. Altre canson conponeste so
l'onda de emosion de ła morte de Conor xe: My father's eyes e Circus has left
down canson in cui Clapton esprime el so dołor sia par aver perdùo so fioło che
pa'l fato che no gheva mai conosùo so pare reàl.

El trova el modo par verxer el cuor al so publico e far veder łe ferìe ch'el
gavea, ła forsa sua e l'amor ch'el gà pa'l blues vien 'ntel 1992 quando vien
registrà el MTV Unplugged. Come richiedeva ła trasmision tełevixiva, se podeva
uxar soło chitare acusteghe e non strumenti. ełetrici. El musical che ghe ne
vien fora xe daseno maxengo, dove anca i nùmari che pararìa non de suceso in
version acustiche, se vede invese che i rivitałixài e pareciài come fuse nòvi,
un su tuti Layla strafamoxa part tanti ani ne ła so prima version, Layla deventa
un mucio famoxa ne ła version acustica, un ritmo swing dołente che no gà gnente
de simiłe al finàl rock pien de smàra che gavèa sto tòco trent'ani prima.

El diso ciapà da ła trasmision deventa un best dando cussì vałór ancora a Eric
Clapton. Anca łù colpìo dal suceso inatexo a livèło mondiałe, el continua a
sercàr el vero blues e 'ntel (1994) el publica From the Cradie, albun
rigoroxaménte in stiłe ełetrico e blues.

'Ntei ultimi ani Eric Clapton xe pasà da produsion mainstream a dischi co' ciàro
saor blues (i ultimi de sta serie xe Ne and Mr. Johnson e Session for Robert J.,
tributi a Robert Johnson).

Intanto Clapton gà anca avùo un fià de tenpo de fondàr 'na fondaménto par la
cura e ła riabiłitasion dei alcołisti (Fondaménto Crossroads co' sede ad
Antigua), 'ntel 1999 el gà organixà un concerto al Madison Square Garden de New
York indove xe stà publicà un DVD el cui titòło jera Eric Clapton & Friends in
Concert A benefit For The Crossroads Centre At Antigua, mentre 'ntel 2004 e 'l
2007 el gà organixà un gran festival de ła chitara blues, el Crossroads Guitar
Festival, de cui xe stà publicà do DVD dopi.

Durante el mexe de agosto del 2005, l'albun Black Home xe stà tanto criticà:
masa orientà e mainstream, vien caraterixà da un tono bastansa tìvio, dove ła
maravegioxa Stratocaster no "rugise" altro. Qualchiduni gà fato trapełàr la
notisia che in realtà łe canson de Black Home fuse stàe registràe 'vanti del
disco-omagio a Robert-Johnson, ma che ła caxa discografica, considerandołe de
manco intarese de łe stese cover, gà preferìo intardigàr l'insìda del materiàl
orixinàl preferìndoghe el tributo al vècio "omo del blues".

'Ntel 2006 vien publicà The Road to Escondido, albun indove el cołabora co' J.J
Cale cołù che gheva scrito Cocaine. 'Ntel grupo l'è prexente anca Billy Preston
ne ła ultima session in studio, pochi mexi 'vanti de ła so sconparsa. Dal 2006
el se exibise anca in Itałia fasendo 'na serie de date come par exenpio al Lucca
Summer Festival el 7 lujo in conpagnìa de ła Robert Cray band, a Umbria Jazz l'8
ługio, e a l'Arena de Verona, ancora 'na volta co' Robert Cray davanti a un
publico pien de spetadori: i gà fenìo el concerto dotando in Crossroads. El tour
gà visto concerti memoràbiłi sold out co' l'amigo Stevie Winwood e l'altro amigo
Jeff Back.

'Ntel setenbre del 2010 xe insìo el novo disco, co' al so interno do inediti,
dal senplice titoło Clapton. Dito come che dixe Clapton un albun "vegnìo da so
posta", un tributo a łe grande mełodie blues e jazz ch'el gaveva scoltà co'l
gera bòcia.

El 24 xugno 2011 el se gà exibìo in un concerto de beneficensa co' Pino Daniele
'ntel stadio de Cava de' Tirreni danansi a sìrca 17000 spetadori.

El 13 setenbre 2011 xe stà publicà l'albun live (CD e DVD) Winton Marsalis &
Eric Clapton Play the Blues, registrasion de un concerto che ghe xe stà in avrìl
del steso ano al Rose Theatre de New York, rexultado de 'na fełiçe cołaborasion
co'l virtuóxo tronbetista Wynton Marsalis. Conpagnà da 'na vera e pròpia big
band jazz, i do muxicisti va in serca de łe raìxe del blues, intrepretando
soratuto brani tradisionałi, cofà Just a Closer Walk with Thee, ma anca ła
canson clasica de Clapton, Layla prexentà in un'altra nova version.

Pa'l 12 marso 2013 xe prevista l'insìda del nòvo albun Old Sock che se refà a
queło che ło gaveva precedùo. L'albun gà do canson inedite e 'na cołesion de
alcuni tra i brani che Clapton preferìse, che mostra cussì ła so cultura
muxicałe. Da Leadbelly a J.J. Cale; Peter Tosh e George Gershwin; Hank Snow a
Gary Moore e TajMahal, sto laoro xe dedicà a tuti quełi artisti che gà ispirà ła
rica vita de muxica de Eric. L'albun xe caraterixà da standard romantici dei ani
trenta, reggae, soul, rock e conprende anca 'na cołaborasion inportante co' Paul
McCartney, par creàr 'na esperiensa che fa parte de ła muxica de Clapton".

Clapon, inaxonta al fato de aver fato tanti concerti co' i supergrupi nei primi
ani de ła so carièra, el xe stà speso 'conpagnà nei so tour da nùmaroxi artisti
un mucio conosùi, donca non soło cofà dei "ospiti" par alcuni dei so concerti ma
cofà menbri del so grupo. Tra staltri da ricordàr i basisti Pino Palladino (Who,
Paul Simon) e Donald Dunn (The Blues Brothers, i tastieristi Steve Winwood
(Traffic, Spencer Davis Group) e Greg Phillinganes (Toto), i bateristi Phil
Collins che gà sonà nei albun Behind the Sun, August e Journeyman) e Andy
Newmark (Sly & The Family Stone.

Nei ani che Clapton sonava co' i Yardbirds, a metà dei ani '60, so'i muri in
xiro par Londra se vedeva de łe scrite che dixeva che Clapton gera un dio :
Clapton is God.



https://vec.wikipedia.org/wiki/Eminem

Marshall Mathers (St. Joseph, Missouri, 17 otobre 1972), anca noto come Eminem o
Slim Shady, el xè un rapper american. Oltre a far el cantante el gà fato anca
l'ator e 'l produtore discografico.

Xè cresciuo a Detroit (Michigan) , e 'l primo che 'l gà scoverto el sò tałento
xé stà Dr. Dre, el pì famoso produtore americano. El gà tacà a cantare nel 1999,
con ła sua prima canson, My Name Is, che gà vuo un gran suceso, anca in Itałia e
nel Veneto. El gà avuo anca 3 dischi de platino par stà canson.

Nel majo del 2000 xé vegnuo fora The Marshall Mathers LP, disco che o gà
consacrà come grande neła musica rap mondiałe: el gà venduo pì de dò miłioni de
copie in dò setimane, anca grassie ai singołi The Real Slim Shady, The Way I Am,
Stan.

Romai Eminem xera divegnuo famoso e łe notissie di gossip riguardo a eo e sò
moiere Kim, che g'avea xà un diffisiłe rapporto, e gà girà par tuto el mondo. Se
dise che il g'abia minacià un tisio che iera drio baxar Kim. El łoro raporto xé
'ndà vanti instabilmente, ma unìo dal'amor per Halie, łoro toxa putea nata nel
1995.

Nel 2002 gà fato The Eminem Show (Without Me, Sing 4 the Moment, Cleaning Out My
Closet, SuperMan, Business). Poi gà recità in 8Mile, e el xé stà el principae
compositore deła cołona sonora del film, el gà vinto anca un Oscar come Mijor
Canson Originae. Stà cołona sonora fu ciamà 8Mile come il film, e el xè uno dei
pì gran sucesi rap, el singolo estrato el xé stà Lose Yourself.

Gà vuo problemi de dipendensa da alcol e droga, ma el xé tornà nel 2004 con un
album de gran suceso : Encore. Da questo xé sta estrate cansoni famosisime come
Just Lose It, Mosh, Like Toy Soldiers, MockingBird, Ass Like That.

Dopo Encore se tacò dire che ła cariera de Eminem da cantante iera finìa, molti
giornai i o gà afermà, a smentire łe false voxi nel dexembre 2006 el xè rivà on
novo album de Marshall: The Re-Up, afiancà al singoło You don't know.



https://vec.wikipedia.org/wiki/Duero

El Duero o Douro in portoghéxe co i só 897 km el xe el terzo fiume pi lóngo de
ła Penìxoła Ibèrica (dopo del Tago e de l'Ebro).

El nase in Spagna dal versante meridional del sistema dei Picos de Urbión
(2 220 m s.l.m.) che i fa parte del Sistema Ibèrico) a na altitùdene de 2 160 m
da łe bande de Duruelo de la Sierra inte ła provinsia de Soria. Int'el só trato
inisial el córe inte-ła provinsa de Soria, inte sta prima part del córso el ga
un rejime de tipo alpin e ła só portada media ła xe pari a 150 m³/s.

Durante el córso, el fiume el traversa łe provinse de Burgos, Valladolid, Zamora
e Salamanca coréndo per sérca 500 km co na pendénsa bastansa cea (1m/km). Inte
sto sto trato el fiume el ga un rejime pluvial e ła só portada media ła va dai
212 e i 490 m³/s. In corispondénsa de łe provinse de Zamora e Salamanca, e
inte-ła xona de frontiera col Portogało el fiume el se incanałéa in tereni
granìtisi risałénti al pałeoxòego, qua se ga na brusca variasion del só córso,
inte un breve trato el fiume el fa un salt de sérca 400 m de dislivel, inte sta
xona ghe xe numaróxe sentrałi idroełètriche, che l'energìa produxésta, in sèvito
a acordi infra i do paéxi, ła vien equaménte dividésta infra Spagna e Portogało.

Łe só aque łe ałiméntano numaróxe sentrałi idroełètriche tacae sul só parcórso.
Ła só vałe ła xe na renomada rejon vidivinìcoła, se ricorda el vitigno DOC
Ribera del Duero.



https://vec.wikipedia.org/wiki/Corente_e%C5%82etrega

Ła corente ełetrega ła xè un qualsiasi moto ordinà de cariche ełetronighe,
definìo operativamente come ła quantità de carica ełetrega che atraversa na
determinada superfise inte 'l unità de tenpo. Ła corente convensionałe xè
definìa come el fluso de carica poxitiva, anca se in realtà ła corente ełetrega
ła xè sołitamente realixà atraverso un moto ordinà de ełetroni all'interno de un
condutor ełetrego. Tałe convension ła xè stà oparà pà ła prima 'olta da Benjamin
Franklin.

L'intensità de corente ełetrega, indicà uxualmente có'l sinboło I, xè asunta
come grandesa fondamentałe inte'l Sistema Internasional. Ła so unità de mexura
xèło l'ampere (A), e da esa se ricava l'unità de mexura de carica ełetrega, el
coulomb, che corisponde a ła carica ełetrega trasportà da na corente de un
ampere inte'l unità de tenpo. Ła corente ełetrega ła pol essar mexurà
diretamente có un amperometro, ma sto metodo richiede l'interusion del sircuito,
e talvolta pol essar un inconveniente. Ła corente pol anca essare mexurà sensa
interonpare el sircuito, tramite el rilevamento del canpo magnetico da esa
xenerà. I strumenti uxai par questoi conprende: sensori a efeto Hall, morseti e
spire de Rogowski.

Se consideri un condutor de sezion S atraverso 'l quałe ghè xè un moto ordinà de
cariche. Se definise corente ełetrega ła quantità de carica ełetrega Δ Q
{\displaystyle \Delta Q} che inte'l intervało de tenpo Δ t {\displaystyle \Delta
t} atraversa ła superfise S:

Ła corente ełetrega, ła xè donca na quantità scałare. El canpo ełetrego conpie
un laoro so łe cariche: eso realixa un trasferimento de potensa dal canpo a łe
cariche in moto. Tałe laoro xè dato da:

Ła densità de corente, indicà có ła litera J, xè definìa come el vetor el cui
fluso atraverso na superfise A raprexenta ła corente ełetrega che atraversa tałe
superfise:

Sia N el numaro dei portatori de carica par unità de vołume, ognuno de esi de
carica q, che i se move entro el condutore có vełosità v d {\displaystyle
\mathbf {v} _{d}} , dita vełosità de deriva, che ła xè parleła o antiparaleła a
ła diresion del canpo ełetrego. Ełora ła carica che fluise inte'l unità de tenpo
atraverso na sezion A del condutor xè:

'ndove n {\displaystyle \mathbf {n} } xè el versore normałe a ła superfise A. El
vetor densità de corente xè quindi definìo come:

Ła densità de corente gà ła stesa diresion de ła vełosità de deriva dei
portatori de carica e verso che dipende da ła carica del portatore steso:
concorde có ła vełosità de deriva inte'l caxo de carica poxitiva, discorde
inte'l caxo de carica negativa (come l'ełetron).



