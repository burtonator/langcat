https://xmf.wikipedia.org/wiki/%E1%83%9B%E1%83%90%E1%83%A0%E1%83%92%E1%83%90%E1%83%9A%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

მარგალური ნინა (ქორთ. მეგრული ენა) ოორუე-ბჟადალ საქორთუოშ ქართველური ნინა რე.
თის ლაზურწკჷმა ართო, ართი ნინაშ — ზანურიშ დიალექტო ხოლო კოროცხჷნა. თეწკჷმა,
მარგალური დო ლაზური უმოს ხოლოს რენა ქორთულწკჷმა, ვინდარო თე სუმი შონურწკჷმა.

1989 წანაშ მუნაჩემეფით, ქორთულწკჷმა ართო, მარგალურს ოდაბადურ ნინათ კოროცხჷნს
500.000 ქორთუ, ნამუნეფიშ უმენტაშობა ოხორანს ბჟადალ საქორთუოს, სამარგალოშ მუხურც.
მუხური აკმოდირთუ ოდიშიშ გაბარშე დო კოლხეთიშ რზენშე, უჩა ზუღაშ პიჯიშე შონეშ
გვალეფშახ ოორუე-ბჟადალუშე დო წყარმალუ ცხენწყარშა ბჟაეიოლშე. მარგალურინინამ
მახორობაშ გარკვიული მუდანობა (40.000-შე უმოს ადამიერი) ოხორანს აფხაზეთიშ
მუხურსჷთ. მარგალურნინამ მახორობაშ ობაღინაფალო დიდი მუდანობა (100.000 ადამიერშე
უმოსი) ოხორანს საქორთუოშ ნანანოღას. აფხაზეთიშ ლჷმაშ უკული მარგალურნინამ
მახორობაშ ნორთიქ (მეხოლაფირო 50.000 კოჩიქ) მიდართჷ რუსეთშა დო ამუდღა ხოლო თექ
ოხორანს. იუნესკოქ მარგალური ნქჷრაფაშ შარას გემარინჯი ნინეფიშ ერკებულშა
გემშეჸონჷ.

1930-38 წანეფს იბეშტუდჷ მარგალურნინამი გაზეთეფი - "ყაზახიში გაზეთი", “კომუნა”,
“სამარგალოშ ჩაი”, “სამარგალოშ თუთუმი", ”მახორხალი”.

ოთარ ქაჯაიაქ გჷშაშქჷ მარგალურ-ქორთული ლექსიკონი დო მარგალურ-გერმანული ლექსიკონი
(ფ. ჰენრიხწკჷმა ართო). გივი ელიავაქ გჷშაშქჷ მარგალურ-ქორთული ლექსიკონი. მა-20
ოშწანურაშ 60-იან წანეფს იჸუ გჷშაშქუმალირქ კაკა ჟვანიაშ ნათანგა ყილოშტყებამქ
(„ვეფხისტყაოსანი“). ლაშა გახარიაქ, გური ოტობაიაქ, გიორგი სიჭინავაქ გჷშაშქვეს
მარგალურ პოეზიაშ წინგეფი. 2000 წანას გიორგი სიჭინავაშ რედაქტორობათ იბეშტჷ
მარგალურ ლიტერატურულ ჟურნალქ - „ირიათონი.“ 2006 წანას გჷშართჷ ჟურნალ
„მაფშალიაქ,“ ნამუსჷთ ხემანჯღვერენდჷ რამაზ კუპრავა.

მარგალური ქორთული ანბანით იჭარუ დო გჷმირინუაფუ მხედრული ანბანიშ 33 ასო, ჸუნგა
ასო „ჸ“(სამანგოთ: ჸუდე - სახლი), ირაციონალური ხონარიელი „ჷ“. უჯვეშაში
მარგალურნინამი ტექსტეფი უმოსო რე ეთნოგრაფიული ლიტერატურა.

არძოშ უმოსი ჯვეში მარგალურნინამი ტექსტეფი ორხველჷ მა-19 ოშწანურას. 1880 წანას
პეტერბურგიშ უნივერსიტეტიშ პროფესორქ, ალექსანდრე ცაგარელქ გჷმაბჟინუ მუში
მენცარული ნახანდი „მარგალური ეტიუდეფი“. ათე ნახანდიშ ართ-ართ დუდს ჯოხო
„მარგალური ნინაშ ფონეტიკაშ ანალიზი“. ალექსანდრე ცაგარელიშ საქვარი გაგინძორჷ მუშ
მოგურაფე პროფესორ იოსებ ყიფშიძექ, ნამუქჷთ 1914 წანას „მარგალური (ივერიული) ნინაშ
გრამატიკა“ გჷშაშქჷ სანქტ-პეტერბურგის.



https://xmf.wikipedia.org/wiki/%E1%83%95%E1%83%98%E1%83%99%E1%83%98%E1%83%9E%E1%83%94%E1%83%93%E1%83%98%E1%83%90

ვიკიპედია (ინგლ. Wikipedia) — მიარენინამი, დუდიშული, ღილე ვიკი-ენციკლოპედია.
ვიკიპედიაქ დირსხუ 2001 წანაშ 15 ღურთუთას, მუჭოთ ინგლისურნინამ პროექტიქ
ონლაინ-ენციკლოპედიაშ, სოდეთ ნამუდგარდია ადამიერს შეულებჷ მიშეღას თირაფეფი დო
გეძინეფინ. პროექტიშ ორგანიზატორი რე ამერიკული ფონდი ვიკიმედია.

პროექტიშ ღანკი რე ქჷდირსხუას რსული, უგილაკერზაფუ, ოავტორე ნებეფიშე დუდიშული
ენციკლოპედიაქ მოსოფელიშ არძო ნინაშა. ვიკიპედიაქ ინტერნეტიშ მახვარებუეფ შქას
პოპულარობა ქჷმიპალუ დო უკული, გორჩქინდჷ თიშ ვარიანტეფქ შხვა ნინეფშა, თინეფ შქას
მარგალური ნინაშათ. თე ბორჯიშო მარგალურ ვიკიპედიას 4 ვითოშიშახ სტატია რე.

ინგლისურნინამ გჷნართი ამუდღარშო არძოშე დიდი რე დო იკათუანს სუმ მილიონშახ
სტატიას. თის მოჸუნა: გერმანული დო ფრანგული ვიკიპედიეფი მილიონშე უმოსი სტატიათ,
პოლონური, იტალიური, იაპონური, ესპანური, ჰოლანდიური, პორტუგალიური დო რუსული
ვიკიპედიეფი გვერდი მილიონშე უმოსი სტატიათ. გვალო ვიკიპედია 283-შახ ნინაშა
იხაზირუ.

პროექტიშ დუდშეიანი ორგანიზატორეფი ორდეს ჯიმი უეილსი (Jimmy Wales), ფირმა
Bomis-იშ ემაჸონაფალი დირექტორი დო ლარი სენგერი (Larry Sanger). მაართა 13 თუთაშ
განწხანს კომპანია Bomis აფინანსენდჷ ლ. სენგერს ვიკიპედიაშ მაართა სტატიეფიშ
დარსხუაფალო.

ვიკიპედია რსულაშო გამულენს თ.გ. „ვიკიშ“ პრინციპის. თენა შანენს, ნამუდა
ნამუდგარდია მაკათურს შეულებჷ ნამუდგარდია სტატიაშ დუდიშული რედაქტირაფა დო თიში
დინორეშ გოფაჩუა. თე შელებეფიშ გეშა რე ვიკიპედიაშ ართი გურგაჩამალი მუშობურალა:
ოავტორე ნებეფიშ უღვენობა. „GNU-იშ ჯარალუობური ლიცენზიაშ“ მეჯინათ, მითინს ვა
შეულებჷ მითხუას მუდგაიჸინი უფალება ვიკიპედიაშ მოღეეფშან.

წჷმორჩქინელი უგურკვიობეფქ დო ოდებელი მომენტეფქ სხუნილქ ოკო იჸუას ჯინჯიერ ტექსტიშ
გალე, სპეციალურო თე ღანკიშო გჷმორთილ ხასჷლეფს, ნამუეფსჷთ ჯოხო სხუნუა.

ფონდი ვიკიმედია, ვიკიპედიაშ ორგანიზატორი დო მინჯე კომპანია თაშნეშე ახორციელენს
ინტერნეტის პუბლიკაციაშ შხვა დუდიშულ პროექტეფს:



https://xmf.wikipedia.org/wiki/%E1%83%90%E1%83%9B%E1%83%94%E1%83%A0%E1%83%98%E1%83%99%E1%83%90%E1%83%A8_%E1%83%90%E1%83%99%E1%83%9D%E1%83%90%E1%83%A0%E1%83%97%E1%83%90%E1%83%A4%E1%83%98%E1%83%9A%E1%83%98_%E1%83%A8%E1%83%A2%E1%83%90%E1%83%A2%E1%83%94%E1%83%A4%E1%83%98

ამერიკაშ აკოართაფილი შტატეფი (ინგლისურო The United States of America, USA,
თაშნეშე უძახჷნა აკოართაფილ შტატეფს, ააშ-ს, შტატეფს დო ამერიკას) — ფედერალური
სახენწჷფო, იკათუანს 50 შტატის დო ართ ფედერალურ ოლქის. ქიანაშ ტერიტორიაშ ჯინჯი
ნორთი მილარე ოორუე ამერიკაშ ცენტრალურ ნორთის, კონტინენტის იდვალუაფუ 49 შტატი.
აკოართაფილ შტატეფს ოორუეშე უხურგანს კანადა, ობჟათეშე — მექსიკა. ქიანა აშაძჷ ჟირ
ოკიანე შქას. შტატი ალასკა იდვალუაფუ კონტინეტიშ უშორაშ ძგას, კანადაშ ბჟადალშე დო
რუსეთიშ ბჟაეიოლშე. რუსეთიწკჷმა მერსხუაფა შილებე ბერინგიშ საროტით. შტატი ჰავაი რე
არქიპელაგი რჩქალი ოკიანეშ ცენტრალურ ნორთის. თაშნეშე ოხველჷ ტერიტორიეფი კარიბიშ
ზუღას დო რჩქალ ოკიანეს.

ქიანაშ მონძე მახორობა აზიური ბადებაშ რე, ნამუეფქჷთ ვითოშალათ წანეფიშ წოხლე
გინიხორეს თაქი. აკოართაფილი შტატეფი გაჭყჷ ვითოსუმ ბრიტანულ კოლონიაქ. 1776 წანაშ
4 კვირკვეს მუნეფქ დუდი ზოხორინელო გაგჷმაცხადეს. თეს მაჸუნუ ლჷმაქ ზოხორინელობაშო
ბრიტანეთიშ იმპერიაწკჷმა. 1787 წანაშ 17ეკენიას ქიმიღეს ამერიკაშ აკოართაფილი
შტატეფიშ კონსტიტუცია.

მა-19 ოშწანურას ააშ-ქ ქიმიართჷ ტერიტორიეფი: საფრანგეთიშე, ესპანეთიშე,
გოართამაფილი ომაფეშე, მექსიკაშე, რუსეთიშე. აკოართაფილ შტატეფქ ტეხასიშ რესპუბლიკა
დო ჰავაი ქიმიართჷ ანექსიაშ შარათ. 1860 წანას ქიანას ქჷდიჭყჷ მენოღალურ ლჷმაქ,
სოდეთ ართიანს ოლჷმუდეს ოორუეშ დო ობჟათეშ შტატეფი. საბოლოოთ გომორძგუაქ ოორუეშ
შტატეფს ქჷდასქიდეს. ლჷმაშ თებაშ უკული თელ ქიანას დოლმახორობაქ (მონობაქ) გეუქვუ.
თეშ უკული აკოართაფილ შტატეფქ ჩქარი ტემპეფიტ გევითარჷ. ქიანა მონაწილენდ მუჭოთ
მაართა, თეშით მაჟირა მოსოფელიშ ლჷმეფს. ააშ რე გოართოიანაფილი ერეფიშ ორგანიზაციაშ
უშქურანჯობაშ სხუნუშ ირალი მაკათური.

სახენწჷფო მილარე ოორუე ამერიკას. მუ გინოზინდილი რე ატლანტიშ ოკიანეშე რჩქალ
ოკიანეშა. იკათუანს ტერიტორიულო დოშორაფილ ალასკაშ დო ჰავაიშ შტატეფს. ააშ-ს
ორხველჷ ხოლო კოკეფი რჩქალ ოკიანეს (გუამი, პუერტო-რიკო დო შხვეფი).

ააშ ფედერაციული რესპუბლიკა რე, ნამუშ სუბიექტეფი რენა 50 შტატი (State). თეშ მოხ,
აპალუ ართი ფედერალური ოლქი (კოლუმბია) დო 14 მუკობუნელი ტერიტორია. (პუერტო-რიკო
დო შხვეფი). ფედერაციაშ სუბიექტეფი გეოგრაფიულო 9 რეგიონს აკმოქიმინუნა. თენეფი რე:



https://xmf.wikipedia.org/wiki/%E1%83%A1%E1%83%90%E1%83%A4%E1%83%A0%E1%83%90%E1%83%9C%E1%83%92%E1%83%94%E1%83%97%E1%83%98

საფრანგეთი, ოფიციალურო საფრანგეთიშ რესპუბლიკა (ფრანგ. République française) —
ქიანა ბჟადალ ევროპას, იკათუანს ევროპაშ თე ნორთის, მუდგაზმარენი კოკიშ დო
ზუღაშმელენი ტერიტორიაშ ნორთის. მუს ომძღჷ (ოორუეშე სათიშ კოპულიშ (ისარიშ)
გეჸუნათ) ევროპაშ გეჸვენჯი ქიანეფი: ბელგია, ლუქსემბურგი, გერმანია, შვეიცარია,
იტალია, მონაკო, ესპანეთი დო ანდორა. ზუღაშმელენ ტერიტორიეფს ომძღჷ ბრაზილია დო
სურინამი (საფრანგეთიშ გაიანას), ნიდერლანდიშ ანტილეფი (სენ-მარტენს). საფრანგეთი
მერსხუაფილი რე გოართოიანაფილ ომაფეწკჷმა ევროტუნელით, ნამუთ გუთმურს ინგლისის
არხიშ თუდო.

საფრანგეთი ორხველჷ გოვითარაფილ ქიანეფს დო მახუთა აბანს რე ედომუშამი დინოხოლენი
პროდუქტიშ მეჯინათ მოსოფელს. საფრანგეთი ირ წანას ღებულენს 82 მილიონ ტურისტის.
საფრანგეთი რე გოართოიანაფილი ერეფიშ ორგანიზაციაშ ართ-ართი გჷმაჭყაფალი დო რე
გეჸვენჯი ორგანიზაციეფიშ მაკათური: ფრანკოფონია, ევროკავშირი, დიდი ბრუოიანი,
ეკონომიკური გოვითარაფაშ დო ალმახანდობაშ ორგანიზაცია, მოსოფელიშ სავაჭარო
ორგანიზაცია დო ლათინური გოართამაფა. რე გოართოიანაფილი ერეფი ორგანიზაციაშ
უშქურანჯობაშ სხუნუშ ხუთ ირიათოიან მაკათურშე ართ-ართი.

საფრანგეთი არძაშე უდიდაში ქიანა რე ფართობით ევროპაშ რსხუ. ქიანა ბჟადალ ევროპას
მილარე. ომძღჷ ქიანეფი: ბელგია, ლუქსემბურგი, გერმანია, შვეიცარია, იტალია, მონაკო,
ანდორა დო ესპანეთი, ნამუეფშეთ სუმი ვარე ევრორსხუშ მაკათური. საფრანგეთიშ
აკოდგინალუას რე კოკი კორსიკა სქირონაშქა ზუღას. საფრანგეთი აკმოდირთუ 26 რეგიონშე.
თენეფშე 22 საფრანგეთიშ ტერიტორიას რე, 4 — ზუღაშმელენი ტერიტორიეფი: გვადელუპა,
მარტინიკა, გვიანა დო რეიუნიონი. გჷშაკერძაფილი სტატუსით რგებაფულენა შხვა
ზუღაშმელენი ტერიტორიეფი: ახალი კალედონია, საფრანგეთიშ პოლინეზია დო შხვა.

კანონიშდუმადვალუ ორგანო: ჟირპალატამი პარლამენტი, აკმოდირთუ ნაციონალური კათუაშე
(577 მაკათური) დო სენატიშე (321 მაკათური).

საფრანგეთიშ რეგიონეფი რე: აკვიტანია, ბრეტანი, ბურგუნდია, ელზასი, ჟიმოლენი
ნორმანდია, კორსიკა, ლანგედოკი-რუსილონი, ლიმუზენი, ლორენი, ლუარის რეგიონი,
ნორდ-პა-დე-კალე, ოვერნი, ილ დე ფრანსი, პიკარდია, პროვანსი-ალპეფი-ლაჟვარდამი
წყარპიჯი, პუატუ-შარანტი, რონა-ალპეფი, ობჟათე პირენეეფი, ფრანშ-კონტე, თუდოლენი
ნორმანდია, შამპან-არდენი, ცენტრი



https://xmf.wikipedia.org/wiki/%E1%83%98%E1%83%A2%E1%83%90%E1%83%9A%E1%83%98%E1%83%90

იტალია (იტალ. Italia), ოფიციალურო იტალიაშ რესპუბლიკა (იტალ. Repubblica italiana)
— უნიტარული, საპარლამენტო რესპუბლიკა ობჟათე-ბჟადალ ევროპას. ოორუეჸურე, ალპეფიშ
მანგის ომძღჷ საფრანგეთი, შვეიცარია, ავსტრია დო სლოვენია. ობჟათეჸურე თინა
ედომუშამო ფორჷნს აპენინიშ ჩქონს, სქირონაშქა ზუღაშ ჟირ უდიდაშ კოკის — სიცილიას დო
სარდინიას, თაშნეშე შხვა მიარე ჭიჭე კოკის. იტალიაშ თანჯეფს იდვალუაფუ ჟირი
ანკლავი, ზოხორინელი სახენწჷფოეფი სან-მარინო დო ვატიკანი. თე ბორჯის იტალიას
შვეიცარიაშ ტერიტორიას უღჷ ექსკლავი კამპიონე-დ'იტალია. იტალიაშ ტერიტორია ფორჷნს
301 338 კმ²-ს დო ახასიათენს ზომიერი ორტყაფუშ კლიმატი. 60,6 მლნ მახორუთ იტალია
ევროპას მა-5 სახენწჷფო რე მახორობაშ მუდანობაშე დო მოსოფელს 23-ა.

ქიანა იდვალუაფუ ბჟადალუ ევროპას, აპენინეფიშ ჩქონს დო გოხოლუაშ კოკეფს. ომძღჷ
ქიანეფი: საფრანგეთი, სლოვენია, ავსტრია, შვეიცარია. იტალიაშ ტერიტორიას აშაძჷ ჟირი
სუვერენული სახენწჷფო-ანკლავი: ვატიკანი დო სან-მარინო.



https://xmf.wikipedia.org/wiki/%E1%83%92%E1%83%94%E1%83%A0%E1%83%9B%E1%83%90%E1%83%9C%E1%83%98%E1%83%90

გერმანია (გერმანულო: Deutschland) — რე ქიანა ცენტრალური ევროპას. თენა ქიანა
ევროკავშირიშ ართ-ართი მაკათური რე. თე კლუბის გერმანია ართ-ართი მაართა მაკათური
ქიანა რდჷ. გერმანიაშ ნანანოღა რე ბერლინი. ოფიციალური ნინა რე გერმანული.

მილარე ცენტრალური ევროპას. ოორუეშე უხურგჷნს დანია, ბჟაიოლიშე — პოლონეთი დო
ჩეხეთი, ობჟათუშე ავსტრია დო შვეიცარია, ბჟადალშე — საფრანგეთი, ლუქსემბურგი,
ბელგია დო ნიდერლანდეფი (ჰოლანდია). გერმანია ფედერაციული ქიანა რე დო ვითოამშვი
ფედერაციული დიხა უღუ (lande). თე დიხეფი რე (თიში ნანანოღეფით):



https://xmf.wikipedia.org/wiki/%E1%83%A1%E1%83%90%E1%83%A5%E1%83%9D%E1%83%A0%E1%83%97%E1%83%A3%E1%83%9D

საქორთუო (ქორთულო: საქართველო) — ქიანა ევრაზიას, კავკაციას, უჩა ზუღაშ ბჟაეიოლშე.
ოორუეშე უხურგანს რუსეთიშ ფედერაცია, ოჩხანეშე — სომხეთი დო თურქეთი, ბჟაეიოლშე —
აზერბაიჯანი დო ბჟადაალშე — უჩა ზუღა. საქორთუოს ოხორანს 4 661 473 კოჩი. საქორთუოშ
ნანანოღა დო უდიდაში ნოღა რე ქართი. ქიანაშ ოფიციალური ნინა რე ქორთული (აფხაზეთის
აფხაზური ქორთულწკჷმა ართო). საქორთუო ტრანსკონტინენტური ქიანა რე დო ევროპა-აზიაშ
სანძღოს მილარე, მარა სოციალურო დო კულტურულო ევროპაშ ნორთი რე.

საქორთუოშ ამდღარი ტერიტორია ჯვეში ქუაშ ხანაშე მოჸუნაფილი ირო დოხორელი რდჷ.
კლასიკურ ანტიკური ხანას თაქ გოპეულუუ მაართა ქორთულ სახენწჷფოეფქ: კოლხაქ დო
იბერიაქ. თენა რდჷ გიოჭყაფალი ართამი ქორთული კულტურაშ დო სახენწჷფოშ. ქირსიანობა
სახენწჷფო რელიგიათ მაანთხა ოშწანურას აღიარეს ბჟაეიოლ საქორთუოს, მარა აქი თე
რელიგიაქ დიო ხოლო მაართა ოშწანურაშე გიისჷმუ. ქიანაქ ართამ მონარქიათ გინირთჷ 1008
წანას. იმპერიულ რუსეთიქ ქორთული დიხეფი მოზოგ-მოზოგო მიდეღჷ 1801-1866 წანეფს.
რუსეთიშ რევოლუციაშ უკული საქორთუოქ კჷნ ზოხორინელ, დემოკრატიულ სახენწჷფოთ
გინირთჷ, მარა ახალი დუდიშული ქიანა ხვალე სუმ წანას არსებენდჷ (1918 - 1921). 1921
წანას საქორთუოქ სოციალისტური რესპუბლიკეფიშ რსხუშ ნორთო გინირთჷ. 1991 წანას თექ
ზოხორინალა მიიღჷ დო ამდღარშახ ზოხორინელი რე.

საქორთუო ევროპაშ დო აზიაშ ოკარუუს, კავკაციას მილარე. ბჟადაალშე უხურგანს უჩა
ზუღა, ოორუეშე - რუსეთი, ბჟაეიოლშე - აზერბაიჯანი დო ობჟათეშე თურქეთი დო სომხეთი.

საქორთუო გვერდოოპრეზიდენტე რესპუბლიკა რე. სახენწჷფოში მანჯღვერი რე პრეზიდენტი,
ნამუთ სხუნუშ ხეშულობაში მანჯღვერით რე. თარობაშ მანჯღვერი - პრემიერ-მინისტრი.
ქიანაშ უმაღალაშ კანონიშდუმადვალუ ორგანო რე ართპალატამი პარლამენტი (235
მაკათური), ნამუთ ოთხ წანამოწანას ართიშახ ითირუ პროპორციული დო მაჟორიტარული
სისტემათ.

ოსქჷრონე თანჯა საქორთუოშ ოორუე-ბჟადალუ ნოწილს, დაბა ლესელიძეწკჷმა იჭყაფუ. უკული
თინა მეჸუნს ფსოუს, ნამუთ ოდუდეს გვალა აგეფსთაწკჷმა ეჭოფუნს. საქორთუოშ ოორუე
თანჯა უმოსო მეჸუნს კავკასიონიშ თარ წყარგმართალ ქჷნდჷრს. გვალა ვაციკფარსიშე გვალა
შავიკლდეშა საქორთუოშ თანჯა გეჸუნს წყარგმართალი ქჷნდჷრიშ ოორუეშე გვალა
მყინვარწვერს დო გვერდით ქჷნდჷრს. ბჟაეიოლი თანჯა იჭყაფუ გვალა ტინოვროსოშე, გიმურს
ალაზანიშ ვეშა, მეუნს წყარმალ ალაზანს, სოიშახ 1 კმ ვადოსქიდუ მინგეჩაურიშ
წყაროთხილუწკჷმა წყარმალიშ კათაფაშა. საქორთუოშ ობჟათე თანჯა იჭყაფუ უჩა ზუღაწკჷმა,
ოფუტე სარფის. თანჯა დიო მეჸუნს, უკული კვათჷნს ლაზისტანიშ ქჷნდჷრიშ ოორუე ნოწილს,
მეჸუნს შავშეთის დო კჷნ კვათუნს არსიანიშ ქჷნდჷრს, ჯავახეთიშ რეგიონიშ დო სომხეთიშ
ვულკანურ გვალონას, ლოქიშ ქჷნდჷრს, წყარმალ ტკვარს დო იორიშ გაბარს.

საქორთუოშ ისტორია ართ-ართი არძაში უმოს დიდარი რე ჯვეში ქიანეფშე. საქორთუოშ
ტერიტორიას მაართა ქორთული ქიანეფი არსებენდ 3000 წანაშ ოწოხლე. თე ქიანეფი რე
კოლხა (ჯვეშ ქორთული წყუეფს ეგრისი) დო დიაოხი (ტაო-კლარჯეთი).

1990 წანაშ უკული საქორთუო რე დუდიშული სახენწჷფო. დღას ათენა სუამიშ ართ-ართი
მაკათური რე უკრაინაწკჷმა, აზერბაიჯანწკჷმა დო მოლდოვაწკჷმა ართო. საქორთუო რე უჩა
ზუღაშ ეკონომიკური ალმახანდეობაშ ორგანიზაციაშ მაკათურით.

1989 წანაშ ეჭარუათ საქორთუოშ მახორობა 5,443,000 კოჩი რდჷ, 2002 წანაშო -
4,601,500. მუჭოთ რჩქჷნი, საქორთუოშ მახორობაქ 13 წანაშ დინოხოლე ართი ნოხუთალით
მირკჷ. ეკონია პერიოდეფს საქორთუოს მოხვალამირ რთულ პოლიტიკურ მოლინეფქ დო მონკა
სოციალურ-ეკონომიკურ კრიზისიქ გჷმიჭანუ საქორთუოშ მახორობაშ ოგჷნაფალი ნორთიშ
გუშულა თანჯეფსგალე. თეწკჷმა, მირკჷ დაბადებაქ დო ქჷმიძინჷ ღურუამობაქ დო ქიანაქ
მონკა დემოგრაფიულ სიტუაციას ქინოლჷ. მუთ ოწაწჷ ქორთუეფს, 1989 წანას რდჷ 3,787,000
კოჩი, მუთ საქორთუოშ მახორობაშ 70,1%-ს აკმადგინანდჷ. 2002 წანას ქორთუეფიშ
მუდანობა აკმადგინანდჷ 3,661,000 კოჩის, მუთ ქიანაშ მახორობაშ 83,8% რდჷ.

დიდი ქორთუ, ილია ჭავჭავაძე "საადგილმამულო სათავადაზნაურო ბანკიშ" ხემანჯღვერობაშ
პერიოდის, დიო ხოლო 1883 წანაშე გაზეთ ივერიას ობჟინუანს მოშინაფილი ორგანიზაციაშ
მუშობაშ შედეგეფს. თენა რდჷ მაართა ქორთული საბანკო-საფინანსო ინსტიტუტიშ მაართა
საჯარო წჷმორინაფა.

საქორთუოშ ისტორია ართ-ართი არძაში უმოს დიდარი რე ჯვეში ქიანეფშე. საქორთუოშ
ტერიტორიას მაართა ქორთული ქიანეფი არსებენდ 3000 წანაშ ოწოხლე. თე ქიანეფი რე
კოლხა (ჯვეშ ქორთული წყუეფს ეგრისი) დო დიაოხი (ტაო-კლარჯეთი).

1990 წანაშ უკული საქორთუო რე დუდიშული სახენწჷფო. დღას ათენა სუამიშ ართ-ართი
მაკათური რე უკრაინაწკჷმა, აზერბაიჯანწკჷმა დო მოლდოვაწკჷმა ართო. საქორთუო რე უჩა
ზუღაშ ეკონომიკური ალმახანდეობაშ ორგანიზაციაშ მაკათურით.



https://xmf.wikipedia.org/wiki/%E1%83%92%E1%83%9D%E1%83%90%E1%83%A0%E1%83%97%E1%83%9D%E1%83%98%E1%83%90%E1%83%9C%E1%83%90%E1%83%A4%E1%83%98%E1%83%9A%E1%83%98_%E1%83%9D%E1%83%9B%E1%83%90%E1%83%A4%E1%83%94

დიდი ბრიტანეთიშ დო ოორუე ირლანდიაშ გოართოიანაფილი ომაფე (ვარა გოართოიანაფილი
ომაფე, დიდი ბრიტანეთი) — სახენწჷფო ბჟადალ ევროპას, ბრიტანეთიშ კოკეფს. თის ართი
ოსქირონე მეძობელი ჸუნს — ირლანდია. ოსქირონე თანჯეფიშ გალე, დიდი ბრიტანეთის
მუკე-მუკე გოურე ატლანტიშ ოკიანე, ოორუეშ ზუღა, ლა-მანშიშ საროტი დო ირლანდიური
ზუღა. ქიანა საფრანგეთის მიარცხუაფუ ევროტუნელით.

გოართოიანაფილი ომაფე იდვალუაფუ ბჟადალ ევროპას, ბრიტანეთიშ კოკეფს. თის ართი
ოსქირონე მეძობელი ჸუნს - ირლანდია. XX ოშწანურაშ მაჟირა გვერდის შანულამი თირაფეფი
იწისუ გეოპოლიტიკური დვალაფაქ. რელიეფი ოორუეთ დო ბჟადალუშე გვალონა რე. ევრორსხუშ
მასშტაბით ომაფე ენერგეტიკული რესურსეფით უდიდარაში ქიანა რე. გიშმეგორუ
წყარხვეიანი ჰიდროგრაფიული რშვილი, კლიმატი უმოსო იდარჯაკუ ატლანტიშ ოკიანეშ
გოლინათ. ბჟადალუ რაიონეფი სილამიეთ გიშმეგორუ. უდიდაში თოჸუჯი ერზიებუ ორთაშ
თხილუას. მოქმენდენს 15 ნაციონალური პარკი. ბენ-ნევისი 1343 მ. სიმაღალათ ომაფეშ
უმაღალაში კონკა რე.

გოართოიანაფილი ომაფეშ ფართობი მეხოლ. 245,000 კვ. კმ-ი. თინა იდვალუაფუ ოორუე
ატლანტიკურ ოკიანეშ დო ოორუეშ ზუღაშ შქას დო გჷშართილიე საფრანგეთიშე ლა-მანშიშ
საროტით.

გოართოიანაფილი ომაფე რე ინგლისიშ, შოტლანდიაშ, უელსიშ დო ოორუე ირლანდიაშ
პოლიტიკური გოართოიანაფა. ომაფე გურგინიშ თუდო რინელი ტერიტორიეფიე: გერნსი, ჯერსი
დო მენი, ნამუეფსჷთ გჷშაკერძაფილი სტატუსი უღუნა.

61,1 მილიონამი მახორობათ (2009 წანაშ ეჭარუათ), ომაფე მასუმა ქიანა რე ევრორსხუს.
გური მონძეეფი რენა ინგლისარეფი (81,5%), შოტლანდიარეფი (9,6%), ირლანდიარეფი
(2,4%), უელსარეფი (1,9%) და ოორუე ირლანდიალეფი (1,8%). თაქ ოხორანს თაშნეშე 4
მლნ-შა მეტი ურრცხოალი, ნამუეფქჷთ უმოსო გიმორთეს წორომაჸალობაშ ქიანეფშე.
გოართოიანაფილი ომაფე ურბანიზაციაშ ომაგალითე ქიანა რე. მახორობაშ 91% ოხორანს
ქნოღას. ქიანას ანდაფერი რელიგიური მახორუეფი რენა.

გოართოიანაფილი ომაფეშ ეკონომიკა გერცხილი რე ლიბერალიზმიშ, ობაზარე ეკონომიკაშ დო
დაბალი გინაგაფურეფიშ პრინციპეფს. თინა იკოროცხუ ანგლოსაქსური კაპიტალიზმიშ თ.გ
(თაშნე გედვალირ) კინოხონო. თიშ უმკუჯინუო, ნამდა ბრიტანეთიშ მახორობა მოსოფელიშ
მახორობაშ 1%-ს აკმადგინანს, გოართოიანაფილი ომაფე მანთხა აბანს რე მოსოფელს
ვაჭარუაშ ჸურე, ოდო თიში ედომუშამი დინოხოლენი პროდუქტი მოსოფელს სიდიდათ მაამშვა
დო ევროპას მასუმა რე გერმანიაშ დო საფრანგეთიშ უკული.

ეკონომიკაშ უდიდაში დარგი რე მოინალობაშ სფერო, სოდეთ გჷშაკერძაფილ როლს ლაჸაფენს
საბანკო-საფინანსო ბიზნესი დო ტურიზმი. ენერგეტიკული შელებუანობეფით უძალიერაშიე
ევრორსხუს. ქიანა მანქანაშკიდანჯუაშ ოდაბადე რე. ორეწალი საწარმეეფი ულტრამოდერნული
ტექნიკათ რე აკოანჯარელი. "ხანდაშ ხვეიანობა ართ-ართი უმაღალაშიე მოსოფელს.
გიშმეგორუ ქიმიური, ფარმაცევტული და ბიოტექნიკური ინდუსტრია. უშანულამაში რე
თაშნეშე ელექტრონიკა დო ფურინჯიშკიდანჯუა. აგრობიზნესი ართი-ართი არძაშე უმოს
მაღალპროდუქტიულიე მოსოფელის.

ანდაფერი ლანდშაფტი, ისტორიულ-არქიტექტურული ობიექტეფი დო ულტრამოდერნული
ოკომუნიკაციე საშუალებეფიშ გეშა, ბრიტანეთი მოსოფელიშ ართ-ართი უშხუაში ტურისტული
რეგიონი რე. ირწანურო თაქ 28-30 მილიონი ტურისტი გიმურს. უდიდაშ ტურისტული
შქაგურონეფი: ლონდონი, სტრატფორდი წყარმალუ, ეივონს, უინძირო, ედინბურგი დო თ.უ.

ტურისტეფიშ უდიდაშ ნორთი გიმურს ამერიკაშ აკოშქუმალირი შტატეფშე დო ევროპაშ
ქიანეფშე,დო გჷშაკერძაფილო გერმანიაშე, საფრანგეთიშე, ირლანდიაშე დო
ნიდერლანდეფიშე. ეკონია წანეფს ტურისტული ინდუსტრიაქ ქიანაშ ეკონომიკაშ ართ-ართი
უშხუაშ დარგო გინირთუ̂.

XV ოშწანურაშ ბოლოს ძალიერი ცენტრალიზირაფილი სახენწჷფო. 1707 წანას მეღებულქ იჸუ
აქტიქ ინგლისი დო შოტლანდიაშ რსხუშ გეშა, 1801 წანას აკიშქუ ბრიტანეთიქ დო
ირლანდიაქ. 1918 წანას ოორუე ირლანდია ინკორპორირებულქ იჸუ გოართოიანაფილი ომაფეშა.
1931 წანას — დირცხუ ბრიტანეთიშ წორომაჸალობაქ, ნამუთ 54 ქიანას (ჸოფილ დომინიონეფს
დო კოლონიეფს) აართიანენს. მაჟირა მოსოფელიშ ლჷმაშ უკული დიჭყჷ ბრიტანეთიშ იმპერიაშ
ფაჩუაქ.

ბრიტანეთიშ კულტურული ანდაფერობა გოპიჯალაფირი რე მუჭოთ რეგიონალური მუშობურობეფით,
თაშნეშე ბრიტანეთიშ იმპერიაშ მონძალათ. ბრიტანული ლიტერატურაშ სახეეფი რე ინგლისარი
შექსპირი, შოტლანდიარი რობერტ ბერნსი, უელსელი დილან თომასი, ოორუეირლანდიარი
შეიმან ჰინი. 60-ამი წანეფშე დოჭყაფილი, „ბითლზიშ“ დო „როლინგ სტოუნზიშ“
პოპულარობაშ გეშა, ბრიტანეთი ახალმორდული კულტურაშ ავანგარდის რე. მონძალეფი:



https://xmf.wikipedia.org/wiki/%E1%83%98%E1%83%A1%E1%83%9A%E1%83%90%E1%83%9C%E1%83%93%E1%83%98%E1%83%90

ისლანდია (ისლ: Ísland) — ევროპაშ, ატლანტიშ ოკიანეს შქა ატლანტიკურ ქჷნდჷრს
დვალირი კოკამი ქიანა. მახორობა აკმადგინანს დოხოლაფირო 320,000-ს დო ფართობი —
103000 კმ²-ს. ნანანოღა დო უდიდაში ნოღა რე რეიკიავიკი, ნამუთ მუშ მუკი-მუკიშ
ტერიტორიეფით აკმადგინანს მახორობაშ ჟირ ნასუმორს. კოკი წჷმარინუანს ვულკანურო დო
გეოთერმულო აქტიურ რეგიონს.

ქიანა მილარე ოორუეშ ზუღას. ფართობი - 103.000 კვ.კმ. ტერიტორიაშ უმენტაშ ნორთი
იდვალუაფუ 400-800 მეტრაშ სიმაღალაშ პლატოს, კანკალე მასივიშ სიმაღალა 1000-1500
მეტრას ოჭირინდუანს. წყარპიჯის ზოლს რე დაბალი რზენეფი. კოკის 200-შახ ვულკანი დო
გეიზერი რე. ვულკანეფშე არძაშე უმოს ჩინებული რე: ჰეკლა, ლაკი, ასკია დო ისლანდიაშ
უმაღალაში კონკა ჰვანადალსჰნუკური - 2119 მ. რელიეფის იძირებე ჯვეში აკოჸინუეფიშ
შანეფი.

ისლანდიას ეკონია აკოჸინუაშ პერიოდშე, ანუ სოდგარენ 10 000 წანაშ წოხოლენ პერიოდშე
გვალო მუსხირენ გვარობაშ ორინჯ დო ჩანარქ მოხვადჷ, კანკალექ აბანობურო ეფალჷ. კოკის
გვალო 1300 გვარობაშ მაჭანჯია რე, ნამუთ ძალამი დაბალი მაძირაფალი რე, მუშენდა ნთელ
ქიანას ართ მილიონშე მეტი გვარობაშ მაჭანჯია ხე. მუ ბორჯისჷთ თაქ თაქ კათაქ დიხორჷ,
ხვალე ართი ძუძმაწუ ძუძმაწუეფი არქტიკული მელა რდჷ, ნამუქჷთ ზუღაშ გინოკვათუთ
მოხვადჷ კოკის აკოჸინუაშ ხანაშ დალიას. კოკის ვა ხე აბანობური რეპტილიეფი დო
ამფიბიაშობურეფი.

ფიტოგეოგრაფიულო ისლანდია ორხველჷ ცირკუმბრიული რეგიონიშ არქიტიკულ პროვინციას
ბორეიშ ომაფეშ ფარგალეფს. მოსოფელიშ ორთაშ ფონდიშ მუნაჩემეფით, კოკიშ ტერიტორია
ბორეული ტყალეფიშ დო ალპურ ტუნდრაშ ეკორეგიონს ორხველჷ. ისლანდიაშ სოდგარენ სუმ
პროცენტის წვანე ნარგეფი ვა ფხვადუნა. ჩანარული ოფორიშ დიდი ნორთი მინდორეფიშ სახეთ
რე წჷმორინაფილი, ნამუსჷთ ორინჯიშ ოდიარეთ გჷმირინუანა. ისლანდიაშო არძაშე უმოსი
აბანობური ჯა რე ოორუეშ გვალაში ბული Betula pubescens; გვალაში ბულქ ისლანდიაშ
ტყას უმეტაშო "ვეხიწკჷმა" (Populus Tremola), "ჩვახაწკჷმა" (Sorbus Aucuparia) and
დო "რჩქვანილურ ღვიაწკჷმა" (Juniperus communis) ართო იფორმირჷ, ჭიჭე ზომაშ
ჯა-ბართვეფო ვაბკოროცხით-და.

კათაშ ირალ დოხორალეფქ დარღვიუ დაღარი ეკოსისიტემა, ვულკანური დიხეფი დო
მიარეფერუანობას თეშით წჷრილი გვარობეფი აკობორკჷ. ვითოშწანუეფიშ მალობას ტყალეფი
იჭვარუდჷ დო ოხორხეფუშა იჯღონუდჷ სანცხვარებელ ღანკეფშო. ჯა-ტყაშ კვათუაქ ეროზიაშ
გეშა ნერჩიშ ჟინი ნორთიშ გოდინაფა გჷმიჭანუ, თექ ხოლო, მუშ განშე, გვალაშ ბული
ჯალეფიშ ეშაჭყვიდუას ხე უნწყუ. ამდღა ხვალე მუსხირენი გვალაშ ბული ჯა ფალჷნს, თინა
ხოლო, იზოლირაფილ ტყაჩირეფს. ახალ ტყალეფიშ გაშენებაქ ჯალეფიშ მუდანობა გამიარჷ,
მარა დუდშეიან სახეშ ეკონწყუალაქ იშენ ვემიხუჯინჷ. ბოლო წანეფიშ განაშენიანებას
ბრელ ახალი ჯიშიშ ჯათ აფხვადუნა.

ისლანდიაშ ორინჯეფიშ ოქიანუ იკათუანს ისლანდიურ შხურს, ორინჯის, წიწილას, თხას დო
ძალიერ ისლანდიურ ცხენს, თეშ მოხ, ისლანდიურ მეშხურეს ხოლო. კოკიშ ელმოლს, ოკიანეშ
წყარეფს, ჩხომიშ ანდანერი გვარობა ხე, თაურშე შილებე ითქუას, ქიანაშ ეკონომიკაშო
ჩხომჭოფუა თარი დარგი რე დო ერუანული ექსპორტიშ გვერდის აკმადგინანს. ტყარ
ორინჯეფშა მიშმურს არქტიკული მელა, წაულა, ჭუკეფი, ჸორჭუკეფი, ყურდგელეფი დო ოორუეშ
ირემეფი. მაფურინჯეფი, გჷშაკერძაფილო ზუღაშ მაფურინჯეეფი ისლანდიაშ ოორინჯე ოქიანუშ
უთარაში ნორთი რე. პოპულაციიაშ სიხშირეთ ქარიშხალეფი (მაფურინჯეშ ბუნა) დო
მაზუღაშნერეფი გიშეგორუნა.

რესურსეეფი — ჩხომი, ჰიდროენერგია, გეოთერმული ენერგია, დიატომიტი. ექსპორტი -
ჩხომიშ ნაწარმი, ალუმინი, რკინა, დიატომიტი. ერუანული ღალა ართ შურშა - 24.950 $.
ვალუტა - ისლანდიური კრონა (ISK).

ისლანდიაქ დიხორჷ ნორვეგიალი მიგრანტეფით მა-9 ოშწანურაშ დალიერს. მა-10 ოშწანურას
დირცხუ ოკათე კათუაქ (ალტინგი), ნამუთ სასამართლო დო ოკანონდვალე ორგანოშ ფუნქციეფს
ეთმიჸონანდჷ. 1000 წანას ისლანდიაქ ქირსიანობა მიღჷ. მა-13 ოშწანურას დიჭყჷ
დინოხოლენ ლჷმეფქ კლანეფს შქას, ნამუქჷთ გეთუ ისლანდიაშ ნორვეგიაშ ომაფეშ
დოქვემდებარებაშა მიშულათ 1262 წანას. 1380 წანაშე დანიაშ ოფლობელე რდჷ. ზოხორინელო
გინირთჷ 1944 წანას. 1976 წანას ბრიტანეთწკჷმა რკინაშ უკული გეგმიცხადჷ 200 მილიან
ჩხომჭოფუაშ ზონაქ. 1985 წანას ისლანდიაქ უბირთვო ზონათ გეგმიცხადჷ.

ისლანდიურ კულტურას მიარევითოშწანამ სკანდინავიურ დინოხურშა აფუ ჯინჯეფი გოდგჷმილი.
არზაშე უმოს ჩინებულ ისლანდიურ კლასიკურ ნაწარმებეფშე საგები, ანუ პროზაული ეპოსეფი
მიირჩქინუაფუ, ნამუთ კოკიშ დოხორინიშ ბორჯიშ რე. ბიბლიაშ გოსოფური ნათანგა
ისლანდიურ ნინაშა 14-ა ოშწანურას ორხველჷ. ბოლო ხანეფს ალბათ არძაშე უმოს ჩინებულ
ჭარუთ შილებე ჰალდორ კილიან ლაქსნესი მიფრჩქინათ, ნამუქჷთ 1955 წანას ნობელიშ
პრემია მიღჷ.

ისლანდიაშ ოზადე მეტო გჷშაკერძაფილი რე დო უმოსო, ჩხომს დო შხურიშ ხორცის გეძჷ.
აბანობურ დელიკატესეფს ტორამატურ- þorramatur ჯოხო. ანდა სახეობაშ ორტვინობა მოჸუნა
გეოთერმულ სატჷბარეფს. არძაშე უმოს უბრალო ოჭკომალი რე გრაფლაქსი- graflax
(დინოდვალირი ორაგული კამათ). ართ-ართი თარი ერუანული ოჭკომალი ჰაუკარლია რე-
hákarl (ზვიგენიშ გემუანი ხორცი). ჭოფილ ზვიგენს გვერდო ქვიშას ნთხორნჷა, ნამა
ჸორადუაშ მუდგარენ დონეშა ქიმერთასჷნ. თეშ უკულ გეშანთხორჷნა, ხოლო გარკვეულ
პერიოდის თოკეფს მუკმაბუნუანა, უკული, კეთებული სახეთ, დჷრფაწკჷმა ართო ჭკომუნა.
ისლანდიას მოსოფელს არძაშ უმოს თხჷთხჷ ქობალს ჭუნა, ნამუსჷთ ლჲოივაბრიოზს -
laufabrauð უძახჷნა, თაქ აკეთენა ”ვულკანურ ქობალს” ხოლო. ისლანდიას ძირითადო ყავას
შუნა. ყავახანეფს ხვალე მაართა ჭირქაშ ფარას გაფულენა, არძა გეჸვენჯის უფასოთ
ღებულენა. ლუდი, ღვინი დო შხვა სახეობაშ სპირტამი ოშუმალეფი ალაზიმაფათ ძვირი რე:
მაგალითო, ლუდიშ ჭე დიდ კათხა 8$ ღირჷ, ჭიჭე 5$. 1989 წანაშახ ისლანდიას თელ 75
წანაშ მალობას ლუდიშ შუმა შურო ვეშილებედჷ. ისლანდიური დჷრფა ბრენივინი კარტოფილშე
აკეთენა დო ტმინით რე არომატმეჩამილი. ქიანას ბრელი რე რესტორანეფი, სოდე ერუანულ
ოჭკომალეფწკჷმა ართო, ევროპულ ოჭკომალეფს ხოლო მირთვენს მაკორნებუ. რესტორანეფს
საკაკალოშ ოშქარი ფასი 20-50 დოლარი რე. ოფიციანტიშო ”კუჩხიშ ქირაშ” მეჩამა ვარე
რეკომენდებული.



https://xmf.wikipedia.org/wiki/%E1%83%94%E1%83%A1%E1%83%9E%E1%83%90%E1%83%9C%E1%83%94%E1%83%97%E1%83%98

ესპანეთი, ედომუშამი ოფიციალურო ჯოხოდვალა ესპანეთიშ ომაფე (ესპ Reino de España) -
ქიანა ევროპაშ ობჟათე-ბჟადალუშე, პირენეიშ ჩქონს. ქიანას ოორუშე დო ოორუე-ბჟაეიოლშე
უხურგანს საფრანგეთი დო ანდორა, ბჟადალშე - პორტუგალია. ესპანეთი კონსტიტუციური
მონარქია რე, კანონდუმადვალუ ორგანო რე გენერალური კორტესეფი, ნამუთ აკმოდირთუ
სენატშე (256 მაკათური) დო კონგრესშე (350 მაკათური). ქიანაშ მადუდე რე მაფა ხუან
კარლოს I. ესპანეთიშ ომაფეშა მიშმურს 17 ავტონომიური რეგიონი დო ოორუე აფრიკაშ
წყარპიჯეფს მადვალი ჟირი ავტონომიური ნოღა. ესპანეთი ინდუსტრიული-აგრარული ქიანა
რე. ერუანული დღახუ რე ესპანარი ერიშ დღა, 12 გჷმათუთა, ქრისტეფორე კოლუმბიშე
ამერიკაშ მეგორაფაშ დღა.

ქიანა იდვალუაფუ ბჟადალუ ევროპას დო პირენეიშ ჩქონიშ 84% უკჷნებუ. ომძღჷ ქიანეფი:
საფრანგეთი, ანდორა, პორტუგალია. ორხველ კოკეფი ატლანტიკაშ ოკეანეს, სქირონაშქა
ზუღას დო ტერიტორიეფი ოორუე აფრიკას.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D%E1%83%9E%E1%83%90%E1%83%A8_%E1%83%9D%E1%83%99%E1%83%A3%E1%83%A9%E1%83%AE%E1%83%91%E1%83%A3%E1%83%A0%E1%83%97%E1%83%94_%E1%83%A9%E1%83%94%E1%83%9B%E1%83%9E%E1%83%98%E1%83%9D%E1%83%9C%E1%83%90%E1%83%A2%E1%83%98_2016

ევროპაშ ოკუჩხბურთე ჩემპიონატი 2016 (ვარა უბრალოთ ევრო 2016) — უეფა-შით მანჯებულ
რანწკათ მა-15 ოკუჩხბურთე ჩემპიონატი. 2016 წანაშ 10 მანგიშე - 10 კვირკვეშახ
იმანჯებაფუდჷ საფრანგეთის.

ევროპაშ 2016 წანაშ ჩემპიონატი რდჷ მაართა ევროპაშ ჩემპიონატეფს შქას, ნამუშ
ფინალურ ეტაპიშ მაკათურეფიშ მუდანობა 24 რდჷნ. 1996-2016 წანეფს მანჯებაფილჷ
ჩემპიონატეფს 16 ბუნა ოკათუდჷ. ფინალურ ეტაპის აკიქიმინჷ ამშვ ოთხბუნიან ბუნაქ,
პლეი-ოფი - მაბრუოფინალეფშე დიჭყაფუ. საფრანგეთიშ ნაკორობა, მუჭოთ მენძელი,
ვაკათუდჷ საკვალიფიკაციო ეტაპის. 19 ბუნაქ საკვალიფიკაციო ეტაპიშ უკული ბონას
მიპალუ ჩემპიონატის მაკათურობაშ ნება, ოთხ ბუნაქ - თე ნება მიპალუ 2015 წანაშ
გერგობათუთას მანჯაფილჷ პლეი-ოფიშ შედეგო.

საფრანგეთი, მუჭოთ მენძელი ქიანა, 2010 წანაშ 28 მესის იჸუ გიშაგორილქ. ორჯგინჷ
თურქეთიშ დო იტალიაშ კანდიდატურეფს. მატჩეფი იმანჯებუაფუდჷ გეჸვენჯ 10 ნოღაშ
სტადიონეფს: ბორდო, ლილი, ლანსი, ლიონი, მარსელი, ნიცა, პარიზი, სენ-დენი,
სენტ-ეტიენი დო ტულუზა. საფრანგეთიქ მასუმაშა უმენძელჷ ევროპაშ ჩემპიონატის, 1960
დო 1984 წანეფიშ უკული.

საფრანგეთიშ ნაკორობაქ ჟირშა გჷნირთჷ ევროპაშ ჩემპიონო: 1984 დო 2000 წანეფს. ევრო
2016-ის ტიტულს თხილანდჷ ესპანეთიშ ერუანული ოკუჩხბურთე ნაკორობა, ნამუშ ბოლო ჟირი
ჩემპიონატიშ (ევრო 2008 დო ევრო 2012) გომორძგვილი რე. ტურნირიშ გომორძგვილი
ავტომატურო იპალუანდჷ მაკათურობას 2017 წანას რუსეთის ომანჯებაფალ ფიფა-შ
კონფედერაციაშ თასიშა.

ოთხ კანდიდატიქ ისხუნუ ევრო 2016-შ მენძელობა 2009 წანაშ 9 მელახშო. საფრანგეთი,
იტალია დო თურქეთი კონკურსის ზოხო ოკათჷდეს, შვედეთის დო ნორვეგიას ართობური
გჷნაცხადი აფუდეს კეთებული. 2009 წანაშ ქირსეთუთას ნორვეგიაქ დო შვედეთიქ უკახალე
მიდეღეს გჷნაცხადი. 2010 წანაშ 28 მესის, უეფა-შ ემაჸონაფალ კომიტეტიქ მენძელი
ქიანა გეგშაგორჷ

დუდშე, საფრანგეთიშ გჷნაცხადის 12 სტადიონი რდჷ წჷმორინაფილი. 2011 წანაშ მესიშო
მენძელი სტადიონეფიშ მუდანობაქ 9-შახ აკიკუნტარჷ. გიშაგორუაშ კეთებაშ ნება უღუდჷ
საფრანგეთიშ კუჩხბურთიშ ფედერაციას. უალტერნატივო რდჷ 7 სტადიონი: სტად დე ფრანსი,
საფრანგეთიშ ერუანული ნაკორობაშ თარი დინოხოლენი არენა, ოთხი ახალაკოგაფილი
სტადიონი ლილს, ლიონს, ნიცას დო ბორდოს დო ჟირით უდიდაშ ნოღეფს — პარიზის დო
მარსელს. ფინანსური პრობლემეფიშ გეშა კონკურენციაშე გამაკორდჷ სტრასბურგიშ
სტადიონქ. გიშაგორილქ იჸუ სტადიონეფქ ლენს დო ნანსის, სენტ-ეტიენიშ დო ტულუზაშ
სტადიონეფს - ალმახვარებუშ შანულობაქ მიაჩეს. 2011 წანაშ მანგის ჩინებულქ იჸუ
24-ბუნიანი ფორმატიშ გეშა. თეშენ სარეზერვო ნოღეფქ დოსქილადირ ჩხოროს ქაკათეს. 2011
წანაშ ქირსეთუთას ნანსიქ გამარკჷ მენძელი ნოღეფიშ ერკებულს დო საბოლოოთ ქჷდოსქიდჷ
ვით ნოღაქ, ნამუთ დადასურჷ უეფა-შ ემაჸონაფალ კომიტეტიქ 2013 წანაშ 25 ღურთუთას.
მენძელ სტადიონეფს შქას ვამოხვადეს ნანტიშ დო მონპელიეშ სტადიონეფქ, ნამუთ 1998
წანაშ მოსოფელიშ ჩემპიონატიშ ბორჯის გჷმირინესჷნ.

2015 წანაშ 13 გჷმათუთას პარიზის მოხვალამირ ტერორისტული აქტეფქ გჷმიჭანუ დისკუსია
ჩემპიონატიშ უშქურანჯობაშენ. ტერაქტეფშე ართ-ართიშ ოღანკე გვალო „სტად დე ფრანსის“
მიმალი ომაჸალური მატჩი რდჷ გერმანიაშ დო საფრანგეთიშ ნაკორობეფს შქას.

საკვალიფიკაციო ეტაპიქ 2014 წანაშ ეკენიას დიჭყჷ დო 2015 წანაშ გერგობათუთას ითუ.
საკვალიფიკაციო ეტაპიშ კალიშრღვაფა 2014 წანაშ 23 ფურთუთას, საფრანგეთიშ ნოღა ნიცას
იმანჯჷ.

საკვალიფიკაციო ეტაპის ოკათუდჷ 53 ბუნა, თინეფს შქას რდჷ გიბრალტარი, ნამუქჷთ
მაართათ აკათჷ ტურნირს. ბუნეფიშ გჷნორთუალაქ მოხვადჷ უეფაშ ერუანული ნაკორობეფიშ
კოეფიციენტეფით. ბუნეფქ გეგნირთეს 8 ამშბუნიან დო ართ ხუთბუნიან ბუნათ.
გომორძგვილეფი, მაჟირააბანამეფი დო საუჯგუშო მასუმააბანამი ბონო გემიშეჸონეს
ევროპაშ ჩემპიონატშა. ბრუო მასუმააბანამეფს შქას იმანჯჷ ჟირმატჩიან პლეი-ოფიქ ოთხი
გომორძგვილიშ გიშალინებერო. მიშელ პლატინის უღუდჷ ზიტყვასქვილი, საკვალიფიკაციო
ეტაპი გორთელედკონ ჟირ ბუნურ რაუნდონ, მარა თე გინოჭყვიდირჷ ვეჸ მეღებულქ.

ევრო 2012-იშ მაკათური 16 ბუნაშე 13-ქ (საფრანგეთიშამო) მიპალუ ევრო 2016-ს კათაფაშ
ნება, თინეფს შქას რდჷ ინგლისიშ ნაკორობა, ნამუქჷთ მიგუ 10-შე 10 მატჩი, ევროპაშ
მოქიმინჯე ჩემპიონი ესპანეთი დო მოსოფელიშ მოქიმინჯე ჩემპიონი გერმანია, ნამუქჷთ
გეწ-გეწას მა-12-ათ მიპალუა ევროპაშ ჩემპიონატის კათაფაშ ნება. ევროპაშ
ჩემპიონატის, ევრო 2012-იშ გიშატებაშ უკული, კინე დართეს თურქეთიქ, შვეიცარიაქ,
რუმინეთიქ, უკრაინაქ დო ავსტრიაქ. თე ჟირ ეკონიაშო ევრო 2016 რანწკით მაჟირა
ჩემპიონატი რე. მაართათ თინეფქ მუჭოთ მენძელეფქ, თეშ აკათეს — ავსტრიაქ 2008,
უკრაინაქ - 2012 წანას. დიდი ხანიშ მოსვანჯაშ უკული დართეს ევროპაშ ჩემპიონატის
ბელგიაქ (ბოლო კათაფა 2000 წანას) დო უნგრეთიქ (ბოლო კათაფა 1972 წანას). ხუთი ბუნა
— ალბანეთი, ისლანდია, ოორუე ირლანდია, სლოვაკეთი დო უელსი — მაართათ გიშართეს
ევროპაშ ჩემპიონატიშ ფინალურ ეტაპშა. ალბანეთის დო ისლანდიას თაიშახ ვართ მსოფელიშ
ოკუჩხბურთე ჩემპიონატის ულაჸაფინჷნა. საკვალიფიკაციო ეტაპიშა ვეგჷნართინეს ჸოფილ
ჩემპიონეფს: დანიას (1992), ნიდერლანდის (1988) დო საბერძნეთის (2004).

ფორმატი, ნამუთ გჷმირინუაფუდჷ ევრო 1996-შე ევრო 2012-შამო დითირჷ, 24 მაკათურს
მორგებაშ გეშა. ოხვილურქ იჸუ ჟირ ბუნაშ დო პლეი-ოფიშ ეტაპის ართი რაუნდიშ გეძინაქ.
ამშვი ბუნა (A-შე F-შამო) აკმოდირთუ ოთხი ბუნაშე. ბუნაშ მაართა დო მაჟირააბანამეფი
ავტომატურო აგჷნძორენა ლაჸაფის პლეი-ოფის. თინეფს გიაძინეს ოთხი საუჯგუშო
მასუმააბანამეფქ დო საბოლოოთ თე 16 ბუნა პლეი-ოფის კათაფას მიპალუანს მაბრუოფინალიშ
ეტაპშე. თე ფორმატი გჷმირინუაფუდჷ მოსოფელიშ ოკუჩხბურთე ჩემპიონატეფს 1986-1994
წანეფს. გინორთა ხვალე თინა რე, ნამჷ-და ევროპაშ ჩემპიონატის ველაჸაფებუ მასუმა
აბანი. ფორმატი ითოლიშწორენს 51 მატჩიშ მანჯებაფას, ჯვეში ფორმატიშ 31 მატჩიშ
მანგიორო.

ირი ნაკორობა ბუნა, ჩემპიონატიშ დოჭყაფაშახ ვამერკე ვითი დღათ წჷმოხ, წჷმარინუანს
გჷნაცხადის 23 მობურთეშ აკოდგინალუათ, თინეფშე სუმი ოკო ორდას მეკარე. თუ მობურთექ
დეშუ, ვარდა დელახუ-და ბუნაშ მაართა მატჩშახ, თიში თირუა შილებე შხვა მოლაჸაფეთ.

კალიშრღვაფაქ იმანჯჷ პარიზის, 2015 წანაშ 12 ქირსეთუთას. მენძელი, საფრანგეთიშ
ნაკორობა, წჷმიწორეთ რე გჷნორთილი A ბუნას, მაართა პოზიციას. დოსქილადირ 23 ბუნაქ
გჷნირთჷ სუმ კარაჩხას, თაჸურეშე ხუთი საუჯგუშოქ ქჷმოხვადჷ მაართა კარაჩხას,
დოსქილადირ კარაჩხეფს - ამშვ-ამშვ ბუნაქ გეგნირთჷ. ტიტულიშ მაღვენჯ ესპანეთიშ
ნაკორობაქ ავტომატურო ქჷმოხვადჷ მაართა კარაჩხას, არძა დოსქილადირი ბუნაქ -
კარაჩხეფს გირთჷ უეფა-შ ერუანულ ნაკორობეფიშ კოეფიციენტეფიშ (2015 წანაშ 14
გჷმათუთაშ დგომარობათ) ომანგურო.

2013 წანაშ 26 მანგის გჷშართჷ ჩემპიონატიშ ოფიციალურ ლოგოქ. ლოგო ეთმეხანტუნს ანრი
დელონეშ თასის საფრანგეთიშ ერუანულ ფერეფს (ლენი, ჩე, ჭითა). 2013 წანაშ 17
გჷმათუთას უეფა-ქ გეგმაცხადჷ ტურნირიშ ოფიციალური სლოგანი „Le Rendez-Vous“.
„Konami“ გეგშაშქვანს ტურნირიშ ოფიციალურ ვიდეო ლაჸაფის Pro Evolution Soccer
2016-ს.

ტურნირიშ ოფიციალური თილისმა, სუპერ ვიქტორქ მაართათ ძირაფილქ იჸუ 2014 წანაშ 18
გერგობათუთას, საფრანგეთიშ დო შვედეთიშ ერუანული ბუნეფიშ მატჩიშ ბორჯის. თენა რე
საფრანგეთიშ ერუანულ ფორმას გჷმონწყილი სუპერგერგეზი ბაღანა, ოჭიშის ჭითა
გინაქუნალით. გინაქუნალი, ბურთი დო სპორტული მადვალარი რე ბაღანაშ სუპერნძალაშ წყუ.
თილისმაქ უეფა-შ ოფიციალურ საიტის 50 ვითოშ ხონარშე უმოსი მიპალუ.

ჩემპიონატიშ ოფიციალური ბურთი, ადიდასიშ „Beau Jeu“ 2015 წანაშ 12 გერგობათუთას
წჷმარინუ ფრანგი ჸოფილი მობურთექ ზინედინ ზიდანქ.



https://xmf.wikipedia.org/wiki/%E1%83%9A%E1%83%9D%E1%83%9C%E1%83%93%E1%83%9D%E1%83%9C%E1%83%98

ლონდონი (ინგლ. London) — დიდი ბრიტანეთიშ დო ოორუე ირლანდიაშ გოართოიანაფილი
ომაფეშ ნანანოღა. იდვალუაფუ წყარმალუ ტემზას, ობჟათე-ბჟაეიოლ ინგლისის. ნოღაშ
მახორობა გვალო რე 7.385.575 ადამიერი, თაურეშე 2700000 ადამიერი დინოხოლე ლონდონს
ოხორანს, აგლომერაციას — 10 645 800 (

2005 (ჟირ ვითოშ ხუთი) წანა — გრიგორიანული კალენდარით ვანარკი წანმოწანა, ნამუშ
მაართა დღა რე შურიშხა. თე წანა რე XXI ოშწანურაშ 1-ა დეკადაშ მა-5 წანა. 10
მანგი).

ნოღაშ ისტორია იჭყაფუ რომაელეფშე ლონდონიუმიშ დორცხუაფათ. ლონდონიშ ისტორიული
ცენტრი რე „სიტი“, მეხოლაფირო XIX ოშწანურაშე ლონდონს ორხველჷ სიტი დო გოხოლუაშ
აკანეფი.

1965 (ვითოშ ჩხოროშ სუმენეჩდოხუთი) წანა — გრიგორიანული კალენდარით ვანარკი
წანმოწანა, ნამუშ მაართა დღა რე ობიშხა. თე წანა რე XX ოშწანურაშ მა-7 დეკადაშ მა-5
წანა. 1 პირელს დირცხუ „კაბეტ ლონდონქ“. ლონდონქ ჟირშა ამენძელ ზარხულიშ ოლიმპიურ
ლაჸაფეფს,

2012 (ჟირ ვითოშ ვითოჟირი) წანა — გრიგორიანული კალენდარით ნარკი წანმოწანა, ნამუშ
მაართა დღა რე ჟაშხა. თე წანა რე XXI ოშწანურაშ მა-2 დეკადაშ მა-2 წანა. იჸი მასუმა
ოლიმპიადა.

ლონდონი რე დიდი ბრიტანეთიშ ფინანსური ცენტრი დო მოსოფელიშ ფინანსურ ცენტრეფშე
ართ-ართი. ლონდონს ართ-ართი მაჸონაფალი აბანი უკჷნებუ მოსოფელს მოდაშ ინდუსტრიას.
ნოღას უღუ ართ-ართი არძაშე უდიდაში ოტრანსპორტე სისტემა. ჰითროუშ აეროპორტი
ართ-ართი უდიდაში რე მოსოფელს მეშარეეფიშ მუდანობათ. ლონდონს რე მოსოფელს არძაშ
უმოსი - 480 ურცხოული ბანკი.

121 (ოშ ეჩდოართი) წანა — იულიანური კალენდარიშ ვანარკი წანმოწანა, ნამუშ მაართა
დღა რე თახაშხა. თე წანა რე II ოშწანურაშ მა-3 დეკადაშ 1-ა წანა. ლონდინიუმი ჯოხო,
მუთ რომაულ-ბრიტანული აკნაწყორა ოკო რდას.

1899 (ვითოშ ბრუოშ ოთხონეჩდოვითოჩხორო) წანა — გრიგორიანული კალენადრიშ ვანარკი
წანმოწანა, ნამუშ მაართა დღა რე ჟაშხა დო იულიანური კალენდარიშ ვანარკი წანმოწანა,
ნამუშ მაართა დღა რე ობიშხა. თე წანას კალენდარეფს შქას გინორთა რდჷ 12 დღა. თე
წანა რე XIX ოშწანურაშ მა-10 დეკადაშ მა-9 წანა. ლონდონი ხვალე ნოღას ჯოხოდჷ, უკული
თე ჯოხოქ გიფაჩჷ ოგრაფეშე დო კაბეტ ლონდონშე.

43 (ჟარნეჩდოსუმი) წანა — იულიანური კალენდარიშ ვანარკი წანმოწანა, ნამუშ მაართა
დღა რე თახაშხა. თე წანა რე I ოშწანურაშ მა-5 დეკადაშ მა-3 წანა.. ოხორექ რინელქ
იჸუ ხვალე 17 წანას.

61 (სუმენეჩდოართი) წანა — იულიანური კალენდარიშ ვანარკი წანმოწანა, ნამუშ მაართა
დღა რე ცაშხა. თე წანა რე I ოშწანურაშ მა-7 დეკადაშ 1-ა წანა. თაქ იცენეფქ
გამშაციეს დო ირფელი დიხაწკჷმა გამანგეს. ნოღაშ უკულიან ეკონწყუალაქ მოხვადჷ

100 (ოში) წანა — იულიანური კალენდარიშ ნარკი წანმოწანა, ნამუშ მაართა დღა რე
ცაშხა. თე წანა რე I ოშწანურაშ მე-10 დეკადაშ მე-10 წანა., მუჟამსჷთ კოლჩესტერქ
ნოღა გეკჷდჷ დო მანწყუ, მუჭოთ რომიშ ართ-ართ პროვინციაშ-ბრიტანიაშ ნანანოღა. ნოღაშ
მახორობაქ მალას ქჷდიჭყჷ მოძინა დო მა-2 ოშწანურაშო 60,000 კოჩის მუკულუ.



https://xmf.wikipedia.org/wiki/%E1%83%94%E1%83%9C%E1%83%AA%E1%83%98%E1%83%99%E1%83%9A%E1%83%9D%E1%83%9E%E1%83%94%E1%83%93%E1%83%98%E1%83%90

ენციკლოპედია (ბერძენ. ἐγκύκλιος παιδεία enkyklios paideia — რჩქინაშ წირე),
მენცარული გჷშაშქუმალა (რჩქვანელობური ლერსიკონიშ სახეთ), ნამუთ ეთმოსახუნს
ადამიერიშ რჩქინაშ დო პრაქტიკული საქვარუაშ ირი ჯინჯიერი სფეროს (უნივერსალური
ენციკლოპედია) ვარა ნამდგაინი ზოხოშიან დარგის (დარგობური ენციკლოპედია). ტერმინი
„ენციკლოპედიაშ“ შანულობა ისტორიულო ითირუდჷ. ანტიკური ხანას „ენციკლოპედია“
ეთმოშანუნდჷ თ.გ. შქვითი დუდიშული ხელუანობას (გრამატიკა, რიტორიკა, დიალექტიკა
ვარა ლოგიკა, გეომეტრია, არითმეტიკა, მუსიკა დო ასტრონომია). XVI ოშწანურას ბჟადალ
ევროპას „ენციკლოპედია“ მეხოლაფირო შანენდჷ „შხვადოშხვა დინორეშ კორობილც“.
უკულნეშის ჭიი-ჭიეთ ქიმირსხუ რჩქინეფიშ კლასიფიკაციაშ შანულობა დო მოგვიანაფილო
გეგშეარგამჷ თიში ამდღანერი სახექ. სტრუქტურაშ მეჯინათ ენციკლოპედია შილებე რდასჷნ
სისტემური (მუჟმაც მოღე გონწკარილიე დარგობურო) დო ანბანური (მუჟამც მოღე
გონწკარილიე ანბანშა).

ენციკლოპედიური ხასიათიშ ნახანდეფი აფხვადუნა დიო ხოლო ჯვ. წ. II ვითოშწანურაშ II
ნანთხალც ეგვიპტეს, ჯვ. წ. XII–X ოშწანურეფც ჩინეთის მუშობური ტერმინოლოგიური
ლერსიკონეფიშ სახეთ; ჯვ. საბერძნეთის მუში მიარეჸურეიანობათ ენციკლოპედიური რდჷ
დემოკრიტეშ (ჯვ. წ. 460 — ჯვ. წ. 370) დო არისტოტელეშ (ჯვ. წ. 384 — ჯვ. წ. 322)
ნახანდეფი; ჯვ. რომც ართ-ართი მაართა ენციკლოპედია რდჷ მარკუს ტერენციუს ვარონიშ
(ჯვ. წ. 116 — ჯვ. წ. 27) 9 წიგნიშე აკნადგინა აკნარსხი „დისციპლინეფი“.

არძაშე ორდოშიანი არაბულნინამი ენციკლოპედია რე უზბეკური გოჭყაფაშ ფილოსოფოსიშ
ალ-ფარაბიშ (მეხოლაფირო 870-950) „მენცარობეფიშ ერკებული“; ტაჯიკი მენცარქ იბნ
სინაქ დოჭარჷ ენციკლოპედიური ტრაქტატი „დონიშნომა“ („რჩქინაშ წიგნი“), XV ოშწანურაშ
დოჭყაფუს ჩინეთის გჷშეშქჷ დიდი ენციკლოპედიური ლერსიკონქ „იუნ-ლე დო დიანიქ“; შქა
ოშწანურეფიშ ბჟადალ ევროპაშე ჩქინდა მაჭირინუ ბრელი შხვადოშხვა სისტემური
ენციკლოპედიაქ. უდიდაში რდჷ თ. გ. „დიდი სარკე“, აკნადგინა დომინიკარი ბერიშ
ვინცენტო ბოველიშით (1190 — მეხოლაფირო 1264); XIV-XVI ოშწანურეფც აკიქიმინჷ
სისტემური ენციკლოპედიეფქ მუჭოთ ლათინური, თეში შხვა ნინეფშათ.

XVII-XVIII ოშწანურეფც პოპულარული რდჷ პ. ბეილიშ „ისტორიული დო კრიტიკული
ლერსიკონი“. 1704 წანას ჯ. ჰერისიქ გჷშაშქჷ „ტექნიკური ლერსიკონი ვარა ხელუანობაშ
დო მენცარობაშ ოირკოჩე ინგლისური ლერსიკონი“. პოპულარობათ რგებაფულენდჷ XVIII
ოშწანურაშ ფრანგ გჷმმანათლებერი-ფილოსოფოსეფიშ გოსოფური ძეგლი „ენციკლოპედია ვარა
მენცარობაშ, ხელუანობაშ დო ხელობაშ ემანწყუმალი ლერსიკონი“, მუდგაშ აკოქიმინუას
დიდი თია მეუჯღუნც დ. დიდროს, ოკათუდეს თაშნეშე შ. მონტესკიე, ვოლტერი, ჟ. ჟ. რუსო
დო ლ. დ’ალამბერი. 1768 — 1771 წანეფც შოტლანდიარ მესტამბექ უ. სმელიქ გჷშაშქჷ
ინგლისიშ უდიდაში ნაციონალურ ენციკლოპედიაშ „ბრიტანიკაშ“ სუმტომამი. ფართას გიფაჩჷ
ბროკჰაუზიშ „ოჩიებელი ლერსიკონქ“, ნამუქუთ გჷშართჷ გერმანიას XIX ოშწანურაშ
დოჭყაფუს. პოპულარული რდჷ თაშნეშე მაიერიშ ენციკლოპედიური ლერსიკონი. საფრანგეთის
მოწონათ რგებაფულენც „XIX ოშწნაურაშ დიდი ოირქიანე ლერსიკონი“, ნამუშ
რედოქტორი-გჷშმაშქუმალარი რდჷ პ. ლარუსი; 1885 — 1901 წანეფც გჷშართჷ „დიდი
ენციკლოპედიაქ“ (31 ტ. პარიზი). 1929 — 1939 წანეფც იტალიური ენციკლოპედია
„იტალიანაქ“, 1905 — 1930 წანეფც — „ესპანური ენციკლოპედიაქ“ დო შხვა. XIX
ოშწანურაშ II გვერდის ააშ-ის გჷშაშქვეს „ახალი ამერიკული ენციკლოპედია“; 1903 —
1904 წანეფც გჷშართჷ ენციკლოპედია „ამერიკანაქ“. საფრანგეთის 1933 წანაშე გჷშმურც
სისტემური „ფრანგული ენციკლოპედია“ (21 ტომო) დო ართტომამი „ჭიჭე ლარუსი“.
ენციკლოპედიეფი გჷშმურც ბულგარეთის, უნგრეთის, პოლონეთის დო რუმინეთის.

რუსეთის XIII ოშწანურაშე რდჷ „უგუგებუ“ ზიტყვეფიშ ლერსიკონეფი. XVIII ოშწანურას
გჷშმეშჷ თ. გ. რეალური, გეოგრაფიული, ისტორიული დო შხვა ლერსიკონეფი. 1835 — 1841
წანეფც გჷშართჷ „ენციკლოპედიური ლერსიკონქ“ (17 ტ., გჷშაშქუმალაქ ვა გათებეს). 1847
— 1855 წანეფც გჷშეშქჷ „ჩინებეფიშ ენციკლოპედიური ლერსიკონქ“ (12 ტომო), 1899 — ფ.
პავლენკოვიშ ართტომამი „ენციკლოპედიური ლერსიკონქ“. 1890 — 1907 წანეფც პეტერბურგის
გჷშართჷ ბროკჰაუზიშ დო ეფრონიშ ენციკლოპედიური ლერსიკონქ. ოთოჸუჯე რე თაშნეშე
გრანატიშ ენციკლოპედიური ლერსიკონი. 1926 — 1947 წანეფც სსრრ-ს გჷშეშქჷ „დიდი
სხუნუეფიშ ენციკლოპედიაქ“ (I გჷშაშქუმალა, 66 ტომო), ოდო 1969 — 1978 წანეფც თიში
III გჷშაშქუმალაქ (30 ტომო). 1953 — 1955 წანეფც გჷშეშქჷ „ენციკლოპედიური
ლერსიკონქ“ 3 ტომო, II გჷშაშქუმალაქ 2 ტომო — 1963 — 1964 წანეფც. სუმშა — „მორჩილი
სხუნუეფიშ ენციკლოპედიაქ“; გჷშართჷ დარგობურ ენციკლოპედიეფქ: „ტექნიკურ
ენციკლოპედიაქ“ (26 ტომო, გეძინელი ტომით, 1927 — 1936), „ალმახანური ტექნიკაშ
ენციკლოპედიაქ“ (კიდანჯუა (1964 — 1965, 3 ტომო), „წარმებაშ ავტომატიზაცია დო
ორეწუალე ელექტრონიკაქ“ (1962 — 1965, 4 ტომო), „ფიზიკაშ ენციკლოპედიური ლერსიკონქ“
(5 ტომო, 1960 — 1966), „კუნტა ქომიური ენციკლოპედიაქ“ (5 ტომო, 1961 — 1967),
„ოოფუტუ-ომეურნულ ენციკლოპედიაქ“ (IV გჷშაშქუმალა, 6 ტომო, 1969 — 1975), „დიდი
ომედიცინე ენციკლოპედიაქ“ (35 ტომო, 1928 — 1936, II გჷშაშქუმალა 36 ტომო, 1956 —
1964), „ლიტერატურული ენციკლოპედიაქ“ (10 ტომო, 1929 — 1939,უთებუ), „კუნტა
ლიტერატურული ენციკლოპედიაქ“ 1 – 9 ტ. (1962 — 1978), „ფილოსოფიური ენციკლოპედიაქ“
(5 ტომო, 1960 — 1970), „სხუნუეფიშ ისტორიული ენციკლოპედიაქ“ (16 ტომო, 1961 —
1976), „პედოგოგიური ენციკლოპედიაქ“ (4 ტომო, 1964 — 1968), „თეატრალური
ენციკლოპედიაქ“ (5 ტომო, 1961 — 1967), „მუსიკალური ენციკლოპედიაქ“ (4 ტომო, 1973 —
1978), „ობაღანე ენციკლოპედიაქ“ (III გჷშაშქუმალა, 12 ტომო, 1971 — 1978; რე თიში
II გჷშაშქუმალაშ ქორთული ნოთანგი ქორთული მოღეშ გერთელო) დო შხვა.

XX ოშწანურაშ 60 — 70-ამი წანეფც სსრრ-შ ზოხოშიან რესლპუბლიკეფქ გჷშაშქვეს
ენციკლოპედიეფი: „უკრაინული სხუნუეფიშ ენციკლოპედია“ (1959-1965, 17 ტომო),
„ბელორუსული სხუნუეფიშ ენციკლოპედია“ (1969 — 1975, 12 ტომო), „ლიტვური მორჩილი
სხუნუეფიშ ენციკლოპედია“ (1966 — 1975, 2 ტომო), ლატვიაშ მორჩილი ენციკლოპედია
(1967 — 1972, 3 ტომო), „ესტონური სხუნუეფიშ ენციკლოპედია“ (1968 — 1976, 8 ტომო),
„სომხური სხუნუეფიშ ენციკლოპედია“ , „მოლდოვური სხუნუეფიშ ენციკლოპედია“, „ყაზახური
სხუნუეფიშ ენციკლოპედია“, „ლიტვური სხუნუეფიშ ენციკლოპედია“, „აზერბაიჯანული
სხუნუეფიშ ენციკლოპედია“ დო შხვა.

1975 წანაშე გჷშულა დიჭყჷ „ქორთული სხუნუეფიშ ენციკლოპედიაშ“ 12–ტომამქ.
გჷშაშქუმალირი რე თაშნეშე ენციკლოპედიეფი: „საქორთუო“ (1997 წანას გჷშართჷ 1 ტომქ),
„თბილისი“, „ობაღანე ენციკლოპედია“, 8–ტომამი, ნამუთ წჷმარინუანც კინ თე ჯოხოდვალაშ
მაღვენჯი რუსულნინამი ენციკლოპედიაშ ქორთული ნოთანგის. ეკონია წანეფც საქორთუოს
ბრელი ენციკლოპედიური ნახანდიქ აკიქიმინჷ, ნამუეფუთ ჯინჯიერო ურცხო ნინეფშე რე
თანგილი.

ქორთულნინამი ელექტრონული ენციკლოპედიეფც არძაშე მასშტაბური რე ქორთული ვიკიპედია,
ნამუთ ამუდღარშო 62,549 სტატიას იკათუანს.

ინტერნეტიშ ფართას გოფაჩუაქ სტიმული ქიმეჩჷ ენციკლოპედიური ნახანდეფიშ ვირტუალური
ვერსიეფიშ დორსხუაფას, თინფ შქას რე მუჭოთ ფასამი, თაშნეშე უფასე ენციკლოპედიეფი.
ეკონია წანეფიშ უშანულამაშ პროექტიე ვიკიპედია, დუდიშული ენციკლოპედია, ნამუსუთ
მუსხირენი ვითოში მოხალისე აკმოქიმინუნც მუსხირენი ვითური ნინაშა.

ჭიი-ჭიეთ უმოსო დო უმოსო პოპულარულო გჷნმირთუ „ქორთული ელექტრონული ომედიცინე
ენციკლოპედია“ (ლალი დოთეშიძეშ პროექტი). თინა იკათუანს 30 000 ხასჷლას დო 6 000
სურათის, დო ოწაწჷ მედიცინაშ დახე არძა სფეროს.



https://xmf.wikipedia.org/wiki/%E1%83%98%E1%83%9C%E1%83%93%E1%83%9D%E1%83%94%E1%83%97%E1%83%98

ინდოეთი (ჰინ. भारत, ინგლ. India), ედომუშამი ოფიციალური ჯოხოდვალა — ინდოეთიშ
რესპუბლიკა - (ჰინ. भारत गणराज्य, ინგლ. Republic of India) — სახენწჷფო ობჟათე
აზიას. ქიანაშ მახორობა — 1,22 მილიარდ ადამიერშე უმოსი (2010), ტერიტორია — 3 287
263 კმ², ჟირხოლო მუნაჩემეფით, ობჟათე აზიაშ უდიდაშ სახენწჷფოს წჷმმარინუანს.
მოსოფელს მაჟირა აბანს იკენს მახორობაშ მუდანობათ დო მოსოფელს მაშკვითა რე
ტერიტორიაშ მეჯინათ. ნანანოღა — ნიუ-დელი. სახენწჷფო ნინეფი — ჰინდი დო ინგლისური.

ფედერაციული, საპარლამენტო რესპუბლიკა. პრემიერ-მინისტრი — ნარენდრა მოდი,
პრეზიდენტი — პრანაბ მუხერჯი. ქიანა ირთუ 29 შტატო დო 7 მორსხუე ტერიტორიათ.

ინდოეთის ბჟადალშე უხურგანს პაკისტანი, ოორუე-ბჟაეიოლშე - ჩინეთიშ ოკათე
რესპუბლიკა, ნეპალი დო ბჰუტანი, ბჟაეიოლშე - ბანგლადეში დო მიანმარი. თეშ მოხ,
ინდოეთის ოზუღე ხურგეფი უღუ ობჟათე-ბჟადალშე მალდივეფწკჷმა, ობჟათეშე -
შრი-ლანკაწკჷმა დო ობჟათე-ბჟაეიოლშე - ინდონეზიაწკჷმა. შტატი ჯამუ დო ქაშმირს,
ოდებელ ტერიტორიას, ხურგა უღჷ ავღანეთწკჷმა.

ნარმადაშ ლეხერს, ჰატნორს გოთინილო გილმალი ადამიერიშ ჰომო ერექტუსიშ ნოსქილედიშ
მეგორაფა ოძირანს, ინდოეთიშ ტერიტორიას დოხორაფაქ მოხვადჷ, უკიდაშ შვანს, შქა
პლეისტოცენიშ ეპოქას, დოხოლაფირო 500 000 - 200 000 წანაშ კინოხ. დოხოლაფირო 30 000
წანაშ კინოხ ინდოეთიშ სუბკონტინენტის მეზოლითიშ ხანაქ დიჭყჷ, ნამუთ დოხოლაფირო
იგინძორუ 25 000 წანაშ გოძვენას. საზოგადოთ, მეღებული რე, ნამჷ-და თეხანურ
ადამიერეფქ სუბკონტინენტის დიხორეს ეკონია გოჸინჩაფაშ პერიოდიშ ბოლოს ვარდა
დოხოლაფირო 12 000 წანაშ კინოხ. მაართა რჩქინელი იროიანი დოხორუეფი 9 000 წანაშ
კინოხ მადჰია-პრადეშიშ შტატის, ბჰიმბეტკაშ ტერიტორიას გიჭყჷ. ნეოლითური კულტურაშ
არძაშე ორდოშიანი ნოქური, რადიოკარბონული ანალიზიშ მეჯინათ, მერსხილიე VIII
ვითოშწანურაშ ოშქაშე ხანეფწკჷმა ჩქ. ეკ.-შახ დო ნაძირეფუ რე გუჯარათიშ შტატის
კამბეიშ ჸუჯიწკჷმა. ნეოლითური კულტურაშ მინუშეფი, ნამუთ ითარიღებუაფუ ჩქ. ეკ.-შახ
VII ვითოშწანურათ მეგორელი რდჷ, თაშნეშე, ალმახანური პაკისტანიშ ბელუჯისტანიშ
პროვინციას მერგარჰიშ გჷთაბიჯალს. გვიანი ნეოლითური ხანიშ კულტურეფი გოპეულერი რდჷ
წყარმალუ ინდიშ ლეხერს ჯვ. წ. 6 - 2 ვითოშწანურას ჩქ. ეკ.-შახ დო ობჟათე ინდოეთის
ჯვ. წ. 2800-1200 წანეფიშ შქა პერიოდის. ისტორიულ რეგიონს იდვალუაფუ ობჟათე აზიაშ
მუსხირენ უჯვეშაში ნოხორუ დო ნძალიერი ცივილიზაცია.

ადრეპალეოლითურ პერიოდწკჷმა მერსხილი უჯვეშაში აკანეფიშ არქეოლოგიური გონთხორუეფიშ
შედეგო მეგორაფილიე პაკისტანს წყარმალუ სოანიშ ლეხერს. მაართა ოფუტე ტიპიშ
დოხორუეფქ გორჩქინდჷ მერგარჰის ნეოლითიშ ეპოქას, დო მაართა ონოღე ტიპიშ დოხორუეფქ -
წყარმალუ ინდიშ ლეხერს, ნამუშეთ არძაშე უმოსი შანულამი რე მოჰენჯო-დარო დო ჰარაპა.

ბრინჯაოშ ხანა ინდოეთიშ სუბკონტინენტის ჩქ. ეკ.-შახ 3300 წანაშ კინოხ წყარმალუ
ინდიშ ლეხერს ცივილიზაციეფიშ აკოქიმინაფათ დიჭყჷ. თე პერიოდიშ თარ დუმახასიათაფალ
თვისებას წჷმარინუანს მეტალურგიაშ მაღალი გოვითარაფა - ლინჯიშ, ბრინჯაოშ, ტყვიაშ დო
კალაშ ნდღულაფა. ინდური ცივილიზაციეფიშ გოპეულუა ჩქ. ეკ.-შახ 2600-1900 წანეფიშ შქა
პერიოდის უხვადუ. თე პერიოდის ინდოეთიშ სუბკონტინენტის დითმირსხუაფუ ნოღეფი დო
იჭყაფუ გრანდიოზული აკოგაფუეფი. თე უჯვეშაში ცივილიზაციაქ გჷმიქიმინუ წყარმალუ
ინდიშ ლეხერს დო გიფაჩუ წყარმალუ გჰაგჰრა-ჰაკრაშ ლეხერს (თე წყარმალუ, მიარე
მენცარიშენი გომანგაფილიე ვედურ წყარმალუ სარასვატწკჷმა), განგიშ დო ჯამუნაშ
შქაწყარმალონას, გუჯარათის დო ოორუე ავღანეთის. ინდური ცივილიზაციაშ გონშხვავაფილი
მუშობურობეფს წჷმარინუანს ანგურათ აკნაგეფუ ნოღეფი მაღალგოვითარაფილი საკანალიზაციო
სისტემათ დო მიარესართულებამი ჸუდეეფით. უმანგარაში ონოღე ცენტრეფი რდჷ ჰარაპა დო
მოჰენჯო-დარო, დჰოლავირა, ლოტჰალი, კალიბანგა დო შხვ. წყარმალუ სარასვატიშ
ესქირაფაშ და წყარმალუ ინდიშ კალაპოტიშ თირუას შედეგო დიდი გეოლოგიური დო კლიმატური
თირაფეფქ მაჸუნჷ, ნამუქჷთ რეგიონს ტყალეფიშ ნქირაფა და გოტიოზაფა გიმიწუ. თე
ფაქტორქ ინდური ცივილიზაციეფიშ დაღამაკებაშ დო ნქარუაშ მიზეზო გჷნირთჷ.

ვედური კულტურა ინდურ-არიული კულტურაშ ნორთი რე, ნამუთ იასოცირებუაფუ ვედეფწკჷმა -
ვედურ სანსკრიტშა აკოხანდილი ინდუიზმიშ წიმინდე ჭარილებწკჷმა. მენცარობას მეღებული
თოლოზირუეთ ვედური ცივილიზაცია არსებენდჷ ჯვ, წ. II ვითოშწანურაშ შქა ხანეფშე I
ვითოშწანურაშ შქა ხანეფშახ. თე თარიღი ოდებელი რე კანკალე ინდოარი დო ბჟადალარი
ისტორიკოსიშ დო მენცარშოთ, ნამუთ ვედური პერიოდიშ დაჭყაფუთ მითმირჩქინანა ჯვ. წ. IV
ვითოშწანურას დო ინდურ ცივილიზაციას უმანგუანა ვედურს. სწორას ვედურ პერიოდის
გჷმიქიმინუ ინდური კულტურაქ, ნინაქ დო რელიგიაქ. ვედური პერიოდიშ მაართა 500 წანა
(ჯვ.წ.1500-1000 წანეფი) უხვადუ ინდოეთიშ ბრინჯაოშ ხანას, დო ეკონია 500 წანა (ჯვ.
წ. 1000-500 წანეფს) რკინაშ ხანას. XIX ოშწანურას, ევროპალი კოლონიზატორეფქ
წჷმარინუეს ინდოეთიშ არიული დოკაფაშ თეორია, ნამუშ მეჯინათ, ჩქ. ეკ.-შახ II
ვითოშწანურაშ დაჭყაფუს ინდოეთიშ სუბკონტინენტიქ ქენშაჸუნ მომთაბარე არიული ტომეფიშ
ართბორჯული მასიური დოკაფას, ნამუეფქჷთ მუწკჷმა ართო ქჷმიღეს ვედური კულტურა. მარა,
ეკონია არქეოლოგიურ მუნაჩემეფქ დო ლინგვისტურ რკუალაქ თე ჰიპოთეზა იუარუ. თიშ
მანგიორო მენცარეფქ წჷმარინუეს "ინდოარიული მიგრაციაშ" შხვადოშხვა თეორია. თე
თორიაშ მათხილარეფიშ მეჯინათ, ინდო-არიული ტომეფი იხორუდეს ინდოეთიშ სუბკონტინენტიშ
ოორუე-ბჟადალი რეგიონეფს ჯვ. წ. II ვითოშწანურაშ დაჭყაფუს დო ასიმილაცია გჷნიცადეს
აბანობური მახორობაწკჷმა, თინეფს გჷნოჩეს მუნეფიშ ნინა დო ვედური კულტურა. შხვა
მოსაზრაფათ, ინდოეთიშე ულაშ თეორიაშ ალმაჸვენჯეფი ამტკიცენა, ნამჷ-და არიალეფი
დუდმაართაშე რდეს ინდოეთიშ სუბკონტინენტიშ ძვეშიშე ძვეში მახორობა დო რანწკი
მიგრაციეფიშ შედეგო მოგვიანაფათ ქჷდიხორეს თიშ ფარგალეფს გალე. თიშ უკული, მუთ ჩქ.
ეკ.-შახ II ვითოშწანურას ჰარაპაშ ურბანული ცივილიზაციაქ მიდართ დაღამაკებაშან,
ჭიეჭიეთ უმოსი შანულამი როლიშ ლაჸაფი ქიდიჭყჷ დიხაშხანდუაქ, დო
ორგანიზაციულ-ჯარალობური სტრუქტურას - კასტეფო დორთუალაქ. ჩქ. ეკ.-შახ X ოშწანურას
ინდოეთიშ ოორუე-ბჟადალი ნორთის ქიდიჭყჷ რკინაშ ხანაქ. თე პერიოდის მენცარეფი
მეურსხუანა "ატჰარვა ვედიშ" აკოქიმინუას. თენა რე მაართა ჯვეშინდური ტექსტი,
ნამუსჷთ შინელი რე რკინა. იკოროცხუ, ნამჷ-და თე გვიან ვედურ პერიოდიშოთ მოხვადჷ
მიარემუდანობაშ მორჩილი სათაროეფიშ თ. გ. მაჰაჯანაპადეფიშ გჷმოქიმინუაქ. კინე თე
პერიოდით ათარიღენა მენცარეფი ჯვეში ინდური ეპიკური პოეზიაშ ქილინჯეფს
"მაჰაბჰარატას" დო "რამაიანას".

ვედური პერიოდიშ ბოლოს ინდოეთიშ სუბკონტინენტის რანწკი მორჩილი ომაფეეფქ დო
ნოღა-სახენწჷფოეფქ გორჩქინდჷ, ნამუშეთ ბრელი მოშინაფილი რე ჯვ. წ. მა-10 ოშწანურაშ
უკულიანი პერიოდით დოთარიღაფილ ვედურ დო ადრეინდურ ლიტერატურას. კინე თე ბორჯის,
ადეიანი ნოღა-სახენწჷფოეფი მითმიშინუაფუდჷ ჯანაპადეფო. ჯანაპადეფიშ მახორობაშ დიდ
ნორთის აკმადგინანდჷ დაღარას გოვითარაფილი პოლიტიკური დო სოციალური სტრუქტურაშ
მაღვენჯი ტომეფი. ბრაჰმანული თეორიაშ მეჯინათ, მუჭოთ ჩქუ, ბუდაშ პერიოდიშ ჯარალუას
ვაუღუდჷ კასტური სისტემა. თინა წჷმარინუანდჷ დაღარას სტრუქტურირაფილ ჯარალუას,
სოდეთ ვაარსებენდჷ სრულფასუამი მონარქია. ხოლო უმოსი, თინა გჷდჷ ოლიგარქიას ვარდა
კანკალე ფორმათ, რესპუბლიკას.

ჩქ. ეკ.-შახ მა-5 ოშწანურას გჷმიქიმინჷ 16 ომაფექ ვარდა „რესპუბლიკაქ“ რჩქინელი
მაჰაჯანაპადეფო - ქაში, ქოსალა, ანგა, მაგადჰა, ვრიჯი, მალა, ჩედი, ვამშა, კურუ,
პანჩალა, მატსია, შურასენა, ასსაკა, ავანტი, განდჰარა და კამბოჯა. თენეფი
იდვალუაფუდეს ინდ-განგიშ რზენს, ალმახანური ავღანეთიშე მაჰარაშტრაშახ დო ბჟადალი
ბენგალიშახ. თე პერიოდის იჭყაფუ ინდური ცივილიზაციაშ უკული მაჟირა ნძალიერი
ურბანიზაციაშ პერიოდი. სუბკონტინენტიშ დოსქილადირ ნორთის, მუჭოთ ჩქუ, არსებენდჷ
მიარე შხვა მორჩილი სახენწჷფობური გჷმნაქიმინეფი, ნამუთშენი ჩინებეფი მუთმოფხვადუნა
ლიტერატურას. კანკალე თინეფშე ომაფე ხეშუულება გჷნმიშჷ სანცხვარებელობათ, კანკალეს
- კინე მუნეფი გჷშმაგორუნდეს მუნეფიშ მამართვალეფს...მახორობაშ ჟინფენეფიშ თარი
ორაგადე ნინა რდჷ სანსკრიტი, დაბალი სოციალური ფენეფი, ოორუე ინდოეთის ართიანწკჷმა
გონშხვავაფილ ბანობურ დიალექტეფშა თ.გ. პრაკრიტშა რაგადანდჷ. ჩქ. ეკ.-შახ მა-5
ოშწანურას ე.ი. ბუდაშ დაბადებაშ მომენტიშო 16 ომაფეშე მიარექ აკიართიანეს დდო
გჷმოქიმინეს ოთხი ელაზჷმაფათ შხუ გოართოიანაფა - ვატსა, ავანტი, ქოშალა დო მაგადჰა.

თიმ პერიოდიშ რელიგიურ პრაქტიკას თარი რდჷ ბრაჰმანეფიშენი შესრულაფირი რთული ვედური
რიტუალეფი. იკოროცხუ, ნამჷ-და ზუსტას თე პერიოდის, ჯვ. წ. მა-VII - მა-V ოშწანურეფს
იჭარჷ უპანიშადეფქ - გვიანი ვედური პერიოდიშ რელიგიურ-ფილოსოფიური ტექსტეფი.
უპანიშადეფქ უდიდაში გოლინა იღვენუ ინდური ფილოსოფიაშ ფორმირაფას დო დახე ართობურო
გჷმოქიმინელი ბუდიზმიქ დო ჯაინიზმიქ, მუნეფიშ დუდით გონსახიერეს თე პერიოდიშ
აზრობუაშ ორქოშ ხანა. ჩქ.წ. ეკ-შახ 537წ. სიდჰართა გაუტამაქ „ გონსხივოსნებას“
მიოჭირინუ დო ბუდათგჷნირთჷ - „ზიარაფილი“ . ბუდიზმიშ დო ჯაინიზმიშ დოქტრინეფს
აქცენტირაფილი რდჷ ასკეტიზმი დო იფაჩუდჷ პრაკრიტიშ ნინეფშა, მუთ ფართო მასეფშა
გოლინაშ ღვენჯობას ონინალუდჷ.თინეფქუდიდაში გოლინა იღვენუეს ინდურ ტრადიციულ
რელიგიურ პრაქტიკას. კერზოთ, ვეგეტარიანელობას, ჩხოლარეფიშ ჸვილუაშ გოხურგუას დო თ.
უ. კინე თე ბორჯის, ჯაინიზმიშ გეოგრაფიული გოლინა იკენდჷ ხვალე ინდოეთის, ბუდისტ
ბერეფქ ბუდაშ გურაფა გოფაჩეს ტიბეტის, შრი-ლანკას, ცენტრალურ, ბჟაეიოლი დ
ობჟათე-ბჟაეიოლ აზიას.

ჩქ. ეკ.-შახ 520წ. სპარსეთიშ მაფა დარიოს Iაშ მართუალაშ ბორჯის ინდოეთიშ
სუბკონტინენტიშ ოორუე-ბჟადალი ნორთი (ასეიანი ბჟაეიოლი ავღანეთი დო პაკისტანი)
ეჭოფილქ იჸუ სპარსეთიშ აქემენიდური იმპერიაშენი. სპარსელეფიშ პატჷნალა ბატონობა თაქ
გეჸვენჯი ჟირი ოშწანურაშ გოძვენას იგინძორებუდჷ. ჩქ. ეკ.-შახ 334წ. ალექსანდრე
მაკედონარქ, გეჭოფუ მორჩილი აზია დო აქემენიდეფიშ იმპერია, ქიმიოჭირინუ ინდოეთიშ
სუბკონტინენტიშ ოორუე-ბჟადალი ხურგეფს. თიქ გიმორძგუ აბანობური რაჯაწკჷმა, მაფა
პორწკჷმა დო გეჭოფუ პენჯაბიშ დიდი ნორთი, მარა ალექსანდრეშ მალჷმორეფქ უცბას ვარია
გაცხადეს წიმი ულაშე დო წყარმალუ ბიასიშ გჷნოჭკირწკჷმა, თექ სოდეთ ალმახანას ნოღა
ჯალანდჰარი იდვალუაფუ.

ვითაამშვი მაჰაჯანაპადიშ შქას არძაშე შანულამი რდჷ მაგადჰა, ნამუსჷთ ოსტორიაშ
ედომუშამი გოძვენას მართუნდეს შხვადოშხვა საგვარეულო დინასტიეფი. მაგადჰაშ
დუმარსხუაფალი რდჷ ჯვ. წ. 684 წ. ჰარიანტაშ დინასტია. თიში ნანანოღა რდჷ -
რაჯაგრიჰა, ნამუსჷთ მოგვიანაფათ გიადჷ პატალიპუტრა (ასეიანი პატნა). მოგვიანაფათ
მართუალაშა ქჷმორთ შიშუნაგიშ დინასტიაქ, ნამუთ ჯვ. წ. 424 წ. ნანდაშ დინასტიაქ
დოთირუ. მაგადჰაშ ომაფექ არძაშე უმოსი შანულამი ტერიტორიულ დო ეკონომიკურ გოპეულუას
მიოჭირინუ მაურიეფიშ დინასტიაშ პერიოდის. მაურიეფიშ ომაფე იდვალუაფუდ დახე
ედომუშამი სუბკონტინენტის, კოკი შრი-ლანკაშ დო ინდოსტანიშ ჩქონიშ ობჟათეშე მადვალუ
მორჩილი ნორთიშ მოხ. მარა თე ტერიტორიეფი მაურეფიშ მორსხუე ომაფეეფო იკოროცხუდეს.

ჯვ. წ. 321 წ. ჩანდრაგუპტა მაურიაქ გიორჯგინჷ ნანდაშ დინასტიაშ ეკონია მაფა დჰანა
ნანდას, ჩანაკიაწკჷმა აპიჯალათ ქჷდარსხუ მაურიეფიშ სახენწჷფო. ჩანდრაგუპტაშ
მართუალაშე დოჭყაფილი მაურიეფქ ხვალე ეჭოფეს დო გოართოიანეს პრაქტიკულო ედომუშამი
ინდოსტანიშ ჩქონი ვარინ, გაფართინეს თიში ხურგეფი ირანიშ დო შქა აზიაშ ხარჯშა ხოლო.
ჩანდრაგუპტაქ შანულამი როლი მიშეღჷ ობჟათე ინდოეთის ჯაინიზმიშ გოფაჩუაშ საქმეს.

ჩანდრაგუპტა მაურია დოთირუ მუშ ქომულსქუა ბინდუსარაქ, ნამუშ ბორჯის გიგინძორ
ხურგეფიშ გოფართინაფაქ კალინგაშ ომაფეშ დო შხვა ომაფეეფიშ ეჭოფუაშ ხარჯშა,
ინდოსტანიშ ჩქონიშ ობჟათეს. ბინდუსარა ხვისტას, მუშ ქომულსქუაქ აშოკაქ დოთირუ,
ნამუთ მართუალაშ მაართა წანეფს ცადენდჷ იმპერიაშ ხურგეფიშ უკულიანი გოფართინაფას.

ჯვ.წ. 185წ. დორსხუაფილქ იჸუ შუნგაშ დინასტიაქ. თექ თიშ უკული მოხვადჷ, მუთ
მაურიეფიშ ეკონია მაფა ბრიჰადრათჰა ჸვილირქ იჸუ მაურიეფიშ არმიაშ თარსარდალიშ
პუშიამიტრა შუნგაშენი. შუნგეფიშ დინასტია დოთირუ კანვაშ დინასტიაქ, ნამუთ მართუნდჷ
ბჟაეიოლ ინდოეთის ჯვ.წ.71 -26 წანეფს, უკული დოთირუ სატავაჰანაშ დინასტიაქ დო
მაგადჰაშ იმპერიაშ აკანს გჷმიქიმინჷ ანდჰრაშ ომაფექ.

ინდოეთი იდვალუაფუ ობჟათე აზიას. ქიანა ფართობით მოსოფელს მაშკვითა აბანს იკენს (3
287 590 კმ², თინეფს შქას, სქირონა: 90,44 %, წყარიშ ჟინპიჯი: 9,56 %) დო მახორობათ
მოსოფელს მაჟირა აბანს იკენს (1 192 910 000 ადამ.).

ინდოეთი რე ფედერაციული რესპუბლიკა, ნამუთ აკმოდირთუ ეჩდოჩხორო შტატიშე, ამშვი
მორსხუე ტერიტორიაშე დო დელიშ ნაციონალური ნანანოღაშ ოლქიშე. არძა შტატის დო ჟირ
მორსხუე ტერიტორიას - (პუდუჩერის დო დელიშ ნაციონალური ნანანოღაშ ოლქის) მუში
გჷშაგორაფონი თარობა უღჷ. დოსქილადირ ხუთი მორსხუე ტერიტორია იმართუაფუ
ადმინისტრატორით, ნამუსჷთ დუთმანიშნენს ცენტრალური ხეშუულება, დო შესაბამისო
ინდოეთიშ პრეზიდენტიშ ბონი მართუალაშ თუდო რე. 1956 წანას, ინდოეთიშ შტატეფი
რეორგანიზაფილი რდჷ, ნინაშობური შანიშ მეჯინათ. თეურეშეხ, ადმინისტრაციული სისტემა
პრაქტიკულო ვათირელე.

არძა შტატი დო მორსხუე ტერიტორია გორთილიე ადმინისტრაციულ დო სათარობო ართულეფო,
ნამუსჷთ ოლქი ჯოხონჷ. ინდოეთის 600 ოლქიშე უმოსი რე. მუშჸურე, ოლქეფი ირთუნა უმოსი
მორჩილი ადმინისტრაციული ართულო - ტალუკო.

ინდოეთი მახორობაშ მეჯინათ, მოსოფელს მაჟირა აბანს იკენს (1,2 მილიარდშე უმოსი
ადამიერი) ჩინეთიშ უკული. ინდოარეფიშ დოხოლაფირო 70 % ოფუტე რეგიონეფს ოხორანს,
მარა ბოლო ვითწანურეფიშ გოძვენას, დიდ ნოღეფშა მიგრაციაქ ონოღე მახორობაშ უცბაშიანი
ძინა გჷმიწუ. ინდოეთიშ უდიდიაში ნოღეფი რე: მუმბაი (ჸოფირი ბომბეი), დელი, კოლკატა
(ჸოფირი კალკუტა), ჩენაი (ჸოფირი მადრასი), ბანგალორი, ჰაიდარაბადი დო აჰმადაბადი.
კულტურული, ნინაშობური დო გენეტიკური მიარეფერუამობათ, ინდოეთი მოსოფელს მაჟირა
აბანს იკენს, აფრიკაშ კონტინენტიშ უკული. ინდოეთიშ მახორობას, ჭარუა-კითხირიშ
რჩქინაშ ოშქაშე დონე აკმადგინანს 64,8 % (53,7 % ოსურკათეფს შქას დო 75,3 %
ქომოლკათეფს შქას). ჭარუა-კითხირიშ არძაშე უმოსი მაღალი დონე კერალაშ შტატის რე
(91 %), დო არძაშე დაბალი — ბიჰარს (47 %). მახორობაშ გენდერული აკოდგინალუა
იხასიათებუაფუ ქომოლკათაშ მუდანობაშ უმოსობათ ოსურკათაშ მუდანობაწკჷმა ელაზჷმაფათ.
მახორობაშ ქომოლკოჩეფიშ ნორთი აკმადგინანს 51,5 %, ოსურკათეფიშ — 48,5 % (1000
ქომოლკოჩი = 944 ოსურკოჩი). ინდოეთიშ მახორობაშ ოშქაშე ხანი აკმადგინანს 24,9
წანას, მახორობაშ წანმოწანური ძინა — 1,38 %; 1000 ადამიერშო წანმოწანას იბადებუ
22,01 ბაღანა. მახორობაშ 2001 წანაშ ეჭარუაშ მეჯინათ, 14 წანაშ ხანშა ბაღანეფი
აკმადგინანდჷ მახორობაშ 40,2 %-ის, 15-59 წანაშ ხანი — 54,4 %-ის, 60 წანა დო უმოს
მეტი — 5,4 %-ის.

ინდოეთიშ ხურგაშ გალე, დოხოლაფირო 38 მილიონი ინდოარი ოხორანს — ინდოარეფიშ უდიდაში
ჯარალუეფი რე ააშ-ის, გოართოიანაფილი ომაფეს, ავსტრალიას, გერმანიას, იაპონიას დო
კანადას. თაშნეშე, ინდოარეფიშ მორჩილი მუდანობაშ ჯარალუა რე რუსეთის, საფრანგეთის,
ობჟათე კორეას, არგენტინას დო ჩინეთის.

ინდოეთი ინდო-არიული ნინაშობური ბუნეფიშ (მახორობაშ 74 %) დო დრავიდული ნინაშობური
ფანიაშ (მახორობაშ 24 %) ოდაბადე რე. შხვა ნინეფი, ნამუშათ ინდოეთის რაგადანან,
ავსტროაზიული დო ტიბეტურ-ბირმულ ლინგვისტურ ფანიაშე მოურს. ჰინდი, ინდოეთის არძაშე
გოფაჩილი ნინა, ინდოეთიშ თარობაშ ოფიციალური ნინა რე. ინგლისური ნინა, ნამუთ ფართეთ
გჷმირინუაფუ ბიზნესის დო ადმინისტრაციეფს, "დუმახვარაფალი ოფიციალური ნინაშ""
სტატუსი უღჷ; ინგლისური თაშნეშე დიდ როლს ლაჸაფენს გონათუას, გჷშაკერძაფილო ოშქაშე
დო უმაღალაში გონათუას. ინდოეთიშ კონსტიტუციას გოთანჯილიე 21 ოფიციალური ნინა,
ნამუშათ ქიანაშ მახორობაშ უდიდაშ ნორთი რაგადანსინ ვარდა კლასიკური სტატუსი უღუნ.
ინდოეთის იკოროცხუ 1652 დიალექტი.

ვარდიშფერით შანილიე ინდოარიული ნინეფი, წვანეთ — დრავიდული, ლენო —
ჩინურ-ტიბეტური, ყვინთელით — ავსტროაზიული.

ინდოარეფიშ 900 მილიონშე უმოსი (მახორობაშ 80,5 %) ინდუიზმიშ მორწუმე რე. შხვა
რელიგიეფი, ნამუსჷთ შანულამი მუდანობაშ მორწუმეეფი ჸუნსინ რე ისლამი (13,4 %),
ქირსიანობა (2,3 %), სიქიზმი (1,9 %), ბუდიზმი (0,8 %) დო ჯაინიზმი (0,4 %).
ინდოეთის წჷმორინაფილი რე თიჯგურა რელიგიეფი, მუჭომითი რე იუდაიზმი, ზოროასტრიზმი,
ბაჰაიზმი დო შხვა. აბორიგენი მახორობაშ შქას, ნამუთ აკმადგინანს 8,1 %-ის, გოფაჩილი
რე ანიმიზმი.

კანონიშდუმადვალუ ორგანო რე ჟირპალატამი პარლამენტი. აკმოდირთუ შტატეფიშ
სხუნუშე(რაჯია საბჰა,250 მაკათური) დო ოკათაშური პოლიტიკაშე(ლოე საბჰა,545
მაკათური). პარტიეფი - ინდოეთიშ ერუანული კონგრესი, ბჰარატია ჯანატა პარტია დო
შხვა.

1990-ამი წანეფშე ინდოეთიშ ეკონომიკა, თექ დოჭყაფილი რეფორმეფიშ გეშა, უმოსო
ქიმკიჭიფუ ურცხოარი ინვესტორეფი. ქიანაქ სერიოზულო გინოსხაპ ინფორმაციული
ტექნოლოგიეფიშ დარგეფშა. თინეფიშ კინოინდუსტრია გოვითარაფილი რე(ბოლივუდი). ქიანაშ
პროდუქტი: (გიმო)ტირინუა - 357მლრდ $(მა-15 აბანს), ართ შურშა მოურს 370$ წანას.
ექსპორტი (გინაღალარი პროდუქტი): ორქო,ბარგი, ბამბე დო ჩაი.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D%E1%83%9E%E1%83%90

ევროპა — მოსოფელიშ ნორთი, აზიაწკჷმა ართო აკმოქიმინუნს ევრაზიაშ კონტინენტის.
თინეფს შქას ხურგაშ ღოზიშეხ არსებენს მუსხირენ ვარიანტი. ევროპაშ ფართობი 10 180
000 კმ2-იე, მახორობა - 742 452 000. ევროპა ფართობიშ მეჯინათ მაჟია უჭიჭაში
კონტინენტიე (ევროპას ხვალე ავსტრალია უწორუანს), მარა მახორობაშ მუდანობათ ევროპა
გინმამეტენს მუჭოთ ავსტრალიასჷნ, თეშ ობჟათე ამერიკასჷთ, მახორობაშ მეჭედალათ ხვალე
აზიას კჷნასქიდუ. ევროპას იდვალუაფუ 50 ქიანა. თაჸურეშე 28 ქიანა რე ევრორსხუშ
მაკათური. ევროპას იდვალუაფუ 6 ჯუჯა-სახენწჷფო:

ევროპაშ უდიდაშ ნოღა რე რუსეთიშ ნანანოღა - მოსკოვი. თექ ოხორანს 11 503 500
ადამიერი. შხვა დიდი ნოღეფი რე:

ევროპას იდვალუაფუ 4 დიდი ჩქონი: სკანდინავიაშ, იბერიაშ (პირინეიშ), აპენინიშ დო
ბალკანეთიშ ჩქონეფი. უდიდაშ კოკი რე - კოკი დიდი ბრიტანეთი.

ზიტყვა „ევროპა“ ბერძნული მითოლოგიაშე მოურს. თაშ ჯოხოდჷ ფინიკიაშ მაფაშ, აგენორიშ
დო ტელეფასაშ ოსურსქუას, ნამუთ ზუღას ბონუაშ ბორჯის ზევსიქ ქოძირჷ დო მეწონჷ.
ზევსიქ თე ოსურსქუას ჩე ხოჯიშ სახეთ გეგმაცხადჷ, იხვამილუ დო კოკი კრეტაშა
მიდეჸონჷ. თაქ თენეფს სუმი სქუაქ ქჷმაძინეს: მინოსი (მუმალს კრეტაშ ლეგენდარული
მაფა), რადამანთისი დო სარპედონი. გვალე თე ოსურსქუაშ ჯოხო გიოდვეს ბერძენეფქ
კონტინენტის. ეიოშანალიე, ნამდა ჰომეროსიშო „ევროპა“ კრეტაშ მითიური ოსურმაფა რდჷ
დო ვართ გეოგრაფიული ჯოხოდვალა.

ევროპაშ ფართობი დოხოლაფირო 10 მლნ კმ2-იე, თენეფს შქას კოკეფი აკმადგინანა 730
ვითოშ კმ2-ს. ევროპას ელმოლს ალაჸუნს ატლანტიშ დო ოორუეშ ჸინჩამი ოკიანეეფი დო
თინეფიშ ზუღეფი. ევროპაშ წყარპიჯიშ ხაზი ართობურო აკოწიწონელიე, ჩქონეფიშ (კოლიშ,
სკანდინავიაშ, პირენეიშ, აპენინიშ, ბალკანეთიშ) წილო მოურს ევროპაშ ფართობიშ 25%.
თიშ უმიკუჯინალო, ნამდა ვართფერი დიდი ფართობიშე აკმოდირთჷნი, ევროპა ორთაშ
შანულამი მუშობურობათ დო მიარეფერუანობათ გიშეგორუაფუ. მიარეფერუანიე ხვალე ევროპაშ
ორთა ვარინ, მახორობაშ ეთნიკური აკოდგინალუა, სამეურნო საქქარუა,მეურნობაშ
გოვითარაფაშ ისტორია დო თიში დონე, პოლიტიკური რუკა დო შხვა ხოლო. მოსოფელიშ
ეკონომიკურო გოვითარაფილ 31 ქიანაშე 24 ევროპასიე, თენეფს შქას 4 დიდი შქვითიანიშე.
ევროპა ოერეფშქაშე ტურიზმიშ თარი რეგიონიე, თეწკჷმა თირელი ტყარი ორთათ. ევროპა
მოსოფელიშ ცივილიზაციაშ ართართი შანულამი ონწე რე. მოსოფელიშ ცივილიზაციაშ ისტორიაშ
არძაშე რჩქინელი 100 პიროვნებაშე, 71 ევროპალიე. თაჸურეშე გოძუდჷ უჯვეშაში ოვაჭარე
შარეფი.

ოშქაშე სიმაღალა 300 მ-იე, მაქსიმალური — 5,642 მ (გვალა იალბუზი). ევროპაშ
რელიეფიშ უმენტაშობა რზენეფს უკებჷ, ნამუეფს შქას ეიოშინალიე — ბჟაეიოლი ევროპაშ,
შქაევროპაშ, შქადუნაიშ, გიმენ დუნაიშ, პარიზიშ ღანჩო), გვალეფს ევროპაშ ტერიტორიაშ
17% უკებჷ. თარი გვალამი მასივეფიე: ალპეფი, კარპატეფი, პირენეეფი, აპენინეფი,
ურალიშ გვალეფი, სკანდინავიაშ გვალეფი, ბალკანეთიშ გვალეფი. მაქიმინჯე ვულკანეფიე
ისლანდიას დო შქასქირონა წყარპიჯიშ ღოზის.

შხვა კონტინენტეფწკჷმა ალაზიმაფათ, ევროპას ძალამო აკოწიწონილი წყარპიჯიშ ზოლი უღუ
(წყრპიჯიშ ზოლიშ 1 კმ-შა მოურს ტერიტორიაშ 246 კვ კმ). წყარპიჯიშ ზოლიშ ედომუშამი
სიგირძა დოხოლაფირო 38 000 კმ-იე. მაქსიმალური გოძვენა სქირონაშ დინოხოლენი
ნორთეფიშე ზუღაშახ 1600 კილომეტრიე. ევროპაშ ფართობიშ 25% უკებჷ ჩქონეფს. ბრელი
მუდანობათიე მორზენილი აკუმულაციური დო აბრაზიული წყარპიჯეფი. მაღალი დო აკოწეწილი
ტექტონიკური წყარპიჯეფი უღჷნა: კოლიშ ჩქონს, პირენეიშ ჩქონს ოორუე ნორთის,
ნორვეგიას, ყირიმს ობჟათე ნორთის, ხორვატიას, საბერძნეთის დო შხვა.

წყარპიჯიშ ზოლი დიდარიე კოკეფით (კრეტა, სარდინია, სიცილია, კორსიკა, ზელანდია,
ირლანდია,დიდი ბრიტანეთი დო შხვა), ჩქონეფით (პელოპონესი, ყირიმი, კოლი, აპენინიშ
ჩქონი, პირენეიშ ჩქონი, სკანდინავიაშ ჩქონი, ბალკანეთიშ ჩქონი დო შხვა), ჸურეეფით
(ბოტნიაშ ჸურე, რიგაშ ჸუჯი, ბისკაიშ ჸუჯი დო შხვა). ევროპას გოძჷ შქასქირონაშა
ტომბათ მიშაჭკირილი ზუღეფი (უჩა ზუღა, შქასქირონა ზუღა, ბალტიაშ ზუღა დო შხვა).

ევროპაშ დინოხოლენი წყარეფი ძალამი დიდი ონტირუეშიე. ევროპაშ წყარმალუეფიშ
უმენტაშობა ატლანტიშ ოკიანეშ ღანჩოს ორხველჷ, დოსქილადირი - ოორუეშ ჸინჩამი ოკიანეს
დო კასპიაშ ზუღას. დიდი წყარმალუეფი ბჟაეიოლი ევროპაშ რზენეფს მეხჷრჩანა. არძა
მაძირაფალით მაართა აბანსიე წყარმალუ ვოლგა (სიგირძა 3530 კმ, ღანჩოშ ფართობი 1360
ვითოში კვ კმ, ოშქაშე წანმოწანური გინმახჷრჩჷნა 800 მ³/მრ). ბჟაეიოლი ევროპაშ შხვა
უდიდაში წყარმალუეფიე ურალი, დნეპრი, დონი, პეჩორა, დნესტრი, ოორუეშ დვინა. ბჟადალი
ევროპაშ უდიდაში წყარმალუეფიე: დუნაი (სიგირძ 2888 კმ (სიგირძათ მაჟია რე ვოლგაშ
უკული), ღანჩოშ ფართობი 817 000 კმ²), ვისლა, ოდრა, ელბა, რაინი, ლუარა, რონა,
ტახო. ევროპაშ ტერიტორიას ტობეფი ვაწორწოთიე გორთილი. გჷშაკერძაფილო ბრელი ტობა რე
რზენეფს დო ნაჸინა გვალეფს. ტობეფიშ უმენტაშობა იდვალუაფუ ტექტონიკურ რღამილეფს,
ნორთი დინოხვილირიე მორენეფით (ლადოგიშ, ონეგიშ, იმანდრიშ დო შხვა ტობეფი). ევროპაშ
უდიდაში ტობეფიე: ლადოგიშ, ონეგიშ, ჩუდიშ, ვენერნი, ბალატონი, ჟენევაშ დო შხვა.

ევროპას იპალუაფუ ნავთობი დო ორთაშობური გაზი, ნამუშ საბადოეფი მიკორსხილიე, ართ
კუნთხუთ, ბაქანეფიშ პალეოზოურ დო მეზოზოურ ნოლექეფწკჷმა, მაჟირა კუნთხუთ, ალპური
ჭირაკილი ორტყაფუშ გვალაშპიჯიშ დო შქაგვალეფიშ როფეფიშ ნეოგენურ ჭყაფუეფწკჷმა.
ნავთობიშ საბადოეფიე გროზნოს დო აფშერონიშ ჩქონს, თაშნეშე კასპიაშ ზუღას. თაშნეშე
რე ქუანოშქერი (რუსეთი, გერმანია, პოლონეთი, ბელგია, გოართოიანაფილი ომაფე,
საქორთუო), რკინაშ მადანი (ურალი, უკრაინა, კოლიშ ჩქონი, შვედეთი, საფრანგეთი,
ლუქსემბურგი), მანგანუმიშ მადანი (უკრაინა, საქორთუო), ბოქსიტეფი (ურალი, უნგრეთი,
საფრანგეთი, იტალია, საბერძნეთი), ფერამი ლითონეფი (გერმანია, ესპანეთი, ბულგარეთი,
პოლონეთი) დო შხვა.

ბრიტანეთიშ კოკეფიშ დიდი ნორთი დო კონტინენტიშ ბჟაეიოლი წუმორინელიე ჯვეში
გვალეფით. ობჟთეს იფაჩუ ალპური გვგვალეფი. კონტინენტი დიდარიე, მუჭოთ ენერგეტიკული,
თეშ ლითონური დო ვალითონური სახეშ სასარგებლო წიაღისეულით. კლიმატიშ გიმოქიმინუას
შინობურამიე ატლანტიშ ოკიანეშ გოლინა. ტერიტორიაშ უდიდაშ ნორთის იფაჩუ ზომიერი
კლიმატი. ბჟადალს უმენტაშო ოკეანური, დო ბჟაეიოლით - კონტინენტური პირობეფიე.
ოორუეს კონწარი არქტიკული დო სუბარქტიკული, ობჟათეს - შქასქირონაზუღაური კლიმატიე.
ევროპა დიდარიე ჰიდრორესურსეფით. ტერიტორიაშ უდიდაშ ნორთის იფაჩუ ტყალეფიშ ზონა,
ნამუშჷთ შინობურამი ნორთი ათვისებულიე. ევროპაშ კანკალე რაიონი სერიზოული
ეკოლოგიური პრობლემაშ წოხოლე რე.

თე დორთუალა ძალამი პიჯალობურიე, თიშ უმენტაშო, ნამდა თაქ წიმინდე გეოგრაფიულიშ მოხ
გოთოლწონაფილიე პოლიტიკური ფაქტორეფი ხოლო. კანკალე ქიანა გორკვეული თოლოზირეშ გეშა
შილებე ორხველდას შხვადოშხვა რეგიონს. მაგალითო, სხუნუეფიშ სოციალისტური
რესპუბლიკეფიშ რსხუშ არსებობაშ ბორჯის, ევროპაშ დორთუალა ბჟაეიოლო დო ბჟადალო უმოსო
პოლიტიკური რდჷ, ვინდარო გეოგრაფიული. ბჟაეიოლ ნორთის ორხველჷდეს თ.გ. ”ოკათე
დემოკრატიაშ” ქიანეფი: გერმანიაშ დემოკრატიული რესპუბლიკა (გდრ), პოლონეთი,
ჩეხოსლოვაკია, უნგრეთი, რუმინეთი, ბულგარეთი, ალბანეთი, იუგოსლავია. ასე ევროპაშ
გეოგრაფიული ცენტრი უკრაინასიე, გეჸვენჯით ჟიშინელი ქიანეფი ცენტრალურ ევროპას
იდვალუაფუნა, დო ბჟაეიოლი ევროპა ახალი ქიანეფით აკიფშჷ. თენეფი რენა: რუსეთი,
ბელარუსი, უკრაინა, მოლდოვა, საქორთუო დო ობჟათე კავკაციაშ ქიანეფი.

ევროპაშ ტერიტორიას ედომუშამო ვარდა ნორთობურო იდვალუაფუ 49 სუვერენული სახენწჷფო,
2 დუდმართუ ტერიტორია (ფაროშ კოკეფი, ორხველჷ დანიას, ალანდიშ ოკეფი, ორხველჷ
ფინეთის) დო 1 კოლონია (გიბრალტარი). თე სახენწჷფოეფიე:

1 გოთანჯუაშ მეჯინათ, ნამუთ კავკაციონს მიორხველუანს ევროპას, თე ქიანეფს ევროპას
მიაზრენა. 2 ევროპული თურქეთი აკმადგინანს ტერიტორიას ბოსფორიშ დო დარდანელიშ
საროტეფიშ ბჟადალშე დო ოორუეშე. 3 ურალიშ გვალეფიშ ბჟადალშე მადვალუ რუსეთიშ
ტერიტორია ევროპას ორხველჷ. 4 ყაზახეთიშ ევროპული ტერიტორია იდვალუაფუ წყარმალუ
ურალიშ ბჟადალშე.



https://xmf.wikipedia.org/wiki/%E1%83%9D%E1%83%93%E1%83%9C%E1%83%9D%E1%83%99%E1%83%9A%E1%83%90%E1%83%A1%E1%83%9C%E1%83%98%E1%83%99%E1%83%98.%E1%83%A0%E1%83%A3

ოდნოკლასნიკი (www.odnoklassniki.ru, ოდნოკლასნიკი.რუ) — რუსული მიარენინამი
სოციალური რშვილური ვებ-საიტი, დორსხუაფილი 2006 წანას. საიტიშ მუშ სტატისტიკური
მუნაჩამეფიშ მეჯინათ, 2011 წანაშ კვირკვეშო რეგისტრირაფილიე 100 მილიონი მაკათურშე
მეტი, თაშნეშე 2013 წანაშ 1 ღურთუთაშ მუნაჩამეფით, 205 მილიონი მაკათურშე მეტიე
რეგისტრირაფილი. საიტშა მიშულაშ სიშხირე — 44 მლნ მიშმაულარი 1 დღა დო სერიშ
განობას.. გიმირინუაფუ მუსხირენ ნინაშა: რუსულო, უკრაინულო, ქორთულო, უზბეკურო,
რუმინულო, ინგლისურო, აზერბაიჯანულო, სომხურო, რუმინულო (მოლდოვაშო), ტაჯიკურო.
ოდნოკლასნიკიშ ამდღარი აქციეფი ათაშ გჷთმირთ: ალბერტ პოპკოვი (31,9%), ირინა
პოპკოვა (31,8%), Ou Tobias (18,3%) დო Digital Sky Technologies (18%).

კომპანიაშ ოფისიშ ორენიშ მიოწურაფუ: რუსეთი, 125167 ცენტრალური ფედერალური ოკრუგი,
ნოღა მოსკოვი, ოორუე ადმინისტრაციული ოკრუგი, რაიონი აეროპორტი, ლენინგრადიშ
პროსპექტი, ჸუდე 39, ნოდგჷმი 79, БЦ «SkyLight».

2008 წანაშ გმათუთაშე 2010 წანაშ ეკენიაშახ უფასოთ დორეგსტრირაფა შილებდჷ ხვალე
გოხურგელი ფუნქციეფით. თი ვერსიას ვეშილებედჷ ნაჭარეფიშ ჯღონუა, ფოტოეფიშ ეხარგუა
დო ფასაფა, ფორუმეფს კომენტარეფიშ დოტება დო შხვა მაკათურეფიშ ხასჷლეფშა მიშულა. თე
ფუნქციეფიშ გჷმარინაფალო ფასიანი მერკე ნაჭარაშ ჯღონა რდჷ უციო.

თეშ მოხ, საიტი წუმარინუანდჷ რანწკი ოგაფურ ნინალეფს: მაკათურშე მუშ სურათეფიშ
აკოფასაფაშ ლასუაშე დო ჯგირ ფასაფაშ მეჩამაშე, მაკათურიშ საიტიშ მიშულაშ მაგინაფალი
ნაჭარაშ გიმართალი, "სმაილიკეფიშ" ფართე გიშაგორუაშ საშუალება.

2010 წანაშ 31 მარაშინათუთას სოცრშვილიშ ხემანჯღვერობაქ ფასიანი რეგისტრაცია
გაუქვუ.



https://xmf.wikipedia.org/wiki/%E1%83%A4%E1%83%A0%E1%83%90%E1%83%9C%E1%83%92%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ფრანგული ნინა (ფრანგ. français, langue française) — ფრანგეფიშ, ვალონეფიშ,
ფრანკო-კანადარეფიშ, ფრანკო-შვეიცარიალეფიშ ნინა, ორხველჷ ინდოევროპული ფანიაშ
რომანული ბუნას. ფრანგული ნინათ რგებაფულენს აფრიკაშ ბრელი ქიანა, ჰაიტი,
საფრანგეთიშ გვიანა დო შხვა. ფრანგული ნინაქ შხვა ნინეფშე წოხლე გინირთჷ საირქიანო
ნინათ.

უჯვეშაშ ფრანგულნინამი ნაჭარეფი IX ოშწანურას ორხველჷ. ახალი ოლიტერატურე ნინა XVI
ოშწანურაშე მოურს დო მეღებული რე ილ-დე-ფრანსიშ დიალექტშე (ცენტრი - პარიზი. შქა
ოშწანურეფიშ დიალექტური სანძღოეფი ილასუ. ჯგირო რე დოსქილადირი ოოროუეშ დიალექტეფი
- პიკარდიული (ოორ. საფრანგეთი) დო ვალონური (ბელგია).



https://xmf.wikipedia.org/wiki/%E1%83%98%E1%83%9C%E1%83%93%E1%83%9D%E1%83%9C%E1%83%94%E1%83%96%E1%83%98%E1%83%90

ინდონეზია, ოფიციალურო ინდონეზიაშ რესპუბლიკა (ინდო. Republik Indonesia) — ქიანა
ობჟათე-ბჟაეიოლ აზიას დო ოკიანეთის. ინდონეზია არქიპელაგის წჷმარინუანს, ნამუშათ 17
508 კოკი მიშმურს. ქიანა ირთუ 33 პროვინციათ. ქიანაშ მახორობა 238 მილიონ ადამიერს
აკმადგინანს დო თე მუნაჩემით მოსოფელს მაანთხა არძაშე მიარეკათამი ქიანა რე.
ინდონეზია რესპუბლიკა რე, კანონდუმადვალუ ორგანოშ დო პრეზიდენტიშ გიშაგორუათ.
ქიანაშ ნანანოღა რე - ჯაკარტა. ოსქირონე ხურგა უღჷ პაპუა ახალ გვინეაწკჷმა, ბჟაეიოლ
ტიმორწკჷმა დო მალაიზიაწკჷმა. ოწყარე ხურგა-მეძობელ ქიანეფო იკოროცხუ სინგაპური,
ფილიპინეფი, ავსტრალია, პალაუ, დო ინდოეთიშ მარხველუ ანდამანიშ დო ნიკობარიშ
კოკეფი. ინდონეზია ობჟათე-ბჟაეიოლ აზიაშ ქიანეფიშ ასოციაციაშ დჷმარსხუაფალი
მაკათური ქიანა დო დიდი ეჩიანიშ მაკათურიე. ინდონეზიაშ ეკონომიკა მავითაამშვა,
უდიდაშიე მოსოფელს ედომუშამი დინოხოლენი პროდუქტიშ ჸურე დო მავითოხუთა ჸიდირიშ
უნარიშ პარიტეტიშ ჸურე.

ინდონეზიაშ არქიპელაგი შანულამი ოვაჭარე რეგიონი რდჷ VII ოშწანურაშე, მუჟანსჷთ დიო
შრივიჯაიაშ დო უკული მაჯაპაჰიტიშ იმპერიეფი ვაჭარენდეს ინდოეთწკჷმა დო ჩინეთწკჷმა.
ახ. წ.–იშ დაჭყაფუ ოშწანურეფს აბანური მართუეფი ჭიეჭიეთ ითვისნდეს ურცხოულ
კულტურულ, რელიგიურ დო პოლიტიკურ მოდელეფს, მუშ შედეგოთ გეგშიბარჩხალჷ ინდუისტურ დო
ბუდისტურ ომაფეეფქ. ინდონეზიაშ ისტორიას გოლინა იღვენუ შხვადოშხვა ურცხოულ
სახენწჷფოქ, ნამუეფსჷთ თიში ორთაშობური რესურსეფი მიკმიჭოფანდჷ. მუსლიმ ვაჭარეფქ
გემიშეღეს ისლამი, ევროპულ სახენწჷფოეფქ - ქირსიანობა; მეგორაფეფიშ ოშწანურას
თენეფქ ართიანს ბანძღი გეუტახეს მოლუკიშ კოკეფს სუნელობაშ ვაჭარობაშ მონოპოლიზებაშ
ღანკით. თეშ უკული, ჰოლანდიური კოლონიალიზმიშე ინდონეზიაქ ზოხორინალა მაჟია
მოსოფელიშ ლჷმაშ უკული მიღჷ. ქიანაშ ისტორია თეშ უკული გოფშა რე ფეთიამი
პერიოდეფით, თენეფს შქას ორთაშობური კატაკლიზმეფით, კორუფციათ, სეპარატიზმით,
დემოკრატიზაციაშ პროცესით დო მალასიანი ეკონომიკური თირუეფიშ პერიოდეფით.

მიარეკოკამი ინდონეზია აკმოდირთუ ოშობათ გოშხვეებული აბანური ეთნიკური დო
ნინაშობური ბუნეფშე. უშხვაში დო პოლიტიკურო დომინანტი ეთნიკური ბუნა რე - იაველეფი.
გოვითარაფილიე საზიარო იდენტობა, მუთ გოთანჯილიე სახენწჷფო ნინათ, ეთნიკური
მიარეფერუამობათ, რელიგიური პლურალიზმით მუსლიმი მახორობაშ დომინირებაშ დინოხოლე,
კოლონიალიზმიშ ისტორიათ დო თიშ აწმარენჯი არყებათ. ინდონეზიაშ ერუანული დევიზი რე
"Bhinneka Tunggal Ika" („ართობურობა მიარეფერუამობას“), მუთ ოძირანს ქიანაშ
მიარეფერუამობას. დიდი მახორობაშ დო მეჭედელო დოხორელი რეგიონეფიშ მიუკუჯინალო,
ინდონეზიას იშენით უღჷ ფართო ლასქორი, ტყარი აბანეფი, ნამუთ ბიომიარეფერუამობაშ
მაჟია უმაღალაში დონეთ გიშეგორუაფუ მოსოფელს. ქიანა დიდარიე ორთაშობური რესურსეფით,
მარა მაღალ დონეს სქიდუ სიდაღარა.

ქიანა იდვალუაფუ ობჟათე-ბჟაეიოლ აზიას, მილარე მალაიშ არქიპელაგიშ კოკეფს - იავა,
სუმატრა, სულავესი, ბორნეო დო ახალი გვინეა ნორთობურო, დო შხვა.

სინგასარიშ ოხიდა მალანგას (XIV ო.), არქეოლოგიური მუზეუმი ჯაკარტას; ბორობუდურიშ
ბუდისტური ოხიდა (IX ო.), უჯუნ კულონიშ ერუანული პარკი, ბრამბანანიშ ინდუისტური
ოხიდა (X ს.), პანატარანიშ ოხიდეფიშ კომპლექსი იავას (XIV ო.); კომოდოშ ერუანული
პარკი.



https://xmf.wikipedia.org/wiki/Google

Google (ნამთინეშა ქართული ასოეფით — გუგლი) — ამერიკული კორპორაციაშ Google Inc,
თიში ვებ-ხასჷლაშ დო ოგორალი სისტემაშ ჯოხო. დირსხუ 1996 წანას ლარი პეიჯიშ დო
სერგეი ბრინიშით. ამდღა გუგლი რე ართ-ართი არძაშე პოპულარული კომპიუტერული გორუაშ
სისტემა ედომუშამ მოსოფელს. გუგლიშ დუდშეიანი ვერსია ინგლისურნინამი რდჷ. ამდღა
სისტემა ნათარგმი რე დახე არძა ნინაშა (თინეფ შქას ქორთულო). თიში დორცხუაფაქ ენდი
ბეჩტოლშეიმს 100 000 ამერიკული დოლარი დუდოხოდჷ, დირსხუ სან მაიკროსისტემსიშით.



https://xmf.wikipedia.org/wiki/%E1%83%A3%E1%83%94%E1%83%9A%E1%83%A1%E1%83%98

უელსი (ინგლ. Wales; უელსურო — Cymru) — გოართოიანაფილი ომაფეშ ნორთი, ისტორიული
პროვინცია. უკინებუ უელსიშ ჩქონიშ დო მანგი კოკი ანგლსი. ადმინისტრაციულო ირთუ 8
საგრაფოდ.

ჯვეშო უელსიშ ტერიტორია დოხორინელი რდჷ კიმრეფიშ კელტური ტომით. ანგლო-საქსონური
(5-6 ოშწანურა) დო ნორმანული (11 ოშწანურა.) დაპყრობეფიშ ჟამს უელსიშ ტერიტორიას
მიაკიდალ ბრიტეფიშ ნორთიქ. მა-13 ორშწანურაშ ბოლოს ეჭოფუ ინგლისიქ, მარა უელსი 1536
წანაშე ავტონომიურ სათაროთ სკიდუდჷ. 1301 წანაშე ინგლისიშ ხვისტაშ მონძეეფი „უელსიშ
პრინციშ“ ტიტულს ატარენა.



https://xmf.wikipedia.org/wiki/%E1%83%99%E1%83%90%E1%83%9C%E1%83%90%E1%83%93%E1%83%90

კანადა (ინგლ. Canada) — ოორუე ამერიკაშ ქიანა ოორუე ამერიკაშ ოორუე ნორთის.
აკმოდირთუ ვით პროვინციაშე. ელახშე ომძღჷ ატლანტიშ ოკიანე, რჩქალი ოკიანე, ოორუეშე
ოორუეარქტიკული ოკიანე, ობჟათეშე ააშ.

ამდღარი კანადაშ ტერიტორიას უჯვეშაშ ბორჯიშე ოხორანდეს აბორიგენული კათეფი. მა-15
ოშწანურაშ დაჭყაფუს, ბრიტანალეფქ დო ფრანგეფქ ქჷმორთეს დო ქჷდიხორეს თაქი. 7 წანაშ
ლჷმაშ უკული, 1763 წანას საფრანგეთიქ გაჭყჷ მუში მაართა კოლონიეფი ოორუე ამერიკას.
1867 წანას 4 ბრიტანული კოლონიურ დიხაშე აკმოდირთუდჷ კანადაშ კონფედერაცია.

კანადა რე ფედერალური სახენწჷფო. სახენწჷფო მონწყილობათ რე ოპარლამენტე დემოკრატია
დო კონსტიტუციური მონარქია. მანჯღვერი რე დიაფალი ელიზაბეტ II. ოფიციალური ნინეფი
რე ინგლისური დო ფრანგული ნინეფი. კანადა რე მოსოფელიშ ართ-ართი არძაშე უმოსი
გავითარებული ქიანა.

არქეოლოგიური დო გენეტიკური გჷმორკვიებეფით იდასურებუ, ნამდა ადამიერი ოხორანდჷ
ოორუე იუკონს 26,500 წანაშ წოხლე დო ონტარიოს 9,500 წანაშ წოხოლე.

მაართა ევროპალეფი, მიდგაქ კანადაშა მორთეს, რდეს ნორვეგიალი მეზუღურეფი,
მეხოლაფირო 1000 წანას. თეშ უკული ევროპალეფქ მუკორჩქინდეს 1597 წანას, მუჟამსჷთ
იტალიარ მეზუღურქ, ჯოვანი გაბოტოქ ატლანტიშ ოკიანე გინონჩურუ ინგლისშე კანადაშა.



https://xmf.wikipedia.org/wiki/%E1%83%9B%E1%83%9D%E1%83%A1%E1%83%9D%E1%83%A4%E1%83%94%E1%83%9A%E1%83%98%E1%83%A8_%E1%83%99%E1%83%9D%E1%83%9D%E1%83%A0%E1%83%93%E1%83%98%E1%83%9C%E1%83%98%E1%83%A0%E1%83%90%E1%83%A4%E1%83%98%E1%83%9A%E1%83%98_%E1%83%91%E1%83%9D%E1%83%A0%E1%83%AF%E1%83%98

მოსოფელიშ კოორდინირაფილი ბორჯი (ინგლ. Universal Coordinated Time — UTC,
უნივერსალური კოორდინირაფილი ბორჯი) — მაღალი სიზუსტეშ ატომური ბორჯიშ სტანდარტი,
მენმოღალი ბორჯიშ ოსხირი. ატომური ბორჯიშე გიშმერთუ მერქაშ ედომუშამი მუდანობათ, დო
UT1-შე წილოფონი მუდანობათ.

UTC მიშაღალირქ იჸუ მოჯვეშაფილი გრინვიჩიშ შქაბანია ბორჯიშ (GMT) მანგიორო. ბორჯიშ
ახალი ოზიმალი UTC მიშაღალირქ იჸუ, GMT ოზიმალიშ ვაწორწოობაშ გეშა, მუთ
გჷმოჭანაფილი რდჷ დიხაუჩაშ დღა დო სერიშ რთაფათ. UTC ოზიმალი გერსხუ ატომური ბორჯის
წორ ოზიმალს (TAI) დო უმოს მოხუჯური რე მენოღალურ გჷმორინაფაშო.

თიშ გეშა, ნამჷ-და UTC-ს დო UT1-ს შქას შხვაობა 0,9 მრ-შე უმოსი ვარენ, შილებე
უმოსი ფართო გაგებაშ ტერმინიშ გიმორინაფა - მოსოფელიშ ბორჯი (UT), თუ მუშო ოკო
რაგადი მაღალი სიზუსტეშ საჭირება ვაარსებენს-და. ამახანურ რინას, მუჟანსჷთ მერქაშ
წილოფონიშ მუდანობა ვარე შანულამინ, გრინვიჩიშ შქაბანია ბორჯი (GMT) შილებე
მიბრჩქინათ UTC-იშ ვარდა UT1-იშ ექვივალენტო. შხვა შვანს, მუჟამსჷთ UTC-ს დო UT1-ს
შქას შხვაობა არსებითი რენ, გრინვიჩიშ შქაბანია ბორჯიშ (GMT) გჷმორინაფას ურიდანა.
ეიოშინალი რე, ნამჷ-და UTC ბორჯი ვეთირუ ზოთონჯ-ზარხულობათ.



https://xmf.wikipedia.org/wiki/%E1%83%98%E1%83%A3%E1%83%9C%E1%83%94%E1%83%A1%E1%83%99%E1%83%9D

გოართოიანაფილი ერეფიშ გონათაფაშ, მენცარობაშ დო კულტურაშ ორგანიზაცია (იუნესკო),
(UNESCO, აკრ. United Nations Educational, Scientific and Cultural Organization)
– გოეროშ სპეციალიზირაფილი ოაგენტე. თიშ ღანკი რე შვიდობაშ დო საირქიანო
უშქურანჯობაშ ინტერესეფშო ხე აკუნწყუას გონათაფაშ დო კულტურაშ გოფაჩუას, მენცარობაშ
გოვითარაფას, ადამიერიშ ალობეფიშ დო ჯინჯიერ დუდიშალეფიშ პატიჩამას რასაშ, სქესიშ,
ნინაშ დო რელიგიაშ უმკუჯინუო.

ორგანიზაციაქ 1945 წანაშ 16 გერგობათუთას დირსხუ. თიში შტაბ-ორენჯი იდვალუაფუ
პარიზის, საფრანგეთის. 2011 წანაშ 1 გერგობათუთაშ მუნაჩემეფით იუნესკო აკმაშქვანც
195 ქიანას. თის თაშნეშე 50 წჷმმარინაფალური ოფისი, მუსხირენი ინსტიტუტი დო ცენტრი
უღუ მოსოფელს. იუნესკოშ თოჸუჯიშ შქაგურც მორთაფილიე აფრიკა დო გენდერული
ართმანგობა.

1942 წანას დიდი ბრიტანეთის ინგლისი დო უელსიშ გონათაფაშ სხუნუშ დუდმახვენჯიშ
რიჩარდ ბატლერიშ დო ბრიტანეთიშ სხუნუშ პრეზიდენტიშ მ. რობერტსონიშ ინიციატივათ,
გიმანჯჷ ანტიჰიტლერული კოალიციაშ ქიანეფიშ გონათაფაშ მინისტრეფიშ აკოხვამილაფაქ
(ინგლ. Conference of Allied Ministers of Education). აკოხვამილაფა, ნამუსჷთ
ემიგრაციას რენჯი თარობაშ წჷმმარინაფალეფით ორსუდესჷ, მითმეურდჷ ლონდონც 16
გერგობათუთაშე 5 ქირსეთუთაშახ. კონფერენციაშ თარი თემა შვიდობაშ დორცხუაფაშ უკული
გონათაფაშ სისტემაშ ეკონწყუალა რდჷ. ართაშახიანი სხუნუაშ მანგიორო 1945 წანაშ
ქირსეთუთაშახ (იუნესკოშ ოფიციალურ დორსხუაფაშახ) იმანჯჷ 60 აკოხვამილაფაქ.
კონფერენციაშ იდეეფქ დიდი ხუჯიშ დოკინა მიპალუ მოსოფელიშ წორომაჸალობას.

მაჟირა მოსოფელს ლჷმაშ დოთებაშ უკული ლონდონს გიმანჯჷ გოეროშ კონფერენციაქ,
გონათაფაშ დო კულტურაშ ორგანიზაციაშ დორსხუაფაშ გეშა. კონფერენცია მიჭანეს 1942
წანაშ დო 1945 წანაშ სან-ფრანცისკოშ აკოხვამილაფაშ რეკომენდაციეფიშ ოსქვებურო.

1945 წანაშ 16 გერგობათუთას ხექ მიჭარინ იუნესკოშ დვალირაფაშა. აკოხვამილაფაშ 44
მაკათურშე დვალირაფას ხე მაჭარჷ 37-ქ. დვალირაფა ნძალაშა გემშეშჷ თიში უკული, მუთ
20 ქიანა მახვამილუანდჷ თიშ რატიფიკაციას. თექ მოხვადჷ 1946 წანაშ 4 გერგობათუთას.
იუნესკოშ მაართა კონფერენცია,ნამუსჷთ 30 ქიანაშ წჷმმარინაფალი ორსუდჷნ, მითმეურდჷ
პარიზის, 1946 წანაშ 19 გერგობათუთაშე 10 ქირსეთუთაშახ.

იუნესკოშ ალმახანური შტაბ-ორენჯიქ, ნამუსჷთ ლათინური ანბანიშ ასოშ Y ფორმა უღუნ,
1958 წანაშ 3 გერგობათუთას გინწყჷ. იუნესკოშ პარიზიშ შტაბ-ორენჯიშ მოხ, მოსოფელიშ
მასშტაბით რე ედომუშამი რანწკი იუნესკოშ ოფისეფიშ. ორგანიზაციას გარჩქჷ რეგიონალური
ბიუროეფი დაკარც, ნაირობის, ბეირუთის, კაიროს, ბანგკოის, ჯაკარტას, ვენეციას,
ჰავანას, მონტევიდეოს დო სანტიაგოს. წჷმმარინაფალური ოფისეფიშ უმენტაშობა თ.გ.
კლასტერული ოფისეფიე, ნამუეფუშ რიცხუ თეჟამო 27-იე. კლასტერული ოფისეფი სუმი ვარა
უმოს ქიანას კურირენც, მორო თეში მოხ, რე რეგიონალური ოფისეფით. იუნესკოს თაშნეშე
გარჩქჷ 21 ერუანული ოფისი, ინსტიტუტეფი დო ცენტრეფი ედომუშამი მოსოფელიშ მასშტაბით.

ნამდგარდია ქიანა, ნამუთ გინმირთუ გოეროშ მაკათურინ ავტომატურო გინმირთუ იუნესკოშ
მაკათუროთ, ოდო გოეროშე გჷშულაშ შვანც თაშნეშე ავტომატურო იტენც იუნესკოშ
რანწკეფცჷთ. ქიანაქ, ნამუთ ვა რე გოეროშ მაკათურინ შელებუანიე გინირთას იუნესკოშ
მაკათურო გენერალური კონფერენციაშ მაკათურეფიშ 2/3-იშ აპიჯაფაშ შვანც.

იუნესკოშ ოფიციალური ნინეფი რე: ინგლისური, არაბული, ესპანური, ჩინური, რუსული დო
ფრანგული ნინეფი. დუდშენო იუნესკოშ ჯინჯიერი ნინეფი რდჷ ინგლისური დო ფრანგული,
1950 წანას ოფიციალური ნინაშ სტატუსი ეჭოფუ ესპანური ნინაქ, 1954 წანას – რუსულქ,
1974 წანას – არაბულქ, დო 1980 წანას ჩინურქ.

იუნესკოშ ხემანჯღვერი ორგანოეფიე გენერალური კონფერენცია, ნამუთ ჟირ წარმოწანაშე
ართშა აკმიკათუ დო ემარსულებერი სხუნუ, ნამუსუთ გჷშმეგორუნც გენერალური კონფერენცია
დო ორგანიზაციას ხემენჯღვერენც კონფერენციეფიშ შქა პერიოდის. იუნესკოშ ემარსულებერი
ორგანო რე ომელამოსე, ნამუსუთ გენერალური დირექტორი ენმურე ოდუდეს.

თეჟამშო გენერალურ დირექტორს გჷშმეგორუნც გენერალური კონფერენცია 4 წანაშ ხანით.
2009 წანას გენერალურ დირექტორო გჷშეგორეს ბულგარელი დიპლომატი ირინა ბოკოვა.

იუნესკო რე ოერეფოშქაშე პროგრამაშ "გონათაფა არძოშო" კოორდინატორი. მოშინელი
პროგრამაშ ჯინჯიერ ღანკეფქ გიმიდარჯაკჷ დაკარიშ 2000 წანაშ ფორუმს.

პროგრამა წჷმარინუანც ინტერდისციპლინარული რკვიაშ გეგმას, ნამუშ ღანკიე გაუჯგუშას
ადამიერიშ ურთიართქმენდაფა ორთაშობურ გარემოს. პროგრამაშ ჯინჯიერი ღანკიე გოხურგას
ეკოლოგიური, სოციალური დო ეკონომიკური მოღალუეფი ბიომიარეფერუანობაშ დინაფაშ დო
მორკებაშ თოლწონუათ.

1972 წანას იუნესკოქ ეჭოფჷ მოსოფელიშ კულტურული დო ორთაშობური მონძალაშ თხილუაშ
კონვენცია, ნამუქჷთ ნძალაშა მიშართჷ 1975 წანას. ირწანურო მოსოფელიშ მონძალაშ
კომიტეტი აკმიკათუ სესიას, ნამუთ გჷთმოხურგანც, ნამუ ობიექტი მიშეღან იუნესკოშ
მოსოფელიშ მონძალაშ ერკებულშანი. მაართა ქობიექტი მოსოფელიშ მონძალაშ ერკებულშა
მიშეღეს 1978 წანას დო თენა რდჷ გალაპაგოსიშ კოკეფი.

მოსოფელიშ მონძალაშ ერკებულიშ თარი ღანკიე თითო-კაკალია ობიექტიქ დითხილუას დო
გინშქვას ჩინებულო, მუ რაგადი ოკო თინა ქამანგჷ იუნესკოშ კრიტერიუმეფს-და. იუნესკოს
გვალო 10 კრიტერიუმი უღუ, ნამუეფშეთ მაართა ამშვი მოქიმინჯალენს 1978 წანაშე დო
გჷთმოხურგანს კულტურულ ობიექტეფს, ოდო დოსქილადირი ოთხი მოქიმინჯალენს რე 2002
წანაშე დო ორთაშობურ ობიექტეფს გჷთმოხურგანს. 2005 წანაშე 10-ხოლო კრიტერიუმქ
აკიშქვჷ ართი ერკებულო.

2003 წანას იუნესკოქ ეჭოფჷ ვამატერიალური კულტურული მონძალაშ თხილუაშ კონვენცია.
ვამატერიალურ კულტურულ მონძალათ მირჩქინეს ჟიპიჯური გჷნოჩამეფი, ტრადიციული მუსიკა,
სხაპუა, რიტუალეფი, ფესტივალეფი დო ოკათე წარმება.

პროგრამა მოსოფელიშ შვენაქ დირსხუ 1992 წანას თიშო, ნამდა დითხილუას დოკუმენტური
მონძალაქ თინეფ შქას ისტორიული დოკუმენტეფქ, არქივეფქ დო ა. უ.

2011 წანას საქორთუოშ დოკუმენტური მონძალაშ 1000 ნახანდიქ იუნესკოშ მოსოფელიშ
შვენაშ რეესტრის ქჷმოხვად.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D%E1%83%9E%E1%83%90%E1%83%A8_%E1%83%A0%E1%83%A1%E1%83%AE%E1%83%A3

ევროპაშ რსხუ (ინგლისურო - European Union, ფრანგულო - Union européenne),
კუნტარაფილო ევრორსხუ - ევროპაშ სახენწჷფოეფიშ შხუ პოლიტიკური დო ეკონომიკური
გოართოიანაფა, 1993 წანაშახ ევროპული წორომაჸალობა (ინგლისურო - European
Community, ფრანგულო - Communauté européenne) ჯოხოდჷ. თიშ მაკათური რე ევროპაშ 28
სახენწჷფო, ნამუეფიშ ედომუშამი ფართობი 3 892 ვითოში კვ. კმ რე, მახორობა - 455
მლნ. ართობური ერუანული პროდუქტიშ დო ოგალენე ვაჭარუაშ მასშტაბეფით ევროპაშ რსხუ
გიწმულუანს ააშ-ს დო იაპონიას.

ევროპაშ ტერიტორიას, ევრორსხუშ მასშტაბეფიშ მანგური ართოიანი სახენწჷფოეფი რდჷ:
ბჟადალ რომიშ იმპერია, ფრანკეფიშ სახენწჷფო, საღორონთო რომიშ იმპერია. ულირი
ვითოშწანურეფიშ გოძვენას ევროპა დორთილი რდჷ, მარა თიშ გოართოიანაფაშ გეშა იდეა ირო
რდჷ. ამერიკული რევოლუციაშ უკული გორჩქინდჷ იდეაქ ევროპაშ აკოართაფილი შტატეფიშ
გეშა, ნამუქჷთ ხეახალშო გორჩქინდჷ მაჟირა მოსოფელიშ ლჷმაშ უკული.

დოდგინელი ღანკეფიშ ეჸონაფაშ შარას ევროპაშ სახენწჷფოეფქ ქეშილებეს ხასჷლას
ალულუაფუდესკო სერიოზულ კრიზისეფი დო აკმაბორკალ ფაქტორეფშა. ევრორსხუშ დუდ
მეჭირინდაფათ შილებე იკოროცხას ხანგინძე თინჩალაშ უნარღელჸოფაქ მაკათურ ქიანეფ
შქას, ნამუეფით რდეს ინოჸუნაფილეფი შხვადოშხვა აკოანჯარაფილ კონფლიქტეფშან დო
დემოკრატიული აპიჯაფა, ნამუშ მოხვარათ ეიჸონაფუაფუ საართო ღანკეფი.

ევრორსხუშ ჯინჯიერი დოკუმენტი ამდღარშო რე 2003 წანაშ ”მეართაფაშ აპიჯაფა” (Treaty
of Accession), ნამუქჷთ ნძალაშა მიშართჷ 2004 წანაშ 1 მესის. ჟიმოჸონაფილი
აპიჯაფეფით გოხურგილი ევრორსხუშ მაკათური სახენწჷფოეფიშ სამართალობური, პოლიტიკური,
ეკონომიკური დო შხვა სახეშ ვალდვალირაფეფქ იფორმირჷ ართოიან დოკუმენტის, ევრორსხუშ
კონსტიტუციაშ პროექტის, ნამუშ ეჭოფუაშ პროცედურა თეჟამო ხოლო მეურს.

ევრორსხუშ შხვადოშხვა ინსტიტუტეფი შხვადოშხვა ქიანეფს დო ნოღეფს რე: ბრიუსელი
(ბელგია), სტრასბურგი (საფრანგეთი), ლუქსემბურგი (ლუქსემბურგი), მაინიშ ფრანკფურტი
(გერმანია). ევრორსხუს ოფიციალური პოლიტიკური ცენტრი ვა უღჷ, მარა დე-ფაქტო
”ნანანოღათ” ბრიუსელი იკოროცხუ.

ევრორსხუშ მაკათურო შილებე გინირთას ევროპაშ ნამუდგა ქიანაქ, ნამუთ აღიარენს
პლურალისტურ დემოკრატიას, კანონიშ უჟინაშალას, თხილანს მუში მენოღალეეფიშ
კონსტიტუციურ ნებეფს, გაჩქჷ გენწყილი დო კონკურენტუნარიანი საბაზარო ეკონომიკა,
აკმირზიენს ევრორსხუშ პოლიტიკურ დო ეკონომიკურ ღანკეფს.



https://xmf.wikipedia.org/wiki/%E1%83%90%E1%83%95%E1%83%A1%E1%83%A2%E1%83%A0%E1%83%98%E1%83%90

ავსტრია (გერმანულო: Österreich) — ქიანა ცენტრალურ ევროპას. ნანანოღა რე ვენა.
ოფიციალური ნინა ავსტრიას რე გერმანული. ავსტრია რე ევრორსხუშ ართ-ართი მაკათური.
ქიანას ოხორანს 8,150,000 კოჩი. ავსტრიას უხურგანს ბრუო ქიანა: გემანია, ჩეხეთი,
სლოვაკეთი, უნგრეთი, სლოვენია, იტალია, შვეიცარია დო ლიხტენშტაინი. ქიანაშ თარი
წყარმალუ რე დუნაი.

ავსტრიაშ დო უნგრეთიშ ტერიტორიას XIX ოშწანურას არსებენდ ავსტია-უნგრეთიში იმპერია.
1918 წანაშ უკული არსებენს ავსტრიაშ რესპუბლიკა. ასე ავსტრია, მუჭოთ გერმანია,
ფედერაციული რესპუბლიკა რე დო თის რე ჩხორო დიხა. თე დიხეფი რენა (მუშ
ნანანოღეფით):



https://xmf.wikipedia.org/wiki/%E1%83%98%E1%83%A1%E1%83%9A%E1%83%90%E1%83%9B%E1%83%98

ისლამი (არაბ. الإسلام ალ–ისლამ – "მორჩილება") - დოხოლაფირო 1,3 მილიარდი
მათხოზინეთ ქირსიანობაშ (დოხოლ. 2.1 მილიარდი მათხოზინე) უკული მოსოფელს მაჟირა
უდიდაში რელიგია. ისლამიშ მათხოზინეს ჯოხო მუსლიმი ვარა მაჰმადიანი (მოჯვეშაფილი
ფორმა). გიჭყჷ მა–7 ოშწანურას არაბეთიშ ჩქონც. ოსხირმადვალუ რე მაჰმადი, ნამუთ
ისლამური გურაფაშ მეჯინათ ღორონთიშ (არაბულო: ალ-ლაჰ الله) ეკონია აწმაჩამალი რდჷ.
ამდღა ისლამი გოფაჩილიე ედომუშამი მოსოფელს, ტრადიციულო, ისლამურო იკოროცხუ
გეჸვენჯი რეგიონეფი: ხოლო ბჟაეიოლი, ოორუე აფრიკა, ობჟათე აზია დო ობჟათე–ბჟაეიოლი
აზია.

მუსლიმეფი აკმადგინანა საქორთუოშ მახორობაშ დოხოლაფირო 10%. თინეფიშ რიცხუს ორხველჷ
საქორთუოს მახორუ ეთნიკური აზერბაიჯანალეფი დო აჭარაშ ტერიტორიას მახორუ ქორთუეფი
(აჭარალეფი)

არაბეფი ჯინჯიერო წჷმორთეფი რდეს. თინეფც ოართე რელიგია ვა აკმაშქვანდ: თითო ტომც
მუში ოხვამერ-ჯაკონი ჸუნდჷ. მარა თინეფც უღუდეს ოართე ოხვამე მექას - ქააბა.
ისლამურ გჷნოჩამაშ მეჯინათ ქააბა ეიოგჷ იბრაჰიმქ, ნამუშოთ თის ღორონთქ ცაშე უჯღონჷ
უჩა ქუა. ოდო უკული არაბეფქ ქჷმიოტეს მონოთეიზმი (ჰანიფობა), ოდო ქააბაშ ოხვამეს
ჯაკონეფც ქჯდუდვეს ბინა. არაბეფი მექაშა მიშეს ოხვამალო ისლამშახიანი პერიოდისჷთ.
თაშ ნამდა ნამდგარდია არაბი, ნამუთ მიშუ მექაშან, თიშო ნაჩინებუ საგვარეულო
ჯაკონსჷთ ძირაფულენდ. წჷმორთი არაბეფც წანდეს შურეფიშ ანუ ჯინეფიშ, ნამუეფით
ოხორანდეს თუთას, ბჟას, ჯალეფც, ინჭეფც, ქუალეფც. ჯალეფი არაბული წჷმორთალას დიდი
პატიჩამას იინალუანდეს – თინეფიშ მოკვათუაც~ დიდი ცოდათ იკოროცხუდჷ.

მუჰამედი (არაბ. محمد მუჰამმად) რდჷ ადამიერი, ნამუქუთ ედომუშამო დოთირუ არაბი
ტომეფიშ ტრადიციული რინა, ქჷმეჩუ თინეფც ახალი რელიგია, რინაშ წესი დო ღანკი.
მუჰამედიქ დებადჷ 570 წანას მექას, თიში ფანია რდჷ ბანუ ყურაიშიშ ართ–ართი ნოელაშ,
ბანუ ჰაშიმიშ წჷმმარინაფალი. მუჰამედიშ მუმაქ მუში დაბადებაშე ამშვი თუთაშ დუც
დოღურუ, ორდო დოომბოლაფირი ბაღანას ბიძია – 'იმრანი (აბუ თალიბი) რდჷნდ. ართხანც
მუჰამედი არქემეფიშ დო ორინჯიშ ჭყიშობას მეჸუნდ (თე საქვარუა ვართ ფერო პატიოჩამალო
იკოროცხუდ არაბეფც). 40 წანერქ გინირთუნ, მუჰამედიქ მიღჷ მაართა გჷმოცხადება
(გჷნოჩამათ თექ მოხვად 19 ვარა 21 რამადანიშ თუთას) ართღორონთამობაშ ქადაგებაქ დო
უკოროცხუ ჯაკონეფიშ ვარაფაქ ქჷდიჭყ, ნამუეფით არაბეფიშ ტომეფც ართიანშე
მუთმაჩილითუანდეს. არაბეფც ართი ღორონთიშ ოკო ურწუმებუდესკო. თე ახალი რელიგიას
ისლამი გეძუდ ჯოხოთ. მექარეფქ ვეჭოფეს თიში რელიგია, გაჷშაკერძაფილო თის
აწმუდირთუდეს გოლინუამი მექარეფი აბუ ჯაჰლი (ურჩქენჯეფიშ მუმა), აბუ სუფიანი
უკულნეშის ისლამი გეჭოფუ), მუჰამედიშ ბიძია აბუ ლაჰაბი (ალმოდვალირეფიშ მუმა),
მუჰამედი რდჷ გეძიცეფიშ დო შეურაცხყოფაშ ობიექტი 12 წანაშ განწხანს დო თიქ
აძულებურქ იჸუ შხვა ნოღაშა - მედინაშა უნტებუდუკონი. თექ თიში ბრელქ ირუმუ დო
ბოლოს, მჯამცჷთ 630 წანს გომორძგვილი მუჰამედიქ მექაშა დირთუნ, მექარეფქჷთ ირწუმეს
თიში. გვალო კუნტა ხანც მუჰამედიშ გოხ აკოკორობილი არაბობაქ ოხვამერიშ ართგური
მორწუმეეფიშ სახენწჷფოქ ქჷდარსხუ – (ოხალიფე), ნამუქუთ მუსხირენი ვითური წანაშ
უკული დიდი იმპერიათ გჷნირთ. მუჰამედიშ ღურაშ უკული არაბეფიშ სახენწჷფოს თიში
გამაკათა - ხალიფეფი დუდენდეს.

დუდშენო არაბეფიშ მორჩილი ბუნა აღიარენდ ახალი რელიგიას, ოდო უკული ედომუშამი
არაბეთიქ, მუჭოთ ბინადარი არაბეფქ, თეშ ტიოზის მახორუ ბედუინეფქ აღიარეს თინა დო,
ბოლოს, გვალო მალას, შხვა კათეფქჷთ (ირანალეფქ, თურქეფქ, ეგვიპტარეფქ, ინდოარეფქ,
სლავეფიშ ნორთიქ...) ქირწუმეს. ისლამი აღიარენც იუდეველეფიშ დო ქირსიანეფიშ
ოხვამური წიგნეფც, თინეფიშ წიმინდეეფც დო აწმაჩამალეფც: ნუჰის, იბრაჰიმს, ისმაილს
იაყუბის, იშაყის, მუსას, დავუდის დო სულაიმანს, წიმიდე მარიამს (მარიამ) დო იესო
ქირსეს (ისა) (მორო თის ვა კოროცხუნა ოხვამერიშ სქით დო ოსქვებურო ვართ წიმინდე
მარიამს - ღორონთიშ ნანთ), თარანგელოზეფც მიქაელს დო გაბრიელს (ჯაბრიილ). ისლამიშ
მეჯინათ, იუდეველეფქ დო ქირსიანეფქ დოჩორთეს მუნეფიშით ნაქადაგები ჭეშმარიტება,
ათეშენ ღორონთქ მუჰამედი მალაჯღონ თე ჭეშმარიტებაშ ეკანწყუალო დო კატეფიშ თინი
შარას გიორინაფალო.

ისლამიშ ჯინჯიერი წყუ რე წიმინდე წიგნი ყურანი, ნამუთ აკმოდირთუ მუჰამედიშ
ქადაგებეფიშ დო ხილუეფშე, დო „ჰადისეფი“ ვარა გჷნოჩამეფი მუჰამედიშ გჷმნათქუალეფიშ
დო ერთეფიშ გეშა.



https://xmf.wikipedia.org/wiki/%E1%83%95%E1%83%98%E1%83%99%E1%83%98%E1%83%9D%E1%83%AC%E1%83%99%E1%83%90%E1%83%A0%E1%83%A3%E1%83%94

ვიკიოწკარუე (ინგლ. Wikimedia Commons, WikiCommons) — ოართე ცენტრალიზაფილი
ოწკარუე რე დუდიშულო გოფაჩუონი სურათეფიშ, ხონარამი დინნაჭარეფიშ, ვიდეოკლიპეფიშ დო
შხვა მულტიმედიური ფაილეფშო, ნამუეფჷთ გჷმორინაფილიე „ფონდი ვიკიმედიაშ“ პროექტეფიშ
ხასჷლეფც. თენა ვიკიმედიაშ ხოლო ართი გეძინელი პროექტიე ვიკიპედიაშნერო, მარა თენა
ოართე რესურსიე ვიკიმედიაშ არძო დალაფირი პროექტიშო ნინაშ უმკუჯინუო.

ვიკიოწკარუეს ეხარგილი ფაილეფქ შილებე გჷმორინაფილქ იჸუას, მუჭოთ აკანურო ეხარგილი
ფაილეფი ვიკიმედიაშ სერვერს არძო შხვა პროექტის არძო ნინაშა, თინეფ შქას
ვიკიპედიას, ვიკიწიგნებს, ვიკიწყუს დო ვიკისიახალეეფს; თინეფქ თაშნეშე შილებე
გჷმოხარგილქ იჸუას საიტიშ გალეთ, რახან ოწკარუეშ ედომუშამი აკოდგინალუა ვარა
ჯარალუობურ დომენსიე ვარა გოტებულიე დუდიშული ლიცეზიათ, GNU დუდიშული დოკუმენტაციაშ
ლიცენზიაშ მანგურო.

არძო ფაილი ეხარგილი ვიკისაწყობის ოკო ორდას დუდიშული გოფაჩუაშო ნამდგარდია
იურისდიქციათ. თე ფაილეფშა ვა შილებე თინეფიშ გჷმორინაფაშ აკოხურგუაშ პიჯალეფიშ
მეჩამა. სამანგათ, ვიკიოწკარუეშა ვა შილებე თიშნერი ფაილეფიშ ეხარგუა, ნამუეფუშ
გჷმორინაფა კომერციული ღანკეფშო ვარაფილიე. თაშნეშე ვადიშქუმალუაფუ ფაილეფი,
ნამუეფჷთ იფაჩუ პიჯალეფით {{fairuse}} (ამერიკული კანონდვალირაფათ დოშქუმალირიე
აკოხურგილი გჷმორინაფა ოავტორე ნებეფით თხილერი მოღეშ).

ფაილიშ ეხარგუაშ უკული უციო რე: ქჷგიაძინას თანგეფი ოავტორე ნებეფიშ სტატუსიშ
გეშან. თე თანგი ლიცენზიაშენ გეძინელი ინფორმაციას ქახვილუ-და, თიმწკჷმა ქჷგუძინით
თიში ეჭარუა ხოლო, სამანგათ, მუ რე გჷმოსახილი ფოტოსურათის, სო დო მუჟამც იჸუ
გჷნოღალირქ დო თაშ. თაშნეშე ქჷგუძინით სურათიშ ოჭყაფუ წყუ, თინა ნამდგაინი შხვა
ვებხასჷლაშე ქჷნგმოიღუნა-და.



https://xmf.wikipedia.org/wiki/%E1%83%A4%E1%83%98%E1%83%96%E1%83%98%E1%83%99%E1%83%90

ფიზიკა (ჯვეში ბერძენ. φύσις „ორთა“) — ორთაშობური მენცარობა, ნამუთ გურაფულენს
ორთაშ უძაკააშ დო თე ჟამს არძაშე უზოგადაშ კანონზომიერებეფს, არკვიენს მატერიაშ
აკოდგინალუას დო მუშებეფს, ოფირჩას დო ბორჯის თიშ გინოაბანუაშ ზოგად ფორმეფს.

ფიზიკა შხვა ორთაშობურ მენცარობეფწკჷმა ართო გურაფულენს გოლუაფირი ოქიანუშ ობიექტურ
მუშებეფს. ფიზიკას ართ-ართ ცენტრალურ თემას წჷმარინუანს მატერიაშ აკოდგინალუაშ
დოგურაფა. თინა ფორუნც ფიზიკას ჩინებულ ჟირი მატერიაშ სახეს: ღვანდის დო ვეს.

არძო მატერიალური ობიექტი ითირუ, ჟამიშ მეჯინათ ითირუ თინეფიშ ურთიართაბანდვალა,
ფორმა, ზჷმეფი, აგრეგატული რინა, ფიზიკური დო ქიმიური მუშებეფი დო თაში. ირნერი
თირაფა, ირნერი პროცესი, ნამუთ მეურს ჩქინ გოლუაფირი ოქიანუს, წჷმარინუანს მატერიაშ
ყარაფის. ყარაფი მატერიაშ დინოხოლენი მუშება რე, თინა უწმურდგინებუ რე მატერიაშ
უმშო. ყარაფი რე მატერიაშ სქჷლადაშ მეშქაშალა.

ფიზიკაშით აკოგურაფონი მატერიაშ უზოგადაშ ყარაფიშ ფორმეფი (მექანიკური,
მოლეკულურ-სიტიბური, ელექტო-მაგნიტური, ატომური, გვირზილური ) წჷმარინუანა მატერიაშ
უმოსო რთულ ყარაფიშ ფორმეფიშ (ქიმიური, ბიოლოგიური დო შხვ.) აკმადგინალ ნორთის,
თეშენი ფიზიკა წჷმარინუანს შხვა ორთაშობურ მენცარობეფიშ (ასტრონომია, ბიოლოგია,
ქიმია, გეოლოგია დო შხვ.) ოსხირს.

ფიზიკა გურაფულენს მატერიაშ მუშებეფს დო რჯებას თიში გჷმოლინაფაშ ფართე თანჯეფს,
დოჭყაფილი სუბმიკროსკოპული ელემენტარული ნორთიეფშე (ელემენტარული ნორთიეფიშ ფიზიკა)
თებული ედომუშამი ოქიანუთ (კოსმოლოგია).



https://xmf.wikipedia.org/wiki/%E1%83%A1%E1%83%90%E1%83%91%E1%83%94%E1%83%A0%E1%83%AB%E1%83%9C%E1%83%94%E1%83%97%E1%83%98

საბერძემო – ქიანა ევროპას. ნანანოღა რე ათენი. ოფიციალური ნინა რე ბერძენული.
საბერძემოს ჯვეში ფარაშ ვალუტა რდჷ დრაჰმა, მარა ამდღა ქიანა ევრორსხუშ ართ-ართ
მაკათური რე დო ათეშენი ვალუტა საბერძემოს რე ევრო, მუჭოთ შხვა ევრორსხუშ ქიანეფს.

საბერძემო – მილარე ობჟათე ევროპას, ბალკანეთიშ ჩქონს. საბერძემო ეგეოსიშ ზუღაშ
ძგას რე, ნამუთ ევროპაშ ზუღეფშე ბრელი კოკეფით რე ჩინებული. ათეშენი საბერძემოს
ბრელი კოკეფი დო ჩქონეფი უღჷ. თე კოკეფშე უდიდაში რე კრეტა. შხვა დიდი კოკეფი რე:
ეუბოა, ლესბოსი, ხიოსი დო შხვა.



https://xmf.wikipedia.org/wiki/%E1%83%9C%E1%83%98%E1%83%A3-%E1%83%98%E1%83%9D%E1%83%A0%E1%83%99%E1%83%98

ნიუ-იორკი (ინგლისურო: New York [nʲuːˈjɔːɹk]) — ნოღა ამერიკაშ აკოართაფილ შტატეფს,
შტატ ნიუ-იორკის. 8 მილიონშე მეტი მახორობათ (830 კმ²-ს) ნიუ-იორკი, ამერიკაშ
არძაშე უმოსი დიდი დო ოორუე ამერიკაშ არძაშე ინწრას დოხორინელი ნოღა რე. თიშ
აგლომერაციას 22 მილიონშე მეტი კოჩი ოხორანს. ნოღაშ თე ჯოხოდვალაშ შტატიშე
გჷშაგორალო თეს «ნიუ იორქ სითი»-ს უძახჷნა. ნოღას შხვანერო «დიდ უშქურს» უძახჷნა
(ინგლისურო: „Big Apple“)

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} ირვინგ ვაშინგთონი,
"ნიუ-იორკიშ ისტორია"



https://xmf.wikipedia.org/wiki/%E1%83%9C%E1%83%98%E1%83%93%E1%83%94%E1%83%A0%E1%83%9A%E1%83%90%E1%83%9C%E1%83%93%E1%83%98

ნიდერლანდეფიში ომაფე (ჰოლანდიურო: Koninkrijk der Nederlanden) — სახენწჷფო დო
კონსტიტუციური მონარქია ნამუსჷთ ტერიტორიეფი უღჷ ევროპაშ ბჟადალს დო კარიბიშ ზუღას.
ოხერწუფეშ ოთხი კუნთხუ - არუბას, კურასაოს, ნიდერლანდეფს დო სინტ მაარტენს -
წურაფულენა მუჭოთ "ქიანეფს" დო მიშმულა ოხერწუფეშა, მუჭოთ პარტნიორეფი.

ნედერლანდეფიშ სახენწჷფოშ ისტორია იჭყაფუ 1813 წანაშ ნაპოლეონწკჷმა ნირზიშ უკული.
თი წანას ნიდერლანდეფქ დირთინუეს დუდიშალა დო დუდმანჯღვერო ქჷდარინუეს ვილჰელმ
ორანიე. 1814 წანას გჷნოჭყვიდეს ობჟარე ნიდერლანდეფწკჷლა (სოდგარენი ამდღანერი
ბელგია დო ლუქსემბურგი) აკოშქუმალა. 1815 წანაშ მელახიშ თუთას სუვერენული პრინციქ
გჷნირთჷ ნიდერლანდეფიშ მაფათ დო თაშ მოხვადჷ ომაფეშ დორსხუაფაქ. ნიდერლანდეფიშ მაფა
რდჷ ლუქსემბურგიშ დიდი ჰერცოგი, ნიდერლანდეფიშ ომაფეშ პროვინცია, ნამუთი თეწკჷმა
ართო, თი ფარანს რდჷ გერმანული კონფედერაციაშ დიდი ოჰერცოგე.



https://xmf.wikipedia.org/wiki/%E1%83%9B%E1%83%90%E1%83%9A%E1%83%90%E1%83%98%E1%83%96%E1%83%98%E1%83%90

მალაიზია — სახენწჷფო ობჟათე აზიას; აკმადგინანს ვითოსუმ შტატის დო სუმ ფედერალურ
ტერიტორიას, ნამუთ იდვალუაფუ 329 825 კმ²-ს. ნანანოღა - კუალა-ლუმპური. თარობა
მაჟია ნოღას, პუტრაჯაიას იდვალუაფუ. მალაიზიაშ მახორობა 28 მილიონიე. ობჟათე
ჩინეთიშ ზუღა ქიანას 2 რეგიონო რთჷნს: ჩქონამი მალაიზია დო მალაიზიაშ ბორნეო (კოკიშ
მალაიზიაშ დორხველი ნორთი).

მალაიზია უხურგანს ტაილანდის, ინდონეზიას დო ბრუნეის. ქიანა ეკვატორწკჷმა ხოლოსიე
დო თექ ტროპიკული კლიმატიე. ქიანას მართუნს გიშაგორილი მონარქი დო თარობას დუდენს
პრემიერ-მინისტრი.

მალაიზია იდვალუაფუ ეკვატორულ ორტყაფუს. წყარპიჯიშ ღოზი მიშაჭკირილ-გიშაჭკირილიე.
მალაკიშ ჩქონიშ უმენტაში ნორთი ლაკადამიე (გვალეფიშ სიმაღალა 1000-2000 მ,
უმაღალაში გვალა ტაჰანი, 2190 მ). ობჟათე-ბჟადალი დო ოორუე-ბჟაეიოლი წყარპიჯიშ
მანგის დო ობჟათე ნორთის ალუვიური რზენეფიე. რზენეფიე კოკი კალიმანტანიშ მანგო
ხოლო, კოკის ხოლო ჭიჭე გვალეფი დო ქჷნდჷრეფიე (სიმაღალა 2000-2400 მ), ოორუე ნორთის
ებიჯილიე კინაბალუშ გვალაშ მასივი (4101 მ, გვალაშ უმაღალაში კონკა). სასარგებელო
დინოხურიშიშე დიდარიე კალაშ, რკინაშ, ლინჯიშ მადანით, ქუანოშქერით, ნავთობით,
ორქოთ, ალუმინით, ბოქსიტით დო შხვათ.

ჰავა მალაკიშ ჩქონიშ ობჟათე ნორთის დო კოკი კალიმანტანს ეკვატორულიე, ოორუეს -
სუბეკვატორული მუსონური. ოშქაშე თუთეფიშ ტემპერატურეფიე 25-28° C (რზენს). ნოლექეფი
წყარპიჯის 2000-2500 მმ წანამოწანას, გვალას მინ აბანს 4000 მმ-შახ. კინაბალუშ
მასივიშ კართეფს 5000 მმ-შე მეტი. წყარმალუეფიშ რშვილი შხირიე. წყარმალუეფი
ალაზჷმაფათ კუნტა, მარა წყარხვეიანიე. უდიდაში წყარმალუეფიე რაჯანგი, ბარამი,
კინაბატანგანი (კ. კალიმანტანი), პაჰანგი (მალაკიშ ჩქონს)

მალაიზიაშ დიდ ნორთის გოეწერაფილი ლატერიტული ნერჩეფიე, რზენს - ალუვიური.
ტერიტორიაშ დოხოლაფირო ¾ იდვალუაფუ იროწვანე ლამე ტროპიკული ტყა, ალაზჷმაფათ სქირე
შქაგვალეფიშ ფოქვეფიშ ქსეროფიტული ქვერჩხონიე, წყარპიჯიშ მანგას — მანგროვამი.
მალაიზიაშ ჩხოლარეფიშ ომაფე ორხველჷ ინდომალაიშ ზოო-გეოგრაფიულ აკანს. თექ ხე
მუნჭყვი, ჰიმალაიშ თუნთი, ჸილო, ნჯილო, ტყარი ხოჯი, ადამიერიშობური მაიმუნეფი,
ტაპირი, ნიანგი, პითონი დო შხვა. ქიანას მუდგაზმარენი ერუანული პარკიე.



https://xmf.wikipedia.org/wiki/%E1%83%9A%E1%83%9D%E1%83%A1-%E1%83%90%E1%83%9C%E1%83%AF%E1%83%94%E1%83%9A%E1%83%94%E1%83%A1%E1%83%98

ლოს-ანჯელესი, კუნტათ ელ-ეი (LA), ანგელოზეფიშ ნოღა — ნოღა კალიფორნიას. მახორობათ
ააშ-შ სიდიდათ მაჟირა ნოღა რე ნიუ-იორკიშ უკული. ნოღაშ სტატუსიქ მიაჩუ1850 წანაშ 4
პირელს დო თე ჯოხოდვალათ ქაუნთიშ ადმ. ცენტრიე. 2000 წანაშ ცენზიშ მიკოჯინათ თიში
მახორობა აკმადგინანდჷ 3,69 მილიონს, მარა 2004 წანაშ 1 კვირკვეშ ეჭარუათ ნოღაშ
მახორობაქ 3,85 მილიონშა მიანჭუ, ქაუნთიშ ედომიშ 10 მილიონი მახორუშე. ნოღა ობჟათე
კალიფორნიაშ ურბანული აგლომერაციეფიშ ცენტრი დო უშანულამაშ ნორთიე. თიში ფართობი
1200 კვ.კმ, მუთ თინა ნიუ-იორკის დო ჩიკაგოს გინოძჷ.

ლოს-ანჯელესი ქიანაშ ართ-ართი კულტურული, ეკონომიკური, ომენცარე დო ართუაფაშ
ცენტრიე. ნოღა თაშნეშიშე მოსოფელიშ ართ-ართი არძაშე კოსმოპოლიტი აბანიე, თეშ მუჭოთ
ქიმერონიშ ავანგარდი, სოდგათ დუს ეკმიკოროცხანს მოსოფელიშ ფაქტიურო არძა ერიშ
წჷმმარინაფალი. თაქ მულირ ადამიერეფს ირო ოჰამუდჷ ნოღაშ ჰამო კლიმატი, შურდგჷმილი
რინაშ რიტმი, უდიდაში ენერგია, რჩქალ ოკიანეშა თარი ინმალუშ სტატუსი დო ”ამერიკული
ოცნებაშ” გოხორციალაფაშ მეშქაშალეფი. 1932 დო 1984 წანეფს, ლოს-ანჯელესი ოლიმპიურ
ლაჸაფეფს მენძელენდუ. ლოს-ანჯელესიშ არძაშე კრიმინალური საგანოეფიე Compton-ი
Watts-ი დო inglewood-ი დო არძაშე კრიმინალური ბუნა Bloods-ი.



https://xmf.wikipedia.org/wiki/%E1%83%A4%E1%83%94%E1%83%98%E1%83%A1%E1%83%91%E1%83%A3%E1%83%A5%E1%83%98

ფეისბუქი (ინგლ. Facebook) რე სოციალური რშვილი დო ვებსაიტი. ფეისბუქიქ დირსხუ 2004
წანაშ ფურთუთას დო რე Facebook, Inc-იშ დორხველობას.. 2011 წანაშ მუნაჩემეფით,
ფეისბუქის ჸუნც 600 მილიონიშ უმოსი აქტიური მახვარებუ. მახვარებუეფს შეულებუნა
პერსონალური პროფილიშ დორსხუაფა, შხვა მაკათურეფიშ გეძინა, მუჭოთ მაჸალეფინ თეშ,
მესიჯეფიშ ჯღონუა. მაკათურს შეულებჷ აკათას რშვილს ნოღაშ, ოხანდებელ აბანიშ, სკოლაშ
ვარ-და რეგიონიშ მუნაჩემეფიშ მეჯინათ. მაკათურეფს შეულებუნა ართნერი ინტერესეფი
უღუნ ფერი მახვარებუეფიშ ბუნას აკათანინ.

ფეისბუქი დარსხუ მარკ ცუკერბერგიქ მუში კოლეჯიშ მაჸალეეფწკჷმა დო ოინფორმაციე
მენცარობაშ სტუდენტეფწკჷმა ართო, ედუარდო სავერინწკჷმა, დასტინ მოსკოვიცწკჷმა დო
კრის ჰაგისისწკჷმა ართო ჰარვარდიშ უნივერსიტეტიშ სტუდენტალაშ ბორჯის..

2009 წანაშ ღურთუთას Compete.com-ქ გჷმაბჟინუ რეიტინგი, ნამუშ მეჯინათ ფეისბუქი რდჷ
არძოშ უმოსო გოფაჩილი სოციალური რშვილი მოსოფელს. 2010 წანაშ გჷმათუთას ამერიკაშ
აკოართაფილ შტატეფს ფეისბუქის ჸუნდჷ 135.1 მაძირაფალი. Social Media Today-შ
მუნაჩემეფით, 2010 წანაშ პირელს ააშ-იშ მახორობაშ 41.6% რდჷ ფეისბუქიშ მაკათური.



https://xmf.wikipedia.org/wiki/%E1%83%90%E1%83%97%E1%83%90%E1%83%97%E1%83%A3%E1%83%A0%E1%83%A5%E1%83%98%E1%83%A8_%E1%83%AF%E1%83%9D%E1%83%AE%E1%83%9D%E1%83%93%E1%83%95%E1%83%90%E1%83%9A%E1%83%90%E1%83%A8_%E1%83%A1%E1%83%A2%E1%83%90%E1%83%9B%E1%83%91%E1%83%9D%E1%83%9A%E1%83%98%E1%83%A8_%E1%83%90%E1%83%94%E1%83%A0%E1%83%9D%E1%83%9E%E1%83%9D%E1%83%A0%E1%83%A2%E1%83%98

ათათურქიშ ჯოხოდვალაშ სტამბოლიშ აეროპორტი (თურქ. İstanbul Atatürk Havalimanı;
(IATA: IST, ICAO: LTBA)) — ოერეფოშქაშე აეროპორტი სტამბოლს, თურქეთიშ უშხუაში
აეროპორტი. იდვალუაფუ ნოღაშ ევროპულ ნორთის, ნოღაშ ისტორიული ცენტრიშ —
სულთანახმეტიშ მოედანიშ ბჟადალშე 24 კილომეტრის, მარმარილოშ ზუღაშ წყარპიჯის. 1980
წანაშე, აეროპორტის თურქეთიშ მაართა პრეზიდენტიშ - მუსტაფა ქემალ ათათურქიშ
ჯოხოდვალა უღუ.

მოშარეეფიშ ნინალაშ მუდანობაშ მეჯინათ, აეროპორტი ევროპას 4-ა დო მოსოფელს 13-ა რე.
2014 წანას, აეროპორტიშ მოშარეეფიშ მუდანობაქ 56 მილიონი ადამიერს გინაჩირთჷ.
მუმალს, აეროპორტიშ გინოხარგუაშ გეშა, იგეგმუ სტამბოლიშ მასუმა ახალი აეროპორტიშ
აკოგაფა, ნამუშ უკული ათათურქიშ აეროპორტი, საეგებიოთ, დიკილუ.

2000 წანაშ ღურთუთაშე, აეროპორტიშ მამართვალი ოპერატორი რე TAV Airports
(Tepe-Akfen-Ventures), ნამუქჷთ აეროპორტიშ გავითარაფალო, 1998 წანაშე, 600 მილიონი
დოლარი ინვესტიცია დინოდუ. 2005 წანას, TAV-ქ გიმორძგუ ტენდერს აეროპორტიშ ომართალო
15,5 წანაშ გოძვენათ.

აეროპორტიშ ტერიტორიას იდვალუაფუ თურქეთიშ ერუანული ავიაკომპანია Turkish
Airlines-იშ შტაბ-ორენი, ნამუშოთ აეროპორტი თარი ორენი რე. თაშნეშე აეროპორტის
ბაზირენა აბანური თურქული ავიაკომპანიეფი: Atlasglobal დო Onur Air.

ათათურქიშ აეროპორტწკჷმა ართო, სტამბოლს თაშნეშე ონინალჷ, ნოღაშ აზიურ ნორთის
მადვალუ მორჩილი საბიჰა გიოქჩენიშ ჯოხოდვალაშ ოერეფოშქაშე აეროპორტი.



https://xmf.wikipedia.org/wiki/%E1%83%90%E1%83%96%E1%83%98%E1%83%90

აზია — მოსოფელიშ არძაშე უმოსი დიდი ნორთი. ევროპაწკჷმა ართო აკმადგინანს ევრაზიაშ
კონტინენტის.

აზიაშ ელმოლს გოძჷ ოორუე ჸინუამი ოკიანე, რჩქალი ოკიანე დო ინდოეთიშ ოკიანე მუშ
გალენი ზუღეფით, დო ხოლო ატლანტიშ ოკიანეშ დინოხოლენი ნორთიშ ზუღეფი. ოორუე
ამერიკაშე აზიაშ ნორთი გჷშართილი რე ბერინგიშ საროტით, აფრიკაშე - სუეციშ არხით.
კოკეფიშ საართო ფართობი 2 მლნ კვ.კმ-ს აკმადგინანს.

აზიაშ ოშქაშე სიმაღალა რე 950 მ. ჯინჯიერი გვალამი სისტემეფი რე: ჰიმალაი (უმაღალაშ
(კოთა)კონკა ჯომოლუნგმა, 8848 მ), კავკაციონი, ჰინდუქუში, ყარაყორუმი, პამირი,
ტიან-შანი, კუნ-ლუნი, ჩინეთ-ტიბეტიშ ლაკადა, ალტაი, საიანები, ურალი, წოხოლენი
აზიაშ ლაკადა, ტიბეტიშ ნარაზენი. აზიაშ არძაშე უმოსი შანულამი რზენ-ტერიტორიეფი რე:
ბჟადალ ციმბირი, თურანი, ჯუნგარი, ჩინეთიშ დიდი, ინდო-განგი, მესოპოტამია. აზიაშ
ოორუე დო გვალამ რეგიონეფიშ რელიფის დიდი გოლინა მახვამილუ უჯვეშაში აკოჸინალუაქ -
დოხოლაფირო 11 მლნ კვ.კმ (ჯინჯიერაშო ციმბირი) მიარეწანამ ჸინეფს უკინებუ.



https://xmf.wikipedia.org/wiki/%E1%83%9B%E1%83%90%E1%83%90%E1%83%A0%E1%83%97%E1%83%90_%E1%83%9B%E1%83%9D%E1%83%A1%E1%83%9D%E1%83%A4%E1%83%94%E1%83%9A%E1%83%98%E1%83%A8_%E1%83%9A%E1%83%B7%E1%83%9B%E1%83%90

მაართა მოსოფელიშ ლჷმა (1914-1918), ჩინებური მუჭოთ „არძა ლჷმაშ თებაშ ლჷმა, რდჷ
ართ-ართი არძაშ უმოს კაბეტმასშტაბამი ლჷმა მოსოფელიშ ისტორიას (მაჟირა მოსოფელი
ლჷმაშახ), ნამუქჷთ მეხოლაფირო 9 მილიონი კოჩიშ შური ქეკიდინუ. მოკავშირე ქიანეფქ,
ბრიტანეთიშ, საფრანგეთიშ, რუსეთიშ, იტალიაშ დო ამერიკაშ აკოართაფილი შტატეფიშ
დუდობათ დამარცხეს ცენტრალური ნძალეფი გერმანიაშ იმპერიაშ, ავსტრო-უნგრეთიშ დო
ოსმალეთიშ იმპერიეფი. ლჷმეფიშ უმეტაშ თია მიშჷ ბჟადაალიშ ფრონტიშ მანგის ოორუე
ზუღაშე შვეიცარიაშ ომძღოშახ. ლჷმეფუ მიშუ მუჭო ზუღას, ზუღაშ თუდო დო მაართათ
ისტორიას-ჰაერს. ლჷმას მაჸუნჷ ოთხუ იმპერიაშ ფაჩუაქ: ავსტრო-უნგრეთიშ, გერმანიაშ,
ოსმალეთიშ დო რუსეთიშ. გერმანიაქ მიოდიონუ ზუღაშ იშოიანი იმპერია დო ქჷდირსხუ ახალი
ქიანეფქ- ჩეხოსლოვაკიაქ, პოლონეთიქ დო იუგოსლავიაქ. თე ლჷმას მაჸუნჷ მოღალირო
მაჟირა მოსოფელიშ ლჷმაქ 20 წანაშ უკული.

XX ოშწანურაშ დაჭყაფუს ევროპა რდჷ მოსოფელიშ პოლიტიკური შქაგური, ელახშე რდჷ
რუსეთიშ იმპერია, ბჟადაალშე ავსტრო-უნგრეთი დო საფრანგეთწკჷმა ლჷმას გომორძგვილი
გერმანია. გერმანიას ოკოდჷ მარდუ ამბიციეფიშ დობაღინაფა, საფრანგეთის ოკოდჷ ელზასიშ
დო ლოტარინგიაშ დორთინაფა. ევროპაშ არძაშე ნძალიერი ქიანათ ბრიტანეთი სქჷდუდ.
ბრიტანელეფს ჸუნდეს არძაშ უჯგუშ ფლოტი მოსოფელს. ევროპაშ გალე რდჷ ჟირი ნძალიერი
ქიანა, ამერიკაშ აკოშქუმალირი შტატეფი დო იაპონია. ეკონია წანეფს ააშ-შ ეკონომიკაქ
ოგჷნაფალო წჷმე მიდართ. იაპონია, ნამუთ XIX ოშწანურაშ შქა პერიოდშა ინოკილერო რდჷ,
ასე ოცადჷდ ქიგეჭიშაფუდჷკო ბჟადაალ ევროპას ტექნოლოგიური გოვითარაფათ.

გერმანიას XX ოშწანურაშ დაჭყაფუს ოკოდ შხვა ქიანეფცალო ქაშუოთამუდჷკო ხეშა
კოლონიეფი აფრიკას დო აზიას. კანკალე კოლონიალური კონფლიქტეფს გერმანია ოხვარჷდ
ინგლისიშ დო საფრანგეთიშ კოლონიეფიშ არყებული ნაციეფს.



https://xmf.wikipedia.org/wiki/%E1%83%99%E1%83%A3%E1%83%91%E1%83%90

კუბაშ რესპუბლიკა (ესპ. República de Cuba) — კოკი სახენწჷფო კარიბიშ ზუღაშ ღანჩოს.
კუბაშ სახენწჷფო აკმოდირთუ თარი კოკიშე — კუბაშე, თაშნეშე ხუვენტუდიშე დო მუსხირენ
არქიპელაგიშე. ქიანაშ ნანანოღა დო უდიდაში ნოღა ჰავანა. სიდიდათ მაჟირა ნოღა რე
სანტიაგო-დე-კუბა. კუბაშ ოორუეშე იდვალაუფუ ამერიკაშ აკოართაფილი შტატეფი დო
ბაჰამიშ კოკეფი, ბჟადალშე — მექსიკა, ობჟათეშე — კაიმანიშ კოკეფი დო იამაიკა,
ობჟათე-ბჟაეიოლშე — ჰაიტი დო დომინიკარეფიშ რესპუბლიკა.

1492 წანას, ალმახანურ კუბაშ კოკის ქრისტეფორე კოლუმბიქ მიანჭჷ დო თინა ესპანეთიშ
ომაფეშ ორხველობათ გჷმაცხადჷ. კუბა ესპანეთიშ ტერიტორიათ რდჷ მერჩქინელი 1898 წანაშ
ესპანეთ-ამერიკაშ ლჷმაშახ, 1902 წანას ამერიკაშე ფორმალური ზოხორინალა მიღჷ.
1953-1959 წანეფს კუბაშ რევოლუცია მიშჷ, ნამუქჷთ ფულხენსიო ბატისტაშ დიქტატურა
გათუ. რევოლუციაშ უკული გეგმიქიმინჷ ახალ თარობაქ ფიდელ კასტროშ ხემანჯღვერობათ.
ალმახანური თარობაშ დემოკრატიაშ ინდექსი იფასებუ მუჭოთ „ავტორიტარული“.

კუბაშ მახორობა მეხოლაფირო აკმოდირთუ 11 მილიონშე უმოსი ადამიერშე; მახორობაშ
მუდანობათ დო ტერიტორიათ რე კარიბიშ ღანჩოშ კოკი სახენწჷფოეფშე არძოშე დიდი.
კუბარეფიშ კულტურა დო წეს-რჩქვანელობეფი აკმოდირთუ მუჭოთ აბორიგენი კათეფიშ,
ტაინოეფიშ დო სობონეიეფიშ, თაშნეშე ესპანეთიშ იმპერიაშ დო აფრიკალი ჭკორეფიშ
მონძალაშე, თაშნეშე თაქ დიდი გოლინა იღვენუ ამერიკაშ აკოართაფილი შტატეფწკჷმა
სიარხოვექ.

კუბას წინგიერობაშ კოეფიციენტი აკმადგინანს 99,8%-ის, ჩქჷჩქჷეფიშ ღურაშ მაძირაფალი
უმოსი დაბალი რე ვინდარო კანკალე გოვითარაფილ ქიანას, დო მახორობაშ თელარაშ ოშქაშე
მუდანობა 77.64 რე.

ჯოხოდვალა კუბა მოურს ტაინოშ კათაშ ნინაშე. თე ზიტყვაშ ზუსტი შანულობა ვარე
რჩქინელი, მარა, დოხოლაფირო თინა შილებე გეჸვენჯიშობურო ითანგას: სოდეთ ჸოფიერი
დიხეფი ბრელი რე (კუბაო) ვარდა დიდი აკანი (კოაბანა). მარა, რენა მარკუალეფი, ნამუთ
მითმირჩქინანა, ნამთა თის ჯოხო ქრისტეფორე კოლუმბიქ პორტუგალიას მადვალუ ანტიკური
ნოღაშ კუბაშ პატიოცემელო გიოდჷ.

ესპანარეფიშ მოულაშახ კუბა დოხორელი რდჷ ინდიელეფიშ ტომეფით. თარო მახორობას
აკმადგინანს: ტაინოეფი, არავაკეფი, გუანახატაბეიეფი დო სობონეიეფი. ჯინჯიერი
მახორობაშ ნოგორეფი ევროპალეფიშ მოულაშახ მუსხირენ ოშწანურათ ადრე მიგრირაფილეფი
რენა მუჭოთ ოორუე, თეშ ობჟაღე ამერიკაშ კონტინენტიშე. ტაინოეფს კოკიშა უჯოხონა
კაობანა. აბანობური მახორობა მეჸუნს მეორინჯალას, მეჩხომობას, ნადირუას დო
შაყარუას.

ქრისტეფორე კოლუმბიქ 1492 წანაშ 12 გჷმათუთას მაართათ მორთჷ კოკიშა, ნამუსჷთ უკული
გიადჷ გუანახანქ, დო უკული თიქ კუბაშ ოორუე-ბჟაეიოლ წყარპიჯიშა 27 ან 28 გჷმათუთას
დართჷ თი აკანს, ნამუსჷთ ამდღა ბარაკოა ჯოხო. თიქ კოკი ესპანეთიშ ახალი ომაფეშ
დორხველობათ გჷმაცხადჷ დო Isla Juana გიოდჷ ასტურიაშ პრინციშ ხუანიშ პატიოცემელო.
1511 წანას, დიეგო ველასკეს დე კუელიარიქ ბარაკოას მაართა ესპანური ოხორე ქჷდარსხუ.
მალას გორჩქინდჷ შხვა ოხორეფქ ხოლო, თინეფს შქას ჰავანა კუბაშ მუმალი ნანანოღა,
ნამუთ 1515 წანას დირსხუ. ესპანარეფქ თე პერიოდის დოხოლაფირო 100 000 აბანობური
მახორუ ჭკორო ქიგირინეს, ნამუსჷთ ორქოშ ოგორუე ხანდეფშო გჷმირინუანდეს. კოკიშ
ჯინჯიერი მახორობაშ დიდი ნორთიშ მოჯალაგუა გჷმიჭანუ ინფექციურ ლახარეფქ ხოლო,
მუშენ-და თე ლახარეფიშ სააწმარენჯოთ ორთაშობური იუნიტეტი ვაუღუდეს. 1529 წანას,
წითელე პატონეფიშ დო დიდ ბატონეფოშ გეშა კუბაშ მახორობაშ 2/3-აშ ღრა გჷმიჭანუ.

კუბა ესპანეთიშ დორხველობაშა დოხოლაფირო 400 წანა მიშმეშჷ (1511–1898). თიში
ეკონომიკა თარო აკმოდირთუდჷ ოფუტეშ მეურნობაშ დო ოგვალე ოგორუეშე. კუბაშე
ისრულებუდჷ შანქარიშ, ყავაშ დო თუთუმიშ ევროპაშა ექსპორტი, მოგვიანაფათ ოორუე
ამერიკაშა ხოლო. მოხანდეთ გჷმირინუაფუდჷ აფრიკაშე მოჸონაფილი ჭკორეფი.

1820-იან წანეფს, მიჟანსჷთ ესპანეთიშ იმპერიაშ ტერიტორიეფი ლათინურ ამერიკას
ებუნტეს დო ზოხორინელი სახენწჷფოეფი გჷმოქიმინეს, კუბა მაფაშ ართგურობას
ინარჩუნენდჷ. მარა, თაქ ხოლო მუთმოხვადუდჷ ზოხორინალაშო მორინეფი, ესპანეთიქ კუბას
მეჩჷ დევიზი La Siempre Fidelísima Isla („ირო არძოშე ართგური კოკი“). თე ართგურობა
მიშჷ კუბაშ მახორობაშ ესპანეთიშა ოვაჭარე დოჸუნალათ, თაშენეშე თინეფი ღებულენდეს
კორსანტობაშე დო ჭკორეფიშ ბუნტარკიაშე თხილუას.

1868 წანაშ ებუნტუაშ მოტივი, ნამუსჷთ კარლოს მანუელ დე სესპედესი ხემანჯღვერენდჷნ,
ეპანეთიშე ზოხორინალა რდჷ. სესპედესი — შანქარიშ პლანტაციაშ მაღვენჯი, კუბაშ
ზოხორინალაშო ოლჷმეთ ჭკოლარეფს ადუდიშულენდჷ. 1868 წანაშ 27 ქირსეთუთას, თიქ
გიშაშქუ ზოჯუა ჭკორალაშ გოუქვაფაშე არძო თინეფშო, მით ოურდუმე ნინალაშა მიშმეშჷნ.
1868 წანაშ ებუნტუაქ გეგნორთჷ კონფლიქტშა, ნამუთ რჩქინელი რდჷ მუჭოთ ვითწანამი
ლჷმა. ააშქ ვაღიარჷ კუბაშ ახალი თარობა, თაშ მიქცუ ლათინურ დო ევროპულ ბრელი ქიანაქ
ხოლო. ლმაქ 1878 წანას, ხანხონიშ პაქტით გეთუ, ნამუთჷთ კუბაქ ფართო ავტონომია მიღჷ.
1879–1880 წანეფს, კუბარ პატრიოტიქ კალიქსტო გარსიაქ აწარმჷ ვაწჷმოძინელი, მაჟირა
ლჷმა ზოხორინალაშო, ნამუთ რჩქინელი რე მუჭოთ ჭიჭე ლჷმა.



https://xmf.wikipedia.org/wiki/%E1%83%99%E1%83%9D%E1%83%9B%E1%83%9E%E1%83%98%E1%83%A3%E1%83%A2%E1%83%94%E1%83%A0%E1%83%98

კომპიუტერი (ინგლ. computer) ინგლისური ზიტყვა რე დო გჷშმაკოროცხალს შანენს. თენა
რე ელექტრონული გჷშმაკოროცხალი მანქანა, ნამუშ ჯინჯიერი დოშანულობა ინფორმაციაშ
ნჭაფიერო დამუშება რე; კომპიუტერი, თეშნეშიშე მუჭოთ არძონერი მანქანა, ადამიერიშ
ნება-კორინს, ზოჯუას ომორჩილჷ. კერძოთ, თინა მუშენს ადამიერიშხეშე ოწმახუშე
აკოდგჷმილი პროგრამაშ მეჯინათ. დამუშებული ინფორმაციაქ ბრელნერქ შილებე იჸუას —
რიცხუეფი, ტექსტი, გჷმოსახულაფა ვარა ხონარი.

კომპიუტერი მუზმარენერი ფიზიკური ფორმათ არსებენს. დოჭყაფუ კომპიუტერეფი დიდი
ოთახუშ ზჷმაშ რდეს. თეცალი კომპიუტერეფი ამდღა ხოლო არსებენა სპეციალიზებულ
ომენცარე გიმოკოროცხებუშო; თინეფს სუპერკომპიუტერეფს უძახჷნა. მორჩილ კომპიუტერეფს
პირადი გჷმორინაფაშო პერსონალური კომპიუტერეფს უძახჷნა, დო თინეფიშ პორტაბელური
ექვივალენტის ხოლო ნოუთბუქ კომპიუტერეფს (ვარა ლეპტოპის პოპულარულ ხვარებას); თე
კომპიუტერეფი რინაშ დახე არძა ოფირჩას აკმოფხვადუნა, მუჭოთ ინფორმაციაშ დამუშებაშ
დო კომუნიკაციაშ მეშქაშალა დო, მუჭოთ წესი, ვა-ექსპერტეფიშ უმენტაშობა თინო თინეფს
უძახჷ „კომპიუტერს“. მარა, კომპიუტერიშ არძაშე უმოს გოფაჩილი ფორმა ამდღანერიშო
თ.გ. აშაკიდილი კომპიუტერიე — მორჩილი ზჷმაშ კომპიუტერეფი, ნამუეფიშ ღანკი შხვა
მუდგარენი ხენწყილობაშ დუდობა ვარა კონტროლიე. მუშითფურინჯეფშე დოჭყაფილი
მოჸოროფულეფიშ ციფრული ფოტოკამერათ თებული არძა ათეშნერი ხენწყილობა თინეფს
აშაკიდილი კომპიუტერით იდუდუაფუ.



https://xmf.wikipedia.org/wiki/%E1%83%90%E1%83%96%E1%83%94%E1%83%A0%E1%83%91%E1%83%90%E1%83%98%E1%83%AF%E1%83%90%E1%83%9C%E1%83%98

აზერბაიჯანი (Azərbaycan Respublikası) — რე კავკაციაშ ართ-ართი ქიანა. მილარე
ევროპას დო აზიას, კასპიაშ ზუღაშ პიჯის. მუშ ნანანოღა რე ბაქო. სახენწჷფო ნინა
აზერბაიჯანს რე აზერბაიჯანული. აზერბაიჯანს თანჯა უღუ რუსეთიწკჷმა, საქორთუოწკჷმა,
სომხეთიწკჷმა, თურქეთიწკჷმა დო ირანწკჷმა. აზერბაიჯანს რე ნახჭევანიშ ავტონომიური
რესპუბლიკა.

გვალამი ყარაბაღიში გეშა მეძობელ სომხეთიწკჷმა კონფლიქტით ქიანას იჸუუ ბუძოლიაქ
1988—89 წანეფს. აზერბაიჯანი 1991 წანაშა ორდ სხუნუეფიშ რსხუშ ართ-ართ მაკათური.
1991 წანაშ უკულ დუდიშული სახენწჷფო დო დსთ-ში მაკათური რე. 1992 წანაშ უკული —
გაეროში მაკათური. 1992 წანას აზერბაიჯანს ხეახალშო დიიჭყუ ყარაბაღიშ ლიმაქ. თე
ლიმაშ გეშა ამდღა ქიანას 800 თხოზინელ ჸუნს. 2001 წანას აზერბაიჯანქ ევროპაშ სხუნუშ
მაკათურო გინირთჷ.



https://xmf.wikipedia.org/wiki/%E1%83%90%E1%83%95%E1%83%A1%E1%83%A2%E1%83%A0%E1%83%90%E1%83%9A%E1%83%98%E1%83%90

ავსტრალია (ინგლ. Australia; ოფიციალურო ავსტრალიაშ რსხუ ინგლ. Commonwealth of
Australia) — სახნწჷფო ავსტრალიაშ კონტინენტის. უშუალო ოსქირონე მეძობელი ვა ჸუნს,
ზუღაშე ომძღჷ: ინდონეზია, ბჟაეიოლი ტიმორი დო პაპუა-ახალი გვინეა ოორუეჸურე,
სოლომონიშ კოკეფი, ვანუატუ დო ახალი კალედონია ოორუე-ბჟაეიოლჸურე დო ახალი ზელანდია
ობჟათე-ბჟაეიოლჸურე.

ავსტრალიაშ კონტინენტის მაართათ მიოჭირინდუ ჰოლანდიარ ნავიგატორქ, უილემ ჯენსზუნიქ,
ნამუქჷთ 1606 წანას იორკიშ ჩქონიშ წყარპიჯის მიოგორუ.

1770 წანას ინგლისარ ჯეიმს კუკიქ გეგნონჩურჷ ავსტრალიაშ მანგის დო დოხანტჷ
ავსტრალიაშ ბჟაეიოლ წყარპიჯიშ რუკა, ნამუსჷთ ახალი ობჟათე უელს ქიგიოდვჷ დო
ბრიტანეთიქ გეჭოფუ თექიანობა.



https://xmf.wikipedia.org/wiki/Metallica

მეტალიკა (ინგლ. Metallica გჷმითქუალუ /mʉˈtælɨkə/ ( მორჩქილა)) — ამერიკული
მეტალ-ბუნა, დორსხუაფილი 1981 წანას ნოღა ლოს-ანჯელესის, ააშ, ჯეიმზ ჰეტფილდი
(რიტმური გიტარა, ვოკალი) დო ლარს ულრიხიშით (დრამი) .

მეტალიკაშ ორდოშიან ინნაჭარეფი იკათუანდჷ ნჭაფიერ პარტიეფს, ინსტრუმენტალეფს,
აგრესიულ მუსიკას, მუდგაქჷთ თინეფი თრეშ მეტალიშ დიდი ოთხურეფშა მართინუ თიშნერი
ბუნეფიშ ხასჷლას, მუნერეფით რე: სლეიერი, მეგადეზი, ანთრაქსი.1986 წანას გჷშულირი
ალბომი „Master of Puppets“ იკოროცხუ ართ-ართი არძოშე უმოსი გოლინუან „მონკა“ თრეშ
მეტალიშ მიმალუობაშ ალბომო. თახმი კომერციულ წჷმოძინას ბუნაქ 1991 წანას ალბომიშ
„Metallica“ გიშაშქუმალაბორჯის მიოჭირინუ მუქჷთ ბილბორდ 200-ის მაართა აბანს
მოხვადჷ.

მეტალიკას აკოძინელო გჷშაშქუმალირი აფჷ ჩხორო სტუდიური ალბომი, სუმი ცოცხალი
ალბომი, ხუთი EP, ეჩიდოოთხი მუსიკალური ვიდეო დო ჟარნეჩიდოხუთი სინგლი. ბუნაქ
ჩხოროშა ეჭოფჷ გრემი, ოდო თინეფიშ ხუთი ალბომქ ბილბორდ 200-ის მაართა აბანი დეკინჷ,
მუდგაშ გეშათ მაართა ბუნათ გინირთჷ ნამუქჷთ თეს მიოჭირინუნ. ათე ბორჯიშო ბუნას
ედომუშამო მოსოფელს 100 მილიონშე უმოსი ალბომი აფჷ გჷმოჩამილი.

მეტალიკაქ 1981 წანას ლოს-ანჟელესის, კალიფორნია, დირსხუ. დრამერქ ლარს ულრიხიქ
აბანობურ გაზეთ The Recycler-ის აკეთჷ განცხადება, ნამუდა გორუნდჷ დჷნოსქილედ
მუსიკოსეფს მეტალ-ბუნაშ დარსხუაფალონ. თის ჯეიმზ ჰეტფილდიქ გიშეხონარჷ. მორო მუჭოთ
მოგვიანაფილო რონ მაკგოვნიქ თქუ ჟურნალშო „So What!“ მეჩამილი ინტერვიუსჷნ, ლარსი
დო ჯეიმზის ართიანი მუნეფიშ საართო მაჸალექ ჰიუ ტანერქ გაჩინებაფუ. ორდოშიან
სტადიას ბუნას ირო პრობლემეფი უღუდჷ თარ გიტარისტწკჷმა რსხუაფათ. ჭე ხანით ბუნას
მითმიოგანდეს ლოიდ გრანტი, ბრედ პარკერი დო ჯეფ უორნერი (ღოზგასუმალარი რე, ნამუდა
ნამთინ ჟიმოშინელი გიტარისტი ვეკოროცხუ მეტალიკაშ მაკათურო, თინეფს „სუმარიშ“
სტატუსი უღუნა). მეტალიკაქ ოფიციალურო 1981 წანაშ გჷმათუთას დირსხუ, ულრიხიშ დო
ჰეტფილდიშ აკოხვამილაფეფშე ხუთი თუთაშა.

ლარსიშ მაჸალექ რონ ქუინტანაქ თხუ თის, ქუმოხვარებუდუკო ჯოხოშ გჷშაგორუას მუშ ახალი
ჟურნალშონ, ნამუთ ამერიკული დო ბრიტანული მეტალ-ბუნეფიშ გეშა იჸიდჷნ. რონს უკვე
აფუდჷ გჷშაგორილი მუსხირენ ჯოხო: Metallica, Metal Mania დო Hesse. ლარსიქ მირჩქინჷ
ნამუდა, „მეტალიკა“ გოსოფური ჯოხო იჸუაფუდჷ მუშ ბუნაშონ დო რონს ვა უზუკოლჷ
ჟურნალშო თეცალი ჯოხოდვალაშ გედვალა. ათაშ გიადჷ ბუნას „მეტალიკა“ - ქ.

1982 წანაშ დაჭყაფუს ლარსიქ Metal Blade Records-იშ დჷმარსხუაფალი ბრაიან სლეიჯელი
დარწუმჷ გემშუღალუდუკო მეტალიკაშ ბირა Hit the Lights ლეიბლიშ მაართა კათელშან
Metal Massacre. ბუნაქ დემო Power Metal ქენაჭარჷ, სოდეთ თინეფიშ მაართა ბირა - Hit
the Lights მიშმეშჷნი. ბას-გიტარას მიოგანდჷ დო იბირდჷ ჯეიმზი, ოდო გიტარას - ლოიდ
გრანტი (უმოს გვიანიშ ინნაჭარეფს თიშ აბანს მასტეინი იკჷნენს), თაშნეშე The
Mechanix, Jump In The Fire დო Motorbreath. ულრიხიქ ხოლო ართი განცხადება ქენახუნუ
გაზეთის The Recycler თარი გიტარისტიშ ვაკანსიაშ გეშა. თის უგამჷ დეივ მასტეინიქ,
ნამუთ თი ბორჯიშო ბუნა "პანიკის" მითმიოგანდჷნ. ჰეტფილდის დო ულრიხის თეშ მეწონეს
დეივიშ მეგამაქ, ნამუდა ბუნაშა ქიმიჭანეს. ლარსიქ დო ჯეიმზიქ ბასისტო ქჷმიჭანეს რონ
მაკგოვნი, ნამუთ თეიშახ ჯეიმზწკჷმა ართო მითმიოგანდჷ ბუნა ლიზერ ჩარმისჷნ. მუსხირენ
თუთაშ უკული ინაჭარეს No Life 'til Leather რსული ფორმატით, სოდეთ შკვითი ბირა
მიშმეშჷნ დო ნამუქჷთ მალას ქჷმკიჭოფჷ ფანეფიშ თოჸუჯი.

ბუნაშ მაართა ცოცხალი კონცერტიქ აკოდირთჷ 1982 წანაშ 14 მელახის კლუბი Radio
City-ის, ნ. ანაჰაიმი, კალიფორნია. კინ თი წანას, 25 მესის ბუნაქ კონცერტი ამანჯჷ
სკოლას, სოდეთ ულრიხი გურაფჷლენდჷნ. თე ბორჯიშო ჰეტფილდის დო მასტეინს ანწი ვა
მოწონდეს მაკგოვნიშ მეგამა, რახან მიოჩქუდეს ნამუდა „რონი ახალს მუთუნს ვართუდჷ,
უბრალეთ მალუობას მეჸუნდჷ“. ბრაიან სლეიჯელქ უზუკოლჷ ლარსის, მიდურთუმუდუკო სან
ფრანცისკოშა დო ქჷმურჩქილუაფუდესკონ ბასისტ კლიფ ბარტონიშა, ნამუთ ბუნა ტრაუმას
მითმიოგანდჷნ. ლარსიქ დო ჯეიმზიქ კლიფიშ ბუნაშ შოუს სერიშ კლუბის Whisky a Go Go
დერსეს დო თეშ მეწონეს თიშ რსულებაქ, ნამუდა მეტალიკაშა გინულა ქოთხიის. დუდშე
კლიფიქ ვარია თქუ, მორო წანაშ ბოლოშო დეყაბულჷ ხვალე თი პიჯალათ, ნამუდა მეტალიკა
ნოღა ელ ქერიტოშა, სან-ფრანცისკოშ გოხოლუაშა, გინილენდუ-და. ლარსიქ დო ჯეიმზიქ
კლიფიშ პიჯალას დეალეს. მეტალიკაშ მაართა გჷშულაქ კლიფწკჷმა ართო სერიშ კლუბის The
Stone აკოდირთჷ 1983 წანაშ მელახის. უკულიანეშის ბუნა შხირას მითმიოგანდჷ
სან-ფრანცისკოშ კლუბეფს, შხირას ბუნა ექსოდუსწკჷმა ართო. კინ თე წანას მეტალიკაქ
იშარჷ ნიუ-იორკშა, სოდეთ ხეკირილი ლეიბწკჷმა Megaforce Records გაფორმეს. მალას
ჯეიმზიქ დო ლარსიქ გეგნოჭყვიდეს, ნამუდა უკვე უშულებუ რდჷ მასტეინიშ ეჭოფუა თიშ
აგრესიულობაშ, ნარკოტიკეფიშა დო ალკოჰოლშა მებუნაფილობაშ გეშა. თეშ გურშენ, 1983
წანაშ მაართა პირელს დეივსის ბუნა ქუდატებაფეს დო თიშ მანგიორო კინ თი ონჯუას კირკ
ჰემეტი ქჷმიჭანეს ბუნა ექსოდუსიშე (მოგვიანაფილო დეივქ ობაღინაფალო პოპულარული ბუნა
მეგადეზი ქჷდარსხუ). მეტალიკაშ მაართა შოუქ ჰემეტწკჷმა ართო 1983 წანაშ 16 პირელს
სერიშ კლუბის Showplace აკოდირთჷ, ნ. დოვერს, ნიუ ჯერსი.

ინტერვიუეფს მასტეინი ირო გჷმოხანტჷნდჷ მუშ ნეგატიურ მერინას ჰემეტიშ მეხჷ. თინა
იჩიებუდჷ, ნამუდა ჰემეტიქ თის სამუშა მიდუღჷნ, ნამუდა თინაქ პოპულარულო მასტეინიშ
ჭარილი რიფეფიშ დო სოლოეფიშ რსულებაშ გეშა გინირთჷნ. მეგადეზიშ 1985 წანას ოდებიუტე
ალბომს Killing Is My Business... and Business Is Good! მასტეინქ გემშეღჷ ბირა
Mechanix, ნამუთ მიშულირი რე თაშნეშე მეტალიკაშ ალბომშა Kill 'Em All თირელი ჯოხოთ
The Four Horsemen. მუჭოთ უკულნეშის გაცხადჷ მასტეინქჷნ, თენა თიქ თიშენ ქიმინჷ,
ნამუდა მეტალიკას „ქეკოჭიშაფუდუკონ“.

1983 წანას მეტალიკაქ როჩესტერშა (ნიუ-იორკი) იშარჷ, ოდებიუტე ალბომიშ Metal up
Your Ass - იშ ინაჭარალო, მარა ბუნაშ ლეიბლი დო დისტრიბუტორეფ შქას კონფლიქტიშ
გეშა, ალბომს ჯოხო დუთირეს დო თეშ გეშა ქიანას Kill 'Em All-ქ გორჩქინდჷ. ალბომიშ
ლეიბლი რდჷ Megaforce Records ააშ-ის, ოდო Music for Nations ევროპას. ალბომქ
ბილბორდ 200-ის 120-ა აბანს მიოჭირინუ 1988 წანას. მორო, ფინანსურო ვართ ფერი
წჷმოძინელქ გიშართჷ. მანგიორი ალბომქ ბუნას ახალი ფანეფი ქჷმეუძინჷ. ბუნაქ ალბომიშ
ხუჯიშ მიოჩამალო ტური Kill 'Em All For One ამანჯჷ ბუნა რავენწკჷმა ართო, ნამუთ 27
კვირკვეშე 3 ეკენიაშა იგინძორებუდჷ. ტურიშ აპოგეათ 13 მარაშინათუთას ჩიკაგოს
მანჯებულ კონცერტიქ გინირთჷ, ნამუშ ფრაგმენტეფიშ ძირაფა შელებუანი რე 1988 წანას
გიშაშქუმალირ ვიდეოფილმის Cliff 'Em All. 1984 წანაშ ფურთუთას მეტალიკა ხუც არზენს
ბუნა ვენომს ტურნეს Seven Dates of Hell, სოდეთ თინეფქ 7000 მაჯინეშ წოხოლე
წჷმოდირთეს.

1984 წანაშ მარაშინათუთას მეტალიკაქ რანწკით მაჟირა სტუდიური ალბომი Ride the
Lightning გჷშაშქჷ. ალბომი ბილბორდ 200-ის 50 მარაშ განწხანს რდჷ დო მასუმა აბანს
მიოჭირინუ. საფრანგეთის თე ალბომშო კაბრეფქ ჩილათირო წვანე ფერეფს დიბეშტჷ, ნამუთ
უკვე კოლექციონერეფიშ თოჸუჯიშ მეკონი რე. კრიტიკოსეფიშ დო ფანეფიშ უნელო ალბომი
აკუსტიკური გიტარაშ პარტიათ იჭყაფუ. თიშა მიშულირი რე ბირეფი: For Whom the Bell
Tolls, Fade to Black, Creeping Death დო შხვეფი. თენეფშე ეკონია ბიბლიური სიუჟეტშა
რე ეგაფილი. ბირაქ Ride the Lightning იჭარჷ თიშ უკული, მუთ ბუნაშ მაკათურეფი კათაშ
წოხოლე დადჷნოშურჷ ტეხასიშ შტატიქ ახალნორდეფიშ სისინაფას უკანონო ქიმინჯალეფშა,
კერზოთ ნძალუეფშა. მეტალიკაქ ჭარჷ თე ბირა პროტესტიშ საგამათ, მუდგათ მახვამილუ თიშ
დემონსტრირაფა, ნამუდა ჯალათეფი დუდო გინმირთუნა მაჸვილარეფო, მუჟამც ორთუნა
ნძალუას მუნეფიშ სხვერპლიშ მეხჷ დორხველი რწუმეფიშ გეშან. შხვეფშე გჷშმეგორუ
ალაზიმაფათ ნარა დო მელოდიური Fade to Black, ნამუქჷთ არგამათ გეგშართჷ მეტალიკა
შხვა თრეშ მეტალ ბუნეფშე. თე ალბომს რე თაშნეშე ინსტრუმენტალი The Call of Ktulu,
ნამუშ ჯინჯიერი თია, თეშნეშეთ მუჭოთ Ride the Lightning მასტეინიშ ნაჭარა რე.

ხონარიშ ინმაჭარალი ლეიბლიშ Elektra Records დირექტორი მაიკლ ალაგოქ დო Q-Prime
Management-იშ წოროდჷმარსხუაფალ კლიფ ბარნსტეინქ მეტალიკაშ 1984 წანაშ ეკენიაშ
კონცერტის დერსეს დო ნაძირეფუთ მოწონებულქ დოსქიდეს. თინეფიშ სოფინიშ გეშა,
მეტალიკაქ კონტრაქტი Elektra Records-წკჷმა გაფორმჷ დო Q-Prime Management-იშ
კლიენტო გჷნირთჷ. ევროპული ტურნეშე დორთელ მეტალიკა ხუჯის არზენს ბუნეფს W.A.S.P.
დო არმორედ საინტის. 1985 წანაშ 17 მარაშინათუთას ფესტივალს Monsters of Rock ბონ
ჯოვი დო რეტწკჷმა ართო ინგლისის, დონინგტონიშ პარკის, მეტალიკაქ უდიდაშ შოუ ამანჯჷ,
სოდეთ 70 000 მარჩქილეშ წოხოლე წჷმოდირთჷ. უკულნეშის კალიფორნიას, კერზოთ ნ.
ოკლენდის, ფესტივალს Day on the Green ბუნაქ 60 000 მარჩქილეშ წოხოლო მიოგჷ.

მასუმა სტუდიური ნახანდი ბუნაშო დო მაართა ლეიბლიშო Elektra Records რდჷ 1986 წანაშ
მელახის გჷშაშქუმალირ ალბომი Master of Puppets, ნამუქჷთ ინიჭარჷ სტუდიას Sweet
Silence Studios, კოპენჰაგენი, დანია. ალბომქ 72 მარას რდჷ ბილბორდ 200-ის დო 29-ა
არდგილს მიოჭირინუ. ალბომი ბუნაშ მაართა ნახანდი რდჷ, ნამუსჷთ 1986 წანაშ 4
გერგობათუთას ორქოშ, ოდო 2003 წანაშ დგომარობათ ამშვიშა პლატინაშ სტატუსიქ მიაჩჷნ.
თინაქ ბუნაშ თი მომენტშახ გჷშაშქუმალირ ალბომეფ შქას არძოშე ჯგირაშო გიმოჩამუან
ალბომო გჷნირთჷ: მილიონშე უმოსიქ გჷმიჩინჷ ხვალე ააშ-ს. კრიტიკოსეფი Master of
Puppets-ის არძო ბორჯიშ ართ-ართ საუჯგუშო თრეშ მეტალ ალბომო მირჩქინანა. ოზი
ოზბორნიშ ააშ-იშ ტურნეშ გონწყუმაქჷთ ბუნას ახალი ფანეფი ქჷმეუძინჷ. თე ტურნეშ
ბორჯის ჰეტფილდიქ მანჯა მიტახჷ სკეიტბორდინგიშ ბორჯის დო ტურნე ხვალე მუჭოთ
ვოკალისტიქჷნ გაგჷნძორჷ. გიტარას თიშ მანგიორო ტექნიკოსი ჯონ მარშალი მიოგანდჷ. თე
ფაქტიქ გჷნირთჷ ბაძაძო, მუდგაშ გეშათ მოგვიანაფილო ტურნეეფიშ ორგანიზატორეფს
კონტრაქტშა მიშაღალაფუ ჭე „სარიკო“ ბირგული, ნამუთ ტურნეეფიშ ბორჯის სკეიტბორდით
ართუაფაშ ნებას მიდმუღანდჷ ბუნას.

1986 წანაშ 27 ეკენიას, Damage Inc. ტურნეშ ბორჯის ევროპას ბუნაშ მაკათურეფი კარტის
ლაჸაფენდეს, გურკვიებუდესკონ, მი მიშ დანჯირეს დირულუანდჷ ავტობუსისჷნ. კლიფიქ
მიიგჷ დო გეგშეგორჷ ჰემეტიშ დანჯირეს ლური. სტოკჰოლმიჸურე მიმალ შარას დორარპიშ
გოხოლუას, შვედეთის, ავტობუსიშ შოფერქ დუდალაშა კონტროლი მიოდინუ, ავტობუსიქ
გისიონტჷ დო მუზჷმაშარენ გემნირთჷ. ჯეიმზის, ლარსის დო კირკის ჭიჭე ფორაქ
მიოდირთეს, ოდო კლიფიქ ოსინთეშე გაგთოლჷ დო ავტობუსის ქათაჸუნჷ. უკვე რდჷ დო ვარი
კლიფი ღურელინ, უგურკვიუთ სქიდუ. ემაკინუს, ნამუთ ავტობუსის ეთმუკინანდჷნ, ბაგერქ
მეუხორცქჷ დო ავტობუსიქ მაჟირაშა ქჷგიანთხჷ კლიფის. ჯეიმზი იშინანს:

ბარტონიშ ღურაქ მეტალიკაშ სქჷლადა საეგებიოთ გჷნაშქჷ. სუმ დჷნოსქილედ მაკათურქ
გჷნოჭყვადჷ, ნამუდა კლიფიშ ზალამი იჸუაფუდჷ თინეფს გუგინძორებუდესკონ დო კლიფიშ
ფანიაშე ალობაშ ეჭოფუაშ უკული, ქჷდიჭყეს კლიფიშ გაამაშ გორუა.

დოხოლაფირო ჟარნეჩ ბასისტი ოხოლუდჷ აუდიენციას, ნამუსჷთ მეტალიკაშ მუმალი მაანთხა
მაკათური ოკო გჷმურჩქინაფუდჷკო. თინეფ შქას რდეს ჰემეტიშ ბაღანობაშ მაჸალე ლეს
კლეიპული, ტროი გრეგორი ბუნა პრონგიშე დო ჯეისონ ნიუსტედი ბუნა ფლოტსამ ენდ
ჯეტსამიშე. კლეიპულქ მეწონჷ ბუნას, მარა თიშ მეგამაშ სტილი ვა ენმოდოხოდუდჷ
მეტალიკაშ სტილს. უკული, მეტალიკაშა მეჯღუნელ Behind the Music სერიას, ჯეიმსი
ეთმონწყუნს, ნამუდა კლეიპული რდჷ „ნამეტანი ჯგირი“ მეტალიკაშო. საბოლა ანგარიშით,
ჯეიმზიქ, ლარსიქ დო ჰემეტიქ გჷნოჭყვადეს, ნამუდა ჯეისონ ნუსტედის ოკო დოუთირუდჷკო
ბარტონინ. ნიუსტედიქ ბუნაშ აკოდგინალუაშა ოფიციალურო 1986 წანაშ 28 გჷმათუთას
მიშართჷ - კლიფიშ ნთხორუაშე სუმი მარაშ უკული. ჯეისონიშ მაართა გჷშულაქ ბუნაწკჷმა
ართო აკოდჷრთჷ კლუბის Country Club, ნ. რესედა, კალიფორნია.

1987 წანას მეტალიკა ევროპაშა ირთუ ტურნეშ გაგჷნძორაფალო. მელახის ჯეიმზიქ უკვე
მაჟირაშა მიტახჷ მანჯა სკეიტბორდინგიშ ბორჯის. თეშ გეშა, რიტმურ გიტარაშა მეგამა
კჷნე მარშალს ანდეს, მარა თე დაღამაკებაქ აძვილჷ, შურიშხა ონჯუას ცოცხალი
წჷმორინაფა დუნჩალუდჷკონ. ტურნეშ უკული ბუნაქ მანწყუ მუსიკალური სტუდია ლარსიშ
ავტოფარეხის დო ინაჭარჷ შხვა ბუნეფიშ მუსხირენ ბირაშ ქავერ ვერსია. კვირკვეს
გჷშაშქჷ ახალი ალბომი The $5.98 E.P.: Garage Days Re-Revisited, სოდეთ მიშულირი რე
თე ბირეფინ. ალბომიშ ინოჭარუაბორჯის ბუნაქ გამორსჷ ახალი სტუდია დო აკაფასჷ
ნიუსტედიშ ტალანტი. თე წანასჷნე გჷშაშქუმალირქ იჸუ ფილმიქ Cliff 'Em All, სოდეთ
ეჭარილი რე კლიფიშ მუკოჸონაფილი სუმი წანა მეტალიკას. ფილმშა მიშულირი რე კლიფიშ
სოლოეფი ბასის, ჸუდეს გჷნოღალირ ვიდეოეფი დო სურათეფი.

1988 წანაშ ეკენიას გჷშართჷ მეტალიკაშ რანწკით მაანთხა, კლიფიშ ღურაშე მაართა
სტუდიურ ალბომქ …And Justice for All. ალბომს დიდი კომერციული წჷმოძინაქ ხვადჷ
თიათ. მიოჭირინუ მაამშვა აბანს ბილბორდ 200-ის. თენა რდჷ ბუნაშ მაართა ალბომი,
ნამუქჷთ საუჯგუშო ვითულს მოხვადჷნ. ალბომს მეჩეს პლატინაშ სტატუსი გჷშულაშე ჩხორო
მარაშ უკული.

ალბომს ნიუსტედიშ ბას პარტიეფი დახე ვერჩქილედჷ, თიში მუსიკალური იდეეფქ
იგნორირაფილქ იჸუ (მორო, თია მეუჯღონს ალბომიშ მაართა ბირაშ Blackened ჭარუას).
ბრელ ფანქ მირჩქინჷ, ნამუდა თენა სპეციალურო რდჷ ღოლამირინ, მუჭოთ რეაქცია კლიფიშ
ღურაშ უკული, ვარა მუჭოთ ნიუსტედიშ გეძიცა. უმოსი ორწუმებელ რე ვერსიეფი, ნამუნეფით
ჰეტფილდიქ დო ულრიხიქ თქვის უკულნეშიან ინტერვიუეფსჷნ: ჰეტფილდიქ ეშანჷ, ნამუდა
ჯეისონი შხირას ვარსუდჷ აკოკათუეფს, მუდგაშ გეშათ თინა თე პროცესშა ვა
მახვამილუანდჷ გოლინას; ოდო ლარსიქ შინუ, ნამუდა ნიუსტედიშ ბას-გიტარა იმაჟირანდჷ
ჰეტფილდიშ რიტმ-გიტარაშ პარტიასჷნ.

თიშ უმუკუჯინუო, ნამუდა ალბომი ფანეფქ დო პრესაქ ეფურინათ ეჭოფუნ, გოკრიტიკაფილქ
იჸუ ალბომიშ პროდიუსირაფაქ. ულრიხიშ დრამეფი ისჷმედჷ ძალამ ჸუნგათ დო გიტარეფი
ონდეთ. ალბომიშ ხუჯმიოჩამალო მეტალიკაქ მუკიჸონჷ მოსოფელიშ ტურნე Damaged Justice.
ხვალე ააშ-ს ბუნაქ მუკიჸონჷ 120 კონცერტი სტადიონეფს. გჷშაშქვეს ოთხი სინგლი, თინეფ
შქას: Harvester Of Sorrow დო One.

კრიტიკაშ უმუკუჯინუო, მეტალიკაშ მაართა ალბომი, ნამუქჷთ გრემიშ დაჯილდებაშ
ნომინაციაშა იჸუ წჷმორინაფილქჷნ, რდჷ ...And Justice for All, კატეგორიას „საუჯგუშო
ვოკალური ვარა ინსტრუმენტული მონკა როკ/მეტალ რსულება“. მეტალიკა მირჩქინუაფუდჷ
ფავორიტო თე კატეგორიას. მორო არძოშო უნელო გრემი ეჭოფჷ ბუნა ჯეთრო ტალიშ ალბომქ
Crest of a Knave. თექ დიდი რია-რია დო ტირუ-ტარუ გჷშეჭანუ ფანეფ შქას დო პრესას.
გომორძგვილ ბუნა, ნამუსჷთ ბრელი ვართ მირჩქინანდჷ მონკა როკ/მეტალ ბუნათჷნ,
ცერემონიას ვა დარსებჷ, რახან თინეფიშ პროდიუსერქ ალუჩჷ ვა დარსებუდესკონ, თიზჷმაშა
ჯერდჷ მეტალიკაშ გომორძგუა. სუმი წანაშ უკული თე ცერემონიასჷნე, მუჟამც ბუნას
გეგნოჩეს გრემი ბირაშო Enter Sandman, ლარსიქ ირონიულო მარდობა გინუგჷ ჯეთრო ტალს:

თე ჯილდოქ ჟურნალ Entertainment Weekly-იშით მიშაღალირქ იჸუ ერკებულშა „გრემიშ ვით
არძოშე დიდი დარღვია“.

ალბომიშ გჷშაშქუმალაშ უკული, მეტალიკაქ გჷნიღჷ მუში ოდებიუტე მუსიკალური ვიდეო
ბირაშე One. ბუნაქ კლიპი გჷნიღჷ მეტებულ ოწკარუეს დო გედჷ მომენტეფი ფილმიშე Johnny
Got His Gun. ოლიცენზიე გარიგაშ მანგიორ, მეტალიკაქ ედომუშამო ქიჸიდჷ ოავტორე
ნებეფი მოშინელ ფილმიშა. თეშ გეშა ფილმიშ DVD ვერსია ვა გჷშაშქუმალე, თიშე ინოჩამა
ფართო აუდიტორიას ხვალე მეტალიკაშ გორემიქსაფილ ვერსიაშე უღჷ. 1999 წანას
მუსიკალური ვიდეო One ჯოხოდვალირქ იჸუ 38 აბანშა MTV-იშ ჩარტის „არძო ბორჯიშ 100
საუჯგუშო ვიდეო“.

გეჸვენჯი ალბომიშ ინაჭარალო 1990 წანაშ გჷმათუთას მეტალიკაქ ქჷმერთჷ სტუდიაშა One
on One ოორუე ჰოლივუდის. პროდიუსერო დექირეს ბობ როკი. ალბომქ Metallica, ნამუთ
თაშნეშე ჩინებული რე უჩა ალბომიშ ჯოხოთჷნ, სუმშა ინიჭარინჷ. ალბომიშ გეზაშენ დო
სიმურობაშენ ბობ როკიშ დო ბუნაშ მაკათურეფ შქას ირონი დებაშ გეშა ინოჭარუაშ
პროცესიქ წარმოწანაშე უმოს ხანს გეგინძორჷ დო ინოჭარუაშ ღირებაქ ართ მილიონ დოლარს
ქჷმიოჭირინუ. ალბომქ მონწყჷ წოხოლენ ალბომეფიშ არძო რეკორდი დო მაართა აბანს
ქჷმიოჭირინუ ბილბორდ 200-ის, მაართა მარასჷნე 650 000 ეგზემპლარქ გჷმიჩინჷ. სინგლიქ
თე ალბომშე Enter Sandman გჷნირთჷ ინტერნაციონალურ ჰიტო, საუჯგუშო ოკონცერტე ნომერი
Sad but True, Nothing Else Matters დო Wherever I May Roam-წკჷმა ართო. 15-შა
მიაჩჷ ალბომს პლატინაშ სტატუსიქ ააშ-ის, მუთ ალბომს გჷნმაშქვანს ქიანაშ საუჯგუშოთ
გჷმოჩამუონ ალბომეფ შქას ეჩიდომაამშვას. ალბომიშ ინოჭარუაშ პროცესი დო გეჸვენჯი
ტურნეეფი ესახილი რე დოკუმენტურ ფილმის A Year and a Half in the Life of
Metallica.

1991 წანაშ მარაშინათუთაშე 1993 წანაშ კვირკვეშახ ბუნაქ ამანჯჷ 300-შე უმოსი
კონცერტი. 1991 წანაშ ეკენიას ბუნა გჷშმეშჷ სცენაშა მოსკოვს თინერი ბუნეფიშ
ხასჷლას, მუნერეფით რე: AC/DC, პანტერა დო შხვები. მოსოფელიშ ტურნეშ უკული
მეტალიკაქ მანწყუ არდადეგეფი ართი წანათ.

1992 წანაშ 8 მარაშინათუთას Guns N' Roses-წკჷმა ართო ტურნეშ ბორჯის ჰეტფილდიქ
ეჭოფჷ მაჟირა დო მასუმა ხარისხიშ ჭუალა სახეს, ხუჯის, ხელეფს დო კუჩხეფს
პიროტექნიკაშ ეფექტეფიშ გეშა Fade to Black-იშ რსულებაბორჯის. თეშ გეშა თის მეგამა
გიტარაშა ვა შეულებუდჷ დო მუჭოთ გიტარისტინ, კჷნე ჯონ მარშალქ დოთირუ თინა, მით ასე
უკვე მიოგანდჷ ბუნა მეტალ ჩარჩისჷნ. 1993 წანას ბუნაქ გჷშაშქჷ მაართა ცოცხალი
ალბომი ჯოხოდვალათ Live Shit: Binge & Purge.

თიშ უკულ, მუთ მეტალიკაქ სუმი წანა მუკიჸონჷ უჩა ალბომიშ ხუჯიშ დუმაკინალ
ტურნეეფსჷნ, დაართჷ სტუდიას, ქენუჭარუდჷკო მაამშვა სტუდიური ალბომინ. დოხოლაფირო
ართი წანა მუკიჸონჷ მეტალიკაქ ახალი ალბომიშ ინოჭარუას, თეშ გეშა 1996 წანას
გჷშაშქუმალირქ იჸუ ალბომქ Load, ნამუქჷთ ბილბორდ 200-ის დო ARIA ჩარტეფს მაართა
აბანს მოხვადჷ. თენა რდჷ ბუნაშ მაჟირა ალბომი, ნამუქჷთ თენა შილებუნ. ალბომქ
დადასურჷ თირაფეფი ბუნაშ მუსიკალურ გეზას. თე პერიოდისჷნე ბუნაშ მაკათურეფქ თუმეფი
დიკუნტარეს. ბუნაქ გამანჯჷ გეჸვენჯი ტურნე Poor Touring Me ახალი ალბომიშ ხუჯიშ
მიოჩამალო. 1996 წანაშ ზარხულს მეტალიკაქ გონწყჷ ალტერნატიული როკ მუსიკაშ
ფესტივალი Lollapalooza.

Load-შე მუშობაბორჯის თეშ იჸუ, ნამუდა ბუნას დასაბაღ მოღე უღუდჷ მაჟირა ალბომიშ
გჷშაშქუმალაროთ. გეგნოჭყორდჷ, გვერდი ბირეფი გეგშუშქუმალუდესკო ალბომო, ოდო
დჷნოსქილედ გვერდშე გუგინძორებუდესკო მუშობა დო გეგშუშქუმალუდესკო მაჟირა ალბომი
გეჸვენჯი წანას. თეშ გეშა, 1997 წანას გჷშაშქუმალირქ იჸუ ალბომქ ReLoad, ნამუქჷთ
ბილბორდ 200-ის მაართა აბანი დეკინჷ, ოდო კანადაშ ჩარტის Top Canadian Album -
მაჟირა. ალბომიშ ხუჯიშ დაკინებელო მეტალიკაქ ამანჯჷ შოუ NBC's Saturday Night Live
1997 წანაშ ქირსეთუთას, სოდეთ არსულ ბირეფი Fuel დო The Memory Remains დუეის
მერიენ ფეითფულწკჷმა. გეჸვენჯი წანას ბუნა მანჯუნს ტურნეს ჯოხოდვალათ Poor
Re-Touring Me.

1998 წანას მეტალიკაქ გჷშაშქჷ ალბომი Garage Inc. ჟირ დისკო. მაართაშა მიშულირი რე
შხვადოშხვა მარსულებერეფიშ ბირეფიშ ქავერეფი. მაჟირა დისკი იკათუანს 1987 წანას
ინოჭარილ ალბომს The $5.98 E.P.: Garage Days Re-Revisited დო გეძინელ აფჷ ნამთინე
ახალი ქავერი. ალბომქ მაჟირა აბანი დეკინჷ ბილბორდ 200-ის. წანაშ ბოლოშო გჷშმურს
მეტალიკაშ ახალი ვიდეო Cunning Stunts.

1999 წანას 7 პირელი სან ფრანცისკოშ მერქ უილი ბრაუნქ გჷმაცხადჷ „მეტალიკაშ
ოფიციალურ დღათ“ ნოღას. თე წანასჷნე 21 დო 22 პირელს მეტალიკაქ ამანჯჷ კონცერტი
სან-ფრანცისკოშ სიმფონიურ ორკესტრწკჷმა ართო მაიკლ კემენიშ დირიჟორობათ. კონცერტიშ
მანჯებაშ იდეაქ მოურთჷ კემენს 1991 წანას Nothing Else Matters-შე მუშობაბორჯის.
მეტალიკაქ კემენწკჷმა ართო ჭარჷ ჟირ ახალი ბირა თე კონცერტიშო No Leaf Clover დო
-Human. კონცერტიშ აუდიო ინნაჭარაქ გჷშეშქვინჷ ალბომო S&M 1999 წანას, თაშნეშე
გჷშაშქუმალირქ იჸუ კონცერტიშ ვიდეო ინნაჭარაქ. ალბომქ ბილბორდ 200-ის მაჟირა, ოდო
ავსტრალიურ ARIA ჩარტის დო Top Internet Albums ჩარტის მაართა აბანს მოხვადჷ.

2000 წანას მეტალიკაქ მირჩქილუ, ნამუდა თინეფი ბირაშ I Disappear დემო ვერსია,
ნამუდგაშ გჷშულა იგეგმუაფუდჷ კინოფილმწკჷმა „უშურსულებუ მისია 2“ ართონ,
გეგნიჩამუდჷ რადიო-ეერით. მეტალიკაქ გეკლეძჲუ დო ქჷმიოგორუ გოჟონუაშ ჭურჭულს, ფაილი
ძირეს კომპანია ნაპსტერიშ (ინგლ.: Napster) peer-to-peer ფაილეფიშ აკორზიებეფიშ
რშვილს. თაშნეშე გეკლაძირეს, ნამუდა ბუნაშ ედომუშამი კატალოგი უფასეთ
ხემიოჭირინაფუს რდჷნ. მეტალიკაქ ქუჩიულჷ კომპანიას სასამართოს, თაშნეშე სუმ
უნივერსიტეტის: ობჟათე კალიფორნიაშ, იელიშ დო ინდიანაშ უნივერსიტეტეფს, თინეფს ხე
ვა უნჩალეს ფაილეფიშ დუდიშულ აკორზიებასჷნ თიშენ. მეტალიკაქ დექირუ ონლაინ
საკონსულტაციო ფირმა NetPD, თოჸუჯი ქჷმეუჸუნუაფუდჷკო ნაპსტერიშ სერვისშა გარკვიული
პერიოდიშ განწხანსჷნ. მეტალიკაშ სასამართო დებას ქახოლჷ რეპ მარსულებერ Dr. Dre-ქ
ნაპსტერიშ მეხჷ. 2001 წანას მეტალიკა დო კომპანიაქ გარკვიულ აპიჯაფაშა ქჷმერთეს
ნაპსტერქ გჷნირთჷ ფასამ სერვისო. დებაქ მეტალიკა დო ნაპსტერს შქას ესახჷ
მულტსერიალს ობჟათეშ პარკი, მაშქვითა სეზონიშ მაჩხორა სერიას. მოგვიანაფილო,
მუჟამცჷთ ულრიხი გჷშმეშჷ შოუშა "მის ოკო გჷნირთას მილიონერონ" მაჸონაფუშ კითხირშე
მოწონს დო ვარ გჷნოჩამაშ მუსიკან, ულრიხიქ კითხირით უგამჷ, ნაპსტერიშ რშვილშე ხომ
ვა უშიბუნა თინა.

2001 წანაშ 17 ღურთუთას ჯეისონ ნიუსტედიქ ქჷდიტუ ბუნა, მუში თქუალათ, კეზძო დო
დორხველი ბაძაძეფიშ გეშა დო თი ფიზიკური ფორაშ გეშა, ნამუთ თიქ მიორინუ მუშ დუც
წანეფიშ განწხანს თი მუსიკაშ მეგამაბორჯის, ნამუთ უჸორსჷნ. მორო, მუჭოთ
მოგვიანაფილო ჟურნალ „პლეიბოიშა“ მეჩამილ ინტერვიუს ირკვიებუნ, ჯეისონს ოზალუდჷ
ალბომიშ გჷშაშქუმალა დო ტურნეშა ულა ბუნა ეჰობრეინწკჷმა ართო, მარა ჯეიმზი
კატეგორიულ ვარიას გერდჷ, მუქჷთ გჷშეჭანუ ნიუსტედიშ ულა ბუნაშე.

2001 წანაშ ზოთონჯის ჯეიმზი მიშარუაფჷ კამჩატკაშა თუნთეფიშ ოჯინუშა. რუსული ზოთონჯი
დო თიშ უთირუ ატრიბუტი - დირფა მუშ უჩა საქვარს ორთჷნა. თეშ გეშა 19 კვირკვეშე
ჰეტფილდის მოუწჲუ კურნალუაშ კურსიშ გულაქ „ალკოჰოლიზმიშ დო შხვა ხვამილაფეფიშ“
მარიებელო. ბუნაშ მუმალი ეჭვთუდო გერდჷ. მაართათ თეზჷმა ხანიშ მეძენას ლარსი დო
კირკი სერიოზულო ფირქენდეს, ნამუდა შილებე ბუნას სქჷლადა მეუჭყვიდუდჷკონ. მორო, 4
ქირსეთუთას ჯეიმზიქ კჷნე დაართჷ ბუნას დო ბუნაქ გაგჷნძორჷ მუშობა ახალ ბირეფშე.
ჯეიმზი თხულენდჷ უმუშებუდესკონ დღას ხვალე ოთხი სათინ, დჷნოსქილედ ბორჯის თინა
ფანიას უთმენდჷ. თაიშახ ბირეფშო ტექსტეფს ხვალე ჯეიმზი ჭარუნდჷ—და, ასე თე პროცესის
ედომუშამი ბუნა რდჷ კათაფილი. ბას გიტარაშ პარტიას არსულენდჷ თინეფიშ მუსიკალური
პროდიუსერი ბობ როკი. ალბომშე მუშობაშ პროცესი ესახილი რე 2004 წანას გჷშაშქუმალირ
დოკუმენტურ ფილმის Some Kind of Monster.

St. Anger-შე მუშობაშ სურებაშ უკული, მეტალიკაქ ამანჯჷ ბასისტეფიშ გჷშაგორალი
კონკურსი ნიუსტედიშ ირალ გაამაშ გჷმარჩქინალო. სუმი თუთაშ უკული გჷშაგორილქ იჸუ
რობერტ ტრუჰილოქ, ნამუთ თეიშა მიოგანდჷ ბუნა სუისიდალ ტენდენსის დო ოზი ოზბორნიშ
ბუნას. ტრუჰილო მეტალიკაშ მაკათური ოფიციალურო 2003 წანაშ 24 ფურთუთაშე რე. მესის
ბუნაქ ამანჯჷ მუსხირენი კონცერტი სან ფრანცისკოშ კლუბეფს. ნიუსტედიქ 2002 წანას
აკათჷ კანადურ თრეშ მეტალ ბუნა ვოივოდის დო 2003 წანას ოზიშით მანჯებულ ტურნეს
Ozzfest, ნამუსჷთ მუში ბუნა ხოლო ოხოლუდჷნ, ოზი ოზბორნიშ ბუნას ტრუჰილოშ გაამა რდჷ.

2003 წანაშ მანგის მეტალიკაშ მაბრუო სტუდიურ ალბომქ St. Anger მაართა აბანი დეკინჷ
ბილბორდ 200-ის. თეშ უმუკუჯინუო, ალბომქ მიარეშახ იჸუ გოკრიტიკაფილქ ულრიხიშ
„ფულანდიშ სიმურობაშ“ მაღვენჯ სნეარ (snare) დრამიშ დო გიტარაშ სოლოეფიშ გორკებაშ
გეშა. ბირაქ St. Anger 2004 წანას ეჭოფჷ გრემი ნომინაციას საუჯგუშო მეტალ რსულება.

2004 წანას ინგლისის Download Festival-ს მეტალიკაშ გჷშულაშახ ჭე ხანით ორდო ლარსიქ
ფულირ ლახალაშ ოსქილიდაფარო ოლეხეშა ქჷმერთჷ. ჰეტფილდი გორუნდჷ მოხალისეეფს ეკონია
წუნს, ნამუეფსჷთ ლარსი ოკო ენუთირაფუდესკონ. დეივ ლომბარდოქ სლეიერიშე დო ჯოი
ჯორდისონქ სლიპკნოტისე იდუდეს ლარსიშ მანგიორო მეგამა. ლომბარდოქ არსულ ბირეფი
Battery დო The Four Horsemen, ულრიხიშ დრამიშ ტექნიკოსიქ ფლემინგ ლარსენქ- Fade to
Black, დჷნოსქილედ ბირეფი ჯოიწკჷმა ართო არსულჷ მეტალიკაქ. ბუნაქ ჟირ წანა მუკორთჷ
St. Anger-იშ ხუჯიშ მიმაჩამალ ტურნეეფს Summer Sanitarium Tour 2003 დო Madly in
Anger with the World. კონცერტეფშა თაშნეშე გჷშმეშეს ბუნეფი მუდვაინი, დეფტოუნზი,
ლინკინ პარკი, ლიმპ ბიზკიტი დო გოდსმაკი. მეტალიკაშ დახე არძო გჷშულა
პროფესიონალურო იჭარუდჷ დო ჯგირაშო გჷმიჩამუდჷ საიტის LiveMetallica.com. უკული
ბუნაშ მაკათურეფქ ქჷმისვანჯეს დო 2005 წანაშ უმენტაშ ნორთი ფანიეფწკჷმა ართო
მუკიჸონეს. მორო, 13 დო 15 გერგობათუთას გონწყეს როლინგ სტოუნზიშ კონცერტი სან
ფრანცისკოს, AT&T პარკის.

2006 წანაშ 6 მანგის ტურნეს Escape from the Studio '06 ბერლინს მეტალიკაქ არსულჷ
ახალი ბირა კუნტახანური ჯოხოდვალათ The New Song, ნამუსჷთ ფანეფქ Death Is Not the
End გიოდვეს, ბირას თე ფრაზაშ შხირი გომაჟირუაშ გურშენი. 12 მარაშინათუთას ტოკიოს
არსულეს ხოლო ართი ბირა The Other New Song. მაჟირა ბრელი ასპექტით ვა ომანგუდჷ
ბუნაშ სტილსჷ-და, მაართა ბირაშ ფრაგმენტეფქ ესახჷ ახალ ალბომს, კონკრეტულო
კომპოზიციას The End of the Line.

2006 წანაშ 16 ფურთუთას მეტალიკაქ მუშ ოფიციალურ საიტის გჷმაბჟინუ, ნამუდა
ვითოხუთწანამ წორომოხანდალაშ უკულ ბობ როკი ვა გუწიენდჷ პროდიუსირაფას თინეფიშ
გეჸვენჯ ალბომსჷნ. ახალ პროდიუსერო გჷშაგორილქ იჸუ რიკ რუბინქ, ნამუთ თეიშა მუშენდჷ
ბუნეფწკჷმა: დანზიგი, სლეიერი, სლიპკნოტი დო სისტემ ოფ ე დაუნი. ბუნაქ ახალი
ალბომიშ Death Magnetic გჷშულაშ თარიღო გჷშაგორჷ 2008 წანაშ 12 ეკენია. თაშნეშე
გეგნიღეს მუსიკალური ვიდეო მაართა სინგლიშო The Day That Never Comes ათე ალბომშე.

2006 წანაშ 4 ქირსეთუთას მეტალიკაქ გჷშაშქჷ DVD ჯოხოდვალათ The Videos 1989–2004,
ნამუთ იკათუანდჷ არძო მუსიკალურ ვიდეოს 1989 წანაშე 2004 წანაშა. მაართა მარაშენო
28 000 ეგზემპლარქ გჷმიჩინჷ დო ჩარტის Billboard Top Videos მასუმა აბანი დეკინჷ.
მეტალიკაქ ინაჭარჷ ენიო მორიკონეშ ბირაშ The Ecstasy of Gold ქავერი მორიკონეშა
მეჯღუნილ ალბომშო We All Love Ennio Morricone, ნამუქჷთ 2007 წანაშ 20 ფურთუთას
გჷშართჷ. ქავერქ წჷმორინაფილქ იჸუ გრემიშ ნომინაციაშა „საუჯგუშო როკ ინსტრუმენტული
რსულება“ დაჯილდოებაშ 50-ა ცერემონიას.

2008 წანაშ 2 ეკენიას ართ-ართი ფრანგულ მუსიკალურ მაღაზიაქ ვით დღათ ორდო დიჭყჷ დიო
ხოლო უგშურთუმუ ალბომიშ Death Magnetic გჷმოჩამა, მუქჷთ გჷშეჭანუ ალბომიშ
ხემეჭირინაფუანობა ფაილეფიშ აკორზიებაშ სისტემეფს. თე ფაქტიქ უჯიკუ ბუნაშ ოფიციალურ
დისტრიბუტორს დიდ ბრიტანეთის Vertigo Records ოფიციალურო გეგშუშქუმალუდჷკო ალბომი
გეგმელშე ჟირ დღათ ორდო, 10 ეკენიას. დიო ხოლო უჩინებუ რე, ქიმინუნა დო ვარი მუთუნს
მეტალიკა ვარა Warner Bros. Records საცალოთ მოვაჭარეშ მეხჷნ. ლარსიქ თეწკჷმა
რსხუაფათ ართ-ართ ინტერვიუს ეშანჷ:

ალბომქ დეკინჷ მაართა აბანი 32 ქიანაშ საუჯგუშო ალბომეფიშ ჩარტეფს, თინეფ შქას
გოართოიანაფილ ომაფეს, კანადას დო ავსტრალიას. მაართა დღალეფშენო გჷმიჩინჷ 490 000
ეგზემპლარქ ხვალე ააშ-ს, ოდო მეტალიკაქ გჷნირთჷ მაართა ბუნაქ ბილბორდ 200-იშ
ისტორიას, ნამუდგაშ მეჸუნელო გჷშაშქუმალირ ხუთი სტუდიური ალბომქ მოხვადჷ მაართა
აბანსჷნ. გჷშაშქუმალაშე ართი მარაშ უკული Death Magnetic დოსქიდჷ მაართა აბანს
ბილბორდ 200-ის, European album chart-ის დო გჷნირთჷ 2008 წანაშ არძოშე ნჭაფიერო
გჷმოჩამუონ ალბომო ავსტრალიას. ალბომი მაართა აბანს ვათმენდჷ ბილბორდ 200-ის
გჷშულაშე სუმი მარაშ უკული ხოლო, მუდგათ მეტალიკაქ გამაჟირუ ჯეკ ჯონსონიშ (ალბომი
Sleep Through the Static) 2008 წანაშ რეკორდი. ალბომქ თაშნეშე ქესქილიდუ მაართა
აბანი ხუთი მარაშ განწხანს ბილბორდიშ ჩარტეფს Hard Rock album, Modern
Rock/Alternative album დო Rock album.

მეტალიკაქ წჷმორინაფილქ იჸუ MTV Europe-იშით მუში მუსიკალურ დაჯილდოებაშ ჟირ
ნომინაციას: Rock Out დო Headliner, ოდო MTV Latin America-ქ მიჭანუ ბუნა მუნეფიშ
მუსიკალურ დაჯილდოებაშ ცერემონიას გჷშაულარო. მეტალიკაქ არსულჷ The Day That Never
Comes. 2008 წანაშ 21 გჷმათუთას დიჭყჷ ტურნექ World Magnetic Tour.

ალბომით Death Magnetic მეტალიკაქ დაართჷ მუში შქა ოთხონეჩამ წანეფიშ მონკა/თრეშ
მეტალიშ ჯინჯეფს. თინა უმოსო გჷ ალბომეფს Master of Puppets დო ...And Justice for
All, ვინდარო გვიანიშ ალბომეფს.

2008 წანაშ გერგობათუთას მეტალიკა დო თიშ ლეიბლი Warner Bros. Records შქას
კონტრაქტის ვადაქ გეშაწირჷ. ბუნა ვერსიეფს ორსხუანს, მიწკჷმა ართო გჷშაშქვას
გეჸვენჯი ალბომინ. ართ-ართი ვერსიათ, შელებუანი რე ალბომიშ გჷშაშქუმალაქ ინტერნეტიშ
მეშქაშალათ მოხვადასჷნ.

2009 წანაშ 27 მესის მეტალიკაშ ვებსაიტის გჷმიბჟინუ, ნამუდა მეტალიკას ულამუდჷ
ახალი ცოცხალი DVD-ეფიშ გჷშაშქუმალა, ნამუეფსჷთ ესახილი იჸუაფუდჷ ნიმეს დო მეხიკოს
(თეშ მანგურო საფრანგეთის დო მექსიკას) მანჯებულ კონცერტეფი გეძინელი მოღეეფით.
მეხიკოს მანჯებულ კონცერტის გჷშაშქუმალირქ იჸუ DVD Orgullo, Pasión y Gloria: Tres
Noches en la Ciudad de México 2009 წანაშ 30 გერგობათუთას, ოდო ნიმესის მანჯებულ
კონცერტის - Français Pour Une Nuit 2009 წანაშ 23 გერგობათუთას.

2009 წანაშ მანგის იტალიაშ Rock TV-შა მეჩამილ ინტერვიუს ლარსიქ ეშანჷ, ნამუდა
ტურნეს გაგჷნძორენდეს 2010 წანაშ მარაშინათუთაშან. თაშნეშე ეიშანჷ, ნამუდა თეჟამო
მავითა ალბომიშ გჷშაშქუმალაშ გეგმეფი ვა უღუნა, მარა უციოთ გეგშაშქვანა კჷნე რიკ
რუბინწკჷმა ართონ. Blabbermouth.net-იშ მეჯინათ, ბუნაქ ახალი ალბომიშ ინოჭარუაშე
ფირქი შელებუანი რე 2011 წანაშ მაჟირა გვერდიშა ვა დიჭყასჷნ.

თრეშ მეტალიშ დიდი ოთხურქ, მეტალიკაქ, სლეიერიქ, Megadeth-იქ დო ანთრაქსიქ, მაართათ
ისტორიას ართო წჷმოდირთეს მაჯინეშ წოხოლე 2010 წანაშ 16 მანგის ბემოვოშ აეროპორტის,
ვარშავა, პოლონეთი. თენა რდჷ თე ბუნეფიშ მაართა რსულება, ნამუთ Sonisphere
Festival-იშ სერიეფიშ ნორთი რდჷ. ართ-ართი გეჸვენჯი კონცერტი, ნამუქჷთ იმანჯჷ 2010
წანაშ 22 მანგის სოფიასჷნ, ბულგარეთი, ჯღონელქ იჸუ სატელიტით HD ფორმატის
კინოთეატრეფშო. კჷნე თი წანაშ 26 მანგის თინეფქ მიოგეს ბუქარესტის, რუმინეთი, ოდო
27 მანგის - სტამბოლს, თურქეთი. 2010 28 მანგის ალბომი Death Magnetic-იქ 2-შა იჸუ
სერთიფიცირაფილქ პლატინათ RIAA-შით.

მეტალიკაშ World Magnetic ტურნექ მისურჷ 2010 წანაშ 21 გერგობათუთას მელბურნის,
ავსტრალია. ბუნაქ ჟირ წანაშე უმოსი მუკორთჷ შარას ახალი ალბომიშ ხუჯიშ დჷმაკინუ
ტურნეეფს. სოიშახ მასურენდეს მუნეფიშ ტურნეს საბოლა კონცერტით ავსტრალიას დო ახალ
ზელანდიასჷნ, გეგშაშქვეს ცოცხალი EP Six Feet Down Under თეიშახ მანჯებულ
კონცერტეფით ავსტრალიას. 2010 წანაშ 12 გერგობათუთას თე EP-ის მაჸუნჷ მაჟირა
ნორთიქჷთ, Six Feet Down Under (Part II). მაჟირა ნორთიშა მიშულირი რე ბრუო ბირა,
ნამუეფით ინოჭარილი რე ტურნეს კონტინენტიშმოლე მანჯებულ მაართა ჟირ ნორთიშ
განწხანს.

2010 წანაშ 26 გერგობათუთას მეტალიკაქ გჷშაშქჷ გეჸვენჯი ცოცხალი EP, Live at
Grimey's, ნამუქჷთ ინიჭარინჷ 2008 წანაშ მანგის გრიმიშ ინნაჭარეფიშ მაღაზიას, ჭე
ხანით ორდო მეტალიკაშ გჷმორჩქინაშახ ბონარუშ მუსიკალურ ფესტივალს კჷნე თი წანას.

2009 წანაშ 14 ღურთუთას გჷმიცხადინ, ნამუდა 4 პირელს მეტალიკა მიშმეშჷ როკ-ენ-როლიშ
დიდებაშ დარბაზშან. მიჭანეს ბუნაშ ბრელი მაჸალე, თინეფ შქას რეი ბარტონი, კლიფიშ
მუმა დო ჯეისონ ნიუსტედი, ნამუსჷთ ოკო მეუგამუდჷკო ბას-გიტარაშა ბუნაწკჷმა ართო.
წჷმორინაფა ბუნაშ რედ ჰოთ ჩილი პეპერსიშ ბასისტიქ ფლიქ გონწყჷ სალამიშ ზიტყვათ.
ეიოშანალი რე, ნამუდა ასეიან ბასისტიქ - რობერტ ტრუჰილოქ ქჷდაჸუნჷ ვა მეუგამუდჷკონ,
რახან, მუში ზიტყვეფით, ოზალუდჷ ქოუძირუდჷკო უჩა ალბომიშ აკმაქიმინალ ბუნან. მარა,
ბირეფიშ Master of Puppets დო Enter Sandman რსულებაბორჯის ჯეისონით დო რობერტით
სცენას რდეს. თე ჟირი ბირაშ რსულებაშ უკული ბუნას ახოლეს ჯეფ ბეკიქ, ჯიმი პეიჯიქ,
ჯო პერიქ, რონი ვუდიქ დო ფლიქ დო არსულეს ჯემ სესია, ნამუქჷთ ეჭოფჷ ჯოხოდვალა Train
Kept A Rollin' (All Star Jam). მეტალიკაქ ცერემონიაშა დაპეჯჷ თაშნეშე დეივ
მასტეინი, მარა თიქ მოჭანაფაშე ვარია თქუ, ოდო ბაძაძო ახალ ალბომშენ მონჭირელ
სამუშა გრაფიკი შინუ.

ინოჩამილი ორდოშიან მონკა მეტალ დო მონკა როკ ბუნეფშე, მუნერეფთ რე ბლექ საბათი,
დიფ ფარფლი, ლედ ზეპელინი დო სკორპიონსი დო ბრიტანული მონკა მეტალიშ ახალი რეღმა
მარსულებერ ბუნეფშე, მუნერეფით რე ვენომი, მოუტერჰედი, დაიმონდ ჰედი, ჯუდას პრისტი
დო აირონ მეიდენი, მეტალიკაშ ორდოშიან ინნაჭარეფი იკათუანდჷ აგრესიულ მუსიკას,
ნჭაფიერ პარტიეფს დო ჩხორო წუნამ ინსტრუმენტალეფს. სტივ ჰიუ Allmusic-შე ეშანჷნს:

1991 წანას ახალ პროდიუსერ ბობ როკწკჷმა ართო გჷშაშქუმალირ ალბომშე იგივე ჰიუ
ეშანუნდჷ, ნამუდა მეტალიკაქ გაუკაჭულჷ მუში მუსიკა დო კომერციული ღანკეფშო
გოკოროცხჷ. ოდო რობერტ პალმერქ Rolling Stone-შე ეშანჷ, ნამუდა ბუნაქ მიოტუ
აგრესიული, ნჭაფიერ მუსიკა, გუფართანებუდჷკო მუში მუსიკა დო გჷმოხანტუაშ
დიაპაზონინ. უჩა ალბომიშ კომერციულ წჷმოძინაქ გამეკენჯჷ თირაფეფი მეტალიკაშ
მუსიკალურ გეზას, Metallica ხომ მეტალიკაშ მაართა ალბომი რდჷ, ნამუქჷთ ბილბორდ
200-ის მაართა აბანს მოხვადჷნ. მეტალიკაქ ძირჷ თირაფეფი როკ სცენას გჷშაჭანაფილ
ორდოშიან 90-ამეფიშ გრანჟ ყარაფით. ბუნაქ ფოკუსირაფა ქჷმახვამილუ ვა-მეტალ გოლინაშა
დო ხოლო ართშა დოთირუ მუში მუსიკალური გეზა. ოდო ტექსტეფიშ თემატიკა მონსტრეფშე დო
ნარკოტიკეფშე ქენათირუ ტექსტეფქ გაჸალებაშე, ნოდინეფუშე დო ნჯარიშ ეშაღალაშენ.
ნამთინე ფანი დო კრიტიკოსი უდუბაღინაფუ რდჷ თე თირაფეფით, ნამუთ იკათუანდჷ თუმეფიშ
დაკუნტარებას, Load -იშ გოფორმაფას დო ბუნაშით ალტერნატიული როკიშ ფესტივალ
Lollapalooza გონწყჷმათ. დევიდ ფრაიკიქ Rolling Stone-შე Load-ის გიოდჷ 1996 წანაშ
უმონკაშ ინნაჭარა.ReLoad-იშ გჷშაშქუმალათ 1997 წანას ბუნაქ ოძირუ ბლიუზიშ დო
ორდოშიან მონკა როკიშ უმოსი გოლინა, იკათუანდჷ მუ უმოს რითმულობას დო ჰარმონიულობას
მუსიკაშ სტრუქტურას

გეჸვენჯი დიდი თირაფა ბუნაშ მეჸუნალობას რდჷ ალბომი St. Anger. ჰემეტი აწმარენჯი
რდჷ, გიტარეფიშ სოლოეფიშ გჷშატებაშ, მარა ბუნაშ გჷნოჭყვადუათ, თე ალბომს ძნელო
გეგენთ სოლო-პარტიეფს. ბუნაქ გჷმირინუ გიტარეფიშ drop C ტიუნინგი, ოდო ულრიხიშ
ფულანდიშ სიმურობაშ სნეარ დრამეფქ გჷშაკერზაფილ კრიტიკა დეინალუ. ტექსტეფიშ
თემატიკაქ დეთმჷ ჰეტფილდიშ რეაბილიტაციას, ნამუთ იკათუანდჷ განჩეფს ეშმაკშე,
ანტი-ნარკოტიკულ თემეფს, კლაუსტროფობიას, ჭარაშ რცქინს დო რელიგიურ ჰიპოკრიზის.
პროდიუსერ რიკ რუბინიშ ალაჩამათ მეტალიკაქ მაჩხორა სტუდიურ ალბომს Death Magnetic
დართჷ E ტიუნინგის დო ოგიტარე სოლოეფს. ალბომს ართიანწკჷმა რე მერინაფილი მეტალიკაშ
ორდოშიან თრეშ მეტალი შქა ბჟაეიოლურ გოლინაწკჷმა.

მეტალიკაქ გჷნირთჷ არძოშე გოლინუან მონკა მეტალ ბუნათ, თე ბორჯისჷნე, თინა მიშულირი
რე თრეშ მეტალიშ დიდ ოთხურშა. ბუნაქ გჷმოჩჷ ოშ მილიონშე უმოსი ინნაჭარა მოსოფელს,
თინეფ შქას 57 მილიონი ააშ-ს, მუთ მეტალიკას გჷნმაშქვანს კომერციულო არძოშე
წჷმოძინელ თრეშ მეტალ ბუნათ. The Rolling Stone Encyclopedia of Rock & Roll-იშ
აკმადგინალეფს მიორჩქუნა, ნამუდა მეტალიკაქ მონკა მეტალშა არძოშე ოხვილური თირაფეფი
მიშეღჷნ. სტეფენ ტომას ერლეუაინი დო გრეგ პრატო Allmusic-შე რაგადანა:

ჯონათან დევისი კორნიშე მეტალიკას მიშინუანს მუშ ფავორიტ ბუნათ დო რაგადანს: მა
მიჸორს ირფელი, მუთ თინეფქ აკოქიმინეს დო მუსჷთ თხილანდეს წანეფიშ განწხანსჷნ, დო
ამუდღა თინეფი კჷნე ოსქვებურალას რენა ბორჯიწკჷმა. მიმოჩქჷ მეტალიკა არძო ბორჯიშ
ართ-ართი საუჯგუშო ბუნა რენ. გოდსმაკიშ დრამერქ შანონ ლარკინქ თქუ, ნამუდა
მეტალიკაქ უდიდაში გოლინა მახვამილუ მუშ ბუნაშა: 16 წანაშ ხანს თინეფქ დასურო
დოთირეს ჩქიმი რინა, მა თენერი მონკა დღას მუთუნი ვა მომირჩქილუაფუდჷ. ტრივიუმიშ
გიტარისტეფი კორი ბიულიუ დო მეტ ჰიფაი რაგადანა, ნამუდა გიტარაშ მეგამაქ თიწკჷმა
მაკორინეს, მუჟამს თინეფქ მირჩქილუეს მეტალიკან. ემ შადოუსი ავენგედ სევენფოლდიშე
ტურნეს მეტალიკაწკჷმა ართო ბუნაშ ისტორიას სინთუან ჭურჭულო კოროცხუნს დო იჩიებჷ:
ტონობათ ინნაჭარეფიშ გჷმოჩამა დო მიარერიცხუამ შოუეფიშ მანჯებას ხოლოშა ხოლო ვა
მიართე თი ღიაბშა, ნამუთ მუნგაფინუ ჯაკონეფწკჷმა აკოხვალამაბორჯისჷნ. გოდ ფორბიდიშ
გიტარისტეფქ დოკ კოილქ დო დალას კოილქ მეტალიკაშ ინოჩამათ მირდეს, ოდო ბენდიშ
ბასისტი ჯონ აუთკალტი აღორონთენს ბარტონს. ილ ნინოშ დრამერი დეივ ჩავარი ახასიათენს
მეტალიკაშ ორდოშიან ინნაჭარეფს, მუჭოთ მონკა, ჸინჩი, მეარყე, ნამუთ რაგადანს:“ მეუ
სკანი“ , . ადემაშ დრამერი კრის კოლსი რაგადანს, ნამუდა ბენდი ინოჩამილი რე
მეტალიკაშითინ.

2006 წანაშ 8 პირელს Kerrang!-იქ გჷშაშქჷ ტრიბუტ ალბომი ჯოხოდვალათ Master of
Puppets: Remastered (მუჭოთ ჟურნალიშ გჷშაშქუმალა), მეტალიკაშ Master of Puppets-იშ
გჷშულაშე ეჩი წანაშდუდიშ ეიოშანალო. ალბომშა მიშმეშჷ მეტალიკაშ ბირეფიშ ქავერ
ვერსიეფი, ნამუეფსჷთ არსულენდეს მეშინ ჰედი, BFMV, ჩიმირა, მასტოდონი, მენდიდი დო
ტრივიუმი, ხვალე თი ბუნეფი, ნამუნეფიშ აკოქიმინჯალაშა მეტალიკაქ მახვამილუ გოლინან.
ვითოხუთაშახ მეტალიკაშა მეჯღუნელ (ტრიბუტ) ალბომქ იჸუ გჷშაშქუმალირქ შხვადოშხვა
ბუნეფიშთ. 2006 წანაშ 10 ეკენიას მეტალიკაქ გჷშართჷ სიმპსონეფიშ მავითობრუო სეზონიშ
საპრემიერო სერიას The Mook, the Chef, the Wife and Her Homer დო ჰეტფილდიშ დო
ჰემეტიშ ხონარეფქ გჷმორინაფილქ იჸუ ანიმაციურ ოტელევიზიე სერიალიშ Metalocalypse
სუმ ეპიზოდის.

ფინურ ბუნაქ აპოკალიპტიკაქ გჷშაშქჷ ტრიბუტ ალბომი Plays Metallica by Four Cellos,
ნამუშათ მიშმეშჷ მეტალიკაშ ბრუო ბირა ინოჭარილ ძილეფამ-შქვილამ მიოგამალეფით.
პაროდიული ბუნა ბიტალიკა არსულენს მეტალიკაშ დო ბითლზიშ ბირეფიშ კომბინაციეფს.
ბიტალიკა იურიდიულ პრობლემეფს თიწკჷმა მიშალჷ, მუჟამცჷთ კომპანიაქ Sony
Corporation, მით მინჯენს ბითლზიშ კატალოგისჷნ, ქუჩიულჷ თის დო მოთხუ ბუნაშით
საქვარუაშ მეჭყვადუა დო ძივთიშ გჷნოგაფა „მერინაფილ გურგაჩამალ დო რეალურ ფორაშენ“.
ბიტალიკაშ ფანქ, ლარს ულრიხიქ თხუ მეტალიკაშ ადვოკატის პიტერ პატერნოს
ქჷმოხვარაფუდჷკო ბუნას თე იურიდიულ ოკითხუშ მოგვარებასჷნ.

მეტალიკაქ MTV-იშით მიშაღალირქ იჸუ არძო ბორჯიშ საუჯგუშო მეტალ ბუნეფიშ სუმურშა,
მახუთა აბანს რე VH1-იშ ერკებულს ოში საუჯგუშო მონკა როკ მარსულებერი დო მაართა
აბანს VH1-იშ ერკებულს ეჩი საუჯგუშო მეტალ ბუნა. Master of Puppets-იქ იჸუ
ჯოხოდვალირქ 167-ა აბანშა Rolling Stone-იშ არძო ბორჯიშ ხუთოში საუჯგუშო ალბომი,
ოდო Metallica-ქ კჷნე თე ერკებულს 252-შა. Master of Puppets ჯოხოდვალირქ იჸუ Q
ჟურნალიშ ერკებულს არძო ბორჯიშ 50 უმონკაშ ალბომი, მაართას რე IGN-იშ ერკებულს 25
საუჯგუშო მეტალ ალბომი, დო თაშნეშე მაართა აბანს რე Metal-rules.com-იშ ერკებულს
ოში საუჯგუშო მონკა მეტალ ალბომი. ბირაქ Enter Sandman დეკჷნჷ 399-ა აბანი Rolling
Stone-იშ ერკებულს არძო ბორჯიშ ხუთოში საუჯგუშო ბირა.

2003 წანას მეტალიკას მეჩეს ჯილდო MTV Icon დო იმანჯჷ მეტალიკაშა მეჯღუნილ
კონცერტიქ, სოდეთ ირსულჷ მეტალიკაშ ბირეფქ შხვადოშხვა მარსულებერეფიშით: გვალო
41-იქ არსულჷ For Whom the Bell Tolls, Enter Sandman დო Master of Puppets;
სტეინდიქ არსულჷ Nothing Else Matters, ავრილ ლავინქ - Fuel, სნუპ დოგიქ - Sad But
True, კორნიქ – One დო ლიმპ ბიზკიტიქ - Welcome Home (Sanitarium).

პოპულარულ ლაჸაფიქ Guitar Hero მეტალიკაშ ბრელი ბირა გეუძინჷ მუშ სერიეფს. მაართა
სამანგი რდჷ Guitar Hero III, სოდეთ მიშაღალირქ იჸუ მეტალიკაშ One-ქ. უკული Guitar
Hero: World Tour-ს გჷმორინაფილქ იჸუ Trapped Under Ice-ქ. 2009 წანას დუდო
მეტალიკა წორომოხანდენდჷ Guitar Hero: Metallica-აშ აკოქიმინუაშე. Harmonix-იშ
ლაჸაფის Rock Band გოტებულქ იჸუ ბირეფქ Enter Sandman, Ride the Lightning,
Blackened დო ...And Justice For All. მოგვიანაფილო, გეჸვენჯი ლაჸაფის Rock Band 2,
გჷმორინაფილქ იჸუ მეტალიკაშ ბირა Battery-ქ.



https://xmf.wikipedia.org/wiki/%E1%83%94%E1%83%A0%E1%83%90%E1%83%A7%E1%83%98

ერაყი, (არაბ.:العراق); ედომუშამი ოფიციალური ჯოხოდვალა ერაყიშ რესპუბლიკა
(არაბ.:جمهورية العراق; ქურთ. كؤماری عێراق - კომარა ერაყი; სირ. ܩܘܿܛܢܵܝܘܼܬܐܵ
ܕܥܝܪܐܩ - ქოტნაიუტა დ ირაყ; არამ. ܩܘܛܢܝܘܬܐ ܕܥܝܪܐܩ) ქიანა ბჟადალი აზიას, იკენსჷ
ზაგროსიშ გვალეფიშ ოორუე-ბჟადალიშ უმენტაშ ნორთის, სირიაშ ტიოზიშ ბჟაეიოლ ნორთის დო
არაბეთიშ ტიოზიშ ოორუეს.

ქიანას ობჟათე-ბჟაეიოლშე უხურგანს ქუვეითი, ოჟათეშე - საუდიშ არაბეთი, ბჟადალშე -
იორდანია დო სირია, ოორუეშე - თურქეთი დო ბჟაეიოლშე - ირანი. ერაყიშ ტერიტორიას
ომძღჷ - სპარსეთიშ ჸუჯი, ქიანაშ ობჟათე-ბჟაეიოლშე.

ქიანა იდვალუაფუ ობჟათე-ბჟადალ აზიას, ევფრატიშ დო ტიგროსიშ წყარმალონას. მახურგე
ქიანეფიე: თურქეთი, ირანი, ქუვეითი, საუდიშ არაბეთი, იორდანია, სირია. ფართობი
აკმადგინანს 435.072 კვ.კმ-ს.

ერაყი დორთილიე 18 პროვინციათ, (არაბულო: მუხაფაზათი, ქურთ. پاریزگه - ფარიშა).
პროვინციეფი დორთილიე ოლქეფო (ქადაში). ერაყიშ ქურთისტანი რე გჷშაკერძაფილი სტატუსშ
მაღვენჯი რეგიონი, ნამუსთ მუშ მართუალა დო მილიცია ჸუნსჷნ.

ერაყიქ 1921 წანას გჷმაცხადჷ ზოხორინალა. 1958 წანაშახ, ქიანას მართუნდჷ
ჰაშიმიტეფიშ დინასტია (ფაისალ I დო ფაისალ II ). მონარქიაშ დონთხაფაშ უკული ერაყის
რესპუბლიკური მართუალაქ დემყარჷ. 1968 წანას, ხეშუულებაშ ოდუდეშახ ქჷმორთჷ პარტია
ბაასიქ, ნამუქჷთ “ანტიიმპერიალისტური კურსი” გეჭოფუ დო დიჭყჷ რეფორმეფიშ გატარაფა.
1974 წანას, ქიანაშ ოორუეს გეგმიცხადჷ ქურთისტანიშ ავტონომიაქ. 1980-88 წანეფს
ერაყი ოკათუდჷ ფართომასშტაბიან ლჷმას ირანწკჷმა,1990 წანას, ერაყიქ გენშიჭკიჷ
მეძობელ ქიანა ქუვეითიშ ტერიტორიაშა დო ანიქსირებული აფუდჷ. ხვალე ოერეფოშქაშე
კოალიციური ნძალეფიშ აქტიური კათუთ მიხუჯინჷ აგრესიაშ შედეგეფიშ ლიკვიდაციაქ.
დოდგენილიე, ნამდა ირანწკჷმა ლჷმაშ ბორჯის, ერაყიქ ქიმიური ანჯარი გჷმირინჷნ,
თაშნეშე 1988 წანას - ქაიანაშ დინოხოლეთ, ქურთეფიშ სააწმარენჯოთ. თე ლჷმეფიშ გეშა,
1991 წანას, გოეროქ ერაყის ოეროეფოშქაშე სანქციეფი დუწესჷ, ნამუქჷთ გჷმანადგურაფალი
ეფექტი იღვენუ ქიანაშ ეკონომიკაშო დო მახორობაშო. ერაყიშ ოორუეს დო ობჟათეს -
აკიქიმინჷ კილერ ზონეფქ, სოდეთ პატრულირენდჷ ააშ-იშ დო გოართ. ომაფეშ ავიაცია.
ოორუეშ კილერ ზონას ქურთეფქ ავტონომიური რეგიონი აკოქიმინეს. ეკონია წანეფს გოერო
ოცადჷდჷ ერაყიშ მამართვალი რეჟიმიშ დოჸუნაფას, მასობური გონადგურაფაშ ანჯარიშ
გონადგურუაშო, მარა უშედეგოთ. 2003 წანაშ მელახის, ააშ-ს დო ბჟადალური კოალიციაშ
ოურდუმე ინტერვენციაშ შედეგო სადამ ჰუსეინიშ რეჟიმი დოთხინაფილქ იჸუ ხეშუულებაშე.
ჟირ წანაშ გოძვენას ქიანას, მართუნდჷ საოკუპაციო კუნტახანური ადმინისტრაცია,
ნამუქჷთ მახაზჷრჷ ერაყიშ ომენოღალე ნძალეფშო ხეშუულობაშ გჷნოჩამაშ წიმოხპიჯალეფი.
2005 წანაშ 6 პირელს, იტარჷ ერაყიშ ისტორიას მაართა დემოკრატიულ გჷშაგორუეფქ.
ქიანაშ პრეზიდენტო გჷშაგორილქ იჸუ ჯალალ თალაბანიქ, ქურთი არყებულეფიშ ჸოფილ
ლიდერქ.

მესოპოტამიას მითმიარსხუაფუ არაბეფიშ სახალიფოშ დო უჯვეშაში ცივილიზაციეფიშ -
შუმერიშ, აქადიშ, ბაბილონიშ დო ასურეთიშ ჯოხოეფი.



https://xmf.wikipedia.org/wiki/%E1%83%94%E1%83%92%E1%83%95%E1%83%98%E1%83%9E%E1%83%A2%E1%83%94

ეგვიპტე (არაბمصر), ოფიციალურო ეგვიპტეშ არაბული რესპუბლიკა — ქიანა ოორუე აფრიკას
დო ბჟადალ აზიას (სინაიშ ჩქონი). ოორუეშე ეგვიპტე ომძღჷ სქირონაშქა ზუღას, ჭითა
ზუღას ბჟაეიოლშე, ისრაელს ოორუე-ბჟაეიოლშე, სუდანს ოჩხანეშე დო ლიბიას ბჟადალშე.

ეგვიპტე რე ართ-ართი არძაშე უმოსი მეჭედას დოხორინელი ქიანა აფრიკას დო ბჟადალ
აზიას. მახორობაშ უდიდაშ ნორთი ოხორანს წყარმალუ ნილოსიშ ხოლოს, საჰარაშ უდაბნოშ
ტერიტორია ფაქტიურო უხორინელი რე. ეგვიპტეშ მენოღალეეფოშ გვერდიშე მეტი ოხორანს დიდ
ნოღეფს ნილოსიშ დელტას.

ქიანა იდვალუაფუ ჟირ კონტინენტის — აფრიკას (ოორუე-ბჟაეიოლ რეგიონი) დო აზიას
(ოჩხანე-ბჟადალ რეგიონი). ოჩხანეშე ომძღჷ სუდანი (თანჯაშ სიგინძა რე 1273 კმ),
ბჟადალშე — ლიბია (1150კმ), ბჟაეიოლშე — ისრაელი (255კმ) დო პალესტინა (11კმ).
ბჟაეილშე ომძღჷ მეწამული ზუღა, ოორუეშე — სქირონაშქა ზუღა. ქიანაშ ტერიტორიაშ
დოხოლაფირო 96% ტიოზი (უდაბნო) რე.

არძაშრ უმოსი გინძე თანჯა ეგვიპტეს უღუ სუდანწკჷმა — 1273 კილომეტრი, არძაშე უმოსი
ჭიჭე — ისრაელწკჷმა 266 კმ. ეგვიპტეს ფართო გიშაულარი უღუ მუჭოთ სქირონაშქა ზუღაშა,
თეშ ჭითა ზუღაშა. ქიანაშ აფრიკულ დო აზიურ რეგიონეფს ართიანშე გჷშართჷნს სუეციშ
ღარი, ღარიშ სიგინძა რე 160 კილომეტრი (პორტ საიდიშე სუეცშა). თენა აკმარსხუანს
სქირონაშქა დო ჭითა ზუღეფს. ღარქ ემუშუ 1869 წანას. 1956 წანას მოხვადჷ ღარიშ
ნაციონალიზაციაქ.

ეგვიპტე რე არძაშე უმოსი დოხორინელი ქიანა რე შქაგურ ბჟაეიოლს დო მასუმა არზაშე
უმოსი დოხორინელი აფრიკაშ კონტინენტის, 77 მილიონი მახორუთ (2009 წანაშ პირელიშ
მუნაჩემეფით). ეკონია 40 წანაშ მალობას იგინაფუაფუდუ მახორობაშ მალას რდუალა
მედიცინაშ წოხლე მიწოკინათ დო ოფუტეშ მეურნობაშ წარმოებელურობაშ გოვითარაფაშ გეშა.
მუ ბორჯისჷთ ნაპოლოენქ გეჭოფუ ქიანა, თიშ მახორობა რდჷ ხვალე 3 მილიონი. მახორობაშ
90% ართგურენს ისლამს დო დჷნოსქილედი ნორთიშ უმენტაშობა ქირსიანი რე.

კაირო ეგვიპტეშ ნანანოღა ართ–ართი უსკვამაში რე რე ნთელ მოსოფელს. წჷმარინუანს
არაბული ოქიანუშ კულტურულ და კომერციულ ცენტრის. ართ–ართი უშხუაში ნოღა რე აფრიკას
დო ხოლო ბჟაეიოლს. თენა ეგაფილი რე ნილოსიშ წყარპიჯის, წჷმორინაფილი რე მაღალი
ნოდგჷმეფით, თაქ რე უჯგუში სასუმაროეფი, მაღაზიეფი, რესტორანეფი.

კაიროშ ალმახანურ ცენტრო იკოროცხუ ალ-ტაჰრირიშ მოედანი, თაქ რე არძა თარი ოთარობე
დო ვასათარობო ორგანიზაციაშ შტაბბინა. ეიოშანალი რე არაბული სახენწჷფოეფიშ ლიგა.

ტურისტეფიშ გურიშ გოჩამაშ ობიექტი რე კაიროშ ერუანული მუზეუმი, სოდე ჯვეშ ევიპტეშ
ფარაონეფიშ, ბერძნულ-რომაულ პერიოდიშ ოგანძე რე თხილერი. 155 ვითოშ ექსპონატის შქას
რე ფარაონ ტუტანხამონიშ აკარდამაშ განძი.

ეგვიპტეშ ცივილიზაციაქ დიჭყჷ ჯვეშ წანაშ ეჭარუაშ V ანთასწანურას დო ითუ ახალ წანაშ
ეჭარუაშ 332 წანას. თენა ალექსანდრე დიდ მაკედონარქ ეჭოფუ (თეშე უმოს ფირჩას თუდო
). ჯვ. წ. III ანთასწანურას ფარაონ ნარმენქ აკაშქუ ჟიდონი დო თუდონი ომეფეფი.
ეგვიპტე ირთუ 3 პერიოდო:

ეიოშანალი რე ეგვიპტური პირამიდეფი, ნამუეფით ჯვეშ ომაფეს ეიგაფუდუ დო თინეფი
ამდღანერ დღაშა რენა მიკოსქილადირი. მაართა პირამიდა რდჷ ჯოსერი, ნამუთ ფარაონ
ჯოსერიშ საპატიცემოთ, გინოჩამუშ ყუნათ, ქურუმქ იმჰოტეპქ ეიოგჷ. თიშ სიმაღალა 60 მ.

ქირსეშ დაბადებაშა 5 000 წანას სქირონაშქა ზუღაშე, პალესტინაშე დო ნუბიაშე
გეგნიხორეს ურცხო ტომეფქ დო დიხორეს ნილოსიშ წყარპიჯის, ემაღალაფირ აბანს. ინეფქ
ეიონწყუეს დორშვილი ქოხეფი დო თინეფქ გინირთეს მაართა ეგვიპტარეფო. მირჩქვანეს
ორინჯეფი, მოჸუნდეს მუნაწიი, მეჸუნდეს მეორინჯობას დო ოფუტეშ მეურნობას. გორჩქინდჷ
ჟირ ომაფექ - ჟიდონქ დო თუდონქ.

ჯვეში ეგვიპტე რდჷ ქიანა აფრიკაშ ოორუე-ბჟაეიოლ ნორთის, ნამუქჷთ ჯვ. წ. 525 წანას
რინა მეჭყვიდჷ.

ჯვეშ ეგვიპტეშ ისტორია ირთუ დინასტიაშახ (სოდგარენ ჯვ. წ. 3000 წანა) დო უკულიან
პერიოდეფო (გვალო რდჷ 30 დინასტია ). თე პერიოდეფი იგინძორებუ ჯვ. წ. III - ჯვ. წ.
I ვითოშწანეფს.

პერიოდეფი მუშ განშე თაშ ირთუ: ორდოიანი ომაფე (I-II დინასტია); ჯვეში ომაფე (III -
VI დინასტია); მაართა გინმაულარი პერიოდი (VII-X დინასტია); შქა ომაფე(XI-XII
დინასტია); მაჟია გინმაულარი პერიოდი (XIII-XVII დინასტია); ახალი ომაფე (XVIII-XX
დინასტია); გვიანი პერიოდი (XXI-XXVI დინასტია); ასურელეფიშ ნჯღვერობუა (ჯვ. წ.-შა
664-656); სპარსალეფიშ ნჯღვერობუა (XXVII დინასტია), ჩქ. წ.-შა 525-ჩქ. წ.-შა 404);
სპარსალეფის მაჟია ნჯღვერობუა (XXVIII-XXX დინასტია, ჩქ. წ.-შა 343-ჩქ. წ.-შა 332);
მაკედონარეფის ნჯღვერობუა (ჩქ. წ.-შა 332-ჩქ. წ.-შა 305); პტოლემეეფიშ ნჯღვერობუა
(ჩქ. წ.-შა 305-ჩქ. წ.-შა 30).

1922 წანაშე ეგვიპტე ზოხორინელი სახენწჷფო რე, 50-იან წანეფს რესპუბლიკათ გინირთჷ
გამალ აბდელ ნასერიშ დუდალათ. ხოლო ულირს თინა აწარმენდჷ ლჷმას ისრაელწკჷმა, მარა
1977 წანას ანვარ სადათიშ პრეზიდენტობაშ ბორჯის გაფორმუ თიწკჷმა ომშვიდობე აპიჯაფა.
თექ გჷმიჭანუ ეგვიპტეშ გჷშარიცხუა არაბულ სახენწჷფოეფიშ ლიგა. 1981 წანას
ექსტრემისტ-ისლამისტეფქ დოჸვილეს სადათი, თიშ აბანი დეკინჷ ჰოსნი მუბარაქიქ, ნამუთ
უმოს ზომიერ ღოზის მეჸუნდუ. 1987 წანას ეკანწყუ ურთიართალეფი არაბულ ქიანეფწკჷმა.
1991 წანას მონაწილენდჷ სპარსეთიშ ჸუჯიშ ლჷმას ააშ-იშ განშე. ეგვიპტე ლაჸაფენს თარ
როლს ხოლო ბჟაეიიოლიშ ომშვიდობე მოწესრიგებაშ პროცესის.

ეგვიპტე ტერიტორიულო ირთუ 29 ოგუბერნატორეეფო. ოგუბერნატორე ხოლო ირთუ მარკაზეფო
(რაიონეფო). რაიონეფიშ აკოდგინალუაშა მიშმურს ოფოტუეფიშ სუბექტეფი.

2008 წანაშ პირელს, კაიროს დო გიზას გაგშერთჷ 4 ტერიტორიაქ დო დირსხუ ახალ
ოგუბერნატორეეფქ: 6 ემათუთა, ჰელუანი, კაირო დდო გიზა.



https://xmf.wikipedia.org/wiki/%E1%83%93%E1%83%98%E1%83%AE%E1%83%90%E1%83%A3%E1%83%A9%E1%83%90

დიხაუჩა ბჟაშ სისტემაშ ბჟაშე მასუმა პლანეტა რე. თინა უდიდაშიე დიხაუჩაშ ტიპიშ
პლანეტეფც შქას დო ოქიანუს ჩინებული აკა კაკალია აბანიე, ნამუთ დოხორინელიე
შურდგჷმილი სქჷლედეფით. თინაქ დოხოლაფირო 4,5 მილიარდი წანაშ წოხოლე გორჩქინდჷ დო
მალასჷთ ქჷმიშუ მუში ხვალახე ორთაშობური ალმაშარე თუთა. დიხაუჩას ოხორანც გაღიერი
სქჷლედი — ადამიერი. 2009 წანაშ 12 ქირსეთუთაშ მუნაჩემეფით დიხაუჩას 6 803 000 000
ადამიერი ოხორანც.

დიხაუჩაშ გოჭყაფაშე მაართა მოაზჷრაფეფს დიო ხოლო ჯვეში ბერძენეფი გჷმოთქუანდეს,
მორო თე მოაზჷრაფეფი მენცარულო დოსაბუთაფილი ვა რდჷ. XVIII ოშწანურას წჷმორინაფილქ
იჸუ პირველი მენცარული ჰიპოტეზაქ, მუდგაშ მეჯინათ თინაქ კოსმოსური აირეფი დო
ტვერიშე გიჭყჷ. გონდღულაფირი, გოვარვალაფირი დო ფეიკარას მართაფუ მასაქ ცენტრალური
მეზინდალაფაშ ნძალათ ქვერსემი სფეროთ გინირთჷ. ბორჯეფიშ მალობას სფეროქ გორგიდჷ დო
თიში ჟიპიჯიქ ბერჯეკი ქერქით დიფორჷ.

XX ოშწანურას მენცარეფიშით გჷმითქუ მიარე მოაზჷრაფაქ დიხაუჩაშ გოჭყაფაწკჷმა
რსხუაფათ, მარა თეშ უმკუჯინუო,ამდღარშახ ზუსტას მითინც ვაუჩქჷ დიხაუჩაშ სფეროშ
გოჭყაფაშ ზუსტი მექანიზმი. თეჟამო ედომუშამი მოსოფელს ინტენსიურო მითმეურს დიხაუჩაშ
ემაგაფალი ქანეფიშ, თუთაშე გჷმოღალირი მოღეეფიში დო მეტეორიტეფიშ დოგურაფა, თაშნეშე
შხვა პლანეტეფიშ კჷლაჩხირკუა კოსმოსური აპარატეფიშ მეშქაშობათ.

დიხაუჩაშ ასაკიშ დოდგინა თიშნერინე რთული პრობლემა რე, მუჭოთ თიში გოჭყაფაშ
მექანიზმიში. მენცარეფი დიდი ხანი რე ოცადუნა დიხაუჩაშ ასაკიშ დოდგინუას. თინეფქ
ეკონია ხუთი ვითწანურაშ განწხანს ფიზიკაშ მეჭირინაფეფიშ გჷმორინაფათ ქოცადეს
ქანეფიშ ასაკი დუდგინუდესკონი, მუდგაშ მეშქაშობატ შელებუანიე დიხაუჩაშ ასაკიშ
გოხურგუათ. გჷშაანგარიშაფილიე, ნამდა დიხაუჩაქ დოხოლაფირო 5, ოდო ქერქიქ 4,5
მილიარდი წანაშ წოხოლე გორჩქინდჷ. ირფელი ათეში, შხვადოშხვა ასაკიშ ქანეფიშ
გოჭყაფაშ პროცესეფიშ ბორჯიში დო ალმაჸვენჯობაშ მეჯინათ იდგინუაფუ გეოქრონოლოგია
ვარა გეოლოგიური წანაშეკოროცხუა. გეოლოგიური ბორჯი დიხაუჩაშ ქერქიშ გორჩქინაშე
იჭყაფუ. თის ეონეფო, ფარანეფო, პერიოდეფო დო ეპოქეფო რთუნა:

მუჭოთ ჩინებულიენ ანტიკური ხანაშ მენცარეფი დიხაუჩაშ ოქიანუშ ცენტრო მირჩქინანდეს.
გეოცენტრული სისტემას ქადაგენდეს ჯვეში ბერძენი გურაფილეფი: არისტოტელე დო პტოლემე.
მოშინაფილი მიკოჯინაფათ, დიხაუჩა უყარაფუ რე: თინა ვართ მუში ღერზიშ დო ვართ
მუდგაინი შხვა სხეულიშ მუკი-მუკი ვა ყარენც. დღაშ დო სერიშ მოთირაფუობას თინეფი
გაჩემებული დიხაუჩაშ მუკი-მუკი ბჟაშ ყარაფით ეთმონწყუნდეს. დიხაუჩაშ როლი თიშენი
რდჷ თაშ გოაზჷრაფილი, ნამდა თინა თიმწკჷმა არძოშე დიდირსხულო მიორჩქუდეს ოქიანუს.
თე ჰიპოთეზაქ მა-16 ოშწანურაშახ ქუმაჭირინუ, მორო არისტოტელე-პტოლემეშ
მონძღვარუაშახ დოჩილითაფირო ორდო არისტაქე სამოსარი (ჯვ. წ. მა-4, მა-3
ოშწანურეფი.) ჰელიოცენტრიზმიშ პოზიციას გერდჷ. ოქიანუშ ცენტრო თის ბჟა მიორჩქუდჷ.
არისტოტელე-პტოლემეშ აზჷრიშ გეშა, შქა ოშწანურეფც დიხაუჩაშ სფერულობაშ, თიშ ღერზის
დო ბჟაშ მუკი-მუკი ყარაფიშ აზჷრს პაპობუა უდღანუნდჷ. 1543 წანას პოლონელი მენცარქ
ნ. კოპერნიკიქ დასაბუთჷ ჰელიოცენტრული კონცეფცია. ნ.კოპერნიკიშ თე კონცეფცია მა-17
ოშწანურას გავითარეს ჯორდანო ბრუნოქ დო გალილეო გალილეიქ. გალილეიქ დრუბენტით
ქჷდეკვირჷ ცაშური ოქიანუს დო ქოძირჷ, ნამდა პლანეტა მორღა ირთანც მუში ღერზიშ
მუკი-მუკი დო თე ბორჯისჷთ ბჟაშ მუკი-მუკით ხოლო. ჟიმოშინელიშ უმკუჯინუო, მენცარალა
დო თინეფ შქას პაპობუა ოქიანუშ ჰელიოცენტრული სისტემას ვაალუდჷ, სონდარომუში თეორია
ვა გჷმაჸონდინუ ი. ნიუტონქ, მუდგათ დგომარენდ მოსოფელიშ მეზინდალობაშ კანონიშ
კჷლარჩქინას (სხეულეფც შქას მეზინდალობაშ ნძალა თინეფიშ მასეფიშ ნომიარელი
ბონასპროპორციულიე დო თინეფ შქას გოძვენაშ კვადრატიშ უკუპროპორციული).

მენცარეფიშ აზჷრით, ატმოსფეროქ გიჭყჷ მანტიაშე გჷმოდუდიშალაფირი აირეფიშე. დუდშენო
დიხაუჩაშ ატმოსფერო იკათუანდ წყარიშ ორქის, მეთანს, ამიაკის, აზოტის დო შხვა.
დიხაუჩაშ ჟიპიჯი თუთაშ თეჟამიში ჟიპჯიშ გჷდ, ახასიათენდ დიდი კიალიშუნარალა, ათეშენ
ოშქარი ტემპერატურა ვა გჷნმაჩირთუდ 5° C-ის. დუდიშული ჟანგბადიშ შანულამი ნორთიქ
გორჩქინდჷ 2,2 მილიარდი წანაშ წოხოლე. თეჟამიშ მუდანობას მიოჭირინუ 600 მილიონი
წანაშ წოხოლე. თე პერიოდისჷთ გორჩქინდ ოზონიშ შჷრექ.

ანტიკური დო შქა ოშწანურეფც გჷმოთქუალირი რდჷ მიარე ჰიპოთეზა თიშ გეშა, ნამდა
დიხაუჩაშ კონტინენტეფი დოჭყაფუშენო ორდჷ დო თინეფიშ ორენი ვეთირუდჷ.

XX ოშწანურაშ დოჭყაფუს გერმანალი მენცარქ ალფრედ ვეგენერქ რუკას დაკვირაბორც თოჸუჯი
მეჩჷ ობჟათე ამერიკობჟათე ამერიკაშ დო აფრიკაშ ძგალეფიშ მოღოზუაფას. კონტინეტეფიშ
მოდელეფიშ აკოშქუმალაბორც თნეფქ გეთლიანეს. ვეგენერქ წჷმარინუ ჰიპოთეზა, ნამდა ართი
ბორჯის ორდჷ გიგანტური კონტინენტი - პანგეა, მუდგაშ აკორღვაფაშ მოღალუთ მეღებულიე
თეხანური კონტინენტეფი, მარა მენცარს ვა დადგინუ მუ ოყარუანდჷ სქირონაშ დიდი
ნორთის. თე მოაზჷრაფა ჩინებული რე მუჭოთ კონტინენტეფიშ დრეიფი. მოგვიანაფილო
დიდგინჷ,ნამდა უჯვეშაში ბორჯის ჸოფილი კონტინენტი პანგეა, მუდგასჯთ მუკი-მუკი
ორტყუდჷ ედომუშამი ოკიანე - პანტალასი, გირთჷ ჟირი კონტინენტო. ოორუე ნორთის
ქჷგიოდვეს ლავრაზია (ოორუე ამერიკა დო ევრაზია),ოდო ობჟათეს ჰონდვანა (ობჟათე
ამერიკა, აფრიკა, ავსტრალია, ანტარქტიდა). კონტინენტეფიშ დორთუალათთნეფ შქას
გორჩქინდ ოკიანეეფქ (ინდოეთიშ დო ატლანტაშ).

თელარაშ ჸოფაშ მაართა შინეფქ დიხაუჩას ხვალე 3-3,5 მილიარდი წანაშ წოხოლე გორჩქინდ.
კჷლმაგორუეფიშ აზჷრით ჩქინი პლანეტას თელარაშ გორჩქინაშ ჟირი შარა რე: კოსმოსური დო
დიხაუჩაშური. კოსმოსური შარაშ მეჯინათ თელარაქ დიხაუჩას შხვა ცაშური სხეულეფშე
გორჩქინდ. რახან ოქიანუს რე ჩქინი პლანეტაშე უმოსი ასაკამი სხეულეფი, ათეშენ
ფირქენა, ნამდა შხვადო შილებე თელარაქ უმოსი ორდო გორჩქინდუკონი. 1865 ანას
გერმანალი მენცარქ პ. რიხტერქ გჷმოთქუ მოაზჷრაფა, ნამდა შელებუანიე შურდგუმილი
სქჷლედეფქ დიხაუჩას მოხვადეს კოსმოსშე, ტვერიშ, მეტეორიტეფიშ დო შხვა ცაშური
სხეულეფიშ დიხაუჩას გჷმონთხაფათ. შელებუანიე ტვერს მიკროორგანიზმეფი
მოჸუნაფუდუკონი. თე ვერსია დაშქუამალარიე, მორო მენცარეფიშ დიდი ნორთი კოროცხუნც,
ნამდა თელარაქ დიხაუჩას გორჩქინდ, მუდგასჷთ ხე შეუნწყუ ბჟაშ სჷტჷბაქ, სჷნთექ,
წყარქ, ჰაერქ.

დიხაუჩა მუსხიენი დახე კონცენტრული შჷრეშე აკმოდირთუ: დიხაუჩაშ ქერქიშე, მანტიაშე (
თე ეკონია დიხაუჩაშ ქერქიწკჷმა ართო აკმადგინანც ლითოსფეროს) დო ბირთვიშე.

თე ეგაფილობაქ დოდგინელქ იჸუ სეისმური რეხიშ დიხაშ ნწალუაშ კერაშე ჟიპიჯიშ
შხვადოშხვა ჭურჭულეფშახ გოფაჩუაშ დოგურაფათ. სეისმური რეხიშ გოფაჩუაშ სიჩქარე უნელო
ითირუ ართი ფაშე მაჟირა ფაშა გინულაბორც, მუდგათ ფალეფიშ აკოდგინალობაშ
გოშხვანერაფათიე გჷშაწანაფილი. მუდგაქჷთ გჷშეჭანუ თხევადი ფაზას თიშ გოშჷრევაფა
სიბერჯეკეშ რკებუობათ ბირთვიშე ქერქიშ გეზათ.

დიხაუჩაშ ქერქი ბერჯეკი დიხაუჩაშ ჟიდონი ნორთიე, თიში ჟიპიჯი ძალამი ახამორდუ რე.
მანტია გჷმორთილიე სეისმური რეხიშ სიჩქარეშ არგამა მორდუალათ - (მოჰოროვიჩიჩიშ
ონძღოთ. რე ჟირი ბუნაშ ქერქი: ოკიანური დო კონტინენტური. კონტინენეტური ქერქიშ
ეგაფილობას გჷმირთუ სუმი გეოლოგიური შჷრე: დუნოლექი სარჩული, გრანიტული დო
ბაზალტური. ოკიანური ქერქი ჯინჯიერო ოსხირული აკოდგინალობაშ ქანეფშე აკმოდირთუ,
მუდგასჷთ ჟიშეშე ოწაწ დუნოლექი სარჩული.

დიხაუჩაშ ქერქი დორთილიე შხვადოშხვა სიდიდაშ ლითოსფერული ფილეფო, ნამუეფით ართიანიშ
მეხჷ გინმიაბანუაფუნა. თე ყარაეფც ეთმოჭარუნც ტექტონიკა.

რე ეჩიშახ ჭიჭე ფილათ, მუნერითიე, მაგ, არაბეთიშ ფილიპინეფიშ. ფილეფიშ სიფსქა 60-შე
100 კმ-შახიე. ფილაქანეფიშ ალაზიმაფათ გიმარენჯი დო მოთინაფილი უბდენი დიხაუჩას
წჷმორინაფილიე კონტინენტეფიშ სახეთ. ფილაქანეფი იდვალუაფუ მანტიშ ალაზიმაფათ ლიბუ
პლასტიკური ფას, სოდეთ ხვადუ თინეფიშ გჷნოაბანუა, გენჩურაფა. ნძალეფი, ნამუეფით
ფილაქანეფიშ ყარაფის იჭანუანან, გჷთმიჭყაფუნა მანტიაშ ჟიდონი ნორთის, ნიფთუანობეფიშ
გჷნოაბანუაშ ბორჯის. თე ნიფთუანობეფიშ ძალიერი ნოხჷრჩეფი დიხაუჩაშ ქერქის
გუთმოპიჯუნც ტომბაშური ხუაფეფც. ხუაფეფიშ ზონეფირე მუჭოთსქირონას, თეში წყარსჷთ.
ალაზიმაფათ უმოსიე ოკიანეშ ქვინჯის, სოდეთ ქერქი უმოსი მორჩილი სიფსქაშიე.



https://xmf.wikipedia.org/wiki/%E1%83%91%E1%83%90%E1%83%9C%E1%83%92%E1%83%9A%E1%83%90%E1%83%93%E1%83%94%E1%83%A8%E1%83%98

ბანგლადეში (ბენგ. বাংলাদেশ), ედომუშამი ოფიციალური ჯოხოდვალა — ბანგლადეშიშ ოკათე
რესპუბლიკა (ბენგ. গণপ্রজাতন্ত্রী বাংলাদেশ) — სახენწჷფო ობჟათე აზიას. ქიანაშ
მახორობა, 2010 წანაშ ეჭარუათ, 142 მილიონ ადამიერშე მეტი აკადგინჷ, ტერიტორია —
144 000 კმ². მახორობაშ მუდანობათ მოსოფელს 8-ო აბანს იკენს დო ტერიტორიათ 92-ა
აბანსიე.

ქიანაშ ტერიტორიაშ ელმოლს უხურგანს ინდოეთი, ხურგაშ ჭიჭე ნორთი უღუ მიანმარწჷკმა,
ბენგალიშ ჸუჯიშ ობჟათე-ბჟეიოლშე.

ბანგლადეში, გიშეკერძუაფუ შანულამი ეთნოკულტურული მიარეფერუანობათ. მახორობაშ
დოხოლაფირო 88%, ისლამიშ მარწუმე რე.

აგრარული-ინდუსტრიული ქიანა დინამიური გოვითარაფაშ ეკონომიკათ. 2010 წანაშ
მუნაჩემეფით, ჸიდირიშ უნარიშ პარიტეტიშ მეჯინათ, ედპ - 258,6 მილიარდი ააშ დოლარი
რდჷ (დოხოლაფირო 1700 ააშ დოლარი ართ მახორუშე). ვალუტა — ბანგლადეშური ტაკა.

ქიანაქ ზოხორინალა 1971 წანაშ 26 მელახის გჷმაცხადჷ. XVII ოშწანურაშე, ბანგლადეში
გოართოიანაფილი ომაფეშ კოლონიური ომართუე რდჷ.



https://xmf.wikipedia.org/wiki/%E1%83%90%E1%83%A0%E1%83%92%E1%83%94%E1%83%9C%E1%83%A2%E1%83%98%E1%83%9C%E1%83%90%E1%83%9A%E1%83%94%E1%83%A4%E1%83%98

არგენტინარეფი — კათა, არგენტინაშ ჯინჯიერი მახორობა. არგენტინას მიარეთნიკური კათა
რე, თიშენ ნამუდა თაქ აკოწყორილი რე შხვადოშხვა ეთნიკური ულირიშ კათა. 2001 წანაშ
ეჭარუაშ მეჯინათ, ქიანას 36 260,130 ადამიერი ოხორანდჷ, ათეშე 1 527,320 მლნ (4.2%)
რდჷ თანჯასგალე.

მახორობაშ 60%-იშ უმოსი იტალიური გამნარყობაშ რე. ედომუშამო, ჩეკანამი მახორობა
აკმადგინანს ედომუშამი მახორობაშ 86.4%-ს. 3.5 მლნ არაბული გამნარყობაშ რე, 600,000
(1,5%) აბანური გამნარყობაშ ინდიელი რე, ჯინჯიერო მაპუჩეშ, ვიჩიში დო ტობაშ მახორუ.

დიდი მუდანობათ არგენტინალი ოხორანს ესპანეთის, ააშ-ს, პარაგვაის, ჩილეს დო
ისრაელს.



https://xmf.wikipedia.org/wiki/%E1%83%A2%E1%83%90%E1%83%98%E1%83%95%E1%83%90%E1%83%9C%E1%83%98

ტაივანი (Taiwan) (ჩინურო - 中華民國 ვარდა 中华民国 - Zhōnghuá Mínguó - ჩჟუნხუა მინგო) —
კოკი მატერიკული ჩინეთიშ ელახ. ჯოხოდვალა ტაივანი ჩინურო „ტერასებიამ ჸუჯის“
შანენს. მართალოთ, ტერასეფს მოჸუნა ბრინჯიშ პლანტაციეფი, ნამუთ ტიპიური ტაივანური
პეიზაჟიე. დე-ფაქტო სუვერენული ქიანა რე, მარა თის ვაღიარენს ჩინეთი დო ქიანეფიშ
უმენტაშობა. 1949 წანას, თაქ დუდ მიკაფორუ ჩინეთიშ ნაციონალისტურ თარობაქ ჩან კაი
შიშ ხემანჯღვერალათ, ნამუქჷთ ომენოღალე ლჷმას დემარცხჷ კომუნისტ მაო ძე-დუნწკჷმა.



https://xmf.wikipedia.org/wiki/%E1%83%A1%E1%83%90%E1%83%A3%E1%83%93%E1%83%98%E1%83%A8_%E1%83%90%E1%83%A0%E1%83%90%E1%83%91%E1%83%94%E1%83%97%E1%83%98

საუდიშ არაბეთი (არაბ. السعودية‎‎‎), ედომუშამი ოფიციალური ჯოხოდვალა საუდიშ
არაბეთიშ ომაფე (არაბ. المملكة العربية السعودية‎‎‎) — არხო ბჟაეიოლიშ რეგიონიშ
ართ-ართი არძოშე რელიგიური დო დინოკილერი ქიანა.

არაბეთიშ ომაფე 1932 წანას გჷმოქიმინჷ აბდულ-აზიზ იბნ საუდიქ. იბნ საუდიქ მაართა
მოსოფელიშ ლჷმაშ უკული გაართოაინჷ არაბეთიშ ჩქონს მადვალუ ზოხორინელი რეგიონეფი:
ჰიჯაზი, ნეჯდი, ელ-ჰასა დო ასირი. ტერიტორიეფიშ გოართოიანაფაშო საუდი ლჷმენდჷ 1902
წანაშე. მაართა ნოღა ნამუთ ეჭოფესჷნ, რდჷ საუდეფიშ საგვარეულო ნოღა — ერ-რიადი.
ახალაკოქიმინელ სახენწჷფოს ოდუდეს ქჷნუდირთჷ ნეჯდიშ სულთან საუდიქ, თაჸურეშე მოურს
ქიანაშ ასეიანი ჯოხოდვალა. ქიანაშ სახენწჷფო მონწყუალა რე აბსოლუტური მონარქია.
საუდიშ არაბეთი რე მუსლიმანური სახენწჷფო ვაჰაბიზმიშ ძალიერი გოლინათ. თაქ
იდვალუაფუ პროვინცია ჰიჯაზი - წიმიმორაგადე მუჰამედიშ ოდაბადე დო ისლამიშ ონწე. თაქ
რე თარი მუსლიმური სიწიმინდეეფი — მექა დო მედინა, სოდე ირწანას მილიონობათ
ადამიერი ასრულენს ჰაჯის. თაშნეშე საუდიშ არაბეთშა კანკალეშა უძახჷნა ჟირი წიმინდე
მეჩეთიშ დიხას (მასჯიდ ალ-ჰარამი დო მასჯიდ ალ-ნაბავი).

ქიანა იდვალუაფუ ობჟათე-ბჟადალი აზიას, არხო ბჟაეიოლიშ რეგიონს,არაბეთიშ ჩქონს.
ოორუეშე უხურგანს იორდანია, ერაყი, ქუვეითი; ბჟადალშე - კატარი, არაბეფიშ
გოართოიანაფილი საამიროეფი დო სპარსეთიშ ჸუჯი; ობჟათე-ბჟადალშე - ომანი; ობჟათეშე -
იემენი; ბჟადალშე - ჭითა ზუღა. ქიანაშ ფართობი: 1,960,582 კვ.კმ. საუდიშ არაბეთი
აკა სახენწჷფო რე რეგიონს, ნამუსჷთ გიშალი უღჷ მუჭოთ სპარსეთიშ ჸუჯიშა, თეშ ჭითა
ზუღაშა. ქიანაშ ტერიტორიაშ 95% -შე უმოსი ტიოზის უკებჷ. თინეფშე ართ-ართი რე
რუბ-ელ-ხალიშ ტიოზი, მუთ ,,ჩოლერ ნაანთხალს შანენს. ორთაშობური პირობეფშე გიშულირი,
საუდიშ არაბეთის ვარე გოვითარაფილი ოფუტეშ მეურნობა. ქიანაშ ეკონომიკაშ თარი
სექტორი რე ნავთობრეწუალა.

საუდიშ არაბეთი დორთილი რე 13 პროვინციათ (მანატიქ). პროვინციეფი მუშჸურე ირთუ
გუბერნიეფო.

ალმახანურ ხურგეფს საუდიშ არაბეთი არსებენს 1926 წანაშე, მუჟამსჷთ აკიართიანჷ
არაბეთიშ ჩქონს მადვალუ სათაროეფქ. ლჷმას მაართობა ნეჯდიშ მამართვალქ აბდულ-აზიზ
იბნ საუდიქ მიღჷ, ნამუქჷთ 1932 წანას მაფათ გეგმიცხადჷ. თიში ღურაშ უკული, 1953
წანაშე ქიანას თიში სქუალეფი ართპიჯობურო მართუნდეს. სტაბილურობაშ ოთხილარო დო
ექსტრემიზმწკჷმა ლჷმა ირო მიშმეშჷ მამართვალი ფანიაშ ინტერესეფშა. თეშ გეშა
ქუვეითშა ერაყიშ მიშაჭკირუაშ უკული (1990) თაქ მილარინეს ააშ-შ ოურდუმე ბაზეფი.
ოპოზიციური არზიშ აკოხურგუაქ საუდიშ არაბეთის ხე უნწყუ „ალ-ქაიდაშ“ ტიპიშ
ექსტრემისტული ბუნეფიშ დორსხუაფა-გოპეულუას, ნამუთ მუში ინტერესეფშო გჷმირინუანა
არაბეფიშ უბაღებულობას არხო ბჟაეიოლს ააშ-შ როლიშ გოაქტიურაფაშ გეშა. 2001 წანაშ 11
ეკენიას გოხორციალაფირი ტერაქტიშ მაკათურეფი უმენტაშო საუდიშ არაბეთიშ მენოღალეფი
რდჷ, მუქჷთ ქიანა ძალამი რთულ დგომარობას ქჷნარინუ.



https://xmf.wikipedia.org/wiki/%E1%83%95%E1%83%94%E1%83%9C%E1%83%90

ვენა (გერმ. Wien [ˈviːn], ბავარ. Wean, ლათ. Vindobona) — ავსტრიაშ ფედერალური
ნანანოღა დო ართობურო ავსტრიაშ ართ-ართი ფედერალური დიხა, ნოღა იდვალუაფუ მაჟირა
დიხაშ - გიმენი ავსტრიაშ დინოხოლე. ნოღა ქიანაშ ბჟაეიოლშე იდვალუაფუ. ნოღაშ
მახორობაშ მუდანობა 1,73 მილიონი ადამიერი რე (2012); ნოღაშ გოხოლუაშამო —
დოხოლაფირო 2,3 მილიონი (ავსტრიაშ მახორობაშ 25%-შე უმოსი); თეშნერო, ვენა ავსტრიაშ
არძაშე შხუ ნოღა რე მახორობაშ მეჯინათ დო მავითაართა აბანს იკენს ევრორსხუშ არძაშე
შხუ ნოღეფს შქას. ნოღა, ავსრიაშ კულტურული, ეკონომიკური დო პოლიტიკური ცენტრი რე.



https://xmf.wikipedia.org/wiki/%E1%83%92%E1%83%A0%E1%83%98%E1%83%92%E1%83%9D%E1%83%A0%E1%83%98%E1%83%90%E1%83%9C%E1%83%A3%E1%83%9A%E1%83%98_%E1%83%99%E1%83%90%E1%83%9A%E1%83%94%E1%83%9C%E1%83%93%E1%83%90%E1%83%A0%E1%83%98

გრიგორიანული კალენდარი, გრიგოლიშ კალენდარი, ახალი სტილი, წანაშეკოროცხუაშ
სისტემა, ნამუთ მიშეღეს 1582 წანას რომიშ პაპიშ გრიგოლ XIII-იშ ბორჯის (თაჸურეშე რე
ჯოხოდვალა). მაართათ თინა მიშეღეს XVIოშწანურაშ 80-ამ წანეფს იტალიაშა, ესპანეთშა,
პორტუგალიაშა. პოლონეთის, საფრანგეთის, უნგრეთის დო ევროპაშ ნამთინე შხვა
სახენწჷფოშა, უმოს გვიანო — გერმანიას (XVII-XVIII ოო.), ინგლისის (XVIII ო.),
იაპონიას (XIX ს.).

რევოლუციაშ ოწოხოლენბორჯული რუსეთშა ახალი სტილი ვა რდჷ მიშაღალირი. თინა მიშეღეს
გჷმათუთაშ რევოლუციაშ უკული 1918 წანას24 ღურთუთაშ დეკრეტით. თე ბორჯიშო იულიუსიშ
კალენდარი 13 დღა დო სერით „კინმოსკიდუდჷ“, ათეშენ 1 ფურთუთაქ 14 ფურთუთათ
გეგმიცხადჷ. მარაშ დღალეფი ჟირხოლო კალენდარს ართი-მაჟირას ემანგებჷ. თეჟამს
მოსოფელიშ არძა გოვითარაფილ სახენწჷფოს გრიგორიანულ კალენდარს ირინუანა.



https://xmf.wikipedia.org/wiki/%E1%83%94%E1%83%95%E1%83%A0%E1%83%9D

ევრო (სიმბოლო: €; საბანკო კოდი: EUR) ევროპაშ რსხუშ ოფიციალური ვალუტა დო აკა
ფარაშ ართური 300 მილიონი ევროპალშო ევროგოართოიანაფაშ გეჸვენჯ ქიანეფს: ავსტრია,
ბელგია, ფინეთი, საფრანგეთი, გერმანია, საბერძნეთი, ირლანდია, იტალია, ლუქსემბურგი,
ნიდერლანდი, პორტუგალია, ესპანეთი დო ესტონეთი, ნამუსჷთ კოლექტიურო ევროზონა ხოლო
უჯოხონა. ჟირჸურეიანი აპიჯალეფიშ შედეგო ევრო თაშნეშე ოფიციალური ვალუტა რე გევენჯი
ვამაკათური ქიანეფშო: მონაკო, სან-მარინო დო ვატიკანი. ევრო დე-ფაქტო ვალუტა რე
ანდორას, კოსოვოს დო მონტენეგროს.

ევროს მართუნს დო ადმინისტრირებას უწიენს ფრანკფურტის მადვალუ ევროპაშ ცენტრალური
ბანკი (ეცბ) დო ევროპაშ ცენტრალურ ბანკეფიშ სისტემა (ნამუშათ მაკათური ქიანეფიშ
ცენტრალური ბანკეფი მიშმულა). მუჭოთ ზოხორინელი ცენტრალური ბანკი, ეცბ-ს
ართპიჯობური ნება უღუ მონეტარული პოლიტიკაშ გოთანჯუაშ ბორჯის. ეცბ ოკათჷ
ბანკნოტეფიშ ბეშტუას, ხურდეფიშ მოჭკირუას დო თინეფიშ სისტემაშა გოფაჩუას არძა
მაკათურ ქიანას, თეშ მუჭოთ ევროზონაშ ოგინაგაფე სისტემაშ ფუნქციონირებას.



https://xmf.wikipedia.org/wiki/%E1%83%A5%E1%83%9D%E1%83%A0%E1%83%97%E1%83%A3%E1%83%94%E1%83%A4%E1%83%98

ქორთუეფი — ერი, ეთნიკური ბუნა (ეთნოსი), კავკაციაშ აბორიგენი (ავტოქთონი)
მახორობა. მუდანობა რე 7 200 000-იშ უმოსი. აკმადგინანა საქორთუოშ მახორობაშ
83,8%-ს (მეხოლაფირო 4 000 000). თეშ მოხ, 157 803 კოჩი ოხორანს რუსეთიშ
ფედერაციას, 3 მილიონიშ უმოსი ოხორანს თურქეთის, ისტორიულ ქორთულ ტერიტორიეფს
(ტაო-კლარჯეთი, არტაანი (ამდღარი არდაგანი). ქორთული ერუანული იდენტობა უღუ ლაზეფიშ
ართ ნორთის, უმოსო ოფუტე სარფიშ მახორუეფს (აჭარაშ ავტონომიურ რესპუბლიკას,
მეხოლაფირო 300 000 ირანს (ფერეიდუნ შაჰრი, ნეჯაფ აბადი, რაჰშათ აბადი, ორჯი
მაჰალე, თავრიზი, თეირანი, შირაზი, თაქ ქორთუეფი გინახორეს XVII—XVIII ოშწანურეფს),
მეხოლაფირო 150 000 ავღანეთის (ქორთუეფი თაქ ხოლო XVII—XVIII ოშწანურეფს
გინახორეს), 50.000-შ უმოსი აზერბაიჯანს, (ისტორიულ ქორთული ოლქი ჰერეთი, ამდღარი
კახიშ, ზაქათალაშ დო ბელაქანიშ რაიონეფს), მეხოლაფირო 50.000 უკრაინას, 200.000-შახ
ააშ-ს დო ევროპაშ შხვადოშხვა ქიანეფს (უმოსო გერმანიას, საფრანგეთის, ნიდერლანდეფს,
ბელგიას დო შხვა ქიანეფს). კანადაშ ერუანული სტატისტიკაშ ოაგენტეშ მეჯინათ, კანადას
2190-იშ უმოსი ქორთუ რე.

საქორთუოშ ამდღარი ტერიტორია დო მუში ობჟათე-ბჟადაალ მუხურეფიშ დიხეფი უჯვეშაშ
ბორჯიშე რდჷ დოხორელი ქართველური ტომეფით. თინეფ შქას ართიანწკჷმა კონტაქტიშ დო
ართიანწკჷმა აკოწყორუაშ გეშა ანთასობათ წანეფიშ წოხლე დიჭყჷ ქორთუ ერიშ
აკოშქუმალაქ. ამდღარი ქორთული ნინაშ გოჭყაფაშა თია მიშეღეს ჯვეშ ქორთულქ,
მარგალურ-ლაზურ დო შონურ ნინეფქ. ქართველური კათეფიშ აკოშქუმალას ხე შეუნწყუეს
VIII-VII დო IV-III ოშწანურეფს გოჭყაფილ ქორთულ სახენწჷფოეფქ - კოლხაქ დო იბერიაქ.
ქორთუეფიშ ართ ერო გინოშქუმალას ხე შუნწყუ IV ოშწანურას სახენწჷფო რელიგიათ
ქირსიანობაშ გინორთინაქ, ქორთული ქირსიანული ჭარილობაშ მუშაღალაქ დო უმოს გვიანო (X
ო.) ქორთული ომაფე-ოთარეეფიშ აკოშქუმალაშ შარათ ართამი ფეოდალური სახენწჷფოშ
გოჭყაფაქ.



https://xmf.wikipedia.org/wiki/%E1%83%94%E1%83%A1%E1%83%9E%E1%83%90%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ესპანური ნინა — ესპანარეფიშ, ცენტრალური ამერიკალეფიშ (მექსიკარეფიშ,
კოსტა-რიკალეფიშ დო შხვა), კარიბიალეფიშ (კუბარეფიშ დო შხვა), ობჟათე ამერიკალეფიშ
(არგენტინარეფიშ, პარაგვაელეფიშ დო შხვა) მახორუეფიშ ოფიციალური ნინა რე. ორხველჷ
ინდოევროპული ნინეფიშ ფანიაშ რომანული ნინეფიშ ბუნას.

ესპანური ნინა რე მეღებული ლათინურიშ დო იბერიაშ რომაული პროვინციეფიშ ნინეფიშ
აკოწყორუათ. ესპანური რე კანტაბრიშ დიალექტი, ნამუქჷთ IX ოშწანურას გიფაჩჷ ჯვეშ
კასტილიას, XI ოშწანურაშე თელი ესპანეთის. XV ოშწანურას კასტილიურ დიალექტიქ
გინირთჷ ესპანეთიშ ლიტერატურულ ნინათ. ესპანური მაჟირა ნინა რე ესპანეთიშ მახორუ
შხვადოშხვა ერეფშო, ნამუეფით ოხორანა ესპანეთიშ ტერიტორიას (34 მილიონი კოჩი).
თინეფ შქას რენა კატალონიარეფი, ბასკეფი, გალისიარეფი, ნამუეფსჷთ უღჷნა მუნეფიშ
ნინეფი.

ესპანური ნინა რე ორაგადე ნინა ამერიკაშ 19 ქიანაშო: არგენტინა, ბოლივია, კოლუმბია,
კოსტა-რიკა, კუბა, ჩილე, დომინიკარეფიშ რესპუბლიკა, ეკვადორი, გვატემალა,
ჰონდურასი, მექსიკა, ნიკარაგუა, პანამა, პარაგვაი, პერუ, პუერტო-რიკო,
ელ-სალვადორი, ურუგვაი დო ვენესუელა.

ბალკანეთიშ ჩქონს დო მორჩილ აზიას ოხორანა საფარიალი ბერძენეფი, ნამუეფით 1492
წანას გინორაჸეს ესპანეთშე კათოლიკე მაფეფიშ, ფერნანდო დო იზაბელაშ ბორჯის,
ნამუეფქჷთ გამკიტეს მუნეფიშ (ესპანური) ნინა.

გოფაჩუაშ არეალი: მექსიკა (86,2 მლნ), კოლუმბია (34), არგენტინა (33), ესპანეთი
(28.2), ააშ (22.4), ვენესუელა (21.5), პერუ (20), ჩილე (13.8), კუბა (10),
ეკვადორი (9.5), დომინიკარეფიშ რესპუბლიკა (6.9), სალვადორი (5.9), ჰონდურასი
(5.6), გვატემალა (4.7), ნიკარაგუა (4.3), ბოლივია (3.5), პუერტო-რიკო (3.4),
კოსტა-რიკა (3.3), ურუგვაი (3.0), პანამა (2.1)...



https://xmf.wikipedia.org/wiki/%E1%83%90%E1%83%A4%E1%83%A0%E1%83%98%E1%83%99%E1%83%90

აფრიკა — დიხაუჩაშ ართ-ართი კონტინენტი. ფართობი გოხოლუაშ კოკეფწკჷმა ართო
აკმადგინანს 30,22 მლნ. კმ²–ის, მახორობა — 900 მილიონი ადამიერს (დიხაუჩაშ
მახორობაშ 14%). კონტინენტეფს შქას თე მუნაჩემით თინა კინასქიდუ ხვალე ევრაზიას.
უკინებჷ დიხაუჩაშ ედომუშამი ჟიდოხიშ 6%, დო სქირონაშ 20,4%.

აფრიკა, გჷშაკერძაფილო ცენტრალური ბჟაეიოლ აფრიკა, მენცარეფშე ადამიერიშ გოჭყაფაშ
აბანო იკოროცხუ, მუსჷთ ადასურენს ორდოულ ჰომინიდეფიშ მეგორაფა დო თაშნეშე გვიანიშ
(დოთარიღაფილი 7 მილიონი წანათ) ადამიერიშ კჷნოხონეფიშ დოხორინეფი, თინეფ შქას
Sahelanthropus tchadensis, Africanus, Homo Erectus, ნამუეფიშ შქას არძაშე ორდო
ადამიერეფქ მეხოლაფირო 200 000 წანაშ წოხოლე მუკორჩქინდეს.

აფრიკა ეკვატორიშ ჟირხოლო ჸურე გჷთმიზინდუ დო მიარე კლიმატურ ორტყაფუს იკათუანს.
თინა ართი კაკალი კონტინენტიე, ნამუთ ოორუეშ დო ობჟათეშ ზომიერ ორტყაფუს განჭუ.

აფრი რდჷ ოორუე აფრიკას კართაგენწკჷმა დოხორელი მუზმარენი კათაშ ჯოხო. რომაული
სუფიქსი "-კა" შანენს "ქიანას ვარა დიხას". შხვა წყუეფით თე ზიტყვაშ გოშიფრუა
თენერო შილებე:

აფრიკას გოჸუნს ატლანტიშ დო ინდოეთიშ ოკიანეეფი, სქირონაშქა დო ჭითა ზუღეფი.
ევროპაშე გჷშმერთუ გიბლარტარიშ ონჭირე სიროტით, დო სუეციშ ჸალით, ნამუსჷთ სუეციშ
არხიე გოჸუნაფილინ, არსხუაფუ აზიას. აფრიკაშ უდიდაში ნორთი ტროპიკულ ორტყაფუს რე
დვალირი. უძგალაშ ოორუე დო ობჟათე ნორთეფი იდვალუაფუ სუბტროპიკეფს. უძგალაში ოორუე
დო ობჟათე ჭურჭულეფიშ შქას გოძვენა 8000 კმ–იე დო უძგალაშ ბჟადალ დო ბჟაეიოლ
ჭურჭულეფს შქას გოძვენა 7500 კმ. ოძგაშე ღოზი შხვა კონტინენტეფწკჷმა ალაზიმაფათ
დაღარას რე გორთილი, თიშ სიგჷნძა აკმადგინანს 26000 კმ–ის (ალაზიმაფაშო ევროპაშ
ოძგაშე ღოზიშ სიგჷნძა რე 32000 კმ, მუჟამსჷთ თინა ფართობით სუმშა ნორკებიე
აფრიკაშე).

აფრიკას ორხველჷ კოკეფი: მადაგასკარი, პემბა, ზანზიბარი, მაფია, სოკორტა,
მასკარენიშ, ამირანტიშ, სეიშელიშ, კომორიშ, მადეირა, წვანე კორცხიშ, კანარიშ,
პრინსიპი, სან–ტომე, ანობონი, ფერნანდო–პო, ამაღალაფაშ, წმ. ელენეშ,
ტრისტან–დო–კუნია.

შანულამი გვალეფიშ სისტემეფიე: ოორუეშე ატლასიშ გვალეფი, ბჟაეიოლს ეთიოპიაშ
გვალეფი, ობჟათეს დრაკონიშ გვალეფი.

აფრიკაშ რელიეფი დიხაუჩაშ ტყებიშ გოვითარაფაშა დო გალენი პროცესეფიშ მოქმენდალაშა
რე მუკობუნაფილი. აფრიკაშ კონტინენტის 200-შენო 1000 მ-შახ სიმაღალაშ დჷკი რელიეფი
უმონს, კონტინენტის ვა რე მაღალი დო დიდი გოძვენას გინოზინდილი გვალამი სისტემეფი.
აფრიკას ოსხირო გეუძჷ უჯვეშაში ბაქანი, ნამუთ შორი ულირს ართ-ართი დიდი კონტინენტიშ
- გონდვანაშ აკოდგინალუაშა მიმშეშჷ. ართ ჟამს თაქ ერხინილ გვალამ სისტემეფქ გალენი
ნძალეფიშ ჟინჯირათ დიხუ დო მითინჷ. გვალეფიშ აბანს ქვერსემ რეღმაშნერ დჷკჷეფქ
გორჩქინდჷ, ნამუეფსჷთ მელე-მოლე ერხინილიე კრისტალური მასივეფი.

დინოხოლენი ნძალეფიშ გოლინათ მინ დიხას ბაქანიშ ოსხირქ გეიკინჷ, მუშ გურშენით
მაღალი გაბარეფქ გორჩქინდჷ (ეთიოპიაშ, ბჟაეიოლ აფრიკაშ დო შხვა), დო მინ დიხას
დიკინჷ დო გორჩქინდჷ დიდ ქვიბეფქ (ჩადის, კონგოშ, კალაჰარიშ დო შხვა). თე ყარაფის
ალაჸუნდჷ დიხაუჩაშ ტყებიშ ხუალა, ჰორსტეფიშ დო გარაბენეფიშ გოჭყაფა, დიხაშნწალუეფი
დო ვულკანეფი. ბჟაეიოლ აფრიკას გოჸუნს დიხაუჩაშ არძაშე უდიდაში ხუალაშ ღოზი,
ნამუქჷთ არაბეთიშ ბაქანი გამკაჩილითუ აფრიკაშ ბაქანს. თინა ეთიოპიაშ გვალონაშ
გოულათ წყარმალუ ზამბეზიშახ იგინძორებუ. თაქ გინიაბანებუ ლითოსფერული ფილეფი,
ათეშენი ფშხირიე დიხაშნწალუეფი დო ვულკანეფიშ ეშაგორგოთუეფი.

ჟიდოხიშ სიმაღალაშ მეჯინათ, აფრიკას ჟჷრი ნორთო რთჷნა: წალენ აფრიკა (ოორუე დო
ბჟადალი), სოდგათ სიმაღალა მორჩილ გჷმჷნარკებუშ მოხ, 1000 მ-აშ ნორკები რე დო,
მაღალი აფრიკა (ბჟაეიოლ დო ობჟათე), სოდგათ სიმაღალა 1000 მეტრაშ უმოსიე. ოორუე დო
ბჟადალ აფრიკაშ ჟიდოხი უმენტაშო კონტინენტური დო ზუღური დჷნოლექი ქანეფითიე
ეგაფილი. თე ტერიტორიეფი ხანგინძე ჟამიშ მალობას ზუღას უკინებუდ. საჰარაშ ცენტრის
ერხინილიე კრისტალური დო ვულკანური ქანეფით ეგაფილი გვალამი მასივეფი.

კონტინენტიშ ოორუე-ბჟადალ პერიფერიას ატლასიშ გვალეფი იდვალუაფუ. გვალეფიშ ოორუე
ქჷნდჷრეფი ახალი გჷნაჭყეფი რე დო თიქ ალპეფიშ დო კავკაციონიშ გვალეფწკჷმა ართო
გიჭყჷ დო ობჟათე-ბჟადალ პერიფერიას კაპიშ ჯვეში გვალეფი იდვალუაფუ. აფრიკაშ ბჟაეიოლ
ნორთი მაღალი, დიხაუჩაშ ტყებიშ ყარაფით გოახალაფირი აფრიკაშ გვალეფს უკინებჷ. თაქ
იდვალუაფუ კონტინენტიშ უმაღალაში კონკა, ვულკანეფი - კილიმანჯარო, კენია დო შხვა.
კილიმანჯარო ზიტყვა ზიტყვათ "მარწკინე გვალას" შანენს. ვულკანს სუმი წვანჯი უღჷ დო
ეკვატორულ ორტყაფუს დვალაშ უმკუჯინუო, თე კონკეფი ირიათო თირამიე.

აფრიკა ორგებაფალი დინოხურიშ სიდიდარათ დო მიარეობათ გჷშმეგორუ. მინი საბადო
უდიდაშიე მოსოფელის, ვარა ართ-ართი უდიდაში რე. თინეფიშ დვალაფა გოპიჯალაფირიე
დიხაუჩაშ ტყებიშ ანგარიათ დო თიშ გოვითარაფაშ ისტორიათ. თიშ გურშენ ნამუდა აფრიკას
უმონს მაგმური ქანეფი, თინა გჷშაკერძაფილო დიდარიე მადენური ორგებაფალი
დინოხურიშით. ობჟათე დო ბჟაეიოლ აფრიკას თინეფი ტონბას ვა რენა დვალირი, თიშენ
ნამუდა ჯვეში კრისტალური ქანეფი დიხაუჩაშ ჟიდოხიწკჷმა ხოლოს იდვალუაფუ. აფრიკა
დიდარიე ბოქსიტეფით, ურანით, მარგანეცით, ორქოთ პლატინათ, უჩა ლითონეფით დო შხვა.

კონტინენტიშ ალაზიმაფათ წალენ აბანეფს, სოდგათ დჷნოლექი ქანეფი უმონსჷნ, დჷნოლექი
გოჭყაფაშ ორგებაფალი დინოხურიშ აფხვადუნა: ქუანოშქერი, შხვადოშხვა ტიპიშ ჯიმუ დო
შხვა. ოორუე ნორთის დო გვინეაშ ჸუჯიშ ოძგაშეეფს მეგორაფილიე ნავთობიშ დიდი ნოზირშა.
აფრიკა დიდარიე ფოსფორიტეფით, ნამუეფიშეთ სასუქის ახაზირენა. თიში საბადოეფი
ჯინჯიერო კონტინენტიშ ოორუეს იდვალუაფუ.

წყარმალუეფიშ რშვილი კონტინენტის ვამანგურო რე დორთილი, მუთ რელიეფიშა დო ჰავაშა,
გჷშაკერძაფილო ნოლექეფიშ დორთუალაშა რე მერსხილი. რელიეფიშე გჷმჷმალი წყარმალუეფიშ
დიდი ნორთი ატლანტაშ ოკიანეს ენაკათუ, თიშენი, ნამუდა თარი წყარგჷმართუ ბჟაეიოლ
აფრიკას გუთმურს. კონტინენტიშ 1/3 დინოხოლენ გოჸორს ორხველჷ. აფრიკაშ წყარმალუეფი
ოკუჩხურობურო დვალირი გაბარეფს კვათჷნს, ახასიათენა წყარგიმალაფუეფი დო ჭორომეფი,
თაშ ნამდა თინეფი სიგჷნძაშა ონიშოლო ვაგმოდირთუ, მანგიორი ჰიდროგრაფიათ დიდარეფი
რენა. აფრიკაშ კონტინენტის წყარმალუეფიშ ალაზიმაფათ ფშხირი რშვილი დჷმახასიათაფალიე
ეკვატორულ დო სუბეკვატორულ ორტყაფუეფშო. ძალამ ჭიჭე რე წყარმალუეფი ტიოზეფს. თაქ
აფხვადუნა წყარმალუეფიშ მიარე სქირე კალაპოტეფი — ვადეფი, ნამუეფუთ წყარით ხვალე
ხელერდიშ ჟამს ეთმიფშაფუ. აფრიკაშ წყარმალუეფიშ უმენტაშობა ჭვემაშ წყარით
ეთმიჯუმუაფუ, მარა თინეფიშ რეჟიმი გოშხვაფერაფილიე დო მერსხუაფილიე ნოლექიშ სეზონურ
დორთუალაშა. წყარმალუეფი, ნამუეფით მუზმარენ კლიმატურ ორტყაფუს მითმეურსჷნ, რთული
რეჟიმით იხასიათებუ. თე კუნთხუთ ტიპობური რე წყარმალუ ნილოსი.

ნილოსი სიგჷნძათ მოსოფელიშ მაართა (6671 კმ.) წყარმალუ რე (ნამთინე მარკვიე თის
მაჟჷრა აბანს ორინუანს). თინა დუც ბჟაეიოლ აფრიკაშ გაბარს ეთმეჭოფუნც დო ვიქტორიაშ
ტობაშა ინმურს. ნილოსიშ ოდუდეში წყარმალუ რუკარარა (კაგერიშ ნადუ), ნამუთ დინაკათუ
ვიქტორიაშ ტობას დო გჷშმურს ვიქტორია-ნილოსიშ სახეთ. ნილოსიშ ოდუდეს უმოღეთ გორუნდჷ
დევიდ ლივინგსტონი, თიშ ოდუდეს მიოგორუ ინგლისიშ ექსპედიციაქ დ. სპიკიშ დუდობათ.
თიში ოდუდეშ მეგორაფაწკჷმა სპიკიქ ლონდონშა ოჯღონჷ ტელეგრამა, ნამუსუთ გეოგრაფიული
მეგორაფაშ ისტორიას არძაშე კუნტათ კოროცხჷნა: "ნილოსი დოდგინელი რე". ჟიმოლენი
მალუობას, წყარმალუშ ონჭირე ლეხერს, ჭორომეფი დო წყარგიმალაფუეფიე. დჷკიშა
გიშულაჟამს წყარმალუ რჩქალას მეურს დო ჩე ნილოსიშ ჯოხოთ რე ჩინებული. ნოღა
ხართუმწკჷმა თის მითმიარსხუაფუ ცაშფერი ნილოსი, მუშ გურშენით წყარმალუ ჟირშა უმოს
ფართოთ გინმირთუ დო თაურეშე უკვე ნილოსიშ ჯოხოთ მეურს. ცაშფერი ნილოსი არძაშე
ხვეწყარამი ნადუ რე. თინა ეთიოპიაშ გვალონას, ტანაშ ტობაშე გჷმოურს. შქა მალუობას
ნილოსი კრისტალური ქანეფით ეგაფილ პლატოს ორთუ დო გჷთმარჩქინანს ჭორომეფს, მუთ ორდო
ხეს უჩალუნდჷ ნიშალუას. ასუანიშ კაშხალიშ ეგაფაშ უკული წყარმალუს წყარიშ დონექ
ეიკინჷ დო ნიშალაქჷთ შიოლებერო გჷნირთჷ. მიშაკათაფუს, სქირონაშქა ზუღას, წყარმალუ
ფართო დელტას გჷთმარჩქინანს, ნამუშ აბანსჷთ ულირს სქირონაშქა ზუღაშ ჸუჯი ჸოფე.
დელტას გორჩქინელიე ჭიე-ჭიე ტობეფი, ნამუეფუთ წყარმალუშ ნაღელი აკნაცჷმ მოღეთ რე
ზუღაშე გჷმორთილი.

აფრიკას არძაშე წყარხვეიამი დო სიგინძათ მაჟჷრა (4320 კმ) წყარმალუე კონგო.
წყარხვეიამობათ დო აუზიშ სიდიდათ თინა ხვალე წყარმალუ ამაზონს ეკოთხოზჷ. წყარმალუ
ჟირ აბანს კვათჷნს ეკვატორს დო ედომუშამ წანას წყარხვეიამიე. კონგო ოკუჩხარობური
გაბარს მეურს, ათეშენ თიშ ლეხერს ანდა ჭორომი დო ოხარჩალაია რე. ნიშობათ ხვალე
წყარმალუშ შქა მალობაშ ფარგლეფს რე შიოლებერი, სოდგათ თინა ფართო ლეხერს
აკმოქიმინჷნს. თაქ კალაპოტიშ სიგინძა 20 კმ-იე. წყარმალუ კონგო დელტას ვა
წჷმარინუანს.

სიგინძათ დო აუზიშ ფართობით, აფრიკაშ მასუმა წყარმალუ რე ნიგერი. შქა მალობას თინა
რზენიშ წყარმალუ რე, ჟიდონ დო თუდონ მალობეფს ბრელიე ჭორომეფი დო ოხარჩალაიეფი.
წყარმალუ შორ გოძვენაშა კვათჷნს სქირე ტერიტორიეფს. მიშმაკათაფუწკჷმა ნიგერი დელტას
წჷმარინუანს.

ზამბეზი ინდოეთიშ ოკიანეშ არძაშე დიდი წყარმალუ რე. თაქ რე მოსოფელიშ ართ-ართი
უდიდაში ოხარჩალაია ვიქტორია. 180 მეტრიშ სიგანაშ წყარმალუ 120 მეტრაშ ოკუჩხუშე
გჷმოურს ონჭირე ლეხერშა. ოხარჩალაია ვიქტორია ორთაშ საოცარი მოლინა რე. ლეხერი
ოხარჩალაიაწკჷმა ალაზიმაფათ 13-შა უმოს ონჭირე რე. ოხარჩალაიაშ აბანურ ჯოხოდვალა რე
"ჩონგუე", მუთ "ცაშორტყაფუს" ვარა "ცაშორტყაფუშ აბანს" შანენს. რე მაჟჷრა ჯოხოთ
"მოიზი-ოატუნია" მუთ "მალუ კუმას" შანენს.დო ჯოხო ვიქტორია დ. ლივინგსტონქ ინგლისიშ
დედჷფალიშ პატიოცემელო ქიგიოდუ. შანულამ წყარმალუეფიე თაშნეშე ორენჟი დო ლიმპომპო.

არძაშე დიდი ტობა ბჟაეიოლ აფრიკაშ გაბარს, ხუალაშ ზონას იდვალუაფუ, ათეშენ თინეფიშ
ქუაბულეფს მოგინძო ფორმა უღუნა. თე ტობეფი მუჭოთ წესინ, მაღალი დო კინდღჷკართამი
გვალეფით რე გოლუაფირი. თაქ დვალირ ტობეფს ჯინჯიერო გინძე ფორმა უღუნა დო სიტომბათ
იშიკერძებუნა, ათე კუნთხუთ კლასიკური მაგალითიე ტანგანიკაშ ტობა სიგანა 50-80
კმ-იე, სიგინძა 650 კმ. თინა არძაშე გინძე რე დიხაუჩაშ ლიგე ტობეფს შქას, დო
სიტომბათ ხვალე ბაიკალიშ ტობას ეკოთხოზჷ. ათეწკჷმა, ფართობით მაჟჷრა აბანს რე
აფრიკაშ ტობეფს შქას დო ჟირშა უმოს ნორკე რე, ვინდარო ტობა ვიქტორია. ტობაშ
გოლუაფას მაღალი გვალეფი იდვალუაფუ , ნამუთ ბრელ აბანს ქირქეამ გვალაშ კართეფით
მანგას ტობაშა დინმოურს დო მაღალ-ფლატეეფამ ოძგაშეს გაჭყანს. დევიდ ლივინგსტონი თაშ
ეთმომჭარჷნა ტანგანიკას. ოშ წანაშ წოხოლენი ეჭარუათ, სქირონას ბურეხი შურდგჷმილეფქ
დახე ვადოსკიდეს, მარა ტობაშ ფლორა დო ფაუნა გვარიანი დიდარიე. ხვალე ჩხომეფიშ 205
ბუნას კოროცხჷნა, ნამუეფიშენ 70 % ენდემურიე.

ვიქტორიაშ ტობა ფართობით არძაშე დიდიე აფრიკას. თინა ბაქანიშ ფერდია ორმოს
იდვალუაფუ, ზუღაშ დონეშე 1134 მ-შა დო ტომბა ვარე. ოშქარი სიტომბა 40 მ რე.თინა
თინერი დიდიე, ნამუდა ევროპალეფი დო შხვეფით, თიშე იჩიებუნა ვარ მუჭოთ ტობაშ,
თაშნეშე ზუღაშენ. აბანური მახორუეფი უძახუნა "იანც"-ის, მუთ ბანტუშ ნინაშა "დიდ
წყარს" შანენს. სპიკიქ თის ვიქტორია, ნიანცა გიოდუ. ტობაშ ოძგაშეეფი ძალამი
დორთილიე, მინდიხას წალენი დო ბირტყა რე, აბან-აბან დოჭირაკილიე. ნამთინე დიხას
სავანა რე, ნამთინეს ხშირი, რუმე-წვანე ფურცელამი ტყალეფიე დო შხვადო
საოფეტეო-საორინჯალი სავარგულეფიე.

ტობა ჩადი — წყარმარჩხა რე, დორე, სიტომბა 4-7 მ-იე, იდვალუაფუ სუდანიშ რზენს. თიში
წყარიშ სარკეშ ფართობი მერცხუაფილიე ნოლექეფშა დო თი წყარმალუეფიშ რეჟიმშა,
ნამუეფით თიშა ალეკათუნა, ათეშენი ჭვემამ პერიოდის თინა მინშა ჟირშა იძინანს. ტობაშ
ოძგაშეეფი ჭყენჭყონამი რე. ბჟაეიოლ აფრიკას თაშნეშე შანულამი ტობეფიე რუდოლფი,
ნიასა, ტანა დო შხვა.

ეკვატორული ტყა ბრელი ძვირფასი ჩანარიშ სამშობლო რე. არძასე გოფაჩილიე ზეთიშ პალმა,
ნამუშ ნაყოფიშე პალმითის ოფუნუანა. ბრელი ძვირფასი ჯაშ მერქანიშე ხაზირანა ავეჯის
დო გიმუღუნა თანჯაშ გალონაშა, მაგალითო, აბანოზიშ ჯა. ეკვატორული ტყალეფიშს
შურდგჷმილეფიშ სამყარო დიდარიე დო მიარეფერამიე. თინეფიშ უმენტაშობა ჯალეფს
გილახორანა. მაფურინჯეეფიშ ჭანჯეფიშ დო მაგირგონეეფიშ გალე, ჯალეფს გილახორანა
მიარერიცხუამი მაიმუნეფი, თინეფ შქას შიმპანზეეფი. დიხას ოხორანა ფუნჯაჸუჯამ
ღეჯეფი, ანთარი, ჭიფე ბოჭოკამი - აფრიკული ირემი, ნამუთ 40 სმ სიმაღალაშიე. კატუშ
ზჷმაშ ჯუჯა ანტილოპა დო შხვა. ტყაშძგაშეფიშ დო წყარმაკინეეფიშ ოძგაშეეფწკჷმა
აფხვადუნა დიხაუჩაშ ართ-ართი ვანაფერი შურდგჷმილი, ჯუჯა ბეჰემოტი, ჟირაფიშ მოჯგირე
ოკაპი, ნამუთ ხვალე აფრიკასიე. ეკვატორული ტყალეფიშ არძაშე დიდი მახვამილაფარი რე
ავაზა, მიჸუნგებულ, მიკოჭყოლადირ აბანეფს ოხორანა გორილეფი. ტყაშ არძა იარუსის
გოფაჩილიე ჭკიჭკიტიეფი. თინეფიშ ნამთინე ბუნა, თაშნე გედვალირ მომთაბარე
ჭკიჭკიტიეფი, გინძე კოლონებო გინოაბანუაჟამს, შარას იფრელს ანადგურენა. ტყალეფს
ჭანჯეფიშ დიდი მუდანობა რე.

გვერდოტიოზეფიშ თანჯეფწკჷმა, სოდგათ ჭვემეფიშ სეზონი 2-3 თუთა რე, იჭყაფუ
გოტიოზაფილი სავანა. აფრიკული სავანაშ დჷმახასიათაფალი ჯა რე ბაობაბი. თიშ სავანაშ
დარაჯისით უძახჷნა. ჭვემამ პერიოდის იშიკერძებუ გოფაჩილი ნოველეფით დო ჭიფე, ღია
წვანე ფერიშ ფურცელეფით. სქირე პერიოდის თინა იტარკალებუ. ვარაუდენა, ნამუდა
ბაობაბი 4-5 ვითოში წანერი რე. თინა გიგანტური ჯა რე, თიში დიამეტრი 10 მეტრიშახ
რე. მერქანი წყარითიე გოჟიჟინაფილი, მუთით თინა სქირე პერიოდეფს ეთმიჯუმანს დუს.
მოსოფელის სოთინ ვა რე თაშ მიარეთ შაყარელი შურდგჷმილეფი მუჭოთ აფრიკაშ სავანეს, დო
გჷშაკერძაფილო დოლოშ ადიარე შურდგჷმილეფი: ანტილოპაშ შხვადოშხვა ბუნა, ზებრა,
ჟირაფი, დოლოშმადიარეეფ შქას უდიდაში შურდგჷმილი რე მუნჭყვი, ბურეხი კამბეში,
ფალორქა, წყარმალუეფიშ დო ტობეფიშ ოძგაშეეფს აფხვადუნა ბეჰემოტი.

დიდი შურდგჷმილეფიშ მიარეფერუანობა, აფრიკული ფაუნაშ დჷმახასიათაფალი შანი რე.
დოლოშმადიარეეფიშ ირიათონ ალმაშარეეფი რენა მახვამილაფარეფი: ჰეპარდი, ტურა, ავაზა,
ნჯილო. წყარმალუეფს ინოხენა ნიანგეფი. სავანა ძალამი დიდარი რე მაფურინჯეეფით. თაქ
რე ართ-ართი არძაშე ჭიჭე დო უსქვამაში მაფურინჯეეფი - მენექტრე, თაშნეშე დიხაუჩაშ
არძაშე დიდი მაფურინჯე აფრიკული სირაქლემა. თაშნეშე რე მარიბუ, ნამუთ ხვალე აფრიკას
ამხვადუნა. სავანას ურჩქვანილოთ ბრელი თერმიტი რე. მახორობას უდიდაშ გავალს
ორინუანს ჭანდი ცეცე. თის გინმუღუ ორინჯიშ დო ადამიერიშ ლახარაშ გჷმჷმაჭანაფალი
ბაცილეფი, მუთ ხშირას ჟჷრხოლოშო მანებელი რე.

კოლონიური უღუშ დათხინაფაშ უკული აფრიკას დიდო გაჩამუ გური ველური ორთაშ თხილუას.
თე ღანკით ირწანიერო იძინანს ორთაშ ოთხილარი ტერიტორიეფიშ (ნაკძალეფიშ დო
ნაციონალურ პარკეფიშ) მუდანობა დო ფართობი. გჷშკერძაფილო ბრელი რე თინა ობჟათე დო
ბჟაეიოლ აფრიკას. მინი თინეფიშე მაგ: სერენგეტი, კრიუგერი, ცაავო დო შხვეფი
მოსოფელის ჩინებული რე. მეღებული ზჷმუეფიშ ჭყოლოფათ ეშალაფაშ შარაშა გერინელი
შურდგჷმილეფიშ რიცხუ თაქ მორკებულიე.

იშანგოშ ძვალშა, ნამუთ 25 000 წანაშ ოკო რდას, იკითხირუაფუ მათემატიკური ეკოროცხუაშ
ღანკეფი. ადამიერეფიშ წოხლენოსტორიაშ მიმოულას აფრიკას, თეშ მუჭოთ არძო შხვა
კონტინენტის, ნაციონალურ სახენწჷდო აკოშკუმალუეფი ვა არსებენდ, თინეფიშ ნოთირუო
ადამიერეფი გოართოიანაფილეფი რდჷეს მაჯინორე-მაშაყარალ ბუნეფო, ხოიში დო სანიშნერო.

მეხოლ. ჯვშ. წ. 10 500 წანაშო აკოჸინალუაშ პერიოდიშ თებაშ უკული, საჰარაქ კინ
გინირთჷ წვანე ღალამ ლეხერო დო თიშ აფრიკულ მახორობაქ დირთჷ დინოხოლენ დო ოძგაშე
გაბარეფშე თუდონ-საჰარაშ აფრიკაშა. მარა დოტიბაფაშ კლიმატის დორინაფა შანენდჷ,
ნამუდა ჯვშ. წ. 5000-შო საჰარაშს რეგიონი უმოსოდოუმოსო სქირეთ გინმირთუდუ.
მახორობაქ ჭიე-ჭიეთ ნილოსიშ ლეხერიშ რეგიონშა გჷნიაბანუ, სოდგათ თინეფს ირიათონი
ვარა გვერდო-ირიათონი დოხორალეფი გაჭყეს.

ორინჯიშ დოჭყანაფა აფრიკას წოხოლე ომძღჷ დიხამინჯობასი დო, მუჭოთ ჩქჷ, ალაარსებენდ
მაჯინორე-მაშაყარე კულტურაწკჷმა. ვარაუდენა, ნამუდა ჯვშ. წ. 6000 წანაშო ორინჯი
უკვე დოჭყანაფილი რდჷ ოორუე აფრიკას. საჰარა-ნილოსიშ კომპლექსის კათას დოჭყანაფილი
აფუდუ მიარე ტიპეფიშ შურდგჷმილი, თინეფ შქას ომუშებელი გჷრჷნი დო კარკატელრქამი
თხა, ნამუთ ათეგვარი რდჷ ალჟირიშე ნუბიაშახ.

ოფუტეშ ორტვინალაშ კუნთხუთ, მაართა შეთხუალაქ ჩანარეფიშ დოჭყანაფაშ ღანკით საჰელიაშ
რეგიონს დეფიქსირჷ მეხოლ. ჯვშ. წ. 5000 წანას, მუჟამსჷთ სორგუმი დო აფრიკული
ბრინჯიშ კულტივაცია დიჭყეს. თე პერიოდის, თე რეგიონს, მაართათ ქჷდიჭყანანეს გვინეაშ
მორჩილ მაფურინჯე.

ოქსფორდიშ მოსოფელი ისტორიაშ ატლასიშ მიკოჯინათ ჯვშ. წ. 4000 წანას საჰარაშ
კლიმატიქ ჩქარი სქირაფა ქჷდიჭყჷ. თე მოლინაქ ტობეფიშ დო წყარმალუეფიშ შანულამი
აშარკება გჷმიჭანუ, მუშ გურშენით ქჷდიჭყჷ რკება ღალაქჷთ. აშერკუ კულტივირებადი
დიხაშ მუდანობაქჷთ, მუქჷთ ხე უნწყუ ფერმერეფიშ დოხორალეფიშ მიგრაციას ბჟადალ
აფრიკაშ უმოს ტროპიკული კლიმატშა.

ჯვშ. წ. 3000 წანაშო დინოხოლენ ორტვინალაქ ზოხორინელო გევითარჷ ბჟადაალ აფრიკაშ
ტროპიკულ რეგიონეფს, სოდგათ აფრიკული yam დო ზეთამი პალმა მოჸუნდეს, დო ეთიოპიას,
სოდგათ ყავა დო teff გაჯგირეს. დოჭყანაფილ შურდგჷმილეფქ თე რეგიონეფს საჰელიშ დო
ნილოსიშ რეგიონეფშე მუშართეს. კაკალამი კულტურეფით თე პერიოდის შხვა რეგიონეფშე
მუშეღეს.

მეხოლაფირო ჯვშ. წ. 3100 იხელიბებუაფ ჯვეში ეგვიპტეშ სახენწჷფო, უჯვეშაში
ცივილიზაციაშ ართ-ართი ყებური, ნუმუთ ფარაონეფიშ დუდობაშ თუდო ძალიარაფაშ დო
სიდიდარაშ კონკის ჯვშ.წ. მაჟირა ვითოშწანურაშ მაჟჷრა გვერდის მიოჭირინუ
(თაშნეგედვალირი ახალი სამაფო (ჯვშ. წ. 1567-ჯვშ. წ. 1085)).

სუბ-საჰარულ აფრიკას დიხამინჯე კათა ბანტუ იჭყანს ობჟათეშა მიგრაციას. თინეფქ
ჭიეჭიეთ აკუნჭირეს ნორკებო გოვითარაფილ ქოზიანური მახორობას (ბუშმენეფი,
ჰოტენტოტეფი) დო ოთებუს ედომიშ ობჟთე აფრიკაშ ტერიტორია მიკინეს.

ჯვშ. წ. I ვითოშწანურას ოორუე აფრიკაშ ტერიტორიას გორჩქინდჷ ფინიკიარეფიშ,
ბერძენეფიშ დო მოგვიანაფათ რომალეფიშ კოლონიეფქ. დუდშე ართ-ართი თენერი კოლონია -
კართაგენი, ჯვშ. წ. II ოშწანურას რომიშ რესპუბლიკაშით თიშ აკოფორჩაფაშა, მუქ
გინირთჷ უძალიარაშ კოლონიურ სახენწჷფოთ. V ოშწანურაშა აფრიკაშ სქირონაშქა ოძგაშე
რომიშ სახენწჷფოშ აკოდგინალუას რდჷ. რომიშ იმპერიაშ დონთხაფაშ უკული თინა ვანდალეფქ
ეჭოფეს, დო თიში ნორთიქ ბიზანტიაშ იმპერიაშ აკოდგინალუაშა მიშართჷ. VII ოშწანურას
ოორუე აფრიკა ეჭოფეს არაბეფქ, მუშ უკულით თაქ ისლამქ გიფაჩჷ.

სუბ-საჰარულ აფრიკას ევროპალეფიშ მუკორჩქინაშა დიდი პოლიტიკური აკოართაფეფი ვარდჷ.
მარა აკან-აკანო რდჷ მეტ–ნორკებო ცენტრალიზაფილი სახენწჷფობური გოჭყაფეფი.
ეიოშანალი რე ბჟადალ აფრიკას, დიდი ტობეფიშ რაიონს (ბუგანდა) დო ბჟაეიოლ აფრიკას
(დიდი ზიმბაბვე) რინელი სახენწჷფოშობური გოჭყაფეფი.

ევროპალეფიშით აფრიკაშ კოლონიზაცია დიო ხოლო XV ოშწანურას ქჷდიჭყჷ. ორდოიან
კოლონისტეფშე ეიოშანალი რე პორტუგალიარეფი, უკული ჰოლანდიარეფი. პორტუგალიარეფქ,
ნამუთ ჯინჯიერო დოლმახორეეფიშ ვაჭრუათ რდჷეს დაკინებული, აფრიკაშ ოძგასეეფს
მუზმარენ პორტი დარცხუეს. აფრიკალი დოლმახორეეფიშ დიდი ნორთი მიშჷ ევროპალეფიშით
ახალ მეგორაფილ ამერიკაშა. XVII ოშწანურას ჰოლანდიარეფქ დიჭყეს ბჟაეიოლ ინდოეთიშ
კომპანია, მუშ გურშენით თეხანური ობჟათე აფრიკაშ ტერიტორიას მაართა ირიათონ ევროპულ
კოლონიაქ გორჩქინდჷ. XVIII ოშწანურაშ ოჭყაფუშე აფრიკაშ კოლონიზაციაშ ლიდერობაქ
ჭიეჭიეთ ბრიტანალეფიშა დო ფრანგეფიშა გინორთჷ. XIX ოშწანურაშ მაჟჷრა გვერდიშე
აფრიკაშ გინორთიალას აქტიურო ქჷმიოდირთეს გერმანიაქ, იტალიაქ დო შხვეფქ. ოშწანურაშ
ოჭყაფუშო აფრიკაშ ტერიტორიაშ უდიდაში ნორთი ევროპალეფიშ შქას რდჷ დორთილი.

კოლონიზაციაქ ჯინჯიერო დოთირუ აფრიკაშ აბანური კონტინენტი. მახორობას გიფაჩჷ
ქირსიანობაქ, გინწყჷ მისიონარული სკოლეფქ, დირცხუ დო კვათჷრო მირდჷ ნოღეფიშ
შანულობაქ, აფრიკაქ ქიმიარცხუ ოერეფოშქარე ვაჭრუას დო თენა იფრელი მიშჷ აფრიკაშ
კვიდრი მახორობაშ მასიური ჩაგრაფათ, უნებობაშ დო ექსპლუატაციაშ ფონს.

მაჟჷრა მოსოფელი ლჷმაშ უკული ქჷდიჭყჷ აფრიკაშ დეკოლონიზაციაქ. 60-იან 70-იან წანეფს
რინელი კოლონიეფიშ უმენტაშობას ზოხორინალობაქ ქჷმიაჩ.

მაართა ლჷმას აფრიკალეფიშ რინას შანულამი თირაფეფი ვემშუღალუ. ოლჷმური მოქმენდალეფი
თაქ ვა მოხვალამე, თიშენ ნამდა გერმანიაშ კოლონიეფი აფრიკას ინგლისარეფქ მალას
ეჭოფეს კონტროლიშ თუდო, დო უკული ნაციეფიშ ლიგაშ მანდატით საფრანგეთწკჷმა ართო
დითიალეს. კაკალი ფრონტი რდჷ პალესტინაშ - თინახოლო სუეციშ არხიშ ოთხილარო. 1922
წანას ეგვიპტეს ფორმალურო ქიმიაჩჷ ზოხორინელობაქ, მარა სუეციშ არხის ინგლისარეფი
აკონტროლენდეს დო ქიანასჷთ ხოლო ინგლისიშ არმიეფი სქიდუდეს. გუმადუდიშულაფარი
ლჷმეფი მიშჷ არაბულ ოორუე აფრიკას, სოდგათ მაროკოალეფი ანჯარით ხეს ოლჷმუდეს ფრანგ
დო ესპანელ კოლონიზატორეფს.

მაჟჷრა მოსოფელი ლჷმას ფაშიზმიშ დო მილიტარიზმიშ აწარინალო ლჷმაშ წჷმოძინათ თებაქ,
აფრიკაშ კოლონიურ დო გვერდოკოლონიურ ქიანეფს კოლონიური სისტემაშ კუნტა ბორჯის
გოუქვაფაშ იმენდი გურჩქინჷ. ჟჷრი ჟისახენწჷფოშ ამერიკაშ აკოშკუმალირი შტატეფიშ დო
სხუნუეფიშ რსხუშ ფონს ევროპაშ კოლონიური იმპერიეფი - დიდი ბრიტანეთიშ, საფრანგეთიშ,
ბელგიაშ, ჰოლანდიაშ, ესპანეთიშ დო პორტუგალიაშ დოდაღარაფა ათეშ პიჯალას ხაზირანდჷ,
მარა მეტროპოლიეფი ლჷმაშ უკულით ოცადჷდეს მუშ საორხველოეფიშ მუკოტებას. თინეფქ თე
ღანკით მინ დიხას ოურდუმე შიოლებეფით გჷმირინუეს. თეშ უმკუჯინუო აფრიკაშ ქიანეფქ
მინშა სითინჩეთ, მინშა აკოანჯარაფილ ლჷმეფიშ შარათ ქჷმახერხეს ზოხორინალაშ მეღება.

მუკოტებულქ იჸუ რინელ მეტროპოლიაშ ეკონომიკური პოზიციეფქ, თაშნეშე თინეფიშ ოურდუმე
ბაზეფქ დო არმიეფქ. ახალ ქიანეფიშ უმენტაშობას სახენწჷფო ანუ ოფციალური ნინათ რინელ
მეტროპოლიაშ ნინაქ გინირთჷ. ქიანეფს მონძეობათ დაჩიჩიებულ ეკონომიკაქ დასქიდეს.
ათეშენი თინეფიშ უმენტაშობაშ ეკონომიკა მიარენწკარამიე, დო სოციალურ-პოლიტიკური
რინალა ვარსტაბილური. რევოლუციეფი დო სახენწჷფო ახნარებეფი დო სახენწჷფოეფიშ შქას
კონფლიქტეფი, აფრიკაშ უმენტაშ ქიანეფშო დჷმახასიათაფალიე. ათეთ თინეფი, ლათინური
ამერიკაშ ქიანეფწკჷმა ართო, იშხვაფერებუნა ბჟადალ ვარა ბჟაეიოლ გოვითარაფილ
ქიანეფიშე.

ათეშენი ეღანკილი რეგიონეფიშ სახენწჷფოეფშა გეუძჷნა მასუმა სამყაროშ ვარა
გოვითარაბადი ქიანეფი. აფრიკაშ ქიანეეფიშ ეკონომიკური მუკობუნა ვარ ნამთინე დიდი
სახენწჷფოშ პოლიტიკური ჟინჯირაშ, არამედ, მაართა რანწკის, თინეფიშ დორხველი
კჷნოსქილადაშ შედეგი რდჷ.

კჷნოსქილადას ხეს უნწყჷნდჷ რინაშ დახე არძო სფეროს არქაული ფორმეფიშ სქილადა,
მახორობაშ უდიდაში ნორთიშ ჭარუა-კითხირიშ ურჩქინჯობა, კომუნიკაციეფიშ დო რსხუშ
საშუალებეფიშ ვა გოვავითარაფა.

კჷნოსქილადაშე დუდიშ ორსხებელო უციო რდჷ ნამთინე ართი სახენწჷფოშ ორიენტირშა ვარიაშ
რაგადი, გლობალურ კონფლიქტეფიშ მერცხუაფაშე დუდიშ დარსხება, მიარე მოხვარებეფიშ
მეღება. ათეშენი ეკოღანკილი ქიანეფიშ უმენტაშობაქ აქტიური მაკათურობა ქიმიღჷ
თაშნეგედვალირ [[უმუხუჯაფაშ ყარაფი]ს, მუქჷთ ჟირ ტერულო გორთილ მოსოფელის ნამთინე
ოურდუმე ბლოკიშ მერცხუაფაშა ვარიაშ რაგადის შანენდჷ.

დეკოლონიზაციაშ უკული სოციალურ-ეკონომიკური გოვითარაფაშ შარაშ გიშაგორუაშ პრობლემა
აფრიკაშ არძა ქიანაშ საართო პრობლემო გინირთჷ. გიშაგორალი დიდი ვა რდჷ
"სოციალუსტური შარა" ვარა დუდიშული ხაზირაფაშ დო საბაზარო ეკონომიკაშ ანუ
"კაპიტალისტური შარა".

კჷნოსქილადაშ პრობლემას ართულენდჷ ზოხორინალაშ უკული დოჭყაფილი მახორობაშ რდუალაშ
ტემპეფიშ დოჩქარაფა, ანუ მუჭოთ თის უძახჷნა დემოგრაფიული აფეთქება. ღურალაქ თე
ქიანეფს მირკჷ დო დაბადებაქ ტრადიციულო დიდიქ დოსქიდ. ოფუტეში "ზედმეტი" მახორობაშ
ნორთიქ ნოღეფშა ეყარეს. ქჷდიჭყკჷნოსქილადა უძირაფუ ურბანიზაციაქ. 1950-1980 წანეფს
ოშობათ მილიონამი ოფუტე ნოღათ გინირთჷ. თე ახალი მანოღარეფი ჯინჯიერო დიდი ნოღეფიშ
გალესაგანოეფს, ჯგიროვამონწყილ ქოხმახეფს ოხორანდეს. მახორობაშ რდუალა
აახალენდკჷნოსქილადა მახორობაშ აკოდგინალუას. თე ქიანეფს 15 წანაშა ასაკიშ ბაღანეფი
მახორობაშ გვერდის აკმადგინანა. თინეფშო ოხვილური რდჷ განათლება, მუთ
სახენწკჷნოსქილადაფოს ვა ხორციალებუდ. მახორობაშ რდუალაშ მაღალი ტემპეფი იჭანუანდჷ
ვამეშერობაშ რდუალასჷთ.

1945 წანაშა ტროპიკული აფრიკა დორთილი რდჷ ევროპაშ სახენწჷფოეფიშ კოლონიეფო, მარა
XX ოშწანურაშ 90-იანი წანეფიშ ოჭყაფუშო არძა თინეფიშენ გოდუდიშულებულქ იჸუ.
დეკოლონიზაციაშ პროცესიქ თაქ ქჷდიჭყჷ 1950-იანი წანეფიშ მაჟჷრა გვერდის. ტროპიკულ
აფრიკას მაართა ზოხორინელ ქიანა რდჷ განა (1957 წ) დო არძაშე უმოსი ქიანა
(ედომუშამო 17) 1960 წანას გედუდიშალუ. ათეშენ თე წანას "აფრიკაშ წანას" უძახჷნა.
პორტუგალიაშ კოლონიური იმპერია ხვალე მეტროპოლიას მოხვამლაფირ რევოლუციაშ უკული,
1970-იანი წანეფიშ შქა ხანეფს გეუქვუ.

აფრიკაშ კათეფიშ ზოხორინალაშო ლჷმას დიდი როლი ილაჸაფუ აფრიკაშ ართალაშ
ორგანიზაციაქ, ნამუთ 1963 წანას 25 მესის გიჭყ. ათეშენ თე დღა 25 მესი "აფრიკაშ
გოდუდიშალაფაშ დღათ" იკოროცხუ. თე მოსოფელის უდიდაში, რეგიონალური ორგანიზაციაშ
თარი ღანკი რდჷ კოლონიზმიშ არძო გჷმოლინეფაშე აფრიკაშ გოდუდიშალაფა. მარა
ზოხორინალაშ უკული ვაართ პრობლემაქ ქჷდებად. დუდშე თინეფიშ ლიდერეფი ფიქრენდეს,
ნამუდა ათეშ უკული კუნტა ხანს შიოლებერი იჸიდჷ დოსკილადირ ქიანაშე ქვერსემი
ეკონომიკური მიკოტებაშ დაძალუა. ართ-ართი არძაშ კონწარი პრობლემა რდჷ სიღარტაკე,
კოლონიალიზმიშ ფარანს კოლონიეური მოდუდეეფი ხვალე ნედლეულიშ ხაზირაფაშა ზრუნენდეს.
მინშა თენა რდჷ ლინჯი დო უმოს ფშხირას მუდგარენ საოფუტე-საორტვინო პროდუქცია,
მაგალითო კაკაო დო ბანანი. ევროპალი ვაჭარეფს გიმუღდეს თე ნედლეული დო მიშმუღუდეს
უკვე ხაზირაფილი პროდუქცია. ათეშენ დახე ირი თინეფიშენ ოფუტეშ ორტვინალას
მონოკულტურულ ხასიათი უღუდუ, ანუ კიდუნდეს საექსპორტოთ გოთოლწონაფილ ნამთინე ართ
კულტურას.

თეცალ პოლიტიკაშ ართ-ართი რეზულტატი რდჷ თინათ, ნამუდა აფრიკაშ ზოხორინელ ქიანეფს
ძალამ ჭიჭე დორხველ ფაბრიკა-ქარხანეფი არსებენდ. მახორობაშ უმენტაშობა
დოსაქვარებული რდჷ კაკაოშ, ბანანიშ ვარა დიხაშ თხირიშ პლანტაციეფს. ჩამაშო უციოთ
პროდუქტეფიშ ხაზირაფა უმოსო დო უმოსო რკებულენდ, მუშ გურშენით გიჭყჷ სირთულეეფქ
აფრიკელეფიშ მარდუ მახორობაშ სურსათით აკონაზირუაშ საქვარს. გეფშხირჷ მინ ართი, მინ
მაჟჷრა რეგიონიშ შქირენალაქ. საექსპორტო კულტურეფშ ფასი ლჷდუ დო, თიჟამს იძვირებუდუ
იმპორტი. ათენერ ვითარებაქ აფრიკაშ ქიანეფი უმონკაშ ფინანსურ დგომარობას დინარინუ.
კატასტროფულო ირდუდ თინეფიშ საგალენო ვალი. ნამთინე ქიანეფიშ საექსპორტო ღალაშ
გვერდი საგალენო ვალეფიშ ფორუას იხვარებუდ. თე ჟამს ბრელ ქიანას ოურდუმე ხარჯეფი
ბრელით უმოსი რდჷ, ვინდარო გონათაფაშ დო ჭყანათელობაშ ოთხილარო გჷმორთელი თანხეფი.
თაშ ნამდა, 1980-იანი წანეფიშ ოთებუშო მოსოფელიშ 35 არძაშე ღარიბი ქიანეფიშე 26
ტროპიკული აფრიკაშ ქიანა რდჷ.

ოურდუმე არმიეფიშ რდუალა იჭანუანდჷ აფრიკაშ ხოლო ართ უკონწარაშ პრობლემას - ანჯარამ
კონფლიკტეფს, მუჭოთ ქიანაშ დინოხოლე მახორუ კათეფს შქას, თაშით შხვადოშხვა
სახენწჷფოეფს შქას. კოლონიზმიშ ჟამს ევროპალეფქ კოლონიაეფიშ თანჯეფი დორხველი
კორინით გალუეს. კათეფქ, ნამუეფით მუთუნ საართო ვა უღდეს ართიანწკჷმა, ართი ქიანაშ
ფარგალეფს მოხვადეს, ვარა, პიჯიქილე, ართ დო კინ თი ეთნიკური ბუნაქ სახენწჷფოშ
თანჯეფით ჩერცხუ ართიანს. გოშხვანერება ნინას, რელიგიას, რინაშ წესის, სოციალურ
რინალას ფშხირას გაჭყანს ანტიპათიას. მინშა თე ანტიპათია ეკოძირაფაშა გინირდუდ დო
ტომეფიშშქა ლჷმეფს იჭანუანდჷ. ათენერ ლჷმეფს ტროპიკულ აფრიკას მილიონობათ ადამიერქ
დოღურუ. ფშხირას მაჟჷრა განეფიშ ჸურე გერდეს გალენ ძალეფი. თე კუნთხუთ
გჷშაკერძაფილო აქტიურენდეს სხუნუეფიშ რსხუს დო ააშ-ს, ნამუეფსჷთ მოსოფელიშ ათე
რეგიონს რინელ მეტროპოლიეფიშ აბანიშ დაკინება ოკოდეს. ეთნიკური კონფლიქტეფიშ
გჷმჷმაჭანაფალი რე აფრიკაშ სახენწჷფოეფიშ საზოგადოებურ რინას დოკვიდრაფილი
თაშნეგედვალირ ტრაიბოლიზმი, ანუ დინოხოლენტომობური სოლიდარობა.

პოლიტიკური რწამსიშ ზოხორინელო აფრიკალი ლიდერი, მაართა რანწკის, მუშ ტომს ორხველჷ.
მუჟამსჷთ თინა მინისტრო ვარა სახენწჷფოშ დუდო გინირთუ, მაართათ თინა მუშ ოფუტეშ
ვარა მუშ ტომიშ ინტერესეფშე ზრუნენს. თე ჟამს თინა ირინუანს არძო შიოლებაფეფს,
თინეფ შქას შხვა ტომიშ მაკათურეფიშ ინტერესეფეფიშ მოსპუალასჷთ. აფრიკაშ ქიანეფს
პარტიეფი დო თარობეფი ტომობურ ოსხირშა გიჭყაფუ, თაშნეშე ართი ტომიშ ინტერესეფიშ
მეგაფილ სახენწჷფო პოლიტიკა იტარებუაფუ თი ჟამსჷთ, მუჟამ თი ქიანაშ საართო
ინტერესეფს აწურე.

თაშ ნამდა, ტრაიბოლიზმიქ პერსონალურ სისტემაშ ოსხირო გინირთჷ. ტრაიბოლიზმწკჷმა რე
მერინელი თაშნეგედვალირი ნეპოტიზმით ანუ პოსტიშ პერსონეფიშით მუში მოჯგირეეფიშ,
ხოლოშიანეფიშ გინოფორუა, "ნათჷლიამუმალობა". ნეპოტიზმიშ რინაშ ჟამსჷთ კორუფცია
მაღალ დონეშა რე, თინა რე მერინელი თენ თუ თიმ პოლიტიკოსიშ პატიოსნებაშა დო
უსვინდისობაშა. თინა გინმირთუ საზოგადოებაშ რინალაშ უგუშურთაფუ ნორთი.

ზოხორინალაშ მეღებაშ უკული ტროპიკული აფრიკაშ ქიანეფიშ უმენტაშობაქ ქოცადუ ევროპული
ყაიდაშ სახენწჷფოშ გოჭყაფა დო ნორთიქ დუდშე "სოციალისტური ორიენტაცია" ეშეგორჷ,
ნამუთ ხეშულობაშ დუს მოულირ ძალეფს თინეფიშ ქიანეფშო არძაშე მეგაფილო მიოჩქჷდეს.
მარა უტოპიურ სოციალუსტურ ღონისძიებეფქ სავალალო რეზულტატი ქიმიღჷ. ათეშენ დახე ირი
თინეფიშენ ვარა ოურდუმე გინორაგვაფაშით ქჷდანთხჷ, ვარა მუშით თქუეს ვარია
სოციალისტურ ორიენტაციაშე. ტროპიკული აფრიკაშ ქიანეფიშ უმენტაშობას არმიაქ იჸუ
კაკალი საართო საკათო ძალაქ, ათეშენ 1990-იანი წანეფიშ ოჭყაფუს 17 სახენწჷფოს
ოურდუმეეფი მართუნდეს. ათე პერიოდიშო ნათელქ იჸუ ნამდა, ზოხორინალა დიდი ღალა რდჷ
არძაშო, მარა ათე სახენწჷფოეფს მახორუ კათეფშო ჯგირობუა დიო ხოლო ვარ რდჷ მოულირი.

აფრიკაშ კონტინენტის 56 სუვერენული სახენწჷფო რე. თინეფიშ უმენტაშობაქ ზოხორინელო
გინირთჷ 50-იან 60-იან წანეფს აფრიკაშ ევროპულ კოლონიზაციაშ თებაშ უკული.
ზოხორინელობაშ მეღებაშ უკული ბრელ აფრიკულ სახენწჷფოს ქჷდიჭყჷ სანოღო ლჷმაქ,
ნამუეფქჷთ მინშა მახორობაშ ათე ვარა ეთი ბუნეფიშ მასიურ გენოციდშა გინირდჷ. ბრალ
ქიანას დირცხუ დიქტატორული რეჟიმეფქ. პოლიტიკური ვასტაბილურობა, კორუფციაშ მაღალი
დონე, ადამიანიშ ნებეფიშ იგნორირაფა, სიღარიბე აფრიკული სახენწჷფოეფიშ წოხოლე
გერინელი ტიპიური პრობლემეფი რე.

აფრიკაშ რცხუ რე ფედერაცია, ნამუთ არძო აფრიკულ ქიანას მითმიკინანს მაროკოშ გალე.
რცხუქ იფორმირჷ 2001 წანაშ 26 მანგის შტაბ-ბინათ ადის-აბებას. 2004 წანაშ კვირკვეს
აფრიკაშ რცხუშ პან-აფრიკული პარლამენტი მიდრანდიშა გინორთჷ, ობჟათე აფრიკაშა, მარა
ადამიერეფიშ ნებეფიშ აფრიკაშ კომისიაქ ადის-აბებას დოსქიდჷ. აფრიკაშ რცხუს
საპარლამენტო თარობა ჸუნსჷ, ჩინებული მუჭოთ აფრიკაშ რსხუშ თარობა, ნამუთ
კანონიშდუმადვალუ, იურიდიული დო ემასრულებერ ორგანოეფშე აკმოდირთუ, ნამუსჷთ დუდენს
აფრიკაშ რცხუშ პრეზიდენტი, ნამუთ თაშნეშე პან-აფრიკული პარლამენტიშ პრეზიდენტიე.
აფრიკაშ რცხუშ პრეზიდენტო ეშმაგორჷნა პან-აფრიკული პარლამენტიშ მაკათურს
უმიარეშობაშ ხუჯკინებათ.

პრეზიდენტი გერტრუდ იბენგვე მონგელა აფრიკაშ რცხუშ მიმალი მოდუდე რე. პარლამენტიშით
გიშაგორილქ იჸუ 2004 წანაშ მელახის, ხუთი წანაშ ვადათ. პან-აფრიკული პარლამენტი
აკმოდირთუ 265 კანონიშდუმადვალუშე, ხუთი მაკათურით აფრიკაშ რცხუშ ირი მაკათური
ქიანაშე. 21% მაკათურეფიშ ოსურიე.

ვაგამართლებური სახენწჷფო პოლიტიკათ, ვაართმანგურ გლობალური ვაჭრუაშ პოლიტიკათ დო
გლობალური კლიმატიშ თირაფეფიშ ეფექტეფიშ გურენი აფრიკაშ შანულამი ნორთიქ გოფაჩილ
შქირენაშ სხვერპლო გინირთჷ. აფრიკაშ ტერიტორიაშ დიდ ნორთის მახორობაშ რინაშო
ვაადეკვატური წყარიშ დო ოჩამალიშ გინორთიაფაშ სისტემა რე. თინა მუთ კოლონიალიზმიშ
პერიოდის მოსოფელი ორქოშ 90%-იშ პროვაიდერი რდჷ, ათეჟამიშო დიხაუჩას უღარიბაში
კონტინენტიე დო თიში უდიდარაში რესურსეფი შხვა კონტინენტეფშა იხვარებუაფუ.
ლახარეფიშ გოფაჩუათ თაშნეშე პრობლემატურიე,დო გჷშაკერძაფილო ადამიერიშ
იმუნოდეფიციტიშ ვირუსიშ დო თიწკჷმა მერცხუაფილი იმუნიტეტიშ ნორკებობაშ სინდრომი
(შიდსი), ნამუქჷთ მაჸვილარ ეპიდემიათ გინირთჷ კონტინენტიშო.

ბოლო ჟამს იძირე აფრიკაშ ორგანიზაციეფიშ დო სახენწჷფოეფიშ ურთიართალაშ გოტომბაფა.
კონგოშ დემოკრატიული რესპუბლიკაშ (რინელ ზაირი) ომენოღალე ლჷმაშ ჟამს თის ჩერიუ
მეზობელი აფრიკულ ქიანეფქ (ვააფრიკული დიდარი ქიანეფიშ მანგიერო). კონფლიქტიშ
დოჭყაფაშე 1998 წანას სხვერპლიქ 4 მილიონს მიოჭირინუ. აფრიკაშ რცხუშ ნერი
პოლიტიკური ასოციაციეფი იმედის ირძენს, ნამუდა კონტინენტიშ მიერი ქიანა უმოს
ურთიართმოხვარას დო სითინჩეს აკიტენს. აფრიკას ამდღარშა ფშხირიე ადამიერიშ ნებეფიშ
რღვიაფა, ფშხირას სახენწჷფოშ დუდობაშ თუდო. ათეცალი რღვიაფეფიშ უმენტაშობა
პოლიტიკური ბაძაძეფით ხვადუ, ხშირას მუჭოთ სანოღო ლჷმაშ ალმაჸვენჯი მოლინა. ათეცალ
ქიანეფიშ რანწკის რე კონგოშ დემოკრატიული რესპუბლიკა, სიერა ლეონე, ლიბერია,
სუდანი, ზიმბაბვე დო კოტ დ'ივუარი.

თეხანური აფრიკაშ პოლიტიკური რუკაქ ჯინჯიერო იფორმირჷ მაჟჷრა მოსოფელია ლჷმაშ
უკული. ხვალე ეთიოპია დო ლიბერია ვა ჸოფე კოლონიური ქიანა. აფრიკაშ ისტორიას
შანულამი წანა რდჷ 1960 წანა, მუჟამსჷთ პოლიტიკური ზოხორინალა მიღჷ 17 სახენწჷფოქ.
XX ოშწანურაშ 70-იან წანეფს მიწესრიგუ თაშნეგედვალირ "ობჟთე როდეზიაშ" პრობლემაქ დო
1994 წანას სარის მინწყუ, მაართა ვარასობურ გიშაგორუეფქ. ამდღარშო კონტინენტის 53
ზოხორინელ სახელნწჷფო რე. სერიოზულ პრობლემას წჷმარინუანს ბჟადაალ საჰარაშ
ოკითხირუ, თე ტერიტორია 1976 წანაშახ რდჷ ესპანარეფიშ დუდობაშ თუდო. ამდღა შინელი
ტერიტორია ოკუპირაფილი მაროკოშე.

ორთაშობური რესურსეფიშ სიხვეიანეშ უმკუჯინუო, აფრიკა მიარე ბაძაძეფიშ გურშენი
მოსოფელიშ უღარიბაშ დო აძაშე ნორკებგოვითარაფილ კონტინენტო სქიდუ. გოართოიანაფილი
ერეფიშ ორგანიზაციაშ ჰუმანური გოვითარაფაშ მოშინაფაშ მიკოჯინათ 2003 წანას არძაშე
ეკოსქილადირი 25 ქიანა არძო აფრიკაშე რდჷ.

მინ რეგიონს, გჷშაკერძაფილო ბოტსვანას დო ობჟათე აფრიკას ეკონომიკური რდუალა იძირე.
ობჟათე აფრიკა დიდარიე ორთაშობური რესურსეფით დო ორქო ალმასეფიშ მოსოფელის მაჸონალი
მახაზირუ რე, თაშნეშე ჯგირო მონწყილი ლეგალური სისტემა უღჷ. ობჟათე აფრიკას თაშნეშე
ხე უნჭანს ფინანსური კაპიტალწკჷმა, მიარე ბაზარეფშა, გჷმოცადაფილ მუშახეშა დო
მაართა კლასიშ ინფრასტრუქტურაშა ედომუშამ ქიანაშ მასშტაბით.

ბოტსტვანას (თაშნეშე ალმასეფიშ უდიდაში მახაზირუ) ბიუჯეტიშ ნაოთხარიშ უმოსი თიშ
ნანანოღა გაბორონეშ ინფრასტრუქტურაშ გოუჯგუშაფაშე იხარჯებუ. მინი შხვა აფრიკული
სახენწჷფოთ ალაზიმაფათ პროგრესის განიცადენა, თინეფ შქას განა, კენია, კამერუნი დო
ეგვიპტე.

ნიგერიას მოსოფელს ართ-ართი უდიდაში ნავთობიშ მარაგი უღჷ, უდიდაშ მახორობა აფრიკაშ
ქიანეფიშ შქას, დო ართ-ართი არძაშე მალას მარდუ ეკონომიკა მოსოფელს.

ბოლო ვითწანურეფს აფრიკაშ ეკონომიკაქ ორწყებელი რდუალა ქჷდიჭყჷ დო ოშქარი 5%-ის
მიოჭირინუ წანმოწანურო, მარა ნამთინე ქიანას რდუალა ბრელით მაღალიე (ოშქ. 10+%),
მაგ. ანგოლას, სუდანს დო ეკვატორულ გვინეას. სუმხოლოქ თინეფშე ბოლო ჟამს ნავთობიშ
მოპალაფა ქჷდიჭყჷ.

ბოლო პერიოდის აფრიკაშ ქიანეფს მალი ტემპეფით ივითარებუ მოინალეობაშ სფერო, ბრელი
ქიანა დიდ თოჸუჯის უთმენს ტურისტული ინდუსტრიაშ გოვითარაფას. ტურიზმი ღალაშ
შანულამი წყუთ გინმირთუ თინერ ქიანეფშო, მუჭომით რენა: ეგვიპტე, ტუნისი, სენეგალი,
უგანდა, კომორიშ კოკეფი. ტურიზმი თაშნეშე კუჩხის იდგჷნს: ზიმბაბვეს, მადაგასკარს.
ტექნიკური მეჯინათ აფრიკაშ ინდუსტრიაშ არძაშე გოვითარაფილი დარგიე მოპალუაშ
ხაზირალა. ოორუეს დო ბჟადაალს მიპალუანა ნავთობის დო გაზის, თაქ შანულამიე ურცხოული
კაპიტალიშ როლი.

თიშ უმკუჯინუო, ნამუდა ალაზიმაფათ მალი ტემპეფით ირდუ კონტინენტიშ გინმამუშებელი
ხაზირალა, ეკონომიკას თიშ როლი დიოთ ჭიჭე რე. ხაზირალაშ თე დარგი ჯინჯიერო
გოვითარაფილიე ობჟათე აფრიკაშ რესპუბლიკა-ს, ეგვიპტეს, ალჟირს, ნიგერიას. გევითარუ
შავი დო ფერადი მეტალურგიაქ, მანქანაკიდანჯალა, ქიმიური ხაზირაფა. მუთ ოხუ ოფუტეშ
მეურნობას, თაქ მაჸონაფალ დარგიე მეჩანარობა. საექსპორტო კულტურეფშე ეიოშანალი
რე:კაკაო, ყავა, ბანანი, ჩაი, არაქისი. კაკაოშ უდიდაში მახაზირუ რე განა დო
კოტ-დ'ივუარი. ყავა გოფაჩილიე ტროპიკულ აფრიკას, ეშეკერძებუ: კოტ-დ'ივუარი,
ეთიოპია, უგანდა, ანგოლა. მეორინჯობა ეშეკერძებუ ჭალენპროდუქტიულობათ. აფრიკაშ
არძაშე ნოჸოფიერიე, კონტინენტიშ ბჟაეიოლ აკანი, სოდგათ ჯინჯიერო მოჸუნა საექსპორტო
კულტურეფი. გოლოფამ აბანეფს ჯინჯიერო გოვითარაფილიე საოდიარო ორინჯალა. საოძგაშო
რაიონეფწკჷმა დო ტობეფწკჷმა გოვითარაფილიე მეჩხომობა.

აფრიკაშ მეხოლაფირო 800 მლნ-იანი მახორობა ეთნიკური დო რასობრივი აკოდგინალუათ
მიარეფერამიე.

საჰარაშ ოორუეს მახორე მახორობა ორხველ ევროპეიდულ რასას (არაბეფი, ბერბერეფი).
მაშკვითა ოშწანურას არაბეფიშ მოულაწკჷმა ართო თაქ გიფაჩჷ არაბული ნინაქ დო ისლამქ.

საჰარაშ ობჟთეს მახორუ კვიდრი მახორობა ორხველჷ ნეგროიდულ რასას. შხვადოშხვა ბანტუს
ნინეფშა (ნიგერ-კონგოშ ნინეფიშ ფანიაშ ნორთი) მაჩიებე კათა აკმადგინანს ობჟათე,
ცენტრალურ დო ბჟაეიოლ აფრიკაშ მახორობაშ უმენტაშობას. ბჟადაალ აფრიკა დოხორინელიე
ნიგერ-კონგოშ შხვა ნინეფშა მორგადე კათათ. ბჟაეიოლ დო ცენტრალურ აფრიკას თაშნეშე
ოხორანა აფრო-აზირ ნინეფშა მორაგადე ეთიოპარეფი დო სომალარეფი, თაშნეშე შხვადოშხვა
ნილო-საჰარულ ნინეფშა მორაგადე კათა. ობჟათე აფრიკას მორჩილ მუდანობათ აფხვადუნა
ჰოტენტოტეფი დო ბუშმენეფი, ნამუეფსჷთ ბანტუშ ოორუეშე მიგრაციაშა ედომუშამ ობჟათე
აფრიკაშ ტერიტორია უკინებუდეს.

ევროპული კოლონიზაციაშ პერიოდშე აფრიკაშ ტერიტორიას გორჩქინდჷ ევროპალი ჩეკანამეფიშ
შანულამ ბუნეფქ. თინეფიშ ბაბუშარეფი რენა ობჟთე აფრიკაშ ჩეკანამეფი (აფრიკანალეფი,
ინგლისარეფი ობჟათე აფრიკალეფი).

რელიგიური რწუმაშ მიკოჯინათ აფრიკალეფიშ 40% ქირსიანიე, 40% მუსულმანი. დოსქილადირ
20% აბანური აფრიკული რელიგიეფიშ მიმათხოზე რე. ისლამი ოორუე აფრიკაშ გალე
გოფაჩილიე ბჟაეიოლ აფრიკას. აფრიკალი ქირსიანეფიშ უმენტაშობას წჷმარინუანს ევროპული
კოლონიზაციაშ პერიოდის გოქირსიანაფილი კვიდრი მახორობა. აფრიკა თაშნეშე რე ეთიოპიაშ
მოსოფელის ართ–ართი უჯვეშაში ორთოდოქსული ქირსიანობაშ ეკლესიაშ შურობუმუ.

აფრიკაშ მახორობა ტერიტორიულო ვამანგას რე დორთილი. მახორობაშ აბანდვალაშა, ხვალე
ორთაშობური პიჯალეფს ვა უღჷ გოლინა, თაშნეშე ისტორიული ფაქტორით, დო იფრელიშ
მაართათ დოლმახორეეფითვაჭრუაშ რეზულტეფი დო ხანგინძე ჟამიშ მალობას კოლონიური
რეჟიმიშ რინა. ალაზიმაფილო ონჭირეთიე დოხორინელი სქირონაშქა ზუღაშ, გვინეაშ ჸუჯიშ
დო კონტინენტიშ ობჟათე-ბჟადაალ ოძგაშეეფი, მახორობაშ არძაშე მაღალი ნჭირალა რე,
ნილოსიშ დელტას, სოდგათ 1 კვ.კმ-შა 1000 კოჩის უმოსი მოურს. საჰარაშ ტიოზის ნამუსჷთ
კონტინენტიშ 1/4 უკინებუ, ოხორანს ედომუშამი მახორობაშ 1 %-იშა ნორკე დო თიში
ნამთინე რეგიონს შურო ვა რე ირალი მახორობა.

მარკვიეეფიშ აზრით აფრიკა ათეხანურ ადამიერიშ კინოხონეფიშ შურობუმუ რე. ბჟაეიოლ
აფრიკას 2,7 მილ. წანაშ ასაკიშ ქანეფს შქას მიოგორუეს ადამიერიშ ჩონჩხიშ
ნოსქილედეფს. შიოლებერიე ნამუდა თინა რდჷ გონიერი ადამიერიშ კინოხონი. ეთიოპიას
მენცარეფქ უჯვეშში ადამიერიშ ასაკი დადგინეს - მეხოლაფირო 4 მილიონი წანა. ფიქრენა,
ნამუდა თინა წალენტანამ რდჷ, უღუდ მანგარი კიბირეფი დო ჩანარეფს ჭკომუნდუ. ამდღარშო
აფრიკას ოხორანს სუმხოლო რასაშ კათა: ევროპალეფი, ეკვატორული (ნეგროიდული) დო
მონღოლოიდური. კონტინენტიშ მახორეეფიშ დიდ ნორთის კვიდრი მახორობა - ნეგროიდეფი
აკადგინანა.

კვიდრ მახორობას მიორხველუანა თაშნეშე ოორუე აფრიკას უჯვეშაში ჟამიშე მახორე,
არაბეფს დო ბერძნეფს, ნამუეფით ევროპული რასაშ ობჟთე ჸას ორხველჷნა. თინეფიშ ოჩიებე
ნინა ჯინჯიერო არაბულიე. ნეგროიდეფი კონტინენტიშ ჯინჯიერ ნორთის ოხორანა. თინეფშო
დჷმახასიათაფალი რე უჩა კანი, რუმე ფერიშ თუმა დო თოლეფი, მოგინძე დუდიშ ხოკო,
ონჭირე ჩხვინდი დო ოვალური სახე. თინეფი ოხორანა საჰარაშ ობჟათეს, კონტინენტიშ დიდ
ნორთის დო გაჭყანა ეკვატორული რასაშ აფრიკულ ჸას. ნეგროიდეფს შქას გოშხვავაფა რე
კანიშ ფერიშ, სიმაღალაშ დო დუდიშ ხოკოშ ანგარიაშ მიკოჯინათ. სიმაღალათ გიშეგორუნა
ნილოტიშ კათეფი, ნამუეფით ნილოსიშ ჟიმოლენ წელს დო ვიქტორიაშ ტობაშ ბჟაეიოლს
ოხორანა. თინეფიშ ოშქარი სიმაღალა რე 180-200 სმ. ნილოსიშ ჟიდონ მალობაშ აბანეფს
ნეგროიდეფი ძალამი რუმე, დახე უჩა ფერიშ კანით გიშეგორუნა.

ეკვატორული ტყალეფიშ ნეგროიდეფი - პიგმეეფი წალენეფი (150 სმ-იშ უწალენაშ) რენა.
ბერძნული სიტყვა "პიგმიოს" სიტყვა-სიტყვათ "ლიკვიშმადიდა კათას" შანენს დო ქორთულ
ნინაშა თის ჯგირო მეურე სიტყვა "ცეროდენა". თინეფს ტყებიშ ფერი ალაზიმაფათ უმოს ღია
უღჷნა, ვინდარო შხვა ნეგროიდეფს, ლეჩქვეფი თხითხჷ. პიგმეეფი ტყაშ მახორუეფი რენა.
ტყა თინეფშო ჸუდე დო რინალაშ თარი საშუალება რე, თინეფი აფრიკაშ არძაშე
უმორჩილაშრიცხუამი კათა რენა.

ობჟათე აფრიკაშ ტიოზიეფს დო გვერდოტიოზეფს ოხორანა ბუშმენეფი დო ჰოტენტოტეფი.
თინეფს უღჷნა მოყვინთალო ყავაშფერი კანი დო ბირტყა სახე, მუთით თინეფი მონღოლოიდეფს
გუნა. ბუშმენეფი პიგმეეფიცალი წალენტანამეფი, მარა ძვალჭიფეეფი რენა ("ბუშმანი"-
სიტყვა-სიტყვათ "ბართვიშ კოც" შანენს). ევროპალი ემაჭოფალეფიშით თინეფიშ რიცხუქ
ოგინაფალო მირკჷ.

ნამთინე მარკვიე ეთიოპარეფს გინმაულარ რასას მიორხველუანა. თინეფი გიშეგორუნა ღია,
მარა მოჭითე ფერიშ კანით. ეთიოპარეფი ანგარიათ ხოლოს რენა ევროპული რასაშ ობჟათე
ჸაწკჷმა. სიტყვა-სიტყვათ "ეთიოპი" -"ბჟათ ჭვილს" შანენს. მალაგასიარეფი
მონღოლოიდური დო ნეგროიდული რასაშ აკოზგუმონჯუათ გიჭყჷ. მოულირ ევროპეიდული
მუმაულობაშ მახორობა ჯინჯიერო ხეშმარძი პიჯალეფიშ მაღვენჯ აბანეფს ოხორანს დო
კონტინენტიშ მახორობაშ მორჩილ ნორთის აკმადგინანს. ოორუე აფრიკას, სქირონაშქა ზუღაშ
ოძგაშეშ მანგას, ოხორანა ფრანგეფი, დო კონტინენტიშ უძგაშაშ ობჟათეს - აფრიკანარეფი
(ნიდერლანდიაშე გინოხორელეფიშ გამნარყეფი), ინგლისარეფი დო შხვა.

კოლონიალიზმიშ რეზულტატო დახე არძა აფრიკულ ქიანაქ ოფიციალურ ნინათ ქჷმიღ თინეფიშ
კონტინენტიშო ურჩქინუ ნინა, მარა თეჟამშო მუზმარენ თინეფშე პარალელურო შუმობუნურ
ნინასჷთ ირინუანს (ინეფ შქას სვაჰილი). მიარე ქიანას ინგლისური დო ფრანგული (ქოძ.
აფრიკული ფრანგული) ირინუაფუ საზოგადოებურ სფეროს თარობას, კომერციას, განათლებას
დო მედიას. თაქ გოფაჩილი შხვა ვააფრიკულ ნინეფიშ შქას რე არაბული, პორტუგალიური,
აფრიკაანსი დო მალაგასიური.

რთული გეოგრაფიული დო კლიმატური პიჯალეფიშ უმკუჯინუო, აფრიკაშ კონტინენტის იშენით
გიჭყჷ ბრელ კულტურაქ დო ცივილიზაციაქ. მარა თინერ გალენ ძალეფქ, მუჭოთ დუდშე
არაბეფქ, დო უკული ევროპალეფქ, მუმაჯალაგარი ეფექტი იღვენუეს აფრიკული რინაშ
გოვითარაფაშა.

აფრიკა, ოიგებიეთ, ადამიერეფიშ ოდაბადეს წჷმარინუანს. ანთროპოლოგეფქ ტანზანიას
მიოგორეს ადამიერიშ ჩონჩხის დო ხანდეფაშ პრიმიტიული ანჯარეფიშ ნოსქილედეფს,
ნამუეფჷთ 2 მილიონი წანათიე დოთარიღაფილი. მართალიე, თე მონძეობაშ ზუსტი ნოქური
დიდი ნირზიშ საგანს წჷმარინუანს, მარა ოსხირამი რე აზრი, ნამუდა ათეხანური
ადამიერიშ კჷნოხონეფქ აფრიკაშ კონტინენტის გიჭყეს.

აფრიკული კულტურა ისტორიაშ მიმალობას განიცადენდჷ უჩინებუ კულტურეფიშ გოლინას დო
ჟინჯირა უღჷდ შხვა ქიანეფშე დო კონტინენტიშ კულტურაშა. უდიდაში თია მიშეღჷ
ათეხანური ცივილიზაციაშ გოვითარაფაშა, ჯვეშ ეგვიპტექ. აფრიკაშ კონტინენტის რე 2
000-იშ უმოსი აბანური ნინა, ათეშე 400 ნიგერიას. თე ირფელი კონტინენტიშ მაღალ
კულტურაშა იჩიებუ. აფრიკაშ ქიანეფიშ კულტურაშ ფონს გიშეგორუნა: ნკეტია (ბენინარი
კოპოზიტორი), ენო ბელინგია (კამერუნალი კომპოზიტორი), აფუორქ თექლე (ეთიოპარი
ხანტუ), ეზეკილ მპხალელე (ლიტერატურა, სარი), ჩინუა აჩები (ლიტერატურა, ნიგერია) და
ა.შ.

იუნესკოშ მოსოფელი ორთაშობური ლადშაფტიშ დო უნიკალური ისტორიული არქიტექტულ
მონძეობეფიშ შქას, აფრიკაშ კონტინენტის 78 ობიექტი იდვალუაფუ. თაშე ეიოშანალი რე:
ტიმგალი (ალჟირი), ამოეაშ მაფაშ დოხორე (ბენინი), ჯენე (ნოღაშ ჯვეში ნორთი, მალი),
ომოშ ნაციონალურ პარკი (ეთიოპია).

ჯვშ.წ. 8000 წანას ოორუე აფრიკაშ გოწვანაფილ დო ნოჸოფიერ დიხეფს ოხორანდჷ ქუაშ
ფარანიშ კათა. მუნაჩამუეფი თინეფიშე აშასქილადირიე თი ნახანტეფს, ნამუეფით
სრულებური რე ბეჩოეფიშ კიდალეფს. მოგვიანაფათ ჯვშ.წ. 4000-2000 წანეფს, თე
კონტინენტის კლიმატიქ ოგინაფალო დითირჷ, დიხაქ გიშესქირჷ დო გორჩქინდჷ საჰარაშ
ფაჩილ ტიოზიქ. ათეშ უკული საჰარაშ ობჟთეშე დვალირ აფრიკაშ ტერიტორიეფიშ გოვითარაფაქ
ოგინაფალო ირჩქალჷ. კათაქ ოშწანურეფს გაიხვილჷ თიშო, ნამუდა აშუმუშებუდესკო ახალი
ტექნოლოგიეფი დო შიოლებეფი ტიოზიშ ბარიერიშ გინაულარო დო თეჟამობას, ოორუე აფრიკაშ
კულტურა სქირონაშქა ზუღაშ კულტურეფიშ ხასჷლას ივითარებუდუ, დუდშე ჯვეში ეგვიპტეშ
გოლინათ, მოგვიანაფათ კლასიკურ კულტურეფწკჷმა აკოზგუმონჯუათ (ბერძნული დო რომაული),
დო უკული ისლამური ოქიანუშ მეჸუნელო.

აფრიკაშ შხვა ტერიტორიას ცივილიზაცია ივითარებუდუ გეოგრაფიული აბანდვალათ დო
კლიმატური პირობეფიშ გოთოლწონაფათ. აბანდვალა მითმიკინენდჷ ტიოზეფიშ დო ეკვატორული
ტყალეფიშ ფაჩილ ტერიტორიეფს, მაღალ გაბარეფს წყარმალუეფი მიშ ქვერსემ
ოხვარჩალაიეფო, ნამუეფით უშიოლებერო ორთინუანდ თე წყარმალუეფიშ სავაჭარო დო
სატრანსპორტო გჷმორინაფას. თიშ უმკუჯინო, საჰარიშ თუდონ ტერიტორიეფს იშენით
ივითარებუდ ორტვინალა. ჯვშ.წ. 200 წანას ოორუე-ბჟაეიოლს ქჷდიჭყეს რკინაშ დამუშება;
თიშ ობჟთეთ პროგრესი რჩქალი ტემპით მიშჷ, მარა ახ.წ. 1200 წანას ხვალე პიგმეეფი დო
ბუშმენეფი ოხორანდეს ქუაშ ფარანს. თიშ უმკუჯინუო, ორტვინალაშ ტექნოლოგიეფი იშენით
პრიმიტიული რდჷ, თაქ ვს არსებენდ ურემი დო გურთანი.

კულტურაშ დარგეფს შქას გჷშაკერძაფილო გჷმირთუაფუ სახვითი ხელუანობა, მუსიკა დო
სხაპუა. აფრიკას მახორუ დახე არძო კათას უღუ მუში ინდივიდუალური მუსიკალური
კულტურა, ბირეფიშ დო სხაპუეფიშ მუში ტრადიცია. თინეფიშ უმენტაშობა მეურე ჯინორუას
დო დიხამინჯალას. თიშო ნამუდა ჯინორუა ჯგირო გათებედუკო, კათა დგჷნდჷ დიდ
წჷმორინაფას სხაპუეფიშ დო მუსიკაშ ალაჸუნაფათ. აფრიკალი კათაშ მუსიკალურ რინას,
გჷშაკერძფილ როლს ლაჸაფენდ დოლი.



https://xmf.wikipedia.org/wiki/%E1%83%90%E1%83%90%E1%83%A8

ამერიკაშ აკოართაფილი შტატეფი (ინგლისურო The United States of America, USA,
თაშნეშე უძახჷნა აკოართაფილ შტატეფს, ააშ-ს, შტატეფს დო ამერიკას) — ფედერალური
სახენწჷფო, იკათუანს 50 შტატის დო ართ ფედერალურ ოლქის. ქიანაშ ტერიტორიაშ ჯინჯი
ნორთი მილარე ოორუე ამერიკაშ ცენტრალურ ნორთის, კონტინენტის იდვალუაფუ 49 შტატი.
აკოართაფილ შტატეფს ოორუეშე უხურგანს კანადა, ობჟათეშე — მექსიკა. ქიანა აშაძჷ ჟირ
ოკიანე შქას. შტატი ალასკა იდვალუაფუ კონტინეტიშ უშორაშ ძგას, კანადაშ ბჟადალშე დო
რუსეთიშ ბჟაეიოლშე. რუსეთიწკჷმა მერსხუაფა შილებე ბერინგიშ საროტით. შტატი ჰავაი რე
არქიპელაგი რჩქალი ოკიანეშ ცენტრალურ ნორთის. თაშნეშე ოხველჷ ტერიტორიეფი კარიბიშ
ზუღას დო რჩქალ ოკიანეს.

ქიანაშ მონძე მახორობა აზიური ბადებაშ რე, ნამუეფქჷთ ვითოშალათ წანეფიშ წოხლე
გინიხორეს თაქი. აკოართაფილი შტატეფი გაჭყჷ ვითოსუმ ბრიტანულ კოლონიაქ. 1776 წანაშ
4 კვირკვეს მუნეფქ დუდი ზოხორინელო გაგჷმაცხადეს. თეს მაჸუნუ ლჷმაქ ზოხორინელობაშო
ბრიტანეთიშ იმპერიაწკჷმა. 1787 წანაშ 17ეკენიას ქიმიღეს ამერიკაშ აკოართაფილი
შტატეფიშ კონსტიტუცია.

მა-19 ოშწანურას ააშ-ქ ქიმიართჷ ტერიტორიეფი: საფრანგეთიშე, ესპანეთიშე,
გოართამაფილი ომაფეშე, მექსიკაშე, რუსეთიშე. აკოართაფილ შტატეფქ ტეხასიშ რესპუბლიკა
დო ჰავაი ქიმიართჷ ანექსიაშ შარათ. 1860 წანას ქიანას ქჷდიჭყჷ მენოღალურ ლჷმაქ,
სოდეთ ართიანს ოლჷმუდეს ოორუეშ დო ობჟათეშ შტატეფი. საბოლოოთ გომორძგუაქ ოორუეშ
შტატეფს ქჷდასქიდეს. ლჷმაშ თებაშ უკული თელ ქიანას დოლმახორობაქ (მონობაქ) გეუქვუ.
თეშ უკული აკოართაფილ შტატეფქ ჩქარი ტემპეფიტ გევითარჷ. ქიანა მონაწილენდ მუჭოთ
მაართა, თეშით მაჟირა მოსოფელიშ ლჷმეფს. ააშ რე გოართოიანაფილი ერეფიშ ორგანიზაციაშ
უშქურანჯობაშ სხუნუშ ირალი მაკათური.

სახენწჷფო მილარე ოორუე ამერიკას. მუ გინოზინდილი რე ატლანტიშ ოკიანეშე რჩქალ
ოკიანეშა. იკათუანს ტერიტორიულო დოშორაფილ ალასკაშ დო ჰავაიშ შტატეფს. ააშ-ს
ორხველჷ ხოლო კოკეფი რჩქალ ოკიანეს (გუამი, პუერტო-რიკო დო შხვეფი).

ააშ ფედერაციული რესპუბლიკა რე, ნამუშ სუბიექტეფი რენა 50 შტატი (State). თეშ მოხ,
აპალუ ართი ფედერალური ოლქი (კოლუმბია) დო 14 მუკობუნელი ტერიტორია. (პუერტო-რიკო
დო შხვეფი). ფედერაციაშ სუბიექტეფი გეოგრაფიულო 9 რეგიონს აკმოქიმინუნა. თენეფი რე:



https://xmf.wikipedia.org/wiki/EP

Extended Play (EP) — ტერმინი, ნამუდგათ ჯინჯიერო მიშინუანა ვინილიშ ინნაჭარას ვარა
CD-ის, ნამუთ ართ სინგლშე უმოსის იკათუანს, მორო ალბომშო ძალამ ჭიჭე რე.
რჩქვანელობურო, ალბომს ბრუო ვარ უმოსი ტრეკი რე (25-80 წუნიშ ხანგჷნძარალათ),
სინგლი ართიშე სუმ ბირაშახ იკათუანს (10 წუნშახ ხანგჷნძარალათ) დო EP ოთხიშე შქვით
ტრეკშახ(10-25 წუნი)

შხვადოშხვა ბორჯის EP შხვადოშხვა ზჷმაშ გჷშმეშქუმალუაფუდჷ. 1950-იან დო 1960-იან
წანეფს, EP რჩქვანელობურო 7"(18 სმ) დისკეფშა გჷშმეშჷ 45 RPM-ით დო ართი ბირათ თითო
განს. მონახვამილაშ ჭყოლოფათ, ფორმატიქ პოპულარობა ელვის პრესლიშ ეკიულაწკჷმა ართო
მიპალუ დო მინშა ირონიულო ეიშანუაფუ, ნამუდა EP თიშ ინიციალეფი რენ.



https://xmf.wikipedia.org/wiki/%E1%83%AE%E1%83%94%E1%83%9A%E1%83%A3%E1%83%90%E1%83%9C%E1%83%9D%E1%83%91%E1%83%90

ხელუანობა, ფირჩა სვენათ, ადამიერიშ ქიმერონიშ დო აწოსახუაშ ფიზიკური გჷმოხანტუა რე
ნაწარმონებებც, ნამუთ აკმაშქვანც თახმობუას დო ვარ მუნაგონაშ ხანტუშური გჷმოხანტუაშ
შხვადოშხვა ფორმეფც. ზიტყვა ხელუანობა ეთმიჩამუ მუჭოთ ორთაშ მოპიჯე ჩჷნაფა.თე
აზჷრით ხელუანობას ორხველჷ ირფელი, მუთ ვაორთაშური ბადებაშიე, ანუ აკოქიმინელი რე
ადამიერიშით (ავტორიშ, ხელუანიშ). ალმახანური ინტერპრეტაციით, ხელუანობაშ
გოხურგუეფი ეთმოსახუნა ესთეტიკურ კრიტერიუმეფც, დო ტერმინი ართნერო ოწაწჷ
ლიტერატურას, მუსიკას, სხაპუას, დრამატურგიას, ხანტუობას, სკულპტურას დო
არქიტექტურას.

ონჭირე სვენათ, ხელუანობას გურიშხონარენა ხვალე სახუობური ხელუანობას, ანუ
ფერჭარუას, გრაფიკას დო ხუროთმონძღვარუას. ზიტყვა ხელუანც მეტაფორულიმენორსით ხოლო
ირინუანა დო თინა ეთმოშანუნც რჩქინაშ, ორსანტობაშ მაღალი ოკუჩხალეს ნამდგარდია
საქვარუაშ დინოხალე.

შქა ოშწანურეფც ტერმინი ხელუანობა გჷმირინუაფუდჷ გურაფაშ ეიოშანალო, გჷმისხუნუდჷ
მუჭოთ ეთოჩნებაშ ინსტრუმენტი. თე ფარანიშ შქვით დუდიშული ხელუანობას ორხველუდ:
გრამატიკა, ლოგიკა, რიტორიკა, არითმეტიკა, მუსიკა, გეომეტრია დო ასტრონომია.
ბჟადაჸალური კულტურას ვიზუალურ ხელუანობეფიშ შქას ოშწანურეფიშ განწხანს სქიდუდ
ხვალე ფერჭარუა დო სკულპტურა. ისლამურ კულტურაას ჯინჯიერი ფორმა ორნამენტი რდჷ,
რახან თე რელიგია შურდგუმილი სქჷლედეფიშ გჷმოსახუას კრძალუნდჷ. ნამთინე კულტურაშ
ნიღაბეფი, ტატუირაფა, კერამიკა დო ლითონიშ ნაქიმინეფი რდეს სახუათ ხელუანობაშ
ჯინჯიერი ფორმეფი. ტექნიკური პროგრესიქ შელებუანო გინაშქუ ხელუანობაშ ახალი
ფორმეფიშ გორჩქინა, მუნერეფით რე: ფოტოგრაფია დო კინო,ოდო ალმახანური ელექტრონული
ტექნოლოგიეფი ძირაფონი სახეეფიშრსუალოშ ახალი ფორმეფიშ ქიმინუაშ დო წჷმორინაფაშ
მეშქაშალეფც ირზენც.



https://xmf.wikipedia.org/wiki/%E1%83%A0%E1%83%9D%E1%83%9B%E1%83%98

რომი (იტალიურო Roma; ლათ. Rōma) — იტალიაშ უდიდაში ნოღა რე დო თე ჯოხოდვალაშ
"კომუნა" აგლომერაცია ართ-ართი უშხუაში რე ევროპას 120 კმ² ფართობით (იოლას
დინტირინუანდჷ ნოსქილედ ჩხორო უშხუაშ იტალიურ ნოღას: მილანს, ნეაპოლს, ტურინს,
პალერმოს, გენუას, ბოლონიას, ფლორენციის, ბარის დო კატალინას, თაშნეშე ოთხ უშხუაშ
ევროპულ ნოღას, მუჭომეფით რე პარიზი, ბერლინი, სტოკჰოლმი დო ბრიუსელი). ნოღაშ
მახორობა აკმადგინანს 2.546.807 (2004), აგლომერაციაშ—დოხოლ. 4 მილიონი. რომიშ
ასეიანი მერი რე ჯოვანი ალემანო (2008).

რომიშ ედომუშამი დინოხოლენი პროდუქტი აკმადგინანს 75 მილიარდ ევროს. 2001 წანას
რომქ გჷმიმუშუ იტალიაშ ედომუშამი პროდუქტიშ 6,5%, მუთ არძაშე მაღალი რე იტალიაშ
ნოღეფს შქას.

ნოღაშ ისტორია ჩქ.წ-შა დოხოლაფირო VIII ოშწანურაშე იჭყაფუ. მუში ისტორიაშ მალობას
რომი რდჷ ჯვეში რომიშ (რომიშ ომაფე, რომიშ რესპუბლიკა, რომიშ იმპერია),
მოგვიანაფილო იტალიაშ ომაფეშ დო იტალიაშ რეპუბლიკაშ ცენტრი, ვარა ნანანოღა.

გოჭყაფაშე ჯვ.წ. 386 წანას ნოღა მაართათ ეჭოფეს კელტეფქ, თე წანაშ ბოლოს რომაალეფქ
დეპყრეს კელტეფი. კელტეფქ რომაალეფს ნოღაშ დართინაფალო 1000 გირვანქა ორქოშ
გინოგაფა მეუზალეს, მუშეთ რომქ ვარია ქიმუჩინჷ დო საგამო მენტებათ უგამუ.

რომიშ ნძალაალობაქ ევროპაშ დიდი ნორთიშე დო სქირონაშქა ზუღაშ წყარპიჯეფშე გიფაჩჷ,
მახორობაშ მუდანობა მილიონს ოჭირინდუანდჷ. თელი ვითოში წანაშ მალობას რომი
ბჟადალური ოქიანუშ (სამყაროშ) უდიდაშ, უდიდარაშ დო პოლიტიკურო არძაშო გოლინამი
ნოღათ რდჷ მერჩქინელი. რომს სიდიადა ვართ რომიშ იმპერიაშ დონთხაფაშ უკული უდინუაფუ.

იმპერატორ ავგუსტინეშ ბორჯის რომი არძაშე უდიდაში ნოღა რდჷ მოსოფელს დო ოეგებიეთ,
მა-19 ოშწანურაშახ ეგაფილი არძაშე უდიდაში ნოღა. სტატისტიკური მუნაჩემეფით, ნოღაშ
მახორობა 450 000-შე 3 მლნ-შახ რდჷ. რომიშ იმპერიაშ უკული, შილებე 50 000-შე
ნორკები ხოლო ქორდჷ დო სტაგნაციურ დგომარებას რდჷ რენესანსიშახ. მუჟამს რომიშ
ომაფექ 1870 წანას რომი ეჭოფუ, ნოღაშ მახორობა 200,000-შახ რდჷ, კუნტა ხანშა
600,000-ო გინირთჷ. მაჟირა მოსოფელიშ ლმაშ ბორჯის მუსოლინი ხელუანურო ოცადჷდჷ ნოღაშ
მახორობაშ რდუალაშ აკობორკუას, მარა 1931 წანას რომს მილიონშე უმოსო კოჩი ოხორანდჷ.



https://xmf.wikipedia.org/wiki/%E1%83%9B%E1%83%A3%E1%83%A1%E1%83%98%E1%83%99%E1%83%90

მუსიკა (ბერძ. μουσική musike) რე ხელუანობაშ სახე, ნამუთ სითახმეს ეთმოსახუნს
მუსიკალური ხანტურული ფორმეფით დო აქტიურო ჟიმოქმენდენს ადამიანიშ ფსიქიკაშა.
მუსიკას შეულებჷ კონკრეტულო დო დუმაჯერაფალო ჷნოჩას ადამიერეფიშ ემოციური
დგომარება. თინა გჷმოხანტუნს ღიაბეფშა მერსხილ განზოგადოებულ იდეეფს.

მუსიკალური სახეეფიშ შურდგუმაშ მეშქაშობა რე გოხურგილი წესით ორგანიზაფილი
უსიკალური ბგერეფი. მუსიკაშ ჯინჯიერი ელემენტეფი დო გჷმოხანტუაშ მეშქაშობეფიე:
რიტმი, მეტრი, ტემპი, დინამიკა, ტემბრი, მელოდია, ჰარმონია, პოლიფონია. მუსიკა
იფიქსირებ ონოტე დინოჭარუათ დო შურ ადგუმუ შერსულებაშ პროცესის. რსულებაშ
მეშქაშობეფიშ ოსქვებურო მუსიკას რთჷნა: ვოკალურ, ინსტრუმენტულ დო
ვოკალურ–ინსტრუმენტულ სახეეფო. მუსიკა ხშირას ალმარენჯიე ხელუანობაშ შხვა დარგეფიშ:
ქორეოგრაფია, თეატრალური ხელუანობა, კინო. აშხვანერენა ართხონარამი (მონოდია) დო
მიარეხონარამი (ჰომოფონია, პოლიფონია, ჰეტეროფონია) მუსიკას.

ბლუზი — ელექტრონული მუსიკა — ვესტერნი — კამერული მუსიკა — კლასიკური მუსიკა —
კომიკური ოპერა — მარში — ოპერა — ოპერეტა — პანკი — პასტორალი — პოპ–მუსიკა —
რაფსოდია — რეგი — რეპი — როკ–მუსიკა — მეტალი — საესტრადო მუსიკა — სერენადა —
სიმფონიური მუსიკა — სიმფონია — სიმღერა — სიუიტა — სონატა — სოული — ტანგო —
ქანთრი — ოკათაშე მუსიკა — შანსონი - ჯაზი — ჰეროიკული ოპერა — ჰიმნი

გიოშქუმალარი მიოგამალეფი - ელექტრონული მიოგამალეფი - კლავიშებიანი მიოგამალეფი -
ოშურე მიოგამალეფი – სიმეფამი მიოგამალეფი – ხემამი მიოგამალეფი



https://xmf.wikipedia.org/wiki/%E1%83%94%E1%83%A0%E1%83%9C%E1%83%94%E1%83%A1%E1%83%A2%E1%83%9D_%E1%83%A9%E1%83%94_%E1%83%92%E1%83%94%E1%83%95%E1%83%90%E1%83%A0%E1%83%90

ერნესტო რაფაელ გევარა დე ლა სერნა (დ. 14 მანგი, 1928 — ღ. 9 გჷმათუთა, 1967) —
ოირკოჩეთ ჩინებული, მუჭოთ „ჩე გევარა“, ვარა „ელ ჩე“ რდჷ არგენტინალი ექიმი,
მარქსისტი რევოლუციონერი, პოლიტიკოსი, კუბაშ პარტიზანული ლიდერი. თიშ სტილიზაფირ
სახექ გინირთჷ აწორინჯალაშ ოირკოჩეთ მოდვალირ კონტრკულტურულ სიმბოლოთ დო ოკათე
კულტურაშ გლობალურ შანო.

მუჭოთ ომედიცინე ფაკულტეტიშ ახალნორდი სტუდენტინ, გევარა ედომუშამი ლათინურ
ამერიკას შარალენდჷ დო თინა ნჭაფიერო გეგნოთირუ თი უღვენჯობაქ დო გოურცხოაფაქ,
მუსჷთ თინა თე შარალუაბორჯის აკმოხვადუდჷნ. შარალუაბორჯის ეჭოფილ გუნამორსილობაქ დო
დაკვირეფქ თის გჷშაღალაფუ დუნასქვი, ნამუდა რეგიონს ჩხვიჩხვგოდგჷმილი ეკონომიკური
უწორწოობა კაპიტალიზმიშ, მონოპოლიზმიშ, ნეოკოლონიალიზმიშ დო იმპერიალიზმიშ მოღალუ
რდჷნ, მუდგაშ აკა კაკალია წამალი მოსოფელიშ რევოლუცია იჸუაფუდჷ. თიში ტომბა რწუმაქ
ქანჩი ქჷმეჩჷ თიშ მიშახოლინს გვატემალაშ რეფორმეფშა პრეზიდენტ ხაკობო არბენსიშ
დუდალათ, ნამუდგაშ დოხუაფაშ უკულით, მუთ ოეგებიეთ ააშ-იშ ცენტრალურ ოთოლორანჯე
ოაგენტეს მიაჭარუაფუნ, ჩე გევარაშ პოლიტიკურ იდეოლოგიაქ უმოსო გემეკენჯჷ.
მოგვიანაფილო, მუჟამსჷთ მეხიკოს ოხორანდჷნ, თიქ რაულ დო ფიდელ კასტროეფს აკოხვადჷ,
ქახოლჷ 26 კვირკვეშ ყარაფის დო თინეფწკჷმა კუბაჸურე გონჩურჷ იახტა გრანმათ. თინეფიშ
ღანკი დიქტატორ ფულხენსიო ბატისტაშ რეჟიმიშ დოხუაფა რდჷ, ნამუსჷთ ოჭიშის ააშ
არზენდჷნ. გევარაქ გვალო მალას არყებულეფ შქას ქჷმიწიძინჷ, თინა მაჟირა რდჷ
ნჯღვერალას დო გჷნმაჭყვადალი როლი ილაჸაფჷ ჟირწანამ პარტიზანულ ლჷმას, ნამუქჷთ
საბოლათ ბატისტაშ რეჟიმი ქჷდახუ.

კუბაშ რევოლუციაშ უკული, გევარაქ ახალ თარობას მუსხირენი გიშნაგორა პოსტის გედირთჷ.
თინეფ შქას რდჷ მაჸოთამალი რაზმეფიშ მადუდე თინეფიშ მეხჷ, მით ტრიბუნალქ ლჷმაშ
დჷმაშებუთ მირჩქინჷნ; რეწუალაშ მინისტრიშ პოსტის თიქ აგრარული რეფორმა ქჷმჷწიჭყჷ,
ოხვარუდჷ ჭარუა-კითხირიშ გჷმაფაჩალ ოკათე კამპანიას, თაშნეშე მუშენდჷ კუბაშ
ერუანული ბანკიშ პრეზიდენტო დო კუბაშ აკოანჯარაფილი ნძალეფიშ ოგურაფუ დირექტორო, თე
ბორჯისჷნე, კუბური სოციალიზმიშ ჯოხოთ ედომუშამ მოსოფელს შარალენდჷ, მუჭოთ
დიპლომატი. თეშნერი პოზიცია გევარას მეშქაშალას არზენდჷ ულაჸაფინუდჷკო ცენტრალური
ფიგურაშ როლი მილიციური ნძალეფიშ წვართუასჷ, ნამუქჷთ მუკიჸონჷ ღეჯეფიშ ჸუჯიშ
ოპერაცია დო მუშეღჷ სხუნუეფიშ ბირთვული ბალისტიკური ქობინეფი კუბაშა, მუდგაქჷთ
გაუფრაშჷ 1962 წანაშ კარიბიშ კრიზისი. თეწკჷმა ართო, გევარა ჸოფიერი ჭარუ დო
დღარეფიშ ავტორი რდჷ, აკოქიმინჷ ხეშნაჭარა პარტიზანულ ლჷმაშენ, თებორჯისჷნე თინა
ავტორი რე ბესთსელერი მემუარული ნახანდიშ ახალნორდალას ობჟათე ამერიკაშ ომანგაშეთ
მოტოციკლით შარალუაშ გეშა. 1965 წანას ჩე კუბას იტალენს დო თანჯეფგალე მიშარუაფუ
რევოლუციურ გინოქიმინუაშა თიაშ მიშაღალაშ ღანკით; მაართათ უმუწუძინუო კონგოშ
დემოკრატიულ რესპუბლიკაშა დო უკული ბოლივიაშა, სოდეთ თინა ცენტრალურ ოთოლორანჯე
ოაგენტეშ მორსხუე ბოლივიურ ნძალეფქ ოჭოფეს დო დოჸვილეს.

გევარა ამუდღარშახ მინშო ოჸოროფული, ოდო მინშო ოლანძღარ ისტორიულ ფიგურათ სქიდუ,
პოლარიზაფილი რე მიარე კოლექტიურ წჷმოსახუას, გჷშაკერზაფილო დიდი მუდანობაშ
ბიოგრაფიეფს, მემუარეფს, ესეეფს, დოკუმენტურ ფილმეფს, ბირეფს დო ვარდა ხანტილურ
ფილმეფს. თიშ გეშა, ნამუდა თინა მირჩქინუაფუ მუჭოთ წამებულინ, პოეტური ინოჩამეფი
კლასობური ლჷმაშ მეხჷ დო ხვამილაფეფი „ახალი ადამიერიშ“ აკაქიმინალო უმოსო მორალს
გეპონჷ, ვინდარო მატერიალურ მოტივეფს. ჩე გევარაქ ინოჩამაშ ხატო დო წყუთ გჷნირთჷ
მიარე მეკვარჩხანე გეზაშ ყარაფიშო. ჟურნალ „ტაიმქ“ თინა XX ოშწანურაშ 100 არძოშე
გოლინუამ ადამიერეფ შქას გიორინუ. ალბერტო კორდაშით გინოღალირი თიში ფოტო გერილიერო
ეროიკო (Guerrillero Heroico) ჩინებული რე „მოსოფელს არძოშე ჩინებულ ფოტოთ“.

ერნესტო გევარაქ 1928 წანაშ 14 მანგის, არგენტინაშ ნოღა როსარიოს დებადჷ, სელია დე
ლა სერნა ი ლიოსაშ დო ერნესტო გევარა ლინჩიშ ესპანურ-ბასკურ-ირლანდიური გამნარყიშ
ფანიას. ფანიაშ ხუთ ბაღანა შქას თინა უნჩაში რდჷ. თიშ თახმი გვარს დო ჯოხოს შხირას
გითმუძინანა მუში მასქერეფიშ გვარეფს დე ლა სერნას ვარა ლინჩის. ჩეშ უმუსვანჯებუ
ბუნებას მუამუში გეჸვენჯიშორო ეთმონწყჷნდჷ:„თენა რე უმაართაში შანი თიში, ნამუდა
ჩქიმი ბოშიშ ჯერღვეფს ირლანდიარი მეარყეეფიშ ზისხირი ფუნსჷნ“. ერნესტიტოს (მუჭოთ
თიწკჷმა უძახუდესჷნ) რინაშ ძალამი ორდოშიანი ეტაპის გევითარჷ უღვენჯეფიშ მეხჷ
სიხოლაშ ღიაბიქ. მეკვარჩხანალაშ მათხოზინე ფანიას ერდილ ბაღანას დიო ხოლო დასაბაღას
ახალნორდის თოლწოხ გეგნაფაჩჷ ფირჩა პოლიტიკური სპექტრიშ პერსპექტივეფქ. მუამუში,
მუჭოთ ესპანეთიშ ომენოღალური ლჷმაშ რესპუბლიკარეფიშ დუდგინოდვალირი ხუჯიშ დუმაკინე,
ფანიას შხირას ომენძელუდჷ თე კონფლიქტიშ ბრელ ვეტერანს.

ერნესტოშ ნანა, სელია დე ლა სერნა თი ბორჯიშო არგენტინას ეჭოფილი ერთიშ ნორმეფიშ
აწმარენჯი რდჷ, თის თუმა კუნტას აფუდჷ ღაჭილი დო ჸუნდჷ მუში მანქანა, მუთ თი ბორჯის
არგენტინას ოსურკოჩიშო გასადღანო იკოროცხუდჷ. 2 წანაშ ხანს ერნესტოს ასთმაშ მაართა
მოკათინი უღუდჷ. თე ლახალა თის რინაშ ლიაშახ ვადათხიებჷ დო გოლინა ხოლო იღვენუ მუშ
პერსონაშა დო რინაშ უკულნეშიანი წჷმოძინაშა. 1932 წანას ერნესტოშ ფანიაქ ექიმიშ
ზუკოლით ოხორინალო ნოღა ალტა-გრასიაშა გეგნორთჷ. ლახალაშ გეშა სკოლაშა ვა
გილართინედჷ დო ჸუდეს ნანა ამეცადინენდჷ. ჯანუდუნ, თინა ვარა კითხულენდჷ, ვარა
მუმას ჭარდაკის ოლაჸაფუდჷ.

თიშ უმკუჯინუო, ნამუდა ასთმაშ კონწარი მოკათინეფით იჭიროთუდუნ, მუდგასჷთ თინა
ედომუშამი რინას კონწარას გინაფულენდჷნ, გევარა გიშმეგორუდჷ მუჭოთ ათლეტი,
მეთხოზჷდჷ ნჩურუას, კუჩხბურთის, გოლფის დო ჸოთამას, თე ბორჯისჷნე თიქ გჷნირთჷ
„ურსხებუ“ ველოსიპედისტო. უშულადუო ლაჸაფენდჷ რაგბის, ბუენოს-აირესიშ ოუნივერსიტეტე
კლუბის გიშმეშჷ fly-half-იშ პოზიციას. ლაჸაფიშ სტილიშ გეშა ჩეს გეძინელი ჯოხო
„ფუსერი“ ქჷგიოდვეს — El Furibundo-შ (გაჸალებური) კუნტარაფილი ფორმა, აგრესიული
ლაჸაფიშ სტილიშ გურშენი თაშნეშე უძახუდეს დიამუშიშ გვარს — დე ლა სერნას.

გევარა მუამუშიშე ჭარდაკიშ ლაჸაფის გურაფულენდჷ დო 12 წანაშ ხანს უკვე ოკათუდჷ
აბანობურ ტურნირეფს. ბოშალას დო უკული ედომუშამი რინაშ გოძვენას, თინა ხვამილაფირი
რდჷ პოეზიათ, გჷშაკერზაფილო უჸორდჷ პაბლო ნერუდა, ჯონ კიტსი, ანტონიო მაჩადო,
ფედერიკო გარსია ლორკა, გაბრიელა მისტრალი, სესარ ვალიეხო დო უოლტ უიტმენი.
შეულებუდჷ უგუჯინუო ქუკითხირუდუკო რადიარდ კიპლინგიშ პოემა „თუ“ ("If—") დო ხოსე
ერნანდესიშ ეპიკური პოემა „მარტინ ფიერო“. გევარაშ ჸუდეს 3 000-შე უმოსი წინგი
იჩუალუაფუდჷ, მუდგაქჷთ გაპიჯალჷ ჩეშ ენთუზიაზმით ეფშა დო ეკლექტიკურ მაკითხეთ
გინორთინაფა; გჷშაკერზაფილ ინტერესის ირჩქინანდჷ კარლ მარქსიშ, უილიამ ფოლკნერიშ,
ანდრე ჟიდიშ, ემილიო სალგარიშ დო ჟიულ ვერნიშ მეხჷ. თეშ გეძინელო, თაშნეშე
იხვამილუანდჷ ჯავაჰარლალ ნერუშ, ფრანც კაფკაშ, ალბერ კამიუშ, ვლადიმერ ლენინიშ დო
ჟან-პოლ სარტრიშ ნახანდეფი, თეშინეშეს მუჭოთ ანატოლ ფრანსიშ, ფრიდრიხ ენგელსიშ,
ჰერბერტ უელსიშ დო რობერტ ფროსტიშ ნახანდეფი.

რდუალაწკჷმა ართო, ჩეს ლათინოამერიკალი ჭარუეფიშ მეხჷ გურჩქინდჷ ინტერესიქ, თინეფ
შქას რდეს ორასიო კიროგა, სირო ალეგრია, ხორხე იკასა, რუბენ დარიო დო მიგელ
ასტურიასი. თე ჭარუეფიშ იდეეფს თინა მითმირჩქინანდჷ ლუბაშ წინგიას, სოდეთ თაშნეშე
აწარმენდჷ გოხურგუეფიშ, კონცეფციეფიშ დო გოლინუამ ინტელექტუალეფიშ ფილოსოფიეფს;
გიშმასხუნუნდჷ ბუდაშ დო არისტოტელეშობურ ანალიტიკურ მუნაღოზეფს, თეშინეს მუჭოთ
სხუნუნდჷ ბერტრან რასელიშობურ ჸოროფას დო პატრიოტიზმისჷნ, ჯეკ ლონდონიშობურ
ჯარალუას, ნიცშეშობურ ღურაშ იდეას. ჩე ხვამილაფირი რდჷ ზიგმუნდ ფროიდიშ იდეეფით
თიზჷმაშა, ნამუდა თინა დუნასქვეფს ორთუდჷ თიშ შხვადოშხვა დუდეფშე თონწყუეფიშ,
ლიბიდოშ, ნარცისიზმიშ დო ოიდიპოსიშ კომპლექსიშ გეშა. სკოლას თიშ ოჸოროფულ მეკონეფ
შქას რდჷ ფილოსოფია, მათემატიკა, ინჟინერია, პოლიტიკური მენცარალეფი, სოციოლოგია,
ისტორია დო არქეოლოგია.

წანეფიშ უკული, 1958 წანაშ 13 ფურთუთას, ცენტრალური ოთოლორანჯე ოაგენტეშით
გჷმობჟინაფილი „ბიოგრაფიული დო პიჯიშობური მოშინაფა“ გევარას მირჩქინანდჷ ფართო
სპექტრიშ აკადემიური დო ინტელექტუალური ინტერესეფიშ ადამიერო დო ეთმოჭარუნდჷ მუჭოთ
„დიდო გურაფილს“, მორო თექინეშეს გითმეუძინანდჷ, ნამუდა „ჩე დასურო ინტელექტუალი
რე, ოღონც ლათინოამერიკალეფ შქას“.

1948 წანას, გევარაქ ბუენოს-აირესიშ უნივერსიტეტის მედიცინაშ ფაკულტეტის ქენირიცხჷ.
„მოსოფელიშ აკოჩინებაშ ჸუმენქ“ ნჭაფიერო გეგშარაჸჷ თიში ოუნივერსიტეტე საქვარუეფი,
უკოხოლენი პლანშა გეგნიღჷ ინტერესი გურაფაშ მეხჷ დო ბიჯგი მეჩჷ ხანგინძე
მუშითდაკვირაშ შარალუაშა, ნამუქჷთ ფუნდამენტალურო დოთირუ თიში მეჯინეფი,
გჷშაკერზაფილო ლათინური ამერიკაშ თიბორჯიშ ეკონომიკურ პიჯალეფწკჷმა რსხუაფათ.
მაართა ექსპედიცია 1950 წანას მუკიჸონჷ ველოსიპედით, ნამუსჷთ ჭიჭე ქვარქვანტი
გიონწყუნ; 4 500 კმ მეძენას თიქ ხვალე იშარჷ ოორუე არგენტინაშ პროვინციეფშა. თეს
მაჸუნჷ 1951 წანაშ ჩხოროთუთაშ კონტინენტური შარალუაქ მოტოციკლით დახე ედომუშამი
ობჟათე ამერიკაშ მასშტაბით; შარაშ სიგჷრძაქ 8 000 კმ აკადგინჷ. მოგვიანაფილო, თიქ
ოგურაფუს 1-წანაშ მოსვანჯაშ ნება გეჭოფჷ, მუში მაჸალე ალბერტო გრანადოწკჷმა ართო
პერუშა, სან-პაბლოშა, წყარმალუ ამაზონიშ ოძგაშეეფწკჷმა დვალირ შატიბერჯეფიშ
კოლონიაშა მიდურთუმუდჷკო მოხალისეთ ომუშებელონ.

ჩილეს, ჩე გევარა გეგნოლასჷ ანაკონდაშ დო ჩუკუკატამაშ ლინჯიშ ობადაშეშ მაღაროალეფიშ
ომუშებელ პიჯალეფქ, თაშინეშეს წოხოლენი სერს ატაკამაშ ტიოზის აკოხვალამირ თხოზინელ
კომუნისტ ჩილ დო ქომონჯიქ, ნამუეფსჷთ მუნეფიშ მინაქუნალი ხოლო ვა აპალუდესჷნ,
მიორჩქუდჷ მუ თინეფი მუჭოთ „ზისხირით დო ხორცით ეცანცალაფირ, კაპიტალისტურ
ექსპლუატაციაშ სხვერპლეფო“. ანდეფიშ ლაკადას, მაჩუ-პიქჩუჸურე მიმალი ჩე ხოლო ართიშა
აანთხჷ ელჷ-მოლუშ დოხორინეფს ჸოფილ მუმალასარ უღვენჯობაქ, სოდეთ ფიოშეფი დინდარი
დიხამინჯეეფიშ ჭიჭე ნოკვათეფს ხანდენდესჷნ. შარალუაშ გეჸვენჯ ეტაპის, გჷშაკერზაფილო
გურეკინელქ დოსქიდჷ შატიბერჯეფიშ კოლონიას მახორუეფიშ მაჸალურ მერინეფით, მუთ
მირჩქინჷ მუჭოთ „ადამიერულ სოლიდარობაშ დო ართგურობაშ უმაღალაშ ფორმათ თეშინერ
ხვალახურ დო მენდწაულირ კათაწკჷმა“. თე შარალუაბორჯის, გევარა ორთუდჷ ინნაჭარეფს,
ნამუეფსჷთ„მოტოციკლისტიშ დღარეფი“ გიოდჷ დო ნამუეფქჷთ უკული „ნიუ-იორკ ტაიმსიშ“
ბესტსელერო გჷნირთჷ, ოდო 2004 წანას თინეფშე გინოღალირ კჷნე თე ჯოხოდვალაშ ფილმიქ
შხვადოშხვა ჯილდოეფი მიპალუ.

ერნესტოქ დო ალბერტო გრანადოქ დოხოლაფირო 8 თუთაშ უკული მიოჭირინეს დუდშეიანი
ღანკის, კარაკასის — ვენესუელაშ ნანანოღას. კარაკასის გრანადოქ ოლეხეს ქჷდიჭყჷ
მუშობა დო თექინეშეს დოსქილადა გჷნოჭყვადჷ. ერნესტოქ შარალუა ხვალე გაგჷნძორჷ.

საბოლა ჯამს, შარალუაბორჯის ჩე გევარაქ მიკორთჷ არგენტინა, ჩილე, პერუ, ეკვადორი,
კოლუმბია, ვენესუელა, პანამა დო მაიამი, სოჸურეშეთ ბუენოს-აირესშა დიირთჷ. შარალუაშ
ლიას, თინა ლათინურ ამერიკას მირჩქინანდჷ ხვალე ზოხოშიანი ერეფიშ ართონობას ვარინ,
მუჭოთ ართი ედომუშამობასჷნ თეშ, ნამუთ თხულენდჷ კონტინენტური მასშტაბიშ
გოდუდიშალაფაშ სტრატეგიასჷნ. თიში კონცეფცია უხურგე, გოართოიანაფილი ესპანური
ამერიკაშ გეშა, ნამუდგათ გეართონებუდჷ ოართე ლათინური მონძალათჷნ, თი ოკითხუ რდჷ,
ნამუთ წოხოლენი პლანს გერდჷ თიშ გვიანიშიან რევოლუციურ საქვარუეფს.

არგენტინაშა დორთაშ უკული, გევარაქ გეგნოჭყვადჷ მუთ შილებე ნჭაფიერო მუსურებუდჷკო
გურაფან, რახან თის უკვე ახალი გეგმეფი უღუდჷ შარალუაწკჷმა რსხუაფათ. 1952 წანაშ
მარაშინათუთას თიქ ბუენოს-აირესიშ უნივერსიტეტის გურაფა გაახალჷ დო 1953 წანაშ
მანგის ომედიცინე ხარისხი გეჭოფჷ — ოფიციალურო გჷნირთჷ „დოქტორი ერნესტო გევარათ“.

მოგვიანაფილო გევარა ეთმოჭარჷნდჷ, ნამუდა ლათინური ამერიკაშ მუკი-მუკი
შარალუაბორჯის თინა „უოშქარეთ აკმოხვადუდჷ უღვენჯობას, შქირენას დო ლახალას“,
თეშინეშეს მუჭოთ „ბაღანაშ კურნალუაშ უანჯობას უფარობაშ გეშა“ დო „იროიანი შქირენით
დო სარჯელით გჷშაჭანაფილ აჸონებას“, მუთ თის ბიჯგის არზენდჷ „თეში ენუჯინალუდჷკო
ბოშიშ ღურაშა, მუჭოთ უმოღე მეკონიშ დინაფაშან“. წორას თე გუნამორსილობაქ დარწუმჷ
გევარა ქუმუხვარებუდჷკო თე კათაშა, მუთ მედიცინაშ ოქიანუშ დოტებას დო აკოანჯარაფილი
ლჷმეფიშ პოლიტიკურ არენაშა გინულას თხულენდჷნ.

1953 წანაშ 7 მანგის, გევარა კჷნე შარალუას იჭყანს, თეჟამო ბოლივიაშა, პერუშა,
ეკვადორშა, პანამაშა, კოსტა-რიკაშა, ნიკარაგუაშა, ჰონდურასშა დო სალვადორშა. 1953
წანაშ 10 ქირსეთუთას, გვატემალაშა გინულაშ წოხოლე, სან-ხოსეშე (კოსტა-რიკა) მუში
დეის ბეატრისის გინაფა უჯღონჷ. მოგვიანაფილო, გევარა იჩიებჷ იუნაიტედ ფრუტ კომპანიშ
(United Fruit Company) ომუშებელ დიაპაზონშენ, ნამუთ თის თიშ დჷმადასურაფალო
მიორჩქჷდჷ, მუ ოშქურანჯი რდჷ კაპიტალისტური ბრუოკუჩხამინ“. თე გაჸალებას „დუდეფიშ
ჯინუაშ ერი“ უღუდჷ, მუთ ჩექ მუში უმოსო კონსერვატიული მორსხუეფიშ ოშქურინაფალო
გჷმირინუ, დო ბოლოს ახალნაღურა იოსებ სტალინიშ სურათიშ წოხოლე იფუჩუ, ნამუდა თინა
„თე ბრუოკუჩხამს საბოლათ დამარცხენდჷ“. ართი თუთაშ უკული, გევარაქ გვატემალაშა
ინილჷ, სოდეთ პრეზიდენტ ხაკობო არბენს გუსმანიშ დემოკრატიულო ეშაგორილი თარობა
დიხაშ რეფორმეფით დო შხვა ინიციატივეფით ოცადუდჷ საბოლათ მუსურებუდჷკო ლატიფუნდიური
სისტემა. თეშ ბოლოშა მიოჸონაფალო, პრეზიდენტ არბენსიქ ეჭოფჷ დიხაშ რეფორმაშ
გენერალური პროგრამა, ნამუდგაშ მეჯინათ მოხვადუდჷ არძო უდუმუშებუ დიხაშ შხუ
მინჯალაშ კონფისკაცია დო თინა უდიხაწყარე ფიოშეფს გეგნაჩამუდჷ წიაკალო.თეშ გეშა,
უდიდაში დიხამაღვენჯეფშე არძოშე უმოსო გავალერქ იჸუ იუნაიტედ ფრუტ კომპანიქ,
ნამუდგაშათ არბენსიშ თარობას უკვე გილაჭარილი აფუდჷ 225 000 აკრი (910 კმ²)
უდუმუშებუ დიხა. თეთ ნაჰამებუ გევარაქ, ნამუდა ერიშ შარა თუდოშე იდუდუაფუდუნ,
გვატემალას ქჷდიხორჷ, მუთ „უუჯგუშაში რდჷ თიშ თახმი რევოლუციონერო გინორთინაფაშო“.

ნოღა გვატემალას, გევარაქ გეჩინებაფუ ილდა გადეა აკოსტა — პერუალი ეკონომისტი,
ნამუთ პოლიტიკურო მეკვარჩხანე გეზაშ ამერიკაშ ოკათე-რევოლუციური ალიანსიშ (Alianza
Popular Revolucionaria Americana APRA) მაკათური რდჷ. თიქ გევარა არბენსიშ თარობაშ
მაღალი რანგიშ ოფიციალურ აკოხვალამეფს გეჩინებაფუ. თეში უკული გევარა რსხუს
ორსხუანს კუბარ თხოზინელეფიშ ბუნაწკჷმა, ნამუეფით ფიდელ კასტროწკჷმა დო 1995 წანაშ
26 კვირკვეს ნოღა სანტიაგო-დე-კუბაშ მონკადაშ ყაზარმას გენთხაფაწკჷმა რდეს რსხუსჷნ.
თე პერიოდის, თის გიოდვეს მუში ჩინებული გეძინელი ჯოხო „ჩე“ თი ღანკით, ნამუდა თინა
შხირას ირინუანდჷ არგენტინულ ოჸოროფულ ჯოხო ჩეს (che), ნამუთ გიმირინუაფუდჷ თოჸუჯიშ
მიორინაფალო ვარა თიშ დადგინაფალო, გაგებული ქორდჷ დო ვარი ნათქუელინ.

უწჷმუძინუქ იჸუ გევარაშ ცადებეფქ პარალელურო უმუშებუდუკო ექიმონ, თეშ ოსქვებურო,
თიშ ეკონომიკური სიტუაცია შხირას ვაოიმენდე რდჷ. 1954 წანაშ 15 მესის,
პუერტო-ბარიოსიშა მიშილჷ კომუნისტური ჩეხოსლოვაკიაშე არბენსიშ თარობაშო მოჯღონელი
შკოდაშ ფირმაშ კუჩხორეფიშ დო ლექინი არტილერიაშ აკოანჯარაფაქ. თექ გიშეჭანუ თინა,
ნამუდა ქიანაშა გამუშეჭკირჷ ააშ-იშ ცენტრალური ოთოლორანჯე ოაგენტეშით დოფინასაფილ
არმიაქ, ნამუქჷთ არბესნიშ თარობა ქჷდახუ დო პრეზიდენტო მემარძგვანე დიქტატორი
კარლოს კასტილიო არმასი ქჷდარინუ. ეფურაფილი გევარა ხაზირი რდჷ არბენსიშ ხუჯდოხუჯის
ულჷმუდჷკო დო თე ღანკით ქახოლჷ ახალნორდი კომუნისტეფიშით ორგანიზაფილ აკოანჯარაფილ
მილიციას, მარა თე ბუნაშ უქიმინჯალობათ მენდწაულირი ჩექ მალასჷნე ომედიცინე
საღალეეფს დართჷ. სახენწჷფო მინორთინაფაშ მიმალუობაბორჯის, თინა კჷნე ხაზირი რდჷ
უჩხუპებუდუკო მუჭოთ მოხალისეს, მარა მალასჷნე, მექსიკაშ საელჩოს მილაჸურჩილ
არბენსიქ მუშ ურცხოალ ხუჯიშ მიმაჩამალეფს ქიანაშ დოტება უზოჯჷ. გევარაშ აჩემებული
აწორინაშ მოთხუალეფი, თოლშა უმულაფუთ ვა დოსქილადე მინორთინაფაშ მოხუჯეეფშო, თეშ
გურშენი გინოჭყვადილი რდჷ თიში ჸვილუა. თიშ უკული მუთ ილდა გადეა ოჭოფესჷნ, გევარაქ
ოჸურჩე არგენტინაშ ოკონსულეს ქიმლახვილჷ, სოდეთ თიქ თეიშახ დოსქიდჷ, სოიშახ
მუსხირენი მარაშ უკული უშქურანჯი პასპორტის ეჭოფუნდუნ, მუდგაშ უკულით თიქ მექსიკაშა
მიდეშარჷ. 1955 წანაშ ეკენიას, მექსიკას, თიქ გადეა ქომიჸონჷ ჩილო.

არბენსიშ რეჟიმიშ დოხუაფაშ უკული, გევარაშ მეჯინალას, ააშ ირიათონო გინირთჷ მუჭოთ
იმპერიალისტური ქიანაქ, ნამუთ აწმუდირთუდჷ დო მუთმოჯილიკანდჷ თი თარობეფს, ნამუეფით
სოციოეკონომიკური უწორწობაშ გიშათინუას ზალამენდესჷნ, მუთ გჷშაკერძაფილო ლათინურ
ამერიკას დო შხვა გოვითარაფუან ქიანეფს იგინაფუაფუდჷნ. თე მინორთინაფაშე
ჩიებაბორჯის, გევარა მიშმაშანანდჷ:

გევარაშ რწუმათ, აკოანჯარაფილი ჩხუპით მეჭირინაფილი დო აკოანჯარაფილი მახორობაშე
თხილერი მარქსიზმი, აკა კაკალია გიშალი რდჷ თეშნერი ნწყილობაშ ოთხილარო დო
განძალიერაფალო. მოგვიანაფილო გადეა ჭარჷნდჷ: „წორას გვატემალას დერწუმჷ თიქ
საბოლათ აკოანჯარაფილი ლჷმაშ დო იმპერიალიზმიშ მეხჷ გოლაშქუაშ უციობაშა. მუთ ბორჯი
მიკმიშჷნ, თინა თეშა უმოსო ირწუმებუდჷ.“

1954 წანაშ ეკენიაშ დაჭყაფუს ჩე გევარაქ მეხიკოშა ინილჷ, სოდეთ ცენტრალურ ოლეხეს
ალერგიაშ გჷნართას მუშენდჷ. თეშ გეძინელო, თინა მექსიკაშ ერუანული ავტონომიური
უნივერსიტეტიშ მედიცინაშ ფაკულტეტის ლექციეფს კითხულენდჷ დო ლათინური ახალი ამბეფიშ
ოაგენტეს ფოტოგრაფო მუშენდჷ. მუჭოთ მუში მაართა ჩილი ილდა მუშ მემუარულ ნახანდის
ჩქიმი რინა ჩეწკჷმა ართო მიშმაშანანსჷნ, თე ბორჯის ჩექ აფრიკაშა ექიმო ომუშებუშა
ულა გეგნოჭყვიდჷ, მუდგათ თინა აგინძორენდჷ თი ტომბა ჭიროთის მუში მუკი-მუკი ჸოფილ
უღვენჯობაშენ, მუდგაშეთ თინა ირო ნერვიანენდჷნ. დუდშენო, ჰილდა ეთმოჭარჷნს გევარაშ
აჩემებულ არზეფს მუშ მენძელ ხანშამიშულირ რჩინჷ ოსურშე; მიშმაშანანს, ნამუდა თინა
თის უჯინედჷ მუჭოთ „არძოშე უმოსო დოჭყოლიდაფირ დო ექსპლუატირაფილ კლასიშ
წჷმმარინაფალს“. მოგვიანაფილო, ილდაქ ქოძირჷ პოემა, ნამუთ ჩექ თე რჩინჷ ოსურს
მეუჯღუნჷნ, იკათუანდჷ „პიჯალას უჯგუში მოსოფელიშო ჩხუპის, უჯგუში რინას არძო
ღარიბიშო დო ექსპლუატირაფილშო“.

თე ბორჯიშ გოძვენას, თიქ გაახალჷ მაჸალუა ნიკო ლოპესწკჷმა დო შხვა კუბარ
თხოზინელეფწკჷმა, ნამუეფით გვატემალას გეჩინებაფუნ. ნიკოქ თის რაულ კასტრო
გაჩინებაფუ, ნამუქჷთ მუშ ჸურეშე უკულნეშის ჩეს მუში უნჩაში ჯიმა, ფიდელ კასტრო
გაჩინებაფუ — რევოლუციური ლიდერი, ნამუქჷთ დარსხუ 26 კვირკვეშ ყარაფი დო ნამუთ ასე
დიქტატორ ფულხენსიო ბატისტაშ რეჟიმიშ დოხუაფაშ გეგმას აკმადგინანდჷნ. ფიდელწკჷმა
მაართა აკოხვალამაშ სერიშ ხანგინძე ჩიებაშ ბორჯის, გევარაქ გეგშიღჷ დუნასქვი,
ნამუდა კუბაშ ამბე ართ-ართი თინეფშეიანი რდჷ, მუსჷთ თინა თესხი ხანს მეგორუნდჷნ დო
დიო ხოლო იალონშახ, ხეშ მოჭარუათ დადასურჷ 26 კვირკვეშ ყარაფიშა მიშულა. თიშ
უმუკუჯინუო, ნამუდა თინეფი პიროვნულო გინორთელეფი რდესჷნ, თე მომენტიშე ჩექ დო
ფიდელქ მაჸალუა ქჷდიჭყეს, მუსჷთ თინეფიშ ბიოგრაფი სიმონ რეიდ-ჰენრი უძახჷ
„რევოლუციურ მაჸალუას, ნამუსჷთ მოსოფელიშ თირუა შეულებუდჷ“, მუთ იჸუაფუდჷ თინეფიშ
საართო საღალეშ მოღალუ იმპერიალიზმიშ მეხჷ.

მუში რინაშ თე ეტაპის, გევარას მიორჩქჷდჷ, ნამუდა ააშ აკონტროლენდჷ კონგლომერატეფს
დო ედომუშამი მოსოფელიშ მასშტაბით ხუჯის არზენდჷ რეპრესიულ რეჟიმეფსჷნ. თე
მეჯინალათ, ბატისტა თის მიორჩქუდჷ „ააშ-იშ მარიონეტო, ნამუსჷთ თოკეფიშ მიშაჭკირუა
ოსაჭირჷდჷ“. თიშ უმუკუჯინუო, ნამუდა ბუნეფიშ ოურდუმე ექიმობას ლამენდჷნ, გევარა
ყარაფიშ შხვა მაკათურეფიშ ხასჷლას ოურდუმე წვართუეფსჷთ ოკათჷდჷ. გურაფაშ თარი ნორთი
ოწაწჷდჷ გეშქუმალაშ დო უკოხოლე დახებაშ ტაქტიკას პარტიზანულ ლჷმას. გევარაქ
შხვეფწკჷმა ართო კუჩხით მუკორთჷ 15 სათიშ მარშრუტი ფაფალა გვალეფს; გინოჭკირჷ
წყარმალუეფი, შხირი ბართვონა დო თეშ გეშა, იგურუ დო მათუ გეტყობინიშ დო ნჭაფიერაშ
უკოხოლე დახებაშ პროცედურეფი. წვართუეფიშ დაჭყაფუშენო გევარაქ ალბერტო ბაიოშ
„გიშნაგორა სტუდენტო“ გჷნირთჷ არძო შხვა დოსქილადირ შქას, მიქჷთ არძო დავალებას
უმაღალაში აკოფასება ეჭოფჷ. კურსეფიშ მოსურებაშვანს, თინეფიშ ინსტრუქტორი, გენერალი
ბაიო თის „თინეფ შქას უუჯგუშაშ პარტიზანს“ უძახჷდჷ.

კასტროშ გეგმაშ მაართა ბიჯგი რდჷ მექსიკაშე კუბაშა რალაფი გრანმათ — მოჯვეშაფილი
კაბინამი კრუიზერით. 1956 წანაშ 25 გერგობათუთას თინეფქ კუბაჸურე მიდეშარეს.
გინოხუნაშე გვალო მალას, თინეფს ბატისტაშ ოურდუმეეფქ მიანტის, მუ ბორჯისჷთ ჟირ ხოლო
განშე 82 კოჩქ დოღურჷ ვარა ჭკორო ეჭოფუაშ უკული გორხვეს. მუჭოთ გევარა ჭარჷნდჷნ,
წორას თე ზისხირამ ლჷმას გინაჸათჷ თიქ მუში ომედიცინე მოხვარაშ ჭკუდი დო მანგიორო,
ხეშა ნტებულ მაჸალეშ დუნაჸათემი ჭურვი გეჭოფჷ, მუდგათ სიმბოლურო მისურჷ მუში
გინოთირუაქ ექიმშე მალჷმორშა.

გინოსქილადირ რევოლუციონერეფიშ ხვალე ჭიჭე ბუნაქ დუდი სიერა-მაესტრაშ გვალეფიშ
სიტომბას ქჷმკაფორუ დო ხეახალაშო აკობუნაფა ქჷდიჭყჷ, სოდეთ თინეფს ხუჯის ალუდირთეს
ფრანკ პაისიშ ონოღე პარტიზანული ლჷმაშ რშვილქ, 26 კვირკვეშ ყარაფიქ დო აბანობურ
ფიოშეფქ. ბუნეფიშ უკოხოლე დახებაშ უკული სიერა-მაესტრაშ გვალეფს, ედომუშამი
მოსოფელი სხუნუნდჷ შური ქუდგუდჷ დო ვარი კასტროს, მარა ტირუ-ტარუს ეკონიაქ 1957
წანაშ დოჭყაფუს მურთჷ, მუჟამცჷთ ნიუ-იორქ თაიმზის ჰერბერთ მეთიუსიშ ინტერვიუქ
გჷმიბჟინუნ. სტატიას წჷმორინაფილი რდჷ კასტროშ დო პარტიზანული ლჷმაშ მეკენჯი, დახე
მითური სურათი. ინტერვიუს გევარა ვა რდჷ წჷმორინაფილი, მარა უხოლაშ თუთეფს თიქ
კვათირას გაანალიზჷ მედიაშ გურგაჩამალობა მუნეფიშ ჩხუპის. ეშობას, ოჭკომალიშ ნოზირქ
გეთუ, ქჷდანთხჷ მორალურ სიტუაციაქ ხოლო; ჭანჯეფიშ ჩამინიშ გეშა გევარას ალერგიაქ
ქაღოლჷ, მუდგაქჷთ რსხულს უგნუღალუ, ნეძიშ ზჷმა ბუშთეფი გაგმარღჷ; თე პერიოდის ჩე
„ლჷმაშ არძოშე ოჭიროთაია დღალეფო“ მირჩქინანდჷ.

სიერა-მაესტრაშ გვალეფს, ღარიბ ფიოშეფ შქას ტყობაშე რინა ბორჯის, ჩე გევარაქ
კილაძირჷ, ნამუდა თაქ ვართ სკოლეფი რდჷ, ვართ ელექტროენერგია, ვართ ჭყანთხილუაშ
მინიმალური მეშქაშალეფი, ოდო მორდუეფიშ 40%-იშე უმოსი ჭარუა-კითხირიშ ურჩქენჯი რდჷ.
ლჷმაშ მიმალუობა ბორჯის, გევარაქ არყებაშ უგურყელი ნორთო გჷნირთჷ, მით „კასტროს
დუდიშდაჯერალას უძინანდჷ კომპეტენტურობათ, დიპლომატიათ დო მოთვენათ“. გევარაქ
ყუმბარეფიშ ოღოლამარო ქჷდარსხუ ფაბრიკეფი, გეკიდჷ ქობალიშ ოჭვალი ფურნეეფი,
ახალმოჭანაფილეფს ქჷდაგურუ შხვადოშხვა ტაქტიკეფი დო ორგანიზაფა ქუღოლუ სკოლეფიშ
მონწყუალას, სოდეთ უწინგურ ფიოშეფს ჭარუა-კითხირს ოგურუანდეს. თეშ მოხ, გევარაქ
ქჷდარსხუ ჭყანთხილუაშ კლინიკეფი, ოურდუმე ტაქტიკაშ ოგურაფალი ოამქარეეფი დო გაზეთი,
ნამუსჷთ ინფორმაცია ოკო მოუდვალუდუკო ირდიხაშა. მუჭოთ ართი კოჩიქ, სუმი წანაშ უკული
ჟურნალ თაიმს გინოჩუნ: „კასტროშ ტვინი“, თე მომენტიშე ფიდელქ არმიაშ მაჟირა
დჷნართაშ კომანდანტეშ (ნჯღვერი) რანგიშა გეიჸონჷ.

გევარა, მუჭოთ აკა კაკალია კომანდანტე ფიდელ კასტროშ უკული, კონწარი პედანტი რდჷ,
მით კანკალეშა განშე ულირეფს ქოთ ოჸოთანდჷ. დეზერტირეფს, მუჭოთ გითმაჩამალეფსჷნ
სარჯჷნდეს, გევარა მუჭოთ წესინ, თინეფიშ ნოქურიშ ოგორუშა ბრიგადეფს ოჯღონანდჷ.
მუდგაშ გეშათ, მუში კონწარალათ დო უდუნდებუობათ ჩე არძოს შქურინს მუთმუკათიუნანდჷ.
პარტიზანული ლჷმაშ კამპანიაბორჯის, გევარა თაშნეშე გამამინჯე რდჷ ღურათ უსარჯუდჷკო
ინფორმატორობაშა, დეზერტირობაშა დო თხობელუაშა ბრალდვალირეფი. მუში დღარეფს, თინა
იშინანს მაართა თეშნერი შვანს, მუჟამცჷთ ღურათ სარჯჷ ეუტიმიო გერა — არმიაშ
აწმაჸვენჯი ფიოში, მისჷთ გითოჩამას აბრალუაფუდესჷნ, თინა ვითი ვითოში პესოშ პიჯუაშ
მანგიორო ხაზირი რდჷ კუბაშ ოჰეერე ძალეფშა არყებულეფიშ ორენი ქუჩინებაფუაფუდჷკონ.
ინფორმაციაშ გოჟონუაშ გეშა ბატისტაშ არმია არყებულეფიშ მეხჷ პოზიტიურო მერინელი
ფიოშეფიშ ჸუდეეფს დაჩხირს არზენდჷ. გერაშ თხუალას, „ნჭაფიერო ქუმუღალუდესკონ თიშა
ეკონიან“, ჩექ წოხოლე აწიკინჷ დო თის დუც ქაჸოთჷ, მუჭოთ უკულნეშის ჭარჷნდჷნ
„სიტუაცია დასაბაღას უჰამუე რდჷ კათაშოთ დო ეუტიმოშოთ, ათეშენ მა თის a .32
პისტოლეტით ტვინიშ მარძგვან ნორთის ქუვოჸოთი, თეშ ნამუდა ტყვიაქ მარძგვან
ფეთქაწკჷმა ქოგიოხუნუ ნარხვი“. მოგვიანაფილო, გევარაქ ართი ამბეშ ლიტერატურული
ანგარიში გჷმაბჟინუ დუდჯოხოთ „გითმაჩამალიშ ღურა“, სოდეთ თიქ ართ-ართ გიმენდუდის
„რევოლუციური იანგე გეჸვილუათ გჷშარსხებაშ გეშა“ ეუტიმიოშ მოხანათობა დო
ღურაშწოხოლენი თხუალა ენწყჷ ზიტყვეფით: „რევოლუცია იკილოთუ მუში სქუაშო“.

თიშ უმუკუჯინუო, ნამუდა მუმათხუალიშ დო უდუნდებუშ მეჯინალას ეთმისქილიდუანდჷნ,
გევარა მუში, მუჭოთ ნჯღვერიშ როლს რიგით მაგარუაფალო ხოლო ორწყედჷ, ჯარიშკოჩეფს
საქვარეფ შქას მოსვანჯაშვანს რობერტ ლუის სტივენსონიშ, სერვანტესიშ დო ესპანური
ლირიკაშ კითხირით ეთმირთუანდჷ. თე როლით დო ხოსე მარტიშ პრინციპით „წინგიერალა
ხურგეფიშ უმუშო“ ინოჩამილი გევარაქ ჭიი-ჭიეთ დერწუმჷ, ნამუდა მუშ მალჷმორეფს
ირდღალურო ბორჯი ოკო გამკუძირუაფუდესკონ თი უგუნათებუ ფიოშეფშო ჭარუა-კითხირიშ
დაგურაფალო, ნამუეფწკჷმათ თინეფი ოხორანდესჷნ, მუსჷთ გევარა „ურჩქინჯალაშ მეხჷ
ლჷმას“ უძახჷდჷ.

თიში კომანდორ-ოფიცერი ფიდელ კასტრო გევარას ეთმოჭარუნდჷ მუჭოთ ინტელიგენტის,
გებენს, მიოგურაფალ ლიდერს, ნამუსჷთ „ედომუშამ ჯარს უდიდაში მორალური ავტორიტეტი
უღუდჷ“. კასტრო თაშნეშე მიკმაღანკანდჷ, ნამუდა გევარა ობაღებელო ბრელ რისკის
ეთმეჭოფუნდჷ მუში დუდიშა დო ირო უღუდჷ „მერთინალა გებენობაშა“. გევარას მარდუ
ალმარენჯი, ხოელ იგლესიასი მუშ დღარეფს წორას თენერ ქიმინჯალეფს ეთმოჭარჷნს აიწორო
დო მიკმაღანკანს, ნამუდა გევარაშ რჯება ლჷმას აწმარენჯეფიშ მოწონასჷთ იჭანუანდჷ.
ართგანშე იგლესიასი იშინანს თი შვანს, მუჟამცჷთ თიქ ჩხუპის ინჭყოლუნ: „ჩექ ქჷმირულჷ
ჩქიმდა, ტყვიეფი გეშამიღჷ, ხუჯიშა ქიგლამიგვაძუ დო თეჸურეშე გეგშამიჸონჷ.
გვარდიარეფქ თიშა დაჩხირიშ გონწყჷმა ვა გაბედეს... მოგვიანაფილო, მუჭოთ თინეფქ
მიწუესჷნ, თინეფშა თიზჷმაშა დიდი ინოჩამა მუხვამილუაფჷ ჩქიმჸურე მუმალ ჩეს, მისჷთ
ანჯარი ხოლო ხეშ დაკებაშ მანგიორო ორტყაფუშა ქელუდვალჷ დო ირინერი შქურინი
დუჭყოლიდუაფჷნ, ნამუდა ჸოთამა ხოლო ვა გუბედეს“.

1958 წანაშ ფურთუთას, გევარაშ მონდომათ ქჷდირსხუ პირატულ რადიოსადგჷმქ „რადიო
რებელდე“ (არყებულეფიშ რადიო), მუთ კუბარ კათას ოჭირინუანდჷ ახალ ამბეფს, 26
კვირკვეშ ყარაფიშ განცხადებეფს დო უნარღელჸონდჷ რადიოოტელეფონე კომუნიკაციას
ედომუშამი კოკიშ მასშტაბით მარდუ არყებულ აკნარსხეფს შქას. რადიოშ დორსხუაფა
გევარას გვატემალაშ გომორსილობაქ ინუჩჷ, სოდეთ თიქ ქოძირჷ მუნერი ეფექტური გოლინა
მახვამილუ პრეზიდენტ ხაკობო არბენს გუსთიქიშ რეჟიმიშ დოხუაფას ცენტრალური
ოთოლორანჯე ოაგენტეშით გინოჩამილ რადიოქჷნ.

1958 წანაშ კვირკვეშ ბოლოს, ჩე გევარაქ გჷნმაჭყვადალი როლი ილაჸაფჷ ლას-მერსედესიშ
ლჷმას, სოდეთ თიქ მუში დუნართაწკჷმა ართო ბატისტაშ გენერალ კანტილიოშ 1 500 კოჩამი
ძალა აკაჩემჷ, მით კასტროშ ნძალეფიშა ქართაშ გოლუაფას დო მოჯილიკუას ლამენდჷნ. ართი
წანაშ უკული, ააშ-იშ ოზუღე კორპუსიშ გენერალქ ლარი ბოკმენქ თე ლჷმას ჩეშ ტაქტიკური
ულა გაანალიზჷ დო ეჭარჷ მუჭოთ „გოსოფურინ“. თე ბორჯიშ გოძვენას, გევარაქ თაშნეშე
გჷნირთჷ ბატისტაშ არმიაშა რალაფეფიშ დო უკოხოლე დახებაშ ტაქტიკეფიშ „ექსპერტო“, ოდო
ათეშ უკული უკოხოლე, ოფუტეშა დიირთჷ, სოიშახ არმია კონტრრალაფის შილებუანდჷნ.

იგინძორებუდჷ მუ ლჷმან, გევარაქ მალჷმორეფიშ ახალ აკნაართას ბჟადალჸურე, ჰავანაშა
საბოლა გეშქუმალაშ ღანკით ქაწაჯღონჷ. თინეფქ რთულ, 7 მარამ შარას კუჩხით
ქჷგიოდირთეს, გინმიაბანუაფუდეს ხვალე სერით დო შხირას, მუსხირენი დღაშ გოძვენას
მუთუნს ვა ჭკომუნდეს. 1958 წანაშ ქირსეთუთაშ ეკონია დღალეფს, გევარაშ ეშანწყჷმალი
რდჷ ლას-ვილიასიშ პროვინციაშ ეჭოფუა, მუდგათ თინა კოკის შქაშა გორთჷნდჷ. თე
დღალეფიშ გოძვენას, თიქ გეიჸონჷ „გოსოფური ტაქტიკური გომორძგუეფი“, მუდგათ ედომუშამ
პროვინციას კონტროლი ქჷდარსხუ, ნანანოღა სანტა-კლარაშ მოხ. ათეშ უკული, გევარაქ
მუში „მუშითჸვილუ რაზმით“ სანტა-კლარას მიანტუ, მუქჷთ რევოლუციაშ გჷნმაჭყვადალი,
ფინალური ოურდუმე გომორძგუაქ იჸუ. ლჷმა ამშვი მარას მიშჷ. ჩეშ საბოლა გომორძგუა,
აწმარენჯიშ რიცხუანული ჯგვინაშ უმუკუჯინუო პროპორციათ 10:1, ნამთინე დუმაკვირებელიშ
ფასებათ, ამუდღარშახ სქიდუ „ძალეფიშ გოსოფურ გჷმორჩქინათ ალმახანურ პარტიზანულ
ლჷმას“.

1958 წანას, ახალი წანაშ წოხოლენი დღას, რადიო რებელდექ გჷნოჩჷ მაართა ჩინებეფი
გევარაშ რაზმიშით სანტა-კლარაშ ეჭოფუაშ გეშა. უკნუს ანტკიცენდეს რეჟიმიშით
ნძალიერას კონტროლირუანი ნაციონალური მედია-მეშქაშალეფი, ნამუეფით ლჷმას გევარაშ
ღურაშ გეშა ხოლო იჩიებუდეს. 1959 წანაშ 1 ღურთუთაშ დღაშ 3 სათის, ფულხენსიო
ბატისტაქ ქჷგინჷ, ნამუდა მუში გენერალეფი გევარწკჷმა ორჩქალუე მორაგადაფეფს
მეჸუნდესჷნ, დორხველი ფურინჯით, ჰავანაშე დომინიკარეფიშ რესპუბლიკაშა იინტჷ, დო
მიდეჯუმუ „მექრთამალათ დო გინაგაფურეფით ნაშაყარა 300 000 000 ააშ დოლარშე უმოსი“.
გეჸვენჯი დღას, 2 ღურთუთას, საბოლა კონტროლიშ ეიოჭოფალო გევარაქ ნანანოღა ჰავანაშა
მიშელჷ. ფიდელ კასტროშ მულას 6 დღაქ მაკორინუ, რახან მუსხირენი დიდ ნოღას თინა
ხუჯიშ დუმაკინალეფიშ აქციეფს დარჩქალეს, მარა 1959 წანაშ 8 ღურთუთას თიქ გომორძგუათ
მიშელჷ კუბაშ ნანანოღაშა. 1959 წანაშ ღურთუთაშ შქა რიცხუეფს, ასთმაშ კონწარი
მოკათაფეფიშ დათხინაფალო, გევარაქ ტარარაშ ოზარხულე ვილაშა მიდართჷ ოხორინალო.
თაქინეშეს თიქ ქჷდიჭყჷ ტარარაშ ბუნაშ დორსხუაფა, ნამუთ სხუნუნდჷ დო ორსხუანდჷ კუბაშ
სოციალური, პოლიტიკური დო ეკონომიკური გოვითარაფაშ ახალ გეგმეფს. თე ბორჯისჷნე,
ტარარას რინაშ ბორჯის ჩექ მუში წინგიშ — პარტიზანული ლჷმაშ ჭარუა ქჷდიჭყჷ.

ფურთუთას, რევოლუციურ თარობაქ გევარა „დაბადებაშე კუბაშ მენოღალეთ“ გაგმაცხადჷ,
მუდგათ აღიარენდჷ თიშ როლს ტრიუმფალურ გომორძგუას. თეიშახ, ღურთუთაშ ბოლოს,
მუჟამცჷთ ილდა გადეაქ კუბაშა ინორთჷნ, გევარაქ თის უწუ, ნამუდა შხვა ოსურით რდჷ
ხვამილაფირი; დათხიაშე ჟირხოლო ყაბულს რდჷ დო პროცესიქ საბოლათ 22 მესის მისურჷ.
1959 წანაშ 2 მანგის, ჩექ 26 კვირკვეშ ყარაფიშ კუბარ მაკათური — ალეიდა მარჩი
მიჸონჷ ჩილო, მიდგაწკჷმათ თინა 1958 წანაშ ბოლოშე ოხორანდჷნ. მანგისჷნე უღულქ
თოფურობათუთაშ მიკაჸონაფალო ზუღაპიჯიშ ოფუტე ტარარაშა მიდეშარჷ. სქუალეფი გევარას
ჟირხოლო ჩილშე ჸუნდჷ: ილდა გადეაწკჷმა (მიჸონჷ 1955 წანაშ 18 მარაშინათუთას; დეთხუ
1959 წანაშ 22 მესის) ილდა ბეატრის გევარა გადეაქ — დებადჷ 1956 წანაშ 15 ფურთუთას
მეხიკოს, ღურჷ 1995 წანაშ 21 მარაშინათუთას ჰავანას; ოდო ალეიდა მარჩწკჷმა (მიჸონჷ
1959 წანაშ 2 მანგის) ალეიდა გევარა მარჩიქ — დებადჷ 1960 წანაშ 24 გერგობათუთას
ჰავანას, კამილო გევარა მარჩიქ — დებადჷ 1962 წანაშ 20 მესის ჰავანას, სელია გევარა
მარეჩი (დ. 1963 წ. 14 მანგი, ჰავანა) დო ერნესტო გევარა მარჩი (დ. 1965 წანაშ 24
ფურთუთა, ჰავანა). თეშ მოხ, გევარას თაშნეშე ჸუნდჷ ართი ქორწინებაშგალენი სქუა —
ომარ პერესი, მიქჷთ თის ლილია როსა პერესწკჷმა აშუ 1964 წანაშ 19 მელახის ჰავანას.

მაართა პოლიტიკური კრიზისიქ გორჩქინდჷ თიწკჷმა რსხუაფათ, მუ ოკო უქიმინუდესკო
ბატისტაშ დაჭკორებულ ოფიციალურ პიჯეფშა, მინეფით კონწარ რეპრესიეფშე რდეს
გამამინჯენ. ბატისტაშ დიქტატურაშ მეხჷ არყებაშ პერიოდის, არმიაშ გენერალურ
ნჯღვერალაქ, ნამუსჷთ ფიდელ კასტრო ხემანჯღვერენდჷნ, წჷმარინუ XIX ოშწანურას
გოდუდიშალაფირ ტერიტორიეფიშ ზისხირიშ სამართალიშ კანონი, ნამუსჷთ ლეი დე ლა სიერას
(Ley de la Sierra — სიერაშ კანონეფი) უძახუდესჷნ. თე კანონი უძგალაშო მონკა
კრიმინალშო ღურათ სარჯუას ითოლწონენდჷ, იჸუაფუდჷ თინა ქიმინელი ბატისტაშ რეჟიმიშ დო
ვარ რევოლუციაშ ხუჯიშ დჷმაკინეეფიშითინ. 1959 წანას, რევოლუციურ თარობაქ თე კანონი
ედომუშამ რესპუბლიკაშა გოფაჩჷ. კუბაშ იუსტიციაშ ომინისტრეშ ჩინებათ, თე ბიჯგის
ხუჯის არზენდჷ მახორობაშ უმენტაშობა დო თინა კინ თი პროცედურეფით მიკიჸონაფუაფუდჷ,
მუჭოთ მაჟირა მოსოფელიშ ლჷმაშ უკული მორსხუეფიშით მონწყილი ნიურნბერგიშ პროცესინ.

თე გეგმაშ წჷმოჭყაფაშ ართ ნორთის, კასტროქ გევარა ხუთი თუთათ ქჷდარინუ ლა-კაბანიაშ
ჯიხაზურგაშ ხვილიშაშ კომანდირო. თის ოვალუდჷ ბატისტაშ არმიაშ გოხიმინწუა დო
გომორძგუაშ გამეკენჯება გინომეტაფილ „რევოლუციურ სამართლიანობათ“, ჯინჯიერო თინეფიშ
მეხჷ, მით ბრალდვალირი რდჷ გითოჩამას, ინფორმატორობას (chivatos) დო ლჷმაშ
კრიმინალს. ლა-კაბანიაშ მადუდეშ საღალეშ თება ბორჯის, გევარა სხუნუნდჷ რევოლუციურ
სასამართოშ პროცესის დჷმაშებელო ჩინებულეფიშ მეწურაფეფს. ნამთინე შვანს,
ტრიბუნალიშით გჷშაღალირი განარჩქინი ბუნა-ბუნათ რხუალათ ღურას ითოლწონენდჷ. მუჭოთ
კუბაშ იუსტიციაშ სამინისტროშ ალმაჩამალი, რაულ გომეს ტრეტო აცხადენდჷ, თეშნერი
განარჩქინიშ გჷმამართალებერ საბუთი რდჷ მენოღალეეფიშ თხილუა დუდიშ ჸვილუაშე, მუჭოთ
თექ მოხვადჷ ეჩი წანაშ წოხოლენ, მაჩადოშ მეხჷ არყებაშ ბორჯის. ბიოგრაფეფი ეშანჷნა,
ნამუდა 1959 წანაშ ღურთუთას, კუბაშ ედომუშამი ჯარალუა „ლინჩიშ გენწყუაფას“ რდჷ დო
მუჭოთ თი ბორჯიშ გოსხუნუეფი ოძირანან, მახორობაშ 93%-იშო ტრიბუნალიშ გინოჭყვადუეფი
მიოღებელი რდჷ. ხოლო უმოსი, 1959 წანაშ 22 ღურთუთას, ააშ-იშ ომაუჭყაფალუ კომპანია
„Universal Newsreel“-ქ გჷნოჩჷ ფიდელ კასტროშ მეწურაფა დოხოლაფირო ართი მილიონი
კუბარიშ წოხოლე თიშ გეშა, ხუჯის უკინანდეს დო ვარი თინეფი თე ოღურალე გინარჩქინეფს,
მუჟამცჷთ ედომუშამ არგვათაქ დიღვარუ "¡Si!" (ქო). დოხოლაფირო 20 000 კუბარქ
გეგმეთხუ რინას ბატისტაწკჷმა წორომოხანდეეფიშ ხეშე, ლჷმაშ ბრელ კრიმინალს მიასარჯჷ
წამებათ დო შხვა ფიზიკური მანიპულაციეფით ღურაქ, ოდო ახალი თარობა ღურათ სარჯუეფს
აგინძორენდჷ, მუთ არგამას გჷმიხანტუაფუდჷ არგვათეფიშ ღვარაფის — "¡paredón!"
(კიდაწკჷმა), მუსჷთ ბიოგრაფი ხორხე კასტანიედა „სამართალობურ გარანტიეფიშ
პატიუჩამუობათ“ აფასენს.

თიშ უმუკუჯინუო, ნამუდა შხვადოშხვა ანგარიშეფს შხვადოშხვანერი მუნაჩემეფი რენ,
ფასებული რე, ნამუდა თე პერიოდის ქიანაშ მასშტაბით მუსხირენი ოშურ კოჩიქ იჸუ ღურათ
სარჯილქ, თინეფ შქას, გევარაშ იურისდიქციაშ თუდო რენჯი ლა-კაბანიაშ ჯიხაზურგას 55 —
164 ადამიერქ დინჷ. ამუდღარშახ გადარიშ მეკონი რე მუნერი რდჷ გევარაშ პოზიცია
ლა-კაბანიაშ ღურათ სარჯუეფიშ მეხჷნ. მუჭოთ ნამთინე გინოხორაფილი ოპოზიციონერი
ბიოგრაფი იუჭყაფუაფუნ, რხუალაშ რიტუალეფიშ ორგანიზაფას გევარა ორთუდჷ დო შხირას თის
თვითან ხოლო ჰამებათ ოხოლუდჷ, თიწკჷმა, მუჟამსჷთ შხვეფი თიშა მიოწურუანდეს, ნამუდა
გევარაქ თისხი ღინჩილი იჭყოლოფუ, მუსხით შეულებუდჷნ. მარა, მუდგაშეთ ჟირხოლო განი
აპიჯაფილი რენ თინა რე, ნამუდა გევარაქ „გჷშაწვართილ“ კოჩო გჷნირთჷ, ნამუსჷთ ეჭვი
ვა უღუდჷ ღურათ სარჯუეფიშ დო კოლექტიური სასამართოეფიშ სამართლიანობაშენ, რახან აკა
შარა „რევოლუციაშ ოთხილარო რდჷ თიში ნტერეფიშ მოჯილიკუა, თის თე მეჯინალა ვა
ოთირაფუ ვართ ჰუმანისტურ დო ვართ პოლიტიკურ არგუმენტეფქ“. თექ თაშნეშე დენტკიცჷ
1959 წანაშ 5 ფურთუთას გევარაშით ბუენოს-აირესის, ლუის პარადე ლოპესიშა მეჭარილ
ჭარილს, სოდეთ თინა ცხადო შინანს, ნამუდა „რხუალეფი ხვალე უციო ვა რე კუბარ
კათაშონ, ვარინ თინა თინეფიშო ართნერი კომპენსაციაცა ხოლო რე“.

„რევოლუციურ სამართლიანობაშა“ დორწუმაფილი გევარაშ შხვა თარი, უმაართაშ ეშანწყჷმალი
რდჷ საოფუტო-ომეურნული დიხაშ რეფორმაშ დოჭყაფა. რევოლუციაშ წჷმოძინაშე გვალო კუნტა
ხანშა, 1959 წანაშ 27 ღურთუთას, გევარაშით წჷმორაგადელ ართ-ართი ოთოჸუჯე მოშინაფას
თინა იჩიებუდჷ „არყებულეფიშ არმიაშ სოციალურ იდეეფშე“. კჷნე თე მოშინაფას თიქ თქუ,
ნამუდა კუბაშ ახალი თარობაშ თარი მუკალუაფარი რდჷ „სოციალური სამართლიანობა, მუთ
დიხაშ ახალ გორთუალას ოკო მოუღალუდუკონ“. მუსხირენი თუთაშ უკული, 1959 წანაშ 17
მესის, ძალაშა მუშელჷ გევარაშით წჷმორინაფილ დიხაშ რეფორმაშ ახალი კანონქ, ნამუთ
არძო მეურნობას მაქსიმალურ ტერიტორიათ 1 000 აკრის (4 კმ²) უწესენდჷ. ნამუდგარდია
დიხამინჯალა, ნამუთ თე ლიმიტის გაკარღვანდჷნ, თარობაშით ექსპროპრირაფილ იჸუაფუდჷ დო
თინა ვარა ფიოშეფს ქიმიაჩამუდჷ, თითოს 67 აკრი, ვარა სახენწჷფო კომუნეფს
გეგნაჩამუდჷ. კანონი თაშნეშე ითოლწონენდჷ, ნამუდა ჭაფურიაშ ლარჭემიშ პლანტაციაშ
მინჯე ვეჸუაფუდჷ შხვაში თური.

1959 წანაშ 12 მანგის, კასტროქ გევარა სუმთუთამ მისიაშა ქაჯღონჷ ბანდუნგიშ პაქტიშ
14 ქიანაშა (მაროკო, სუდანი, ეგვიპტე, სირია, პაკისტანი, ინდოეთი, შრი-ლანკა,
ბირმა, ტაილანდი, ინდონეზია, იაპონია, იუგოსლავია, საბერძნეთი) დო თაშნეშე ნოღა
სინგაპურშა დო ჰონგ-კონგშა. გევარაშ ჰავანაშე შარალუაშ უკული, კასტროქ ითამ მუში
დუდიშ დისტანცია ქჷდეკინჷ ერნესტო დო თიშ მარქსისტული სიმპატიეფშე, მუთ თაშ
აშჷმოთენდჷ მუჭოთ ააშ-ს, თეშ კასტროშ 26 კვირკვეშ ყარაფიშ ნამთინე მაკათურს გევარაქ
იაპონიას 12 დღას დოსქიდჷ (15–27 კვირკვე) დო ოკათჷდჷ კუბა დო იაპონიაშ შქას
ოვაჭარე ურთიართალეფიშ გაფართოებაშა მეჯღუნილ მორაგადაფეფს. ვიზიტიშ ბორჯის, თიქ
ვარია თქუ მაჟირა მოსოფელიშ ლჷმას დინაფილ ჯარიშკოჩეფიშა პატიჩამაშ გჷმმახანტალ
უჩინებუ ჯარიშკოჩიშ საფულეშა მეულა დო გვირგვინიშ გედვალაშენ, რახან რაგადანდჷ,
ნამუდა „იაპონარ იმპერიალისტფქ მილიონობათ აზიარი ჸვილეს“. მანგიორ, გევარაქ მითხუ
ჰიროსიმაშა მეკითხაფა, სოდეთ ამერიკალ ოურდუმეეფქ 14 წანათ ორდო ატომური ბომბი
გიმაჸათესჷნ. იმპერიული იაპონიაშა გადღანებაშ უმუკუჯინუო, თე ბომბუეფშენ გევარა
პრეზიდენტ ტრუმენს „ნჯგვირალ კოჲმანდის“ უძახუდჷ; ჰიროსიმაშ მოსოფელიშ შვიდობაშ
მემორიალური მუზეუმიშ ძირაფაშ უკული, თიქ კუბაშა ოფოსტე ბარათი ქაჯღონ, სოდეთ თინა
იუჭყაფუაფუდჷ — „თიშო ნამუდა უჯგუშო ილჷმე შვიდობაშონ, ართშა ვარა ოკო ქოძირე
ჰიროსიმა“.

1959 წანაშ ეკენიას, გევარაშ კუბაშა დორთაშვანს, უკვე არგამა რდჷ, ნამუდა კასტროს
ასე ბრელაშო უმოსი პოლიტიკურ ძალანება უღუდჷნ. საოფუტო-სამეურნო დიხაშ რეფორმაშ
ფარგალეფს, თარობას უკვე ქჷდოუჭყაფუდჷ დიხეფიშ კონფისკაცია, მარა დიხაშ მინჯეეფშა
კომპენსაციაშ გჷნოგაფაშ გამამინჯალას დუდშე ეთმიჩილითუანდჷ, ოდო თეშ მანგიორ
გჷწმარზიენდჷ ნორკებ ინტერესუან „თანდების“; თე ნობიჯგუქ ააშ-იშ კვარზალუა
გჷშეჭანუ. თე რეფორმათ გავალერ კამაგუეიშ ღმალიერ მეორინჯეეფქ დიხაშ ახალი
გორთუალაშ აწმარინალი კამპანია ქჷმჷწიჭყეს; ახალ არყებულ უდუბაღინებუ კათაშ ლიდერქ
უბერ მატოსიქ 26 კვირკვეშ ყარაფიშ ანტი-კომუნისტურო გენწყილ ფსუას ქახოლჷ დო ართო
ქჷდიჭყეს „კომუნისტური ხემორაჸაფაშ“ კრიტიკა. თე პერიოდიშ, დომინიკარეფიშ
რესპუბლიკაშ დიქტატორქ, რაფაელ ტრუხილიოქ მუში ქიანასჷნე მოქიმინჯე „კარიბიშ
ანტი-კომუნისტურ ლეგიონს“ მოხვარა გჷწარზუ. თე მიარენაციონალური ძალა, ნამუთ
ჯინჯიერო ესპანარეფი დო კუბარეფიშე, მორო თაშნეშე ხორვატიალეფიშე, გერმანალეფიშე,
ბერძენეფიშე დო მემარძგვანე დაქირებულ მალჷმორეფშე აკმოდირთუდჷნ, კასტროშ ახალი
რეჟიმიშ დოხუაფას გეგმანდჷ.

თენერი საფრთხეეფქ უმოსო ქჷმიძინჷ თიშ უკული მუთ, 1960 წანაშ 4 მელახის, ჰავანაშ
ლუბას, ჟირ მასიურ აფეთქებაქ მოსპჷ ფრანგული ფრეგატი ლა-კუბღი (La Coubre), ნამუსჷთ
ანტვერპენიშ პორტიშე ბელგიური ანჯარი მიშმუღუდჷნ. აფეთქებაშ გეშა მედინჷ 76 დო
დინჭყოლჷ მუსხირენი ოშურ ადამიერქ, ნამუეფსჷთ მაართა ომედიცინე მოხვარა დუდო
გევარაქ მუკუჸონჷ. კუბაშ ლიდერქ ფიდელ კასტროქ „ტერორისტულ აქტის“ თიწკჷმაშენო
დადანაშურჷ ააშ-იშ ცენტრალური ოთოლორანჯე ოაგენტე დო უახალაში მუსხირენი დღა
დინაფილეფიშ პატიოჩამალო ქიანას რგუალაქ გაგმიცხადჷ. წორას გოშინაშა მეჯღუნელი
საღალეშ რსულებაშვანს გჷნუღჷ ალბერტო კორდაქ ჩე გევარას ჯოხოგოლაფირი ფოტო, ნამუსჷთ
თეჟამო გერილიერო ეროიკოს (Guerrillero Heroico) უძახუნან.

ეშანილი აქტეფი კასტროქ სამუმალო კონტრ-რევოლუციაშ საფრთხეთ მირჩქინჷ დო გევარას
დიხაშ რეფორმაშ რადიკალურო ნჭუაფა მოთხუ. თე გეგმაშ ოხორციელებერო დო რეფორმაშ
დუდალაშ ღანკით, დირსხუ ახალი ოთარობე ორგანოქ — ოფუტეშ მეურნობაშ რეფორმაშ
ინსტიტუტიქ. გვალო მალას თინაქ ქიანაშ არძოშე შანულამი ოთარობე უჭყაფათ გჷნირთჷ,
ნამუსჷთ ხემანჯღვერენდჷ გევარა, მუჭოთ რეწუალაშ მინისტრინ. ჩეშ დუდალაბორჯის,
ინსტიტუტიქ ქჷდარსხუ კერზო, 100 000 კოჩამი მილიცია, ნამუდგაშ დუდშენიანი საღალე
რდჷ თარობაშით დიხაშ კონფისკაციაშ ეჸონაფა დო უკული თიში გორთუალაშა თოჸუჯიშ
მეყუნაფა, ოდო მოგვიანაფილო თიში ფუნქციათ კოოპერატიული მეურნობეფიშ დორსხუაფაქ
გჷნირთჷ. მიდაღალირ დიხაშ ფართობიქ 480 000 აკრი (1 900 კმ²) აკადგინჷ, მუთ
ჯინჯიერო ააშ-იშ კორპორაციეფს ორხველჷდჷნ. თუთეფიშ უკული, შტატეფიშ პრეზიდენტიქ
დუაიტ ეიზენჰაუერქ მანგიორიშ გინოგაფაშ ღანკით კვათირას მოურკჷ კუბური ჭაფურიაშ
ლარჭემიშ იმპორტის, მუდგაშ გეშათ, 1960 წანაშ 10 კვირკვეს, გევარაშ დოძახინით
ოპრეზიდენტე დოხორეშ წოხოლე 100 000 მუშაქ აკიკათჷ დო თინეფს ააშ-იშ „ეკონომიკური
აგრესიაშ“ გადღანება ალუჩჷ.

დიხაშ რეფორმაშ პარალელურო, ართ-ართი უმაართაში სფერო, მუდგაშეთ გევარას
გჷშაკერძაფილ თოჸუჯი უღუდჷნ, რდჷ წიგნიერალაშ დონეშ გაუჯგუშება. 1959 წანაშ,
ოფიციალური მუნაჩემეფით ჭარუა-კითხირიშ დონე კუბას 60–76% რდჷ, მუდგაშ ჯინჯიერი
ბაძაძი საოფუტო დოხორინეფს განათებაშა დაბალი ხემეჭირინაფუონობა დო მაგურაფალეფიშ
სინორკე რდჷ. თეშ გეშა, გევარაშ აჩემებული მოთხუალათ დო ზოჯუათ, 1961 წანაქ
„განათებაშ წანათ“ გეგმიცხადჷ, მობილიზაფილქ იჸუ 100 000 მოხალისექ, ნამუეფქჷთ თ.
გ. „წინგიერალაშ ბრიგადეფს“ აკიშქვესჷნ დო ჯღონელქ იჸუეს ოფუტეეფშა სკოლეფიშ
ეიოგაფუშა, ოფუტეეფს ახალი მაგურაფალეფიშ მახაზირაფუშა, ოდო თარი ღანკი იშენით
უწინგური გუახიროეფშა (ფიოშეფშა) ჭარუა-კითხირიშ დოგურაფა რდჷ. გევარაშ გეჸვენჯი,
ბრელი ეკონომიკური ინიციატივაშე გინორთათ, თე კამპანიაქ აკოფასებულქ იჸუ, მუჭოთ
„გოსოფური წჷმოძინაქ“. კუბაშ წინგიერალაშ კამპანიაშ სურებაბორჯის, ჭარუა-კითხირი
დოგურაფილი აფუდჷ 707 212 მარდუს, მუდგაშ გეშათ ქიანას წიგნიერალაშ მაძირაფალქ
96%-ის ქჷმიოჭირინუ.

ჭარუა-კითხირწკჷმა ართო, გევარა თაშნეშე დოინტერესაფილი რდჷ ქჷდოურსხუაფუდჷკო
ოირკოჩე ჭირინაფაშ უმაღალაში განათებაშ სისტემა. თეშ მიოჭირინაფალო, ახალ თარობაქ
უნივერსიტეტეფშო აკიმუშუ პოზიტიური დისკრიმინაციაშ ფორმა. მუჟამსჷთ თე ახალ
ზიტყვასქვილქ გისიმუნჷ, ლას-ვილიასიშ უნივერსიტეტიშ სტუდენტეფწკჷმა
აკოხვალამაბორჯის, გევარაქ თინეფს მიოწურუ, ნამუდა თი დღალეფქ, მუჟამს „განათება
ხვალე ჩე ოშქაშე კლასიშ პრივილეგია რდჷნ“, უკვე ულირს ქებარჷ. მუჭოთ თიქ ეშანჷნ,
„უნივერსიტეტიქ დუდო ოკო დოხანტას უჩათ, მულატით, მუშათ დო ფიოშით“. მარა თენა თაშ
ვეჸიდჷ-და, თინას ოშქურუდჷ, ნამუდა კათა დუდო გაკარღვანდჷ თიშ კარეფსჷთ დო „თინეფიშ
ოჸოროფულ ფერეფს რსულებურ უნივერსიტეტიშ ნახანტასჷთჷნ“.

თე ეტაპის, გევარაქ გეძინელო დეკინჷ ფინანსეფიშ მინისტრიშ დო ერუანული ბანკიშ
პრეზიდენტშ პოსტი. თეშ გეშა, გევარა, ნამუსჷთ თე ბორჯისჷნე რეწუალაშ მინისტრიშ
პოსტი ხოლო უკებუდჷნ, მუში ნძალანებაშ ზენიტის ქჷმოხვადჷ, მუჭოთ კუბაშ ეკონომიკაშ
„ფაქტობური მაფაქ“. თიში, მუჭოთ ცენტრალურ ბანკიშ ხემანჯღვერიშ საღალე რდჷ ხე
ქუმუჭარუდჷკო კუბაშ ვალუტაშა, ნამუდგაშ კუპიურეფსჷთ თიში ხეშმოჭარუა
გამუკორჩქინდუდჷნ. რსული ჯოხოშ მანგიორო, ჩეკეფს თიქ ხვალე „ჩე“ ქჷმაჭარჷ. თე
სიმბოლურ ქიმინუაქ კუბაშ ფინანსური სექტორიშ ბრელი წჷმმარინაფალს გური მაჸონებაფუ,
რახან თეთ გევარა მიოწურუანდჷ მუშ წკიწკიშა ფარაშ დო თიშით მოღალირი კლასობური
შხვანერობაშ მეხჷ. მუჭოთ გევარაშ ბრელი ხანიშ მაჸალე რიკარდო როხო მოგვიანაფილო
ეშანჷნდჷნ, „თიმ დღას, მუჟამს თიქ ჩეკეფს ხე მაჭარჷ მუჭოთ ჩენ, თიქ აიწორო მიოწურუ
თი ფართას მოდვალირი რწუმაშა, ნამუდა ფარა წიმინდე მუდგარენი რენ“.

გევარაშ მაართა, არძოშე ოკორინალი ღანკი რდჷ ქიანაშ მასშტაბით ქოუძირუდჷკონ
მატერიალური მოტივეფიშ აყარებაშ დადაღარება მორალურიშ ორგებაფალო, მუთ აკმოხვადუდჷ
თიშ ჯოგინწკჷმა სიდინდარეშ მეხჷ. თინა კაპიტალიზმის უჯინედჷ მუჭოთ „გერეფიშ
ნირზის“, სოდეთ „გომორძგვილი ხვალე ართი გჷშმეშჷ, თინა ხოლო შხვეფიშ ხარჯიშან“,
ათეშენ ზალამენდჷ უძირუდუკო „ახალი ოსურიშ დო კოჩიშ“ აკოქიმინუა. გევარა უმუჭყვადუო
ღოზის უსვანდჷ, ნამუდა სოციალისტური ეკონომიკა „ვა ჭყოლოფანდჷ ნძალას, ლჷმაშ დო
აკორღვაფაშ რისკეფს“ დო თის გაკარღვანდუ-და ხვალე „ჰარამობა დო ინდივიდუალური
ამბიციეფი კოლექტივიზმიშ მანგიორო“. თეშენ, გევარაშ უმაართაშ ღანკო გჷნირთჷ
„ინდივიდუალური ცნობიერებაშ“ დო ღირებეფიშ რეფორმაქ, აკუქიმინუდუკო უჯგუში მუშეფი
დო მენოღალეეფი. თიში მეჯინათ, კუბარ „ახალ ადამიერს“ აღვენუდჷ თიშ უნარი,
გეგნუბიჯგუაფუდუკო ეგოტიზმი დო ეგოიზმიშან, მუთ თის თაშ ოწკიწუკუდჷნ დო მუთ ხვალე
კაპიტალისტური ჯარალუეფიშ ინდივიდეფშა რდჷ დჷმახასიათაფალინი. „გოვითარაფაშ“ თე
ახალი მეთოდიშ ეჭარუაბორჯის, გევარა რაგადანდჷ:

გევარას აჩემებული აფუდჷ ფრაზა „ინდივიდეფ დო მასეფ შქას ართონობა“ ნამუდგაშ
უკულნეშიანი უგურყელი მუთუნი თიში რწუმათ, რდჷ დო იჸუაფუდჷ მოხალისობური ხანდა.
ათეშ ოილუსტრაციეთ, გევარა დუდო არზენდჷ სამანგის დო მოსვანჯაშ დღალეფსჷთ „უგუთებუო
მუშენდჷ მინისტრიშ პოსტის, კიდანჯუას დო ჭაფურიაშ ლარჭემიშ ჭკირუასჷთ“. ჩინებული
რდჷ თით, ნამუდა მუშენდჷ 36 სათი გინობუნაფილო, აკოხვალამეფს შქასერიშ უკული
მანჯუნდჷ დო მირულედუნ თეშ ჭკომუნდჷ.ათენერი ერთეფი სიმბოლური რდჷ გევარაშ მორალური
სტიმულეფიშ ახალი პროგრამაშ, ნამუდგაშ მეჯინათ უციო რდჷ მუშას აკოხვალამუდჷკო
გოხურგილი თია დო უწარმებუდჷკო გოხურგილი მუდანობაშ პროდუქტი. გევარაშით გოუქვაფილი
გინაგაფურეფიშ რდუალაშ მანგიორო, ნამუთ გინამეტანდჷ მუში კვოტასჷნ, ასე ხვალე
ცქვაფაშ სიგელს გეჭოფუნდჷ, ოდო თინა მით ვა მათენდჷ მუში დორხველი კვოტასჷნ,
ხეშფარას დუქვითჷნდეს. გევარა დუდგინოდვალირო თხილანდჷ მოტივაციაწკჷმა დო
მუშეფწკჷმა მერსხილი მუში პერსონალურ ფილოსოფიას დო რაგადანდჷ:

ააშ-წკჷმა კომერციული რსხუეფიშ დინაფაშ უკული, გევარა აქტიურაშო ოცადუდჷ თინა
ქინუთირაფუდუკო ბჟაეიოლიშ ბლოკიშ ქიანეფწკჷმა ხოლოშიანი კომერციული ურთიართალეფით,
მუდგაშ გეშა თინა მარქსისტულ სახენწჷფოეფს ოსურუდჷ დო თნეფწკჷმა აპიჯაფეფს
აფორმენდჷ. 1960 წანაშ ლიას თიქ ესურჷ ჩეხოსლოვაკიას, სსრრ-ს, ოორუე კორეას,
ბჟაეიოლ გერმანიას დო ხე მაჭარჷ სამანგათ, ოვაჭარე აპიჯაფას ბჟაეიოლ ბერლინს 1960
წანაშ 17ქირსეთუთას. თენერი აპიჯაფეფი კუბაშ ეკონომიკას გურგაჩამალო ოხვარუდჷ, მარა
თე ბორჯისჷნე გორჩქინდჷ ნეგატიურ მომენტეფქ, მუთ ბჟაეიოლიშ ბლოკიშ მარდუ
ეკომომიკური უღუშ ათორინალაშა გჷმიხანტუაფუდჷ. წორას ბჟაეიოლ გერმანიას, გევარაქ
აკოხვადჷ ტამარა ბუნკეს (უკულნეშის ჩინებული მუჭოთ „ტანია“), მით თიში თარჯიმანიშ
საღალეს არსულენდჷ დო მიქჷთ წანეფიშ უკული თის ქახოლჷ დო თიწკჷმა ართო იჸუ ჸვილირქ
ბოლივიას.

გევარაშ ეკონომიკური პრინციპეფიშ ირი ღირსებაშ დო ვარ კილიშ უმუკუჯინუო, თიში
პროგრამაქ უწჷმუძინუქ იჸუ. მუშეფშა მერხველაფირ თიშ „მორალური სტიმულეფიშ“
პროგრამაქ გაპიჯალუ პროდუქტიულობაშ ნჭაფიერი დონთხაფა დო სამუშეფიშ გოჩილითაფეფიშ
ძინა. გევარაშ მეჯინეფიშ კოლექტიური უმუწუძინუობაშ დამოწმებელო, რეპორტიორ ისადორ
ფეინსტეინ სტოუნქ, ნამუქჷთ თე პერიოდის ჩეს ჟირშა გიწუღჷ ინტერვიუნ, მოსანჭჷ,
ნამუდა თინა რდჷ „გალაჰადი დო ვართ რობესპიერი“, თე ბორჯისჷნე, გჷმოთქუანდჷ არზის,
ნამუდა „თიში დგომარება გჷდჷ ნამთინე ორდოშიანი წიმინდეშის, ნამუეფქჷთ ოჸურჩე
ტიოზის ძირესჷნ. ხვალე თექ რდჷ შელებუანი რწუმაშ სიწიმინდეშ თხილუა ადამიერული
ორთაშ უგინუქიმინუ რევიზიონიზმიშე“.

1961 წანაშ 17 პირელს, ღეჯეფიშ ჸუჯიშ ინვანსიაბორჯის, კუბაშა ააშ-იშ ნაწვართა 1 400
ქიანაშე გიშარაჸილი ადამიერქ გამიშეჭკირჷ. თე ლჷმას გევარას თარი როლი ვა
ულაჸაფინჷ, თიშენ ნამუდა ინვანსიაშახ ართი დღათ ორდო, ფლოტიქ პინარ-დელ-რიოშ ბჟადალ
ოძგალეშა გამუშეჭკირჷ დო თე რეგიონიშ გევარაშ კონტროლირუან ნძალეფი ქჷმიტყურუ. თეშ
უმუკუჯინუო, ისტორიკოსეფს უმოსი სანდოთ თიშ გომორძგუა მიორჩქჷნა, რახან თე ბორჯიშო
გევარა კუბაშ აკოანჯარაფილი ძალეფიშ წვართუეფიშ დირექტორი რდჷნ. ართ-ართი ავტორი
ტად შულცი, კუბაშ გომორძგუაშე ჩიებაბორჯის მიკმარჩქინანს გევარაშა რწმუმას:
„რევოლუციონერეფქ გიმორძგვეს, რახან ჩე გევარაქ, მუჭოთ რევოლუციური აკოანჯარაფილი
ძალეფიშ წვართუეფიშ ხემანჯღვერქ დო მილიციაშე გამამინჯექ ლჷმაშო წვართჷ 200 000
კოჩი დო ოსური“. წორას თე კამპანიაშ მიმალუობაბორჯის მოხვადჷ დახე საჭარა
მოხვამილაფაქ, მუჟამც თიში პისტოლეტიქ ორჩხეშე გეშალჷ დო ჸვერეშ ბედშა ჸოთამილ
ტყვიაქ გევარას ღვანწკიწკჷმა ქელუჩიორუ თეში, ნამუდა ონდეთ ქიმკაწაწჷ ქოთ.

1961 წანაშ მარაშინათუთას, ურუგვაიშ ოკურორტე ნოღა პუნტა-დელ-ესტეს, ამერიკაშ
სახენწჷფოეფიშ ორგანიზაციაშ ქიანეფიშ ეკონომიკური კონფერენციაშ მიმალუობაბორჯის, ჩე
გევარაქ ააშ-იშ პრეზიდენტ ჯონ ფიცჯერალდ კენედის „მარდობაშ“ ჭარილი ქოუჯღონჷ ჩე
ჸუდეშ ახალნორდი მელამოსეშ, რიჩარდ გუდვინიშ ხეთ, სოდეთ ჭარუდჷ: „მარდობა
პლაია-ხირონიშენ (ღეჯეფიშ ჸუჯი). ინვანსიაშახ, რევოლუცია ვარდჷ მეკენჯი, ოდო ასე
თინა თინერი ნძალიერი რე, მუჭოთ დღას ვა ჸოფენ“. ააშ-იშ ფინანსეფიშ მინისტრიშ,
დუგლას დილონიშ საგამათ, ნამუთ „ალიანსის პროგრესიშო“ (Alliance for Progress)
წჷმარინუანდჷ, ნამუდგაშ რატიფიკაციათ აკოხვალამაბორჯის ოკო მოუხვამილაფუაფუდესკონ,
გევარაქ ანტაგონისტურო ქიმიანტუ ააშ-იშ მოთხუალას „დემოკრატიაშ“ დორსხუაფაშ გეშა;
თქუ, ნამუდა თენერი სისტემა ვა რდჷ ოსქვებური „ფინანსურ ოლიგარქიაწკჷმა, ზანგეფიშ
დისკრიმინაციაწკჷმა დო კუ კლუქს კლანიშ ჸინჩი სამართალდარღვიეფწკჷმა“. გევარაქ
გჷშულა „თხოზინიშ“ მეხჷ ჩიებათ გაგინძორჷ, მუთ მუში რწყებათ „გჷმიხანტუაფუდჷ თინერი
მენცარობაშ პოსტეფშე გინორინაფაშა, მუნერით რდჷ სამანგათ რობერტ ოპენჰეიმერი,
წანეფიშ გოძვენას ზიტყვაშ ეკოღალას უვარანდჷ თინერ საჩემარ ხონარს, მუნერით რდჷ პოლ
რობსონი დო შოკიშმუმაკათინაფალი ზიტყვეფშენ ოღურუშა ოჯღონანდჷ იულიუს დო ეთელ
როზენბერგეფს“. ზიტყვაშ ბოლოს, გევარაქ მიოწურუ, ნამუდა ააშ ვა რდჷ დოინტერესაფილი
რეალური რეფორმეფით დო გიმაძიცეთ უწუ, ნამუდა „ამერიკელი ექსპერტეფი დღას ვეჩიებუნა
აგრარულ რეფორმაშე, თინეფი უმოსი უსაფრთხე თემეფს ოჯგვინუანა, წყარმოჭირინაფაშ
გაუჯგუშებაშ მანგურეფს. კუნტას, მუჭოთ რჩქუნ, თინეფი ტუალეტეფიშ რევოლუციას
ახაზირენა“.

გევარაქ, მით კუბა-სხუნუეფიშ რსხუშ ურთიართალეფიშ პრატქიკულო არქიტექტორი რდჷნ,
გჷნმაჭყვადალი როლი ილაჸაფჷ კუბაშა სხუნუეფიშ ატომური ბალისტიკური ქობინეფიშ
მიშაღალაშა, ნამუეფქჷთ 1962 წანაშ გჷმათუთას კარიბიშ კრიზისი გეშეჭანუ დო მოსოფელი
ატომური ლჷმაშ ფარდიშა ქჷმიჸონჷ. კრიზისიშე მუსხირენი მარაშ უკული, ბრიტანულ
კომუნისტურ გაზეთ დეილი ვორქერწკჷმა (Daily Worker) ინტერვიუს გევარა დიო ხოლო
გაჸალებური რდჷ სსრრ-იშ გითოჩამათ დო მუჭოთ კორესპოდენტ სემ რასელს უწუნ, თი შვანს,
ქობინეფი კუბაშ კონტროლთუდო ქჷდოსქიდუდჷ-და, თინეფი თინეფიშ ხეშე ჸოთამილი
იჸუაფუდჷ. უკულნეშის, თე ინციდენტიშ ენწყუმაბორჯის გევარაქ კჷნე გამაჟირჷ, ნამუდა
„იმპერიალისტური აგრესიაშ“ მეხჷ გეწურაფილი სოციალისტური გოდუდიშალაფაშო
დაშქუმალარი რდჷ „ატომური ლჷმაშ მილიონობათ სხვერპლი“ ხოლო. კარიბიშ კრიზისიქ
უკულნეშის გევარა დარწუმჷ, ნამუდა მოსოფელს ჟირი სუპენრძალა (ააშ დო სსრრ) მუნეფიშ
გლობალურ სტრატეგიეფს კუბას, მუჭოთ პაიკის თეშ ირინუანდესჷნ. თეშ უკული, სხუნუეფიშ
რსხუს თინა თეშინეშეს უდღანუდჷ, მუჭოთ ამერიკალეფსჷნ.

1964 წანაშ ქირსეთუთას, ჩე გევარაქ წჷმორჩქინდჷ მუჭოთ „მოსოფელიშ შანულობაშ
რევოლუციონერი სახენწჷფო მოღალექ“ დო თაჸურეშე გჷშულირი, კუბაშ დელეგაციას
ნიუ-იორკის აწაჯღუნჷ გოეროს ზიტყვათ გჷშაულარო. ჯინიანი მეწურაფაშვანს, თიქ
გაკრიტიკჷ გოერო ობჟათე აფრიკას ჸოფილ „აპართეიდიშ ნოტყური პოლიტიკაშ“ მეხჷ
გჷმორჩქინელი უუნარობაშენ დო იკითხჷ: „გოეროს თეშ გაჩემებელო მუთუნი ვა შეულებუნო
დასურო?“ უკული გევარაქ გაკრიტიკჷ ააშ-იშ პოლიტიკა მუში უჩატყებამი მენოღალეეფიშ
მეხჷ დო თქუ:

გაჸალებურ გევარაქ მუში გჷშულა ჰავანაშ მაჟირა დეკლარაციაშ კითხირით მასურჷ, ნამუთ
ლათინურ ამერიკას აცხადენდჷ მუჭოთ „200 მილიონამი ჯიმალეფიშ ფანიას, ნამუეფით იგივე
უბედურობათ იჭიროთუნან“. ათე „ეპიკა“ მუჭოთ გევარაქ გჷმოთქუნ, შილებე ჭარილი
ჸოფედუკო „შქირენული ინდიარი მასეფიშ, უდიხაწყარე ფიოშეფიშ, ექსპლუატირაფილ მუშეფიშ
დო პროგრესული მასეფიშით“. გევარაშო კონფლიქტი რდჷ მასაშ დო იდეეფიშ ლჷმა, ნამუთ
ანწიან წიმი თინეფიშ ხეს იჸუაფუდჷ, მინეფსჷთ „უგურეთ მერყუ დო მუთუნ ვარო მირჩქინჷ
იმპერიალიზმიქჷ“, ნამუეფით ოწოხჷ მირჩქინუაფუდეს „დაღარი დო დოჸვენჯი არგვათათჷნ“.
თე „არგვათაწკჷმა“ ართო, გევარა თეჟამო ადასურენდჷ, ნამუდა „იანკეფიშ მონოპოლიური
კაპიტალიზმი“ ასე გოზარზალაფირი ორწყედჷ მუში „საფულეშ მანთხორალეფს“. წორას თე
„მოკითხირიშ სათიშ“ ბორჯის, ნამუშეთ გევარა იჩიებუდჷნ, „უჩინებჷ მასა“ დორხველი
ისტორიას „დორხველი ზისხირით დოჭარუნდჷ“ დო მითხიინდჷ „ნებეფს, ნამუეფით არძოშით
გეძიცელი რდჷ ედომუშამი 500 წანაშ მეძენასჷნ“. გოეროშ გენერალურ ასამბლეას გევარაქ
მუში გჷშულა მასურჷ უზურით, ნამუდა „ნჭყორინიშ ათე რეღმა“ „გოწიმინდანდჷ ლათინური
ამერიკაშ დიხას დო მოხანდეფიშ მასეფი, ნამუეფით „გამუკართინუანდეს ისტორიაშ
ბარბალს“ მაართათ „გაგშაკურცხუდეს ხანგინძე, კონწარი ლურშე “.

მუჭოთ გევარაქ მოგვიანაფილო გეგუნჷ, გოეროშ კომპლექსის რინაშ ბორჯის, ჟირშა ეცადეს
თიშ ჸვილუას უმუწუძინუო კუბაშე გჷშარაჸილეფიშ განშე. მაართა რდჷ, მუჟამც მოლი
გონსალესიქ, ბარიკადეფიშ გოსოფუა ცადჷ 7 დიუმამ მაჯინიშ ხამუთ, ოდო მაჟირა
თიმწკჷმა, მუჟამცჟთ თიში ზიტყვათ გჷშულაშვანს გილერმო ნოვოქ წყარმალ ისტ-რივერიშე
გოეროშ შტაბ-ბინას ტანკაწმარენჯი ტაიმერამ ყუმბარა ოჸოთუნ. უკულნეშის, თე
ინცინდენტეფშე კომენტარიშ ბორჯის, გევარა ეშანჷნდჷ, ნამუდა „უჯგუში რე ოსურქ
რჸვილას ხამუთ, ვინდარო კოჩიქ თოფითჷნ“, თე ბორჯისჷნე, სიგარაშ დორდია კუმაშ ფონს
გეუძინჷ, ნამუდა თე აფეთქებაქ „ირფელს უმოსი არომატი ქჷმეუძინ“.

ნიუ-იორკის, გევარა თაშნეშე ოკათუდჷ ტელეკომპანია CBS-იშ მარული ახალი ამბეფიშ
პროგრამას „ქიგედირთი ერიშ წოხოლე“ (Face the Nation) დო აკოხვადჷ თინერი რანგიშ
პიჯეფს, მუნერეფით ორდეს ამერიკალი სენატორი ეჯენ მაკ-კართი დო თიშ პარტნიორი
მალკოლმ იქსი. მალკოლმ იქსის გევარა ძალამს მოწონდჷ დო თის აღიარენდჷ „თე ბორჯიშო
ართ-ართ არძოშე რევოლუციონერ ადამიერო თე ქიანას“ დო თიში განცხადება კათაშ წოხოლე
აუდუბონ ბალრუმიშ თეატრისჷთ იკითხჷ.

17 ქირსეთუთას, გევარაქ პარიზშა იშარჷ, სოჸურეშეთ 3 თუთიან შარალუა დიჭყჷნ,
ნამუდგაშ განწხანსჷ თიქ ესურჷ ჩინეთიშ ოკათე რესპუბლიკას, ოორუე კორეას,
გოართოიანაფილ არაბულ რესპუბლიკას (ეგვიპტე), ალჟირს, განას, გვინეას, მალის,
ბენინს, კონგო-ბრაზავილს დო ტანზანიას, მარა თეიშახ დიო ირლანდიას და პრაღას ესურჷ.
ირლანდიას, გევარაქ გიშინჷ მუში ირლანდიური ჯინჯი დო ნოღა ლიმერიკის წიმინდე
პატრიკიშ დღა ეშანჷ. თე ვიზიტიშ გეშა თინა მუამუშის იუმორით ჭარუნდჷ: „მა სქანი
კინოხონეფიშ წვანე ირლანდიას ვორექ. მუჟამც თინეფქ თეშ გეშა ქჷგეგესჷნ, ჩქიმდა
ტელევიზიაქ ქჷმორთჷ დო ლინჩეფიშ გენეალოგიაშე ბკითხეს, მარა ე შვანს, თინეფი ცხენიშ
მახინჯეფს ვარა მუდგარენი თენერს გჷდეს, შხვა მუთუნიშ რაგადი ვა შემილებჷ.“.

თე ვოიაჟიშ ბორჯის, თიქ ქჷმეჭარჷ კარლოს კიხანოს, ურუგვაული ირმარული ჟურნალიშ
გჷშმაშქუმალარს, ნამუსჷთ უკული ჯოხოქ დათირჷ დო გიადჷ სოციალიზმი დო ადამიერი
კუბას. თე ტრაქტატის გჷმიხანტუდჷ გევარაშ მოძახინი ახალი სვენაშ გორჩქინაშენ,
მუშობაშ სტატუსიშ დო ინდივიდიშ როლიშ გეშა. თინა თაშნეშე ვა ფულუნდჷ მუში
ანტიკაპიტალისტური გენწყუალაშ მინი ჸოფილ ბაძაძეფს დო რაგადანდჷ:

ნარკვიაშ ბოლოს გევარა აცხადენდჷ, ნამუდა „თახმი რევოლუციას მერზობას ჸოროფაშ დიდი
ღიაბი უწიენს“ დო თექინეშეს ალმუჩანდჷ არძო რევოლუციონერს: „ირდღას ილჷმით თიშო,
ნამუდა თე ადამიერული ჸოროფაქ არძოშო სამანგი ქიმინჯალათ გჷნირთასჷნ“, თეში, ნამუდა
თე ბორჯისჷნე „მაყარაფალი ნძალათ“ გჷნირთასჷნ. გევარაშ თენერი ტკიცებეფი მუთმოურდჷ
თიში ტომბა რწუმაშე, ნამუდა კუბაშ რევოლუციაშ სამანგი რდჷ „მუდგარენი სპირიტუალური,
ნამუთ არძონერი თანჯეფს გეგნოლახუნდჷნ“.

1965 წანაშ 24 ფურთუთას, ალჟირიშ ნანანოღა ალჟირს, აფრო-აზიური სოლიდარობაშ
სემინარს გევარაქ აკეთჷ მოშინაფა, ნამუქჷთ ინტერნაციონალური დონეშა თიშ საბოლა
საჯარო გჷმორჩქინაქ იჸუ. თიქ აიწორო გოხურგუ სოციალისტური ქიანეფიშ მორალური ვალი
დო თინეფი დადანაშურჷ ბჟადალიშ ქიანეფწკჷმა ექსპლუატაციაშ პროცესიშა ფულირო კათინს.
თიქ მუსხირენი შხვადოშხვა სახეშ მუნაღოზი აკეთჷ, მუდგათ ოძირუ, ნამუდა კომუნისტური
სახენწჷფოეფი ანჯარი ოკო ჸოფედესკო იმპერიალიზმიშ საბოლა მარცხიშო. თიქ თაშნეშე
საჯაროთ გაკრიტიკჷ სხუნუეფიშ რსხუ (კუბაშ უმაართაშ ფინანსური ხუჯიშ მიმაჩამალი). 14
მელახის გევარაქ კუბაშა დიირთჷ, სოდეთ ჰავანაშ აეროპორტის ფიდელ დო რაულ
კასტროეფწკჷმა, ოსვალდო დორტიკოსიქ დო კარლოს რაფაელ როდრიგესიქ ოზეიმე დოხვალამა
მოუნწყუეს.

ალჟირს საბოლა საჯარო გჷშულაშ უკული, გევარაშ რწყებათ, ოორუე გვერდსფერო ობჟათეშ
ექსპლუატაციას ოხვამილუანდჷ, სოდეთ ჯინჯიერი მადარალეფი რდეს ააშ ბჟადალგანშე დო
სსრრ ბჟაეიოლგანშე. თინა ხუც უკინანდჷ კომუნისტეფს ოორუე ვიეტნამს, ვიეტნამიშ ლჷმაშ
მიმალუობაბორჯის დო გოვითარაფუან ქიანაშ კათეფს ხეშა ანჯარიშ დაკებაშა აგურიანენდჷ,
გოურჩქინუდესკონ ხოლო „ბრელი ვიეტნამინ“.

თეშ გალე, გევარაშ მეჯინალობეფი, ნამუეფით თე ბორჯისჷნე აკმოხვადუდჷ მაო ძედუნიშ
ჩინეთიშ კომუნისტური თარობაშ კურსწკჷმან, კუბაშო უმოს პრობლემატურ ელფერს
მითმიძინანდჷ, რახან ქიანაშ ეკონომიკა უმოსო დო უმოსო მიკობუნაფილო გინმირთუდჷ
სხუნუეფიშ რსხუშა. კუბაშ რევოლუციაშ დიო ხოლო ორდოშიანი დღალეფშე მოჸუნაფილი, ბრელი
გევარას ლათინურ ამერიკას მაოისტური სტრატეგიაშ ხუჯიშ მიმაჩამალო დო კუბაშ ნჭაფიერი
ინდუსტრიალიზაციაშ გეგმაშ ავტორო მირჩქინანდჷ, ნამუსჷთ შხირას ალმუზიმუანდეს ჩინურ
„დიდ ნასხაპას მუმალუშა“. კასტროქ უკვე გეგნოშურდჷ სხუნუეფიშ რეკომენდაციეფწკჷმა დო
პიჯალეფწკჷმა გევარაშ აწორინჯალათ, ნამუეფსჷთ კასტრო უჯინედჷ მუჭოთ უციოს, ოდო
გევარა თინეფს ჸორადილს დო „პრე-მონოპოლისტურს“ უძახუდჷ.

თე პერიოდიშ კერზო ნაჭარეფს გევარა ანძალიერენს სხუნუეფიშ პოლიტეკონომიაშ კრიტიკას
დო მიორჩქჷ, ნამუდა თინეფქ „დიჭყოლიდეს მარქსი“. თენა უჯიკუანს გევარას სხუნუეფიშ
ექსპლუატაციაშ მიარე წესეფიშ გადღანებაშა, თინეფ შქას რდჷ მუჭოთ თინა უძახუნ,
თინეფიშ ცადებეფი „კაპიტალიზმიშე სოციალიზმიშა გჷნულაშო უგურყელი კლასობური ჩხუპიშო
დჷმახასიათაფალი ნძალება ჰეერიშ გოწკონდინაფაშო“, აკოართაფალ შტატეფკწჷმა შვიდობამი
წორორინალაშო თინეფიშ „უბადო“ პოლიტიკა, მუშობაშ იდეა „ფსენაშ თირუაშო“ თინეფიშ
უმუწუძინუ ჯიკაფეფი დო თინეფიშ ცადება სოციალისტური ეკონომიკაშ „ლიბერალიზმეფიშო“.
გევარაშ ზალამი რდჷ ქოუძირუდუკო ფარაშ, პროცენტეფიშ, სასაქონლო პროდუქციაშ, ობაზარე
ეკონომიკაშ დო „მერკანტილური ურთიართალეფიშ“ მოსპუალა; მოსოფელიშ კომუნიზმიშ
დორსხუაფაშ უკული არძო თი სიტუაციაშ გოდინაფა, ნამუეფსჷთ სხუნუეფიშ რსხუ
მეთხოზუდჷნ. თე მარდუ მერინაშა აწორინაწკჷმა ართო, სხუნუეფიშ პოლიტეკონომიაშ
ოხემანჯღვერეშ კრიტიკაქ გევარას აიწორო აწაჩამაფუ, ნამუდა თიშ უკული, მუთ სხუნუეფიშ
რსხუქ ხაზირქ ვეჸუ ღირებეფიშ თეორიაშ (მარქსიზმი) მასპალო (მუჭოთ გევარა
ზალამენდჷნ), თინეფი საბოლათ კჷნე კაპიტალიზმის დართუდეს.

ალჟირს ზიტყვათ გჷშულაშე ჟირი მარაშ უკული, გევარაქ საჯარო რინაშე ედომუშამო
გოდინჷ. თიში ორენჯი კუბას დიდ ონოფულეს წჷმარინუანდჷ, თიშენი ნამუდა თინა
ნძალანებას მუში დუც ირო მაჟირათ მირჩქინანდჷ კასტროშ უკული. თიში მიკოდინაფა
შხვადოშხვანერო მერსხილი რდჷ ინდუსტრიალიზაციაშ გეგმაშ ინოლაფაწკჷმა, ნამუსჷთ თინა
რეწუალაშ მინისტრიშ პოსტის გერინაბორჯის ახორციელენდჷნ, თაშნეშე სხუნუეფიშ
ოფიციალური პიჯეფიშით კასტროშა ხორციელებური ჟინჭირაწკჷმა, ნამუეფით უდღანუდეს
გევარაშ პრო-ჩინურ კომუნისტურ პოზიციას ჩინეთ-სხუნუეფიშ უაპიჯაფუობაშ დინოხოლე,
თეშინეშეს მუჭოთ კუბაშ ეკონომიკური გოვითარაფაშ დო იდეოლოგიური ღოზიშ მეჯინელობეფიშ
დინოხოლე გევარა დო პრაგმატიკოს კასტროშ რწყებეფ შქას სერიოზულ გინორთეფწკჷმა.
გევარაშ ღურაშ გეშა ინტერნაციონალური არენას მოდვალირ ხონარეფქ კასტრო აძვილჷ 1965
წანაშ 16 მანგის გეგმუცხადებუდჷკო, ნამუდა კათას ინფორმაციას დუდო გევარა
მიოჭირინუანდჷ თიწკჷმა, მუჟამც თინა თეს ოხვილურო ქჷმირჩქინანდჷნ. მორო ციორეფი
ხოლო მუთმიდვალუდჷ, მუჭოთ კუბას, თეში თიშ თანჯეფს გალეთ. 1965 წანაშ 3 გჷმათუთას,
კასტროქ ოირკოჩეთ გეგმაბჟინუ მუსხირენი თუთათ ორდო გევარაშე მუნაჭარა უდუთარიღებუ
ჭარილი, სოდეთ თინა ხოლო ართშა ადასურენდჷ მუში მეკენჯი ხუჯიშ დოკინას კუბაშ
რევოლუციაშ მეხჷ, მარა საარგამოშა გიშმუღუდჷ მუში ინნაფირქებუ, ნამუდა გვალო მალას
კუბას ქჷდიტენდჷ დო რევოლუციური ჩხუპეფიშ გამანჯებელო თანჯეფგალე მიდეშარუდჷნ. თე
ბორჯისჷნე, თინა იტალენდჷ მუში არძო პოზიციას თარობა დო პარტიას დო ვარიას
რაგადანდჷ კუბაშ მენოღალობაშე.

1965 წანაშ დაჭყაფუს, გევარაქ აფრიკაშა მიდეშარჷ, მუში პარტიზანული ლჷმაშ რჩქინა დო
გომორსილობა გურთუდჷდჷკო შხვეფშათ კონგოს მიმალი კონფლიქტისჷნ. ალჟირიშ პრეზიდენტ
აჰმედ ბენ ბელაშ ჩინებათ, გევარა ფირქენდჷ, ნამუდა აფრიკა იმპერიალიზმიშ დაღარი
რულე რდჷ დო ათეშ გეშა, თის უდიდაში რევოლუციური პოტენციალი აპალუდჷნ. ეგვიპტეშ
პრეზიდენტი გამალ აბდელ ნასერი, ნამუსჷთ 1959 წანაშ ვიზიტიშ უკული ჩეწკჷმა ჯიმალური
მაჸალუა უღუდჷნ, თიშ კონგოს ლჷმაშ გეგმას „უგაღიერობას“ უძახჷდჷ დო ათხილენდჷ,
ნამუდა თინა „ტარზანიშ“ გოსახიერაფათ გჷნირთუდჷ, მუთ ოღურალე მარცხიშო რდჷ
გინოდვალირი. თე გათხილებაშ უმუკუჯინუო, გევარაქ კონგოშა იშენით მიდეშარჷ,
გჷმოგონელი ჯოხოთ — რამონ ბენიტესი. კონგოშ მიმალ კონფლიქტიშ ბორჯის გორჩქინელი
მარქსისტულ ყარაფი სიმბაშ ალარინალო გევარაქ ქაწაჯღუნ კუბურ ოპერაციას. 1965 წანაშ
24 პირელს, გევარაქ, რანგით მუში გეჸვენჯი გენერალი ვიქტორ დრეკექ დო ექსპედიციაშ
შხვა 12 კუბარ მაკათურქ კონგოშა ინილეს, ნამუეფსჷთ გვალო მალას 100 კოჩამ
აფრო-კუბარეფიშ კონტინგენტიქ ქაკათჷ. თინეფი პარტიზანული ლჷმაშ ლიდერ ლორან-დეზირე
კაბილაწკჷმა წოროხანდენდეს, ნამუთ თეიშახ პატრის ლუმუმბაშ დოხუაფაშ ხუჯიშ
მიმაჩამლეფს ოხვარუდჷ, ნამუეფქჷთ მუსხირენი თუთათ ორდო უმუწუძინუ არყება მანწყისჷნ.
მოგვიანაფილო ლუმუმბაშ პატიმაჩამალი გევარქ, მუჭოთ თიწკჷმა თქუნ, „თიში ღურა ჭკუაშ
დაგურაფალი იჸუაფუდჷ არძო თინეფშეიანშო“. სუაჰილიშ დო შხვა აბანობური ნინეფიშ ონდეთ
მარჩქენჯი გევარაქ თარჯიმანო ახალნორდი ფრედი ილანგა ქალერინუ. გეჸვენჯი შქვითი
თუთაშ განწხანს, ილანგაქ „უშულადუო მოხანდე გევარაშ მოჸოროფეთ“ გჷნირთჷ; მუჭოთ თე
ბოშიშ მუმა იჩიებუდჷ გევარაშენ „თინა უჩატყებამიშ მეხჷ ხოლო კჷნე თინერი პატიჩამას
გჷმირჩქინანდჷ, მუნერსჷთ ჩელეფეიშ მეხჷ, თიშ უმუკუჯინუო, ნამუდა მუ თვითონ ჩე რდჷნ.
მორო, გევარაქ გვალო მალას მენდწაჸონაფილქ ქჷდოსქიდჷ კაბილაშ აკოანჯარაფილ
ნძალეფით, ნამუეფით უკული თე ეკონიაქ დოფაჩჷ დო თეწკჷმა ართო თქუ: „მუთუნს ვა
ვაძვილებექ დებჯერე, ნამუდა თინა ჩქინი ბორჯიშ ადამიერი რენ.

გეძინელ პრობლემეფს აკმოქიმინუნდჷ კონგოშ ნაციონალურ არმიას მოინალე ობჟათე
აფრიკალი ჩე დაქირებულეფი მაიკ ჰოარეშ ხემანჯღვერალათ, ნამუნეფით კუბაშე
გჷშარაჸილეფწკჷმა დო ცენტრალურ ოთოლორანჯე ოაგენტეწკჷმა წოროხანდენდესჷნ, თინეფიშ
ღანკი რდჷ გევარაშა ხეშ ნჩალუა გვალეფს, ოფუტე ფიზიშ გოხოლუას, ტანგანიიკაშ
ტობაწკჷმა. თინეფს ანჯა უღუდეს უკონტროლებუდესკონ გევარაშ ოკომუნიკაციე მეშქაშალეფი
დო მუჯილიკუდესკონ თიშ მოხაზირაფაშ ღოზეფი. თიში უმკუჯინუო, ნამუდა ჩინებუანი
გევარა ოცადუდჷ დოუფულუდჷკო მუში კონგოს რინან, ააშ-იშ თარობას იშენი უჩქუდჷ მუში
ორენი დო საქვარუეფი. ააშ-იშ ნაციონალური უსაფრთხობაშ ოაგენტეს ხეს უკებუდჷ
ინფორმაციეფი თიში გჷნოაბანუაშენ, მუსჷთ თინეფი ხვამარდი USNS Private Jose F.
Valdez (T-AG-169)-იშ მეშქაშალათ ეთმოჭოფუნდეს. მარჩქილაფარი აპარატურაშ მაღვენჯი
თე მანჩურალი მეშქაშალა თე ღანკით ინდოეთიშ ოკიანეს, დარ-ეს-სალამიშ გოხოლუას
გილანჩურუნდჷ.

გევარაშ ღანკი რდჷ რევოლუციაშ ექსპორტი მობუტუშ აწმარენჯი სიმბაშ მალჷმორეფიშ
მარქსისტული იდეოლოგიათ დო პარტიზანული ლჷმაშ ფოკოშ თეორიაშ სტრატეგიეფით
გოწვართუათ. მუში კონგოშ დღარეფს, გევარა არყებაშ უმუწუძინუობაშ ჯინჯიერ ბაძაძო
მიშინუანს აბანობური კონგოარეფიშ ნძალეფიშ ვაკომპეტენტურობას, უკურიგუობას დო
უჩხუპებუობას. 1965 წანაშ 20 გერგობათუთას, გევარას ჭყანსინთელეშ პრობლემეფქ ქაშუ,
გურჩქინდჷ დიზენტერიაქ, მუსჷთ ქჷგიაძინჷ ასთმაშ კონწარი მოკათაფეფქ. თეშ გეშა,
შქვითი თუთაშ მენდწაულაშ დო უმოქიმინჯალაშ უკული, გჷნოსქილადირ კუბარ
მალჷმორეფწკჷმა ართო (თიში 12 წორომალიმორშე 6 მედინჷ), თიქ კონგო ქჷდიტუ. ართი
პერიოდის თის ნჭყოლირეფიშ კუბაშა ჯღონუა უღუდჷ გურს, ოდო მუს ულამუდჷ კონგოს
ქჷდოსქილადედჷკო დო ხვალე უჩხუპებუდუკო ღურაშახ, მუჭოთ სამანგი რევოლუციონერსჷნ;
მაჸალეეფიშ დანძალებათ დო კასტროშით მოჯღონელი ჟირი ემისარიშ ჟინჭირაშ გეშა, ბოლო
მომენტის, გევარაქ უხალისეთ ქოდიტუ აფრიკა. თუთეფიშ უკული, კონგოშ კრიზისის ეჭოფილ
გომორსილობაშენ ჩიებაბორჯის, გევარას გიშმუღჷ დუნასქვი, ნამუდა თიქ ოღურალე ჩხუპი
დიტუ, რახან: „ადამიერულ ელემენტიქ მარცხი ქჷწისუ. ჩხუპიშ მოკორინე მითინი ვა რე.
ხემანჯღვერალა ჸორადილი რე. ართი ზიტყვათ... თექ ოქიმინალი მუთუნი ვა რდჷ“. მუში
თქუალათ: „ჩქინი ძალეფით ჩქი ვა შემილებუდეს თი ქიანაშ გოდუდიშალაფა, ნამუსჷთ ლჷმა
ვაკოდუნ“. მუსხირენი მარაშ უკული, გევარაქ თი დღარეფიშ აწნარაგადი დოჭარჷ, ნამუსჷთ
თინა კონგოს აწარმენდჷნ, მუთ თიქ გეჸვენჯი ზიტყვეფით დიჭყჷ: „თენა რე მარცხიშ
ისტორია“.

გევარა კუბაშა დორთას ვა ზალამენდჷ რახან კასტროს უკვე ოირკოჩეთ აფუდჷ
გჷმოცხადებული თიში „ჯგირობუაშ დოჩინაშ ჭარილი“ — ჭარილი, ნამუთ ხვალე მუში ღურაშ
შვანს ოკო გჷმოარგამებედუკონ, სოდეთ თინა რსხუეფიშ ირინერი მეჭყვადუას დო მუში
დუდიშ მოსოფელიშ რევოლუციაშო გინოდვალას იუჭყაფუაფუდჷნ“. თეშ გეშა, გეჸვენჯი 6
თუთას გევარა ფულირო ოხორანდჷ დარ-ეს-სალამს დო პრაღას. თე ბორჯიშ გოძვენას თიქ
მასურჷ მემუარი მუში კონგოური გომორსილობაშენ დო გაკეთჷ 2 წინგიშ მუნაღოზი — ართი
ფილოსოფიაშე, მაჟირა — ეკონომიკაშე. თიქ თაშნეშე ესურჷ ბჟადალ ევროპაშ ქიანეფს,
გუმორსებუდჷკო მუში ტყურაია პასპორტი, ნამუთ თის ობჟათე ამერიკას გეჸვენჯი
შარალუაშო კუბარ სალამოსო აგენტიქ უხაზირუნ. ბოლივიაშა შარალუაშ ხაზირუაბორჯის,
გევარაქ ფულირო კუბას ქესურჷ, კასტრო ქოუძირუაფუდუკონ, თეშინეშეს მუჭოთ მუში ჩილი
დო ხუთი სქუაშა ქჷმეუჭარუდჷკო ეკონია ჭარილინ, სოდეთ თინა თინეფს მუში ღურაშო
ახაზირენდჷ დო ზუკოლით მუთმათენდჷნ:

1966 წანაშ ბოლოს, გევარაშ ორინალი ჯარალუაშო დიო ხოლო უჩინებუ რდჷ, თიშ
უმუკუჯინუო, ნამუდა მოზამბიკიშ ზოხორინალაშო ყარაფი ფრელიმოშ წჷმმარინაფალეფი
მუთმოდვანდეს ჩინებას, ითამუ თინეფქ გევარას 1966 წანაშ ბოლოს ვარა 1967 წანაშ
დაჭყაფუს დარ-ეს-სალამს აკოხვადეს, სოდეთ ჩექ რევოლუციაშ პროექტიშ დინახალე მოხვარა
გჷწარზუ, ნამუქჷთ საბოლათ თინეფიშით ვარაფილქ იჸუნ. 1967 წანას, მუშეფიშ
ინტერნაციონალურ დღას, ჰავანას კათაშ წოხოლე გჷშულაბორჯის, აკოანჯარაფილი ნძალეფიშ
მოქიმინჯე მინისტრიქ, მაიორ ხუან ალმეიდაქ თქუ, ნამუდა „გევარა რევოლუციაშ
ომოინალეს რდჷ სოდგარენი, ლათინურ ამერიკას“.

ბოლივიაშა შარალუაშ წოხოლე, გევარაქ ნერი დითირუ — გიხოკჷ ფრიმული დო დუც თუმაშ
გარკვიული ნორთი, დოსქილადირი შქირუთ დიღაფჷ, თეში, ნამუდა თიში ჯვეში ჩე გევარაშა
მეგურაფა უშულებერი რდჷ. 1966 წანაშ 3 გერგობათუთას, ურუგვაიშ ნანანოღა
მონტევიდეოშე თიქ ტყობაშე ბოლივიაშა, ლა-პასშა გეგნოფურინჷ ტყურაია ჯოხოთ — ადოლფო
მენა გონსალესით, ნამუთ ითამ ამერიკაშ სახენწჷფოეფიშ ორგანიზაციას მომუშე ოშქაშე
ხანიშ ბიზნესმენი რდჷ.

გევარაშ მაართა გიოპონალი ბანაკი შორიშიან ნანკაჰუასუშ რეგიონს, სქჷრე ტყალეფს
იდვალუაფუდჷ. ნანკაჰუასუშ ლეხერს მიმალი წვართუეფი ძალამი ორისკებელი რდჷ დო
წჷმარინუანდჷ გარკვიულ ნობიჯგუს პარტიზანული ლჷმაშ არმიაშ კიდანჯუას ამბეს.
ლა-პასის გევარაშ უმაართაშ აგენტი რდჷ გერმანიაშ დემოკრატიული რესპუბლიკაშ
უშქურანჯობაშ ომოინალეშ ჸოფილი წორომოხანდე ტამარა ბუნკე, ნამუთ შხირას უმოსო ლჷმაშ
ჯოხოთ (nom de guerre), „ტანიათ“ რე ჩინებული. გოსიმაფილი ინფორმაციათ, თინა თე
ბორჯისჷნე КГБ-შ აგენტოთ მუშენდჷ დო მუჭოთ ნამთინე ბჟადალურ წყუ მირჩქინანსჷნ, თინა
მუში უკორნებუო სხუნუეფიშ ინტერესეფს ოინალუდჷ, რახან ბოლივიაშ ხემანჯღვერალა
გევარაშ ნოქურშა გიშმაჸუნდჷ.

გევარაშ პარტიზანული ნძალეფი დოხოლაფირო 50 კოჩის იკათუანდჷ დო ELN-იშ ჯოხოთ
ქიმინჯალენდჷ (Ejército de Liberación Nacional de Bolivia; „ბოლივიაშ
ერუანულ-გჷმადუდიშალაფარი არმია“). თინა ჯგირაშო რდჷ აკოანჯარაფილი დო თისჷნე
მიაჭარუაფუდჷ მუსხირენი ორდოშიანი წჷმოძინა ბოლივიაშ რეგულარული არმიაშ მეხჷ
კამირიშ კვაჭილ, გვალონ რეგიონს. 1967 წანაშ აფუნს დო ზარხულს გევარაშ
გიმენდჷნორთეფიშით ბოლივიაშ აკოანჯარაფილ ნძალეფწკჷმა მუსხირენი რაგვინს გომორძგუაშ
უკული, ბოლივიაშ თარობაქ პარტიზანული ნძალეფი რეალური მუდანობაწკჷმა ალაზიმაფათ
გჷნომეტაფილო მირჩქინჷ. მარა, ეკენიას, არმიაქ კონწარ ჩხუპის ჟირი პარტიზანული ბუნა
მოჯილიკუ, მუჭოთ იუჭყაფუაფუდესჷნ, თე ბორჯის ჸვილირქ იჸუ ართ-ართი ლიდერქჷთ.

თეშ გეძინელო, გევარაშ ჩინებული რჩქვანილობაქ, ნამუდა თინა ჯგვინას უმოსო
კონფრონტაციას არზენდჷ, ვინდარო კომპრომისის, მუთ თიქ თეიშა ხოლო გჷმირჩქინჷ კუბაშ
პარტიზანული ლჷმაშ წარმებაბორჯისჷნ, დიდი როლი ილაჸაფჷ თის, ნამუდა თის ვა
გავითარებუ წჷმოძინელი სამუშა კომუნიკაციეფქ ბოლივიაშ ლიდერეფწკჷმა, თეშინეშეს
მუჭოთ თის თექ კონგოსჷთ აღოლუნ. თე ტენდენცია კუბასჷთ რდჷ, მარა ექ ის ფიდელ
კასტროშ მუშბორჯული ჩარია აკმაჩემენდჷ.

თე ირფელიშ საბოლა მოღალუ თინა რდჷ, ნამუდა გევარას 11 თუთაშ გოძვენას ვა შიალებუ
აბანობური მახორობაშ დო ახალჭანაფილეფიშ აკოკათუაქ მუში მილიციაშ მუკი-მუკი. თე
ორისკე დუდგინალუშ სურებაშახ ჭე ხანით ორდო, მუში დღარეფს გევარა ჭარუნდჷ: „ფიოშეფი
მუთუნინერო ვა ალამირენა დო თინეფი პიჯიქლე, ინფორმატორეფო გჷნმირთუნა“.

ჩე გევარაშ თხოზინბორჯის ბოლივიაშ აკოანჯარაფილ ნძალეფს ზუკოლუნდჷ ფელიქს
როდრიგესი, კუბარი თხოზინელი დო ცენტრალური ოთოლორანჯე ოაგენტეშ სპეცრაზმიშ
მოინალე.თაშნეშე, კევინ მაკდონალდიშით 2007 წანას გჷნოღალირ დოკუმენტურ ფილმი ჩქიმი
ნტერიშ ნტერი ადასურენს, ნამუდა ცენტრალურ ოთოლორანჯე ოაგენტეს გევარაშ ჭოფუას
ზუკოლუნდჷ დო შილებე ოხვარუდუკონ ქოთ ნაცისტური ლჷმაშ კრიმინალი კლაუს ბარბიე,
ნამუსჷთ „ნჯილოშ გაგესქუას“ უძახუდესჷნ.

1967 წანაშ 7 გჷმათუთას, ბოლივიაშ სპეცმეშანილობაშ ნძალეფს ინფორმატორქ იუროშ
ლეხერს გევარაშ პარტიზანეფიშ ბანაკიშ ორენჯი ქაჩინებაფუ. 8 გჷმათუთას, თინეფიშ
არეალს 1 800 ჯარიშკოჩით ქართა ქუგოულუეს, თეშ გეშა, მუჟამცჷთ გევარა წორომაჩხუპერ
სიმეონ კუბა სარაბიაწკჷმა გჷმორთუალას ოცადუდუჷნ, დინჭყოლჷ დო ჭკორო ქენოლჷ. ჩეშ
ბიოგრაფი, ჯონ ლი ანდერსონი ბოლივიარ სერჟანტ ბერნარდინო უანკაშ ანგარიშშა გეპონუათ
იუჭყაფუაფუ, ნამუდა ჟირდიხას ნჭყოლირ გევარაქ, მუჟამსჷთ თიში თოფიქ დიჩოლუნ,
ქჷდიღვარუ: „ვაჸათათ! მა ჩე გევარა ვორექ დო თქვანო შურდგჷმილს უმოსი ფასი მიღჷ,
ვინდარო ღურელს.“

8 გჷმათუთაშ სერს, აკოკირილი გევარა გვერდო აკორღვაფილი, ლეტათ აკოლასირელ სკოლაშ
ნოდგჷმშა გეგნიჸონეს ოფუტე ლა-იგერაშ გოხოლუას. მაჟირა დღაშ მაართა გვერდი, გევარაქ
ივარჷ ნამუდა თინა დუკითხირუდჷკო ბოლივიარ ოფიცერს დო ხვალე ბოლივიარ
ჯარიშკოჩეფწკჷმა რჩქალი ჩიება იზალჷ. ართ-ართი თინეფშეიანი, ვერტფურინჯიშ პილოტი
ხაიმე ნინო დე გუსმანი იუჭყაფუაფუ, ნამუდა ჩე „მაზარალო“ იძირებედჷ. გუსმანიშ
ალებათ, გევარა ნჭყოლირი რდჷ მარძგვანი კანჭის, წინდამი თუმეფი გოჩარჩუდჷ, თიში
მადვალარეფი აკოხარცქელედჷ დო კუჩხეფი ტყებიშ „ორჩხეეფს“ ქინოხუნელედჷ. თიში
უმკუჯინუო ნამუდა ძალააშალიებურო იძირებედჷნ, გუსმანი იჩიებჷ, ნამუდა „ჩექ დუდის
ეშე ქეუკჷნჷ, არძოს ჯუქურო თოლეფს ქენაჯინჷ დო ხვალე პაპიროზი ითხუ“. დე გუსმანიშ
თქუალათ, თინა „ცოდაქ დამონკჷ“ დო გევარას თუთუმიშ ჭიჭე ტომსიკა დო სათმო ქჷმეჩჷ,
მუდგაშენით ჩექ თის გოუძიცუ დო მარდობა გინუგჷ. 8 გჷმათუთაშ გვიან სერს, თიშ
უმუკუჯინუო ნამუდა ხელეფი აკოკირილი აფუდჷნ, ჩექ ბოლივიარ ოფიცერი ეპინოსა კუჩხეფით
კიდალას ქიმკარაგუ, თიშ უკული მუთ სკოლაშ ნოდგჷმშა მინულირ ოფიცერქ თიშა პიჯიშე
სათმოშ მიდაღალა ილამუნ, ნამუთ თის სუვენირო ოკოდჷ. უპატიჩამალაშ მაჟირა შვანს,
ღურათ სარჯუაშახ გვალო ჭე ხანით ორდო, გევარაქ სახეს ქჷგაფურტინჷ ბოლივიარ უმაღალაშ
ადმირალ უგარტეჩეს.

გეჸვენჯი, 9 გჷმათუთაშ ოჭუმარეს, გევარაქ ითხუ ოფუტეშ „მაესტრაშ“ (სკოლაშ
მაგურაფალიშ), 22 წანერ ხულია კორტესიშ ძირაფა. მუჭოთ მოგვიანაფილო კორტესი
ეშანჷნსჷნ, გევარაქ „ჰამო მეჯინაშ, თინჩი დო ირონიული კილაჯინაშ კოჩიქ იჸუ“ დო
მუჭოთ თიქ მუნეფიშ ჩიებაბორჯის კილაძირუნ, გევარაშ „დაჯინებული, კვათირი დო თე
ბორჯისჷნე რჩქალი კილაჯინაშ გეშა, თის, „ვა შეულებუდჷ თიშ თოლეფშა ინოჯინა“. კუნტა
ჩიებაშ გოძვენას, გევარაქ ღოზი გოუსჷ სკოლაშ ნოდგჷმიშ გლახა პიჯალეფს დო ეშანჷ,
ნამუდა ბაღანეფიშ თაქ გურაფა კონწარას „ანტი-პედაგოგიკური“ რდჷ, თიწკჷმა მუჟამს,
„თარობაშ ოფიციალური მაკათურეფი მერსედესიშ მანქანეფით გილეფელურუდესჷნ“... დო
ქჷგეუძინჷ: „თენა წორას თინა რე, მუდგაშ მეხჷთ ჩქი ფჩხუპენთჷნ“.

9 გჷმათუთაშ ოჭუმარეშ დალიას, ბოლივიაშ პრეზიდენტიქ რენე ბარიენტოსიქ გევარაშ
ჸვილუა ზოჯჷ. თე ზოჯუა ფელიქს როდრიგესშა რდჷ მერსხილი, თიში უმუკუჯინუო, ნამუდა
ააშ-იშ თარობას გეჸვენჯი გჷთოკითხირიშ ღანკით გევარაშ პანამაშა გჷნოჸონაფას
ზალამენდჷნ . ჸვილუობა მუში დუდიშა ეჭოფჷ მარიო ტერანქ — ბოლივიაშ არმიაშ გვერდო
შუმილი სერჟანტიქ, ნამუქჷთ დუდო გჷმოთქვჷ ჩეშ ჸვილუაშ ზალამი, თი ბაძაძით, ნამუდა
თიში სუმი მაჸალე, სუმხოლო ჯოხოთ „მარიო“, გევარაშ პარტიზანულ ბუნეფწკჷმა ორდოშიანი
ჩხუპიშბორჯის დუჸვილუდეს. ხეშუულობაშით ჯარალუაშა მიოჭირინაფალი ოწმახშე აკორსხილი
ამბეწკჷმა ოსქვებურალას ოკო ჸოფედჷკო ნანჭყოლა, ათეშენი ფელიქს როდრიგესიქ ტერანს
უზოჯჷ თხილას ქჷგეუწურუაფუდჷკო, ნამუდა თეში გეგმორჩქინელედჷკო, ითამ გევარა
ბოლივიაშ არმიაწკჷმა რაგვინიშ ბორჯის დინაფედჷკონ თეშ. მუჭოთ ბოლივიაშ არმიაშ
ნჯღვერალაშ კაპიტანქ გარი პრადოქ ეშანჷნ, ბარიენტოსიშით გევარაშ უმუცადუო ჸვილუაშ
ზოჯუაშ ბაძაძი რდჷ თინა, ნამუდა თიშა ჯიხაშე ნტებაშ ირინერი შანსი მოუსპუდესკონ,
თაშნეშე, თე ამბეწკჷმა ვა ჸოფედჷკო მუთუნინერი დრამან.

ღურათ სარჯუაშახ მუსხირენი წუნით ორდო, გევარას ბოლივიარ ჯარიშკოჩიქ კითხჷ, მუს
ფირქენდჷ მუში უღურალობაშენინ, „ვარი“, უგამჷ ჩექ, „მა რევოლუციაშ უღურალობაშენ
ფირფქენქ“. მუჟამსჷთ სერჟანტი ტერანქ ქოხშა მინილჷნ, ჩე გევარაქ მუში მაჸვილუს უწუ:
„მიჩქჷ, ჩქიმი ოჸვილუშა მორთი. ქაჸათი სი ლალა! სი ხვალე კოჩიშ ჸვილუა გილამჷ!“
ტერანქ გოკილონდჷ, უკული მუში გვერდოავტომატური მაჟარაშე დაჩხირი გონწყჷ დო გევარას
ხელეფს დო კუჩხეფს ქაჸოთჷ. ჩექ დიხას ქიგიღიროკჷ დო მანჯეფიშ სარიკო ჭუაშ გეშა
ღვარაფიქ გეკალჷ. თე ბორჯის ტერანქ მუსხირენშა ხოლო ქაჸოთჷ დო ოღურალი ნჭყოლუა
გურკიდირს, მუჭოთ როდრიგესი ეშანჷნსჷნ, დღაშ 13:10-ის ქიმიორინუ. ოართე ჯამს,
გევარა 9 არდგილს რდჷ ნჭყოლირი, თინეფ შქას ხუთ დიხას კუჩხეფს, თითო-თითო ხუჯის დო
კილეს, ართი გურკიდირს დო ბოლოს, ჸალს.

თუთეფით ორდო, მუში ეკონია ოჯარე გჷშულას სუმკონტინენტური კონფერენციაშ
მიმალობაბორჯის, გევარა მუში ეპიტაფიას ჭარუნდჷ: „სოდეთ ვაკოფხვადათ უნელ ღურასჷნი,
მორთი ქუდოფხვადათ თის, თი პიჯალათ, ნამუდა ჩქინი ჩხუპიშ ხონარი ქჷმიანჭუ ნამთინე
ჸუჯის, ოდო მაჟირა ჸურე შილებე თიქ ჩქინი ანჯარს დემინჯასჷნ“.

ღურათ სარჯუაშ უკული, გევარაშ რსხული ვერტფურინჯიშ ოჩერეზალ ბუნიკეფს ქიგლასვანჯეს
დო ვალიეგრანდეშ გოხოლუაშა გეგნიჸონეს, სოდეთ ფოტოგრაფეფქ თინა
ნუესტრა-სენიორა-დე-მალტაშ ორჩხუაშეშ ბეტონიშ ფილას გილასვანჯაფილო გჷნიღეს.
მუსხირენი მოწამექ დადასურჷ, ნამუდა თენა დასურო გევრა რდჷნ, თინეფ შქას თარი რდჷ
ბრიტანალი ჟურნალისტი რიჩარდ გოტი, აკა მოწამე, ნამუთ გევარას შურდგჷმასჷთ
აკოხვალამუდჷნ.

რსხული მაძირაფუეფშო ოირკოჩეთ ქჷდასვანჯეს, ნამუშ ოძირაფუშა ოშობათ თექიანი
მახორუეფი მიშეს, ბრელი თინეფშეიანი გევარაშ რსხულს ქირს მითმიოგურუანდჷ, ოდო
ნამთინექ ტყობაშე თუმა გამუკოჭკირჷ, მუჭოთ ოხვამერიშ რელიქვიან. თენერი ალაზიმაფეფქ
მოგვიანაფილო ხოლო უმოსო გიფაჩჷ, მუჟამს ჟირი მარაშ უკული, კათაქ ღურაშ უკულიანი
ფოტოეფი ძირჷნ; ინგლისარი ხელუანობაშ კრიტიკოსი ჯონ ბერგერიშ დაკვირათ, თინეფი ჟირი
ჩინებულ ნახანტას მოგენდჷ: რემბრანდტიშ „დოქტორ ტულპიშ ანატომიაშ გოკვათილს“ დო
ანდრეა მანტენიაშ „ქირსეშ ნგარას“. გევარაშ რსხულიშ ვალიეგრანდეშა გინოღალაბორჯის,
თექ თაშნეშე რდჷ ოთხი მოწამე კორესპოდენტი, ნამუეფ შქასჷთ რდჷ ბჯორნ კუმი შვედური
Aftonbladet-შე, მიქჷთ 1967 წანაშ 11 გერგობათუთას, ამერიკულ The New Republic-იშო
თე სცენა ექსკლუზიურო ეჭარჷნ.

1967 წანაშ 11 გჷმათუთაშ დეკლასიფიცირაფილი მემორანდუმი, ნამუთ ააშ-იშ პრეზიდენტ
ლინდონ ჯონსონს ნაციონალური უსაფრთხობაშ ოაგენტეშ პრეზიდენტიქ უოლტ უიტმენ როსტოუქ
წჷმურინუნ, გევარაშ ჸვილუაშ გჷნოჭყვადირუას „ბორულს“ მარა „ბოლივიარეფიშ პოზიციაშე
გაგებელს“ უძახჷ. ღურათ სარჯუაშ უკული, როდრიგესიქ გევარაშ მუსხირენი დორხველი
მეკონი ქჷდიტუ, თინეფ შქას Rolex GMT Master-იშ მანჯაშ სათი, ნამუსჷთ თინა მიარე
წანაშ მეძვენას გიობუდჷ დო შხირას ოძირანდჷ რეპორტიორეფს. ამუდღარშო, თე მეკონეფშე
ნამთინე გჷმოფინილი რე ცენტრალურ ოთოლორანჯე ოაგენტეს. თიშ უკული, მუთ ოურდუმე
ექიმქ გევარაშ რსხულს ხელეფი მოკვათუნ, ბოლივიარ ოურდუმე ოფიცერეფქ თინა ონოფულე
აბანშა მიდეღეს დო ფულიროთ დოჩვის თიშ ნთხორუაშ ვარა კრემაციაშ აბანი.
ფორმალდეჰიდის ჩუალირი ხელეფი ბუენოს-აირესიშა მიდაჯღონეს კითიშ ენაბეშტაშ
იდენტიფიკაციაშო (თიშ კითიშ ენაბეშტეფი არგენტინაშ პოლიციას რდჷ ჩუალირი).
მოგვიანაფილო ხელეფი კუბაშა მიდაჯღონეს.

15 გჷმათუთას, ფიდელ კასტროქ გევარაშ დინაფაშ ამბე ჯარალუას ქაჩინებაფუ დო
ედომუშამი კუბას სუმდღალამი რგუალა გეგმაცხადჷ. 18 გჷმათუთას, კასტროქ ჰავანაშ
რევოლუციაშ მოედანს აკოკათელი დოხოლაფირო ართი მილიონი მარგუალი ადამიერიშ წოხოლე
გევარაშ, მუჭოთ რევოლუციონერიშ მუშებეფშე იჩუ. თიქ მუში ოცქვაფური გჷშულა გეჸვენჯი
ზიტყვეფით მასურჷ:

გევარაწკჷმა ართო ბოლივიას რინელი ფრანგი ინტელექტუალქ რეჟი დებრექ, მით 1967 წანაშ
მესის ჭოფესჷნ, 1968 წანაშ მარაშინათუთას ჯიხაშე ინტერვიუ მეჩჷ, სოდეთ თიქ ფართას
ეჭარჷ გევარაშ ღინჩუაშ გარამებეფი. დებრე, მით გევარაშ პარტიზანულ ბუნეფკწჷმა ართო
ჭე ბორჯიშ გოძვენას ოხორანდჷნ, თქუ, ნამუდა თინეფი „ტყაშ სხვერპლეფი“ დო თეში გეშა
„ჯუნგლეფიშე ჭკომილეფი“ ორდეს. დებრექ ეჭარჷ თი უძგალაშო ხეკულე გარამება, სოდეთ
გევარაშ კათა იჭიროთუდჷ ოჭკომალიშ სინორკეთ, უწყარობათ, კუჩხმოდვალუეფიშ უღვენობათ
დო თინეფს ხვალე 22 კოჩიშ დასაბაღი 6 ნორჩალი უღუდესჷნ. დებრე თხობელანს, ნამუდა
გევარა დო შხვეფით, იწამებუდეს ლახალათ, მუთ გჷშაჭანაფილი რდჷ ხელეფიშ დო კუჩხეფიშ
შინაფათ, თეში, ნამუდა შელებუანი ვა რდჷ თინეფიშ ხელეფს კითეფიშ სხუნუა.თეშინერი
ურსხებუ დგომარებაშ უმუკუჯინუო, თინა გევარას ეთმოჭარჷნდჷ მუჭოთ „ოპტიმისტურო
გენწყილს ლათინური ამერიკაშ მუმალუწკჷმა რსხუაფათ“ დო რაგადანდჷ, ნამუდა „გევარა
მუში სვენას მერჩქვანელი რდჷ ღურას დო მიორჩქჷდჷ, ნამუდა თიში ღურა გჷშაკურცხინაფაშ
ართგვარი შანი იჸუაფუდჷ“, თაშნეშე რაგადანს, ნამუდა გევარას ღურა მიორჩქუდჷ მუჭოთ
„ხეახალაშო დაბადებაშ პიჯალათ“ დო „გოახალაფაშ რიტუალო“.

1995 წანას, გინორინელ ბოლივიარ გენერალქ მარიო ვარგასიქ წინგიშ — ჩე გევარა:
რევოლუციონერიშ რინაშ ავტორი ჯონ ლი ანდერსონს განდჷ, ნამუდა გევარაშ რსხული
ვალიეგრანდეშ გიოხუნალი მოედანიშ გოხოლუას რდჷ ნთხორილინ. თეშ უკული, ნეშტიშ გორუაშ
მიარეერუანული პროცესიქ ქჷდიჭყჷ, მუქჷთ წარმოწანაშე მეტი ხანს გეგინძორჷ. 1997
წანაშ კვირკვეს, კუბარი გეოლოგეფიშ დო არგენტინალი სასამართო ანთროპოლოგეფიშ ბუნაქ
ჟირი საართო საფლას 7 ადამიერიშ ნოსქილედეფი გაკილაძირეს, თინეფ შქას ართის ხელეფი
აფუდჷ მოკვათილი (ჩე გევარა). ბოლივიაშ თარობაშ ოფიციალურ პიჯეფქ დინოხოლენი
საქვარეფიშ მინისტრიწკჷმა ართო მოგვიანაფილო თე რსხული გევარაწკჷმა გაიგივეს,
მუჟამცჷთ კილანთხორილი კიბირეფი „მერეთო აკმოხვადუდჷ“ ჩეშ კიბირეფიშ თაბაშირიშ
მოდელს, ნამუქჷთ კუბას, თიშ კონგოშა შარალუაშ წოხოლე იხაზირჷნ. არგენტინალ
სასამართო ანთროპოლოგიქ ალეხანდრო ინჩაურეგიქ ხელეფმოკვათილი რსხულიშ ხასჷლას
გონთხორილი ჟაკეტიშ დინოხოლენი ჯიბეს თუთუმიშ ჭიჭე ტომსიკა გაკილაძირჷ. ნინო დე
გუსმანი, ბოლივიარი ვერტფურინჯიშ პილოტი, ნამუქჷთ ღურაშ წოხოლე ჩეს თუთუმიშ ჭიჭე
ტომსიკა მეჩჷნ, მოგვიანაფილო რაგადანდჷ, ნამუდა თინა დუდშე „სერიოზულო ორჩანენდჷ“,
ნამუდა „კუბარეფქ ხვალე მუდგარენი ჯვეში ძვალეფი ძირეს დო თის ჩეს უძახუდეს“, მარა
„თიშ უკული მუთ თუთუმიშ ტომსიკაშ გეშა გებგინ, ჩქიმი ორჩანუეფქჷთ მედინჷ“. 1997
წანაშ 17 გჷმათუთას, გევარაშ ნოსქილედი თიში ამშვი წორომაჩხუპერეფწკჷმა ართო, რსული
ოურდუმე პატიჩამათ გეგნასვანჯეს კუბაშ ნოღა სანტა-კლარაშა სპეციალურო ეგაფილ
მავზოლეუმშა, სოდეთ თინა კუბაშ რევოლუციაშ გჷნმაჭყვადალი ოურდუმე გომორძგუას
ხემანჯღვერენდჷნ.

მუჟამსჷთ გევარა ჭოფესჷნ, თის გეგლანწყეს მუში 30 000 ზიტყვამი ხეშნაჭარა დღარი,
მუში პოეზიაშ კათელი დო მუში ნაჭარა კუნტა ისტორია ახალნორდი კომუნისტი
პარტიზანიშენი, მით შქურინიშ რჯგინას გურაფულენსჷნ. დღარი ეთმოჭარუნს ბოლივიაშ
პარტიზანული ლჷმაშ კამპანიას, მიშალუ ჭარილი რე 1966 წანაშ 7 გერგობათუთას,
ნანკაჰუასუშ ფერმაშა მეულაშახ ჭე ხანშა, ოდო გვალო ბოლო 1967 წანაშ 7 გჷმათუთათ,
თიში ჭოფუაშ წოხოლენი დღათ ითარიღებუ. დღარი ეთმოჭარჷნს მუჭო გჷნირთეს პარტიზანეფქ
აძვილებურეფქ ორდოშე ქჷდუჭყაფუდესკონ ოპერაცია, თიშ გეშა, ნამუდა თინეფი ბოლივიაშ
არმიაქ გეკლაგორუნ; ეთმონწყჷნს გევარაშ გჷნოჭყვადირუას ჯარიშ ჟირი დჷნართათ
დორთუალაშენი, ნამუნეფიშ ართიანწკჷმა კონტაქტიქჷთ უკული უშულებუო გჷნირთჷ დო
ეთმოჭარუნს თინეფიშ უმუწუძინუ დუდგინნაველიშ საართო მახასიათაფალეფს. ინნაჭარეფი
თაშინეშეს ოწაწჷ აწორინჯალას გევარა დო ბოლივიაშ კომუნისტურ პარტიაშ შქას, მუქჷთ
თით მისურჷ, ნამუდა ჩეს თიშე ბრელაშო ჭიჭე ჯარიშკოჩი ჸუნდჷ, ვინდარო თის დუდშე
უღუდჷ უზურსჷნ დო ოძირანს, ნამუდა გევარას მახორობაშ მუშ ჸურეშა გინოჸუნაფაშ ამბეს
სერიოზული პრობლემეფი უღუდჷ, მუთ ნორთობურო თით რდჷ გჷშაჭანაფილი, ნამუდა
პარტიზანეფს ჩილათირო კეჩუა ქჷდოუგურუაფუდეს, ოდო ე ნინა უგუგებუ რდჷ ტუპი-გუარანიშ
ნინეფშა მორაგადე თექიანი მახორუეფშო. კამპანიაშ ოწმახუშე უგუკოროცხუ დათებუშა
ულაწკჷმა ართო, გევარას ჭყანსინთელე ეუფრაშებუდჷ. თინა ასთმაშ მოკათაფათ იჭიროთუდჷ,
მუთ ჯინჯიერაშო მედიკამენტეფიშ თებაწკჷმა რდჷ მერსხილი.

ამერიკულ ჟურნალქ Ramparts-იქ ნჭუაფილო თანგჷ ბოლივიური დღარეფი, მუქჷთ უკული
ედომუშამი მოსოფელი აკიილჷ. თაშინეშეს რე ოთხი გეძინელი დღარი — ისრაელ რეიეს
საიასიშ (გეძინელი ჯოხო „ბრაულიო“), ჰარი ვილეგას ტამაიოშ („პომბო“), ელისეო რეიეს
როდრიგესიშ („რონალდო“) დო დარიენ ალარკონ რამირესიშ („ბენინიო“) — ნამუნეფშეთ
წიაკალო არძო მონახვამილეფიშ გეძინელ ასპექტეფს აარგამენს.2008 წანაშ კვირკვეს,
ბოლივიაშ პრეზიდენტიქ ევო მორალესიქ ოზეიმეთ გონწყჷ გევარაშ თეიშახ ლუქერი ჟირი
აკოსოფილი რვეული, ოთოლჸუჯე ჟურნალი დო მუსხირენი უჩა-ჩე ფოტო. თე ჸოფირებაშ
ბორჯის, ბოლივიაშ კულტურაშ ვიცე-მინისტრიქ პაბლო გრუქ თქუ, ნამუდა წანაშ ბოლოშო
იგეგმუაფუდჷ ხეშნაჭარეფიშ არძო ხასჷლაშ არძო ფოტოანგეფიშ გჷმობჟინაფა. ეშობას, 2009
წანაშ მარაშინათუთას, ბოლივიაშ იუსტიციაშ ომინისტრეშ ანთროპოლოგეფქ ბოლივიაშ ნოღა
ტეოპონტეშ გოხოლუას გევარაშ 5 წორომაჩხუპერი პარტიზანიშ ნეშტი გეკლაძირეს.

გარკვიულ პიჯეფქ, გევარას, მუჭოთ გერგეზისჷნ ოცქვეს; სამანგათ, ნელსონ მანდელაქ
თინა მიშინუ, მუჭოთ „ინოჩამა არძო ადამიერშო, მისჷთ დუდიშალა უჸორსჷნ“," თიწკჷმა,
მუჟამც ჟან-პოლ სარტრიქ თის გიოდჷ „ხვალე ინტელექტუალი ვარინ, ჩქინი ბორჯიშ არძოშე
უმოსი რსულჸოფილი ადამიერი“. შხვეფ შქას, მით გევარაშ მეხჷ მუნეფიშ მოწონუა
გჷმოხანტესჷნ, ორდეს გრაჰამ გრინი, ნამუქჷთ მიკაღანკჷ, ნამუდა ჩე „გჷთმასახიერენდჷ
დუდგინოდვალას, გურამობას დო გებენალას“, თაშნეშე სუსან სონტაგი, მიდგაშ არზით „ჩეშ
ღანკი შხვა მუთუნი ვარი-და დუდო ჰუმანურობა რდჷ“. უჩატყებამი ჯარალუაშე, ფილოსოფოს
ფრანც ფანონქ გევარა „ადამიერიშ შელებეფიშ მოსოფელიშ სიმბოლოთ“ აღიარჷ. ოდო უჩა
პანტერაშ პარტიაქ ოცქუ დო თქუ: „გევარა ვა ღურელე, თიში იდეეფი ირიათონო ჩქინწკჷმა
რე“. ცქვაფაქ გჷშაძახინი ძირჷ პოლიტიკურ სპექტრისჷთ, ანარქო-კაპიტალიზმი დო
ლიბერტარიანიზმიშ თეორეტიკოსიქ მურაი როთბარდიქ ოცქვაფალო გევარას „გერგეზი ფიგურა“
გიოდვჷ დო თიშ ღურათ მარგუალქ ეშანჷ, ნამუდა „ჩქინი ბორჯიშ დო ვარ ედომუშამო
ოშწანურაშ ადამიერეფ შქას, ჩე რევოლუციური პრინციპეფიშ შურდგჷმილი გოსახიერაფა
რდჷ“. ოდო ჟურნალისტ კრისტოფერ ჰიტჩენსიშ თქუალათ: „ჩეშ ღურა ჩქიმო დო ჩქიმი
მანგური მიარე ადამიერშო ბრელს შანენს, თინა როლიშ მოდელი რდჷ, ჩქინო, რომანტიკოსი
ბურჟუეფშო უშულებუ მუდგარენიშ უმუკუჯინუო — თიქ მიდართჷ დო ქოთ მასურჷ თინა, მუთ
რევოლუციონერს ოკო უქიმინუდუკონ — იჩხუპჷ დო დოღურჷ მუში მეჯინალობეფშენ“. ბრელშო
კუბას გევარა ოჸოროფული ერუანულ გერგზო სქიდუ, სოდეთ თიში სურათი გჷმოსახილი რე 3
პესოამ ბანკნოტის, ოდო სკოლაშ მოგურაფუეფი ირი ოჭუმარეს იჭყანა ფუჩით — „ჩქი ჩეს
ვაგურუთ“. მუში ოდაბადე არგენტინას, რე უმაღალაში სკოლეფი, ნამუნეფსჷთ თიში ჯოხო
გიოძჷნ, ერხინილი რე მიარე მონუმენტი, ოდო თიში ოდაბადური ნოღა როსარიოს ხვალე 2008
წანას გინწყჷ 3,7 მ სიმაღალაშ ბრონზეშ ნოჭახნაკუქ. თაშინეშე ოკო ეიშანას, ნამუდა
ნამთინე ბოლივარ ფიოშის თინა წიმინდეთ აფუ გჷმოცხადაფილი, მუჭოთ „წიმინდე ერნესტო“,
მიდგაშ წოხოლეთ მოხვარაშ თხუალათ იხვამანა.

ირფელი თეშ აწორინელო, თხოზინელი აწმარენჯი ავტორი, ხაკობო მაჩოვერი ივარანს თიში
ოგერგეზე-ოცქვაფური პორტრეტის დო თის მუჭოთ უდუნდებუ ჯალათისჷნ თეშ გჷშმიჸონანს.
ეკობრალებეფიშ დასაბუთებელო, თინა იხვარუანს ლათინური ამერიკაშ უმენტაში ნორთის,
სოდეთ ჩეშით ინსპირირაფილი რევოლუციეფიშ პრაქტიკული მოღალუ რდჷ მილიტარიზმიშ რდუალა
დო დინოხოლენი კონფლიქტეფი მიარე წანაშ გოძვენას. გევარაშ ფასებაბორჯის, ბრიტანალი
ისტორიკოსი ჰიუგ თომასი რაგადანს, ნამუდა ჩე რდჷ „გებენი, გურგონწყჷმილი დო მეკენჯი
კოჩი, მით თე ბორჯისჷნე ორჩანი, გურიშ გიმადვალარი დო კატეგორიული რდჷ“. თომასიშ
მეჯინათ, თიში თელარაშ ბოლოს, „მუჭოთ რჩქჷნ, მუში დუდიშ დარჩქალაფარო თიქ დერწუმჷ
მუში ნძალუეფიშ ღირსებეფშა“, თიწკჷმა მუჟამც ჩეშ ღურაშ უკული „თიში ჯგირი დო ვარი
ფური გოლინაქ კასტროშა“ მიირდჷ, რახან ფიდელქ თიში ბრელი მეჯინალა გეთოლწონჷ.
თომასიშ ფასებათ, „ხოსე მარტიშ დო ლოურენს არაბიშ შვანეფს, მარცხიქ გეგმიარგამჷ დო
ვა გინორდელე ლეგენდეფშა“. პერუალი ჭარუ დო პოლიტიკური მოღალე ალვარო ვარგას ლიოსა
უზურენდჷ, ნამუდა „გევარაშ ალმახანური მიმათხოზინალეფი დუდის იღორენა, რახან თინეფი
მითეფს მუკაბუნა“, თე ბორჯისჷნე ეჭარჷნს გევარას მუჭოთ „მარქსისტ პურიტანს“, მით
მუში მეკენჯი ნძალანებას უაპიჯაფუობაშ ინაშქირიტალო ირინუანდჷ, თე ბორჯისჷნე
ქიმინჯალენდჷ მუჭოთ „რგილზისხირამი ღურაშ მანქანა“. ლიოსა გევარას თაშნეშე
ადჷნოშურენს „ფანტასტიკურ დესპოტიზმის“, რახან ორხველჷდჷ კუბაშ რევოლუციაშ
„გოსხუნუაფაშ“ თარი ლირეს დო ფირქენდჷ, ნამუდა თინა ღვალენდჷ „რსულ სუბორდინაციას
უკუმელა ორთოდოქსულ იდეოლოგიაშენ“. გევარა ამუდღარშახ სქიდუ გაჯოგინალი პიჯო ბრელი
კუბარი თხოზინელიშო დო კუბარი ამერიკალშო ააშ-ის, მინეფით თის ნტერულო უჯინენა,
მუჭოთ „ლა-კაბანიაშ ჸვილუს“.

პოლარიზაფილი სტატუსიშ უმუკუჯინუო, თიში სახეშ მაღალკონტრასტული ართფერუანი
გჷმოსახილობაქ, ნამუთ 1968 წანაშ ირლანდიარ ხანტუქ ჯიმ ფიტზპატრიკიქ აკოქიმინჷნ,
მოსოფელიშ ართ-ართი არძოშე უნივერსალურო გიმოჩამუ დო გჷმოსახუან სურათო გჷნირთჷ,
ნამუთ ეუკოროცხუ მუკოქვენჯის დო მეკონს რე გჷმოხანტილი, თინეფ შქას მაისურეფს,
ქუდეფს, პოსტერეფს, ტატუეფს დო ბიკინეფს, მუსჷთ ირონიულო მიშმუღჷ თია
კაპიტალიზმიშა, მუთ გევარას თაშ ჯოგუდჷნ. მორო, თინა ამუდღარშახ სქიდუ
ტრანსცენდენტალურ ფიგურათ სპეციფიკურ პოლიტიკურ კონტექსტეფს დო თაშნეშე, მუჭოთ
ახალნორდული აწორინჯალაშ ფართო სპექტრიშ ხატო.



https://xmf.wikipedia.org/wiki/%E1%83%A4%E1%83%9D%E1%83%9C%E1%83%93%E1%83%98_%E1%83%95%E1%83%98%E1%83%99%E1%83%98%E1%83%9B%E1%83%94%E1%83%93%E1%83%98%E1%83%90

ფონდი ვიკიმედია (ინგლ. Wikimedia Foundation) — ვაკომერციული ორგანიზაცია, ნამუთ
მატერიალურო უნარღელჸონს ედომუშამი რანწკი ინტერნეტ-ჯარალუეფს (ნამუეფით ქიმინჷნა
დუდიშული გოფაჩუაშ ლიტერატურას) დო თინეფ შქას ეიჸონანა მამართვალიშ ფუნქციეფს. თე
ჯარალუეფი მუშენა ვიკი-ტექნოლოგიას, თაჸურეშე მოურს ფონდიშ ჯოხოდვალათ (Wiki დო
Media — მულტიმედიაშ კუნტარაფა). ფონდიშ საქვარუა იხორციელებჷ აჭიშაფურეფიშ ოსხირშა
დო „დუდიშული“ ლიტერატურაშ აკოდგინაშ საქვარს მუშ დუდშა ეთმოჭოფუნა მოხალისეეფი
ედომუშამი მოსოფელშე.

ვიკიპედიაშ წჷმოძინათ წახალისებული ფონდიშ ადმინისტრაციაქ მუშ მაკათურეფს მიარზუ
დურცხუაფუდესკო ახალი ვებ-საიტეფი კინ თე პრინციპშა ეგაფილი შხვა საგანმანათლებელო
დო საცნობარო გჷშაშკუმალეფიშ გოვითარაფაშო. ფონდი ვიკიმედია თეჟამს ახორციელენს
ინტერნეტის პუბლიკაციაშ შხვა დუდიშულ პროექტეფსჷთ:



https://xmf.wikipedia.org/wiki/%E1%83%9E%E1%83%94%E1%83%A0%E1%83%A3

პერუშ რესპუბლიკა — სახენწჷფო ობჟათე ამერიკაშ ბჟადალ ნორთის, რჩქალი ოკიანეშ
ოძგაშეს. ორუმეშშე თის ომძღჷ ეკვადორი დო კოლუმბია, ელახშე — ბრაზილია,
ობჟათე-ელახშე — ბოლივია, ობჟათეშე — ჩილე. ქიანაშ ფართობი აკმადგინანს 1 285 220
კმ²-ს.

პერუშ ტერიტორიას შხვადოშხვა ამერიკული ცივილიზაცია ფალჷნდჷ, თინეფ შქას რე
ნორტე-ჩიკოშ კულტურა, — ართ-ართი უჯვეშაში კულტურა რე მოსოფელს. პერუშ ტერიტორიას
კოლუმბიშახიან ამერიკას უშანულამაშ როლს ლაჸაფენდჷ ინკეფიშ იმპერია, ინკეფქ უდიდაში
კულუტურლი დო პოლიტიკური თირაფეფი მახვამილეს ვართ ხვალე პერუს, თაშნეშე ედომუშამ
ობჟათე ამერიკას. XVI ოშწანურას ესპანეთიშ იმპერიაქ მახერხჷ ინკეფიშ იმპერიაშ
ეჭოფუა, პერუს გიჭყჷ პერუშ ვიცე-სამაფო, ნამუთ ესპანეთიშ რიგითი კოლონია რდჷ. 1821
წანას პერუქ ზოხორინალაშო ლჷმას მიოჭირინდუ ზოხორინალას.

თეხანური პერუშ ტერიტორია ირთუ 25 რეგიონო. პერუშ გეოგრაფია დიდო მიარეფერუანი რე,
ქიანაშ ტერიტორიაშ ბჟადალი ნორთი უკინებუ ანდეფიშ გვალეფიშ სისტემას, დო ქიანაშ
ორუმეში ნორთი მიკინანს წყარმალუ ამაზონიშ ლეხერს. ქიანა ადამიერიშ გოვითარაფაშ
ინდექსიშ მეჯინათ გვარიან მაღალ დონეს რე.

პერუშ მახორობა 2007 წანაშ მუნაჩამუეფით 29 მილიონ ადამიერს აკადგინანს, ნამუშ
შანულამ ნორთის ინდიარეფი, ევროპალეფი, აფრიკალეფი დო აზიარეფი აკმადგინანა.
მახორობაშ დიდი ნორთი იჩიებუ ესპანურ ნინაშა, პერუშ გვალამ ნორთის ჯინჯიერო
რაგადანა კეჩუაშა დო შხვა აბანობურ ნინეფშა. პერუ გჷშეგორუ მუში უნიკალური დო
გოშხვაფერაფილი კულტურათ, ტრადიციეფით, ბირეფით დო ლიტერატურათ.

პერუშ ტერიტორიას უჯვეშაშ ცივილიზაციეფქ გევითარჷ მეხოლაფირო 6000 ჯვშ.წ. რჩქალი
ოკიანეშ ოძგაშეშ რეგიონეფს — ჩილკას, პარაკასის დო კალეხონ-დე-ჰუალაშ მაღალგვალამ
რაიონს. უკულიან 3 000 წანაშ მიმოულას აბანობურ მახორობაქ მომთაბარე რინაშენ
დიხამინჯობაშა გინორთჷ, მუქჷთ დედასტურჷ ხისკაირუმოკოშ, კოტოშიში დო უაკა-პრიეტაშ
არქეოლოგიური ნთხორუეფწკჷმა. თე პერიოდიშე ფართოთ გიფაჩჷ ლაიტიშ დო ბამბეშ
კულტურეფქ. მახორობაქ დიჭყჷ ჩხოლარეფიშ — თინეფ შქას ალპაკაშ დო ზუღაშ თუშ
დოჭყანაფა. გიფაჩჷ შილონეფიშ დო ჭუბერიშ ჭურჭელიშ ხაზირაფათ.

მეხოლ. ჯვშ. წ. 3000 წანაშო ივითარებუ მოჯგირე ნორტე-ჩიკოშ ცივილიზაცია, დო 900
ჯვშ.წ. — ჩავინიშ კულტურა. თე ცივილიზაციეფს მეურე უჯვეშაში მონუმენტური ტაძრეფიშ
კიდუა ობჟათე ამერიკაშ ტერიტორიას.

პერუშ ობჟათე ოძგაშეს მეხოლაფირო 300 ჯვ. წ. გეშაფალჷ პარაკასიშ კულტურაქ. აბანობურ
მახორობაქ თე პერიოდშე დიჭყჷ ვიკუნიაშ ბოწოწიაშ შილონეფიშ ფართო გჷმორინაფაქ.

მოჩეშ დო ნასკაშ კულტურეფიშ პეულუაშ ფარანი რდჷ 100 ჯვშ.წ. - 700 ახ. წ. მოჩეშ
კულტურაშ ჟამს შანულამო გევითარჷ მეტალიშ დამუშებაქ დო სამეთუნეო ხაზირუაქ. ნასკაშ
კულტურა გჷშიკერძაფუ შილონეფიშ გოვითარაფილ ხაზირუათ. გჷშაკერძაფილო ჩინაფილიე
ნასკაშ ღოზეფი, მუთ მოსოფელიშ მენცარეფშო ამდღარიშა გიშაჩინაფუს წჷმარინუანს.

ოძგაშე კულტურეფქ ელ-ნინიოშ წყარალეფიშ დო გოლოფეფიშით ჭიეჭიეთ დეჩიჩიუ. უკულიან
პერიოდის ანდეფის გევითარ უარიში დო ტიუანაკოშ კულტურეფი, ნამუეფით მოგვიანაფათ
დოთირუ ძალიერ ნოღა-სახენწჷფოქ ჩანკაიქ, სიპანიქ დო კახამარკაქ. თენ ტერიტორიას
მოგვიანაფათ ქჷდებადჷ დო გევითარჷ ჩიმორიშ დო ჩაჩაპოიაშ იმპერიეფქ, სოდგათ მაღალ
დონეშა გევითარჷ დიხამინჯობაქ, ოქროჭკადურობაქ, მეთუნობაქ, მეტალურგიაქ დო
ტექსტილურ ხაზირუაქ. მეხოლ. 700 ახ. წ. გევითარჷ სოციალური ორგანიზეფიშ სისტემაქ,
მუთით ოჭყაფუ ქიმეჩჷ ინკეფიშ ცივილიზაციას.

ზოხორინალა ესპანეთშე ქჷმიღჷ 1824 წანას. უღუდჷ სათანჯო ნირზეფი ბოლივიაწკჷმა
(1902), კოლუმბიაწკჷმა (1927), ეკვადორწკჷმა (1942 დო 1981). 1948 წანაშე, პერუს
ართიანს თირანდჷ სანოღო დო ოურდუმე ხეშულობა. 1990 წანას, იაპონური ბადებაშ ალბერტო
ფუხიმორი გეშაგორეს პრეზიდენტო, ნამუქჷთ ოურდუმეეფიშ მოხვარათ გაჩემჷ თარობაშ
მუშობა დო დეთხინუ თარი მოსამართლეეფიშ დიდი ნორთი. 2001 წანას თის ქიანაშე
ორტებელქ აჸუ.

ორთაშობური პიჯალეფიშ მუშობურობაშ მეჯინათ, პერუს გჷშმერთუ: ბჟადალშე — ოძგაშე ზოლი
ანუ კოსტა, ცენტრის გვალამი, უთარაშო სტეპური აკანი ანუ სიერა დო ელახშე
ლამე-ტყალამი, გვალაშწჷმოხონიშ დო რზენეფიშ აკანი — სელვა. კოსტას უკინებჷ ქიანაშ
ტერიტორიაშ 12,5%; სიერას — პერუშ ანდეფიშ სისტემას, მუჭოთ რჩქალი ოკიანეშ
პარალელურო რე გოდვალირი — 30,2%. თაქ გჷშერთუ ბჟადალ კორდილიერა (უმაღლალაში კონკა
გვალა უასკარანი 6768 მ), ცენტრალური კორდილიერა დო ელახი კორდილიერა. ბჟადაალ
კორდილიერას ელახშე ოკირჷ პლატოეფი დო გაბარეფი (სიმაღალა 3000 -4000 მ), ნამუეფიშ
ობჟათეშე იდვალუ ფაჩილი, დოხვილირი გაბარი პუნა. სელვას უკინებუ პერუშ ტერიტორიაშ
1/2-იშ უმოსი.

პერუშ, ეკვატორიშ ხოლოს დვალირ შხვა ქიანეფშე გოშხვაფერაფილო, ვა უღჷ რადიკალურო
გჷმოხანტილი ტროპიკული კლიმატი. ანდეფიშ გოლინათ, ქიანაშ შხვადოშხვა აკანს იგინაფუ
კლიმატიშ შანულამი გოშხვაფერაფა. კოსტას კლიმატი ზომიერიე, ოშქარე თუთარი
ტემპერატურა რე 15–25 გრადუსი. რეგიონი მაღალი სილამიეთ გჷშეგორუ. სიერას
სუბეკვატორული ჰავა რე, თე რეგიონი გჷშეგორუ მერეხი ჭვემეფით, გჷშაკერძაფილო
ზარხულს. სიმაღალაშ ძინაწკჷმა ართო, ანდეფს სილამიე დო ტემპერატურა ოგინაფალო
ირკენს. ანდეფიშ ელახშე დო სელვას ეკვატორული, მუდმივნოტიო ჰავა რე. ტემპერატურა
ბარს ედომიშ წანაშ გოლუას 24-27 გრადუსიე, ნოლექეფი — 3000 მმ.

პერუშ წყარმალუეფიშ უმენტაშობაშ ნორთი დუს ანდეფს ეჭოფუნს დო ორხველჷ ამაზონიშ
სისტემას. თაქ მეურს პერუშ უგინძაში წყარმალუეფი, მარანიონი დო უკაიალი, ნამუეფიშ
რცხუაფათ რჩქინდუ მოსოფელს არძაშე წყარხვეიანი წყარმალუ ამაზონი. თაშნეშე შანულამი
წყარმალუეფიე: პუტუმაიო, იავარი, უალიაგა, ურუბამბა, მანტარო. მერჩქინელიე, ნამუდა
ქიანაშ არძაშე შანულამი წყარმალუ რე რიო-რიმაკი, თიშენ ნამდა თინა აკმონაზირანს
წყარით დო ელექტროენერგიათ ნანანოღას ლიმას დო თიშ ელ-მოლს. პერუშ დო ედომუშამო
ობჟათე ამერიკაშ უდიდაში ტობა რე ტიტიკაკა, ნამუთ იდვალუაფუ ქიანაშ ობჟათეთ. თე
ტობა ბრელითიე გიშაგორილი დო უნიკალურიე, თინა მოსოფელის ზუღაშ დონეშე არძაშე ჟიდო
დვალირი ტობა რე (3 812 მ). ტიტიკაკას ტობას პერუ ბოლივიაწკჷმა რთჷნს. შხვა
შანულამი ტობა ქიანას ვარე.

ძალამი მათირუ რე კლიმატიშ დო რელიეფიშ მიარეფერუანობა, პერუშ ფლორა დო ფაუნა დიდო
მიარეფერუანი რე. მოსოფელს რინელ ფლორათ დო ფაუნათ უნიკალურ 117 ორთაშობურ ზონაშე,
84 პერუს იდვალუაფუ. თაქ აუხვადუთ 5872 ენდემურ ბუნას, ნამუეფიშ შქას 118 ბუნა
მაფურინჯეეფიშიე, 113 რეპტილიაშ დო თ.შ. პერუშ მარინჯ ჩხოლარეფშე ეიოშანალი რე
იაგუარი, ლამა, პუმა, მელა, მაიმუნი, ტაპირი, პეკარი.

ანდეფიშ ბჟადალშე თჷხთას რე ბართვეფი დო კაქტუსეფი, ელახშე იროწვანე ტყალეფი.
ტროპიკული ტყაშ მასივიშ ფართობით, პერუ მოსოფელს ხვალე ბრაზილიას, კონგოს დო
ინდონეზიას ეკოთხოზჷ.

თეჟამშო პერუ ოპრეზიდენტე რესპუბლიკა რე. ქიანას მოქმედენს 1993 წანას მეღებული
კონსტიტუცია, ნამუშ მიკოჯინათით ქიანაშ დუდიე პრეზიდენტი, ნამუსჷთ ეშმაგორჷნს
მახორობა მანგი ეშაგორუეფიშ შარათ. 2011 წანაშ 28 კვირკვეშე პერუშ პრეზიდენტიე
ოლიანტა უმალა. კანონიშდუმადვალუ ხეშულობას ახორციელენს ერუანული კონგრესი, ნამუთ
აკმოდირთუ 120 მაკათურშე.

პერუშ მახორობა აკადგინანს 29 მილიონს (2009 წანაშ მუნაჩამუეფით), თე კუნთხუთ თინა
მოსოფელს 41-ა აბანსიე. მეჭედალა – 22 ადამიერი კვადრატულ კილომეტრის, თე კუნთხუთ
პერუ ბრელით თუდო რე ლათინური ამერიკაშ შხვა ქიანეფიშე. პერუშ მახორობა გვარიან
მრავალფერამიე, მახორობაშ გვერდის აკადგინანა ესპანურნინამ პერუალეფი, დო უკულ
უთარაშო ინდიარეფი (ჯინჯიერო კეჩუაშ დო აიმარაშ კათეფი) დო მეტისეფი. 2 მილიონშახ
პერუალი თანჯაშგალე ოხორანს, ჯინჯიერო ამერიკაშ აკოართაფილ შტატეფს, კანადას დო
ესპანეთის. ურბანიზაციაშ დონე აკადგინანს 71%-ის (2007)

ქიანაშ ნანანოღა რე ლიმა 7,97 მილიონი მახორუთ (2007). შხვა შანულამი ნოღეფიე:
არეკიპა (749 291), ტრუხილიო (682 834), ჩიკლაიო (524 442), კალაო (480 ვითოში,
2007)

პერუშ მახორობაშ 89% კათოლიკე რე. კეჩუაშ დო აიმარაშ კათეფს ქირსიანობას ორცხუ
ჯვეში წანებეფი (ბჟაშ კულტი დო თ.შ.)

1993 წანაშ კონსტიტუციათ, პერუშ ოფიციალური ნინა რე ესპანური, ნამუთ მახორობაშ
84%-შო ოდაბადური ნინა რე. თაშნეშე გჷშაკერძაფილი სტატუსი უღჷნა ნინეფს – კეჩუასი
დო აიმარას, შხვა ინდიარეფიშ ნინეფწკჷმა ართო, მარა ხვალე თი რეგიონეფს, სოდგათ
თიშა მაჩიებე კათა ოხორანს.

2002 წანას მეღებული კანონიშ ოსხირშა, პერუ გორთილიე 25 რეგიონო დო გჷშაკერძაფილი
სტატუსიშ მაღვენჯი ლიმაშ რეგიონო, ნამუშათ მიშმურს ნანანოღა ლიმა დო თიში
გალენგანობეფი. ლიმა ქიანაშ პოლიტიკური, ეკონომიკური დო კულტურულ-საგანმანათლებლო
ცენტრიე. რეგიონეფს დუდენა რეგიონიშ პრეზიდენტეფი დო რეგიონული სხუნუეფი. რეგიონიშ
პრეზიდენტეფს, თეშინ მუჭოთ ქიანაშ პრეზიდენტის, ეშმაგორჷნს მახორობა 4 წანაშ ვადათ.

პერუს გოვითარაფილიე ტრანსპორტიშ დახე არძო შანულამი სახეობა. ჯამს 80 000
კილომეტრიშ სიგინძაშ შარეფი დახე ედომუშამი პერუშ ტერიტორიას რშვილუნა. პერუშ
უძგაშაშ ორუმეშშე უძგაშაშ ობჟათეშახ გოჸუნაფილიე 2700 კილომეტრიშ სიგინძაშ შარა,
ნამუსჷთ "პანამერიკულ ტრასას" უძახჷნა. წყარხვეიამი წყარმაალეფიშით, გვარიან ჯგირო
რე გოვითარაფილი საწყაროსნო ტრანსპორტით, მაგალითო პერუშ ორუმეშშე დვალირ
საწყარმაალო პორტი პაიტა მერინაფილიე ბრაზილიაშ საწყარმალო პორტ მანაუსწკჷმა. პერუს
210 აეროპორტიე, ნამუეფშე უმენტაშობა დიდო მორჩილი ზჷმაშ დო ხვალე დინოხოლენ
მოხვარებაშიე. უდიდაში აეროპორტიე ლიმაშ ხორხე ჩავესიშ საირქიანო აეროპორტი, ნამუთ
ართ-ართი არძაშე თეხანურიე ედომუშამ კონტინენტის. შანულამი აეროპორტეფიე თაშნეშე
ნოღეფს – ტრუხილიოს დო არეკიპას.

ქიანაშ ერუანული ვალუტა რე პერუშ ახალი სოლი (PEN). 1 ააშ დოლარი – 3,40 ახალი
სოლი. ედომუშამი დინოხოლენი პროდუქტი აკადგინანს 207, 9 მლრდ აშშ დოლარს (2007)
51-ა მოსოფელს, მუშნაველი ართ შურ მახორუშა 7,4 ა.ა.შ დოლარი (2007) 79-ა მოსოფელს.

თეხანური პერუშ ტერიტორია უჯვეშაშ ჟამშე დოხორინელი რდჷ ინდიარეფიშ ტომეფით, XV
ოშწანურას, პერუშ ტერიტორიას პეულანდჷ ინკეფიშ ცივილიზაცია, თინეფს უღჷდეს
გოვითარაფაშ გვარიან მაღალ დონეშა რინელი კასტური სახენწჷფო ტაუანტინსუიუ, ნამუსჷთ
უკული ესპანალ კოლონიზატორეფქ მუკინეს ბოლო. ინდიარეფიშ ცივილიზაციაშ გრანდიოზული
ნოსქილედეფი, ნამუსჷთ აჸონებაშა მოჸუნს ედომუშამი მოსოფელი დო პერუშ დიდარი ორთაშ
პიჯალენს ქიანას ტურისტეფიშ მოძალებას ედომუშამ მოსოფელშე. პერუს შემლებუნა ბძირათ
მაჩუ-პიკჩუ – ინკეფიშ საკურელი ნოღაშ აკნაცჷმეფი, ნასკაშ ტიოზი მუშ საკურელი,
გიგანტური ნახატუებით, ნოღა კუსკო – ინკეფიშ ჯვეში ნანანოღა, პუნოშ უსკვამაშ
რეგიონი, სოდგათ იდვალუაფუ ტიტიკაკაშ ტობა.

მოსოფელიშ ტურიზმიშ ორგანიზაციაშ მუნაჩამეფით, ბოლო წანეფიშ პერუშა მეულირი
ოერეფოშქაშე ტურისტეფიშ მუდანობა: (1000)

2006წ – 1,721 2007წ – 1,916 2008წ – 2,058 პერუშ ნორთი ტურისტეფიშ მუდანობაშ
კუნთხუთ ამერიკაშ ტურისტულ რეგიონს 2008 წანას აკადგინანდჷ 1,4%-ის. მოსოფელიშ
ტურიზმიშ ორგანიზაციაშ მუნაჩამეფით, პერუშ მშნაველეფი ოერეფოშქაშე ტურიზმიშე: (მლნ
აშშ დოლარი)



https://xmf.wikipedia.org/wiki/%E1%83%9C%E1%83%9D%E1%83%91%E1%83%94%E1%83%9A%E1%83%98%E1%83%A8_%E1%83%9E%E1%83%A0%E1%83%94%E1%83%9B%E1%83%98%E1%83%90

ნობელიშ პრემია ირწანიერი ოირქიანე პრემია რე. ჯოხო მოურსუ დუმარცხუაფალი შვედი
ინჟინერიშ, ქიმიკოსიშ, გუმომგონებელიშ დო ჭარუშ ალფრედ ბ. ნობელიშ ჯოხოშე დო თიშ
პატიცემაშ შინო.

ანდერძით ნობელიშ პრემიაშ გინოჩამაშ ნება უღუ სტოკჰოლმიშ ომაფე მენცარობაშ
აკადემიას (ფიზიკა დო ქიმიაშ დარგის, მემორიალური პრემია ეკომინიკაშ დარგის -
1968), კაროლინაშ ომაფე ომედიცინე - ქირურგიაშ ინსტიტუტის სტოქჰოლმს (ფიზიოლოგიას
დო მედიცინას) დო შვედეთიშ აკადემიას სტოკჰოლმს ლიტერატურაშ დარგის. ნორვეგიას
ნობელიშ პრემიას მშვიდობაშ გაბერჯეკებაშ დარგის ანიჭენს ნორვეგიაშ პარლამენტიშ გეშა
შანელი ნობელიშ კომიტეტი. ნობელიშ პრემიას გინმოჩანა ინდივიდუალურო კათას დო ხვალე
ართიშა; მარა რე გიშარკება წესიშე ხოლო: მარი სკლოდოვსკა-კიურიქ ნობელიშ პრემია
ეჭოფუ ჟირშა - 1903 დო 1911 წანეფს. ნობელიშ პრემიაშ გინოჩამაშ ცერემონიალი
ინწყუაფუ სტოკჰოლმის დო ოსლოს ირ წანაშ 10 ქირსეთუთას - ნობელიშ შურიშტებაშ დღას,
ნამუთ ნობელიშ დღათ რე გუმოცხადებული. ნობელიშ პრემიაშ გინოჩამაქ დიჭყუ 1901 წანას,
მუჟამს პრემიაქ გინაჩუ ვ. რენტგენს ფიზიკაშ დო ქიმიაშ დარგის. ათე ჩინებული კათაშა
რე პრემია გინნაჩემუ:

მ. პლანკიშა - 1918 წ. ა. აინშტაინშა - 1921 წ. ნ. ბორიშა - 1922 წ. ე.
რეზენფორდიშა - 1908 წ. ლევ ლანდაუსიშა - 1962 წ.

ლიტერატურაშ დარგის: რ. თაგორიშა - 1913 წ. რ. როლანიშა - 1915 წ. თ. მანიშა - 1929
წ. მ. შოლოხოვიშა - 1965 წ.



https://xmf.wikipedia.org/wiki/%E1%83%AC%E1%83%A7%E1%83%90%E1%83%A0%E1%83%98

წყარი — წყარბადიშ ოქსიდი (H2O), უშურე, უგემური დო უფერო ქვანთი (ფსქელ ფალეფს
ვარა აპარატურათ დაკვირაბორც ცაშფერიე), ბიოსფეროს არძაშე უმოსი გოფაჩილი ქიმიური
ნაკათა. უციო რე არძო ჩინებული შურდგჷმილი ორგანიზმიშ რინაშო. დიხაუჩას წყარიშ
ოეგებიე მუდანობა რე 1400 მილიარდი მ³. აფხვადუნა მოსოფელიშ ოკიანეს (96%), თეშ
გალე დიხაშთუდონი წყარეფიშ, ჯიშთეფიშ, ტობეფიშ, ნიადაგიშ სილამიეშ დო წყარმალუეფიშ
სახეთ, თაშნეშე ატმოსფეროშ დო მუჭოთ ჭვემაშ წყარი. ორთაშობურ პიჯალეფს წყარს
შხვადოშხვა მუდანობათ ირო გონწყუმილიე ჯიმუეფი, აირეფი დო ორგანული ნიფთუანობეფი.

დიხაუჩაშ გალე წყარიშ ჸოფა დოდასურაფილიე მუსხირენ შხვა ცაშური სხეულს (ევროპა,
ევკლიდე).



https://xmf.wikipedia.org/wiki/%E1%83%A4%E1%83%A0%E1%83%98%E1%83%93%E1%83%A0%E1%83%98%E1%83%AE_%E1%83%B0%E1%83%90%E1%83%98%E1%83%94%E1%83%99%E1%83%98

ფრიდრიხ ავგუსტ ფონ ჰაიეკი (დ. 8 მესი. 1899, ვენა — ღ. 23 მელახი. 1992,
ფრაიბურგი, ბადენ-ვიურტემბერგიშ აკანს) — ავსტრიალი ეკონომისტი. გათუ ვენაშ
უნივერსიტეტი (1921). რდჷ ავსტრიაშ ეკონომიური რკვიეფიშ ინსტიტუტიშ დირექტორი
(1927-1931), ლონდონიშ (1931-1950), ჩიქაგოშ (1950-1962), ფრაიბურგიშ (1962-1969)
უნივერსიტეტეფიშ პროფესორი, 1970-შე ზალცბურგიშ (ავსტრია) უნივერსიტეტიშ
პროფესორ-კონსულტანტი. ჰაიეკი ოცადჷ ავსტრიული ბურჟუაზიული პოლიტიკური ეკონომიკური
სუბიექტურ-ფსიქოლოგიური მეთოდი მეურინუას მათემატიკურ თეორიას დო იდეალისტურ
ფილოსოფიას. კაპიტალს უჯინე მუჭოთ არძა ჯარალობურ-ეკონომიური ფორმაციაშო
დჷმახასიათაფალ ირალ კატეგორიას. ჭარბწარმებაშ ეკონომიური კრიზისეფიშ ბაძაძო
მიორჩქჷდჷ ინვესტიციეფიშ მეტიშმეტო რდუალა დო ბანკეფშე ჩილათირი ფარულ-ოკრედიტე
პოლიტიკაშ მიკოჸონაფა, კრიზისეფიშ ეშაჸოთამაშ მეშქაშალათ - მოხანდე მასეფიშ
მოხვარებაშ დონეშ დო ხეშქირაშ მორკება. ეკონომიკაშა სახენწჷფოშ მიშახოლაფაშ მოვარიე
რე, გილმალუანს კომუნისტური შენებაშ თეორიას დო პრაქტიკას. ნობელიშ პრემიაშ
ლაურეატი (გ. მიურდალწკჷმა ართო 1974).



https://xmf.wikipedia.org/wiki/%E1%83%A0%E1%83%98%E1%83%A9%E1%83%90%E1%83%A0%E1%83%93_%E1%83%A4%E1%83%94%E1%83%98%E1%83%9C%E1%83%9B%E1%83%90%E1%83%9C%E1%83%98

რიჩარდ ფილიპს ფეინმანი (ინგლ. Richard Philips Feynman [ˈfaɪnmən]) (დ. 11 მესი,
1918, ნიუ-იორკი ― ღ. 15 ფურთუთა, 1988, ლოს-ანჯელესი) — ამერიკალი ფიზიკოსი,
ნობელიშ პრემიაშ ლაურეატი ფიზიკას (1965). 1943-1945 ბირთვული ანჯარიშ ქიმინუაშე
მომუშე, მანჰეთენიშ პროექტიშ აქტიური მაკათური ლოს-ალამოსის, თაშნეშე რდჷ კოსმოსური
შატლ „ჩელენჯერიშ“ კატასტროფაშ კჷლმაგორალი პანელიშ მაკათური. ფეინმანი რდჷ
ელემენტარული ნორთიეფიშ გინოქიმინუაშ ემასახალი, „ფეინმანიშ დიაგრამეფიშ“
აკმაქიმინალი. თეორიულ ფიზიკას მუშ ნახანდეფწკჷმა ართო, ფეინმანს თაშნეშე
მირჩქინანა კვანტური კომპიუტერიშ აკოქიმინუაშ ართ-ართ პიონერო დო ნანოტექნოლოგიაშ
კონცეფციაშ აკმამუშებელო. რინაშ ბოლო წანეფს ფეინმანი თეორიული ფიზიკაშ პროფესორი
რდჷ კალიფორნიაშ ტექნოლოგიაშ ინსტიტუტის.

რიჩარდ ფეინმანქ დებადჷ მატერიალურო უნარღელჸოფირ ფანიას. მუში მასქერეფი, მელვილი
დო ლუსილი, ოხორანდეს ქუინსიშ ობჟათეჸურე, ნიუ-იორკის. მუშ მუმაშ გინოჭყვადილი
აფუდჷ, თი შვანს, მუნეფს ბოში ქაშიდეს-და, თინა უციოთ მენცარი გჷშეშჷ. თი პერიოდის,
თიშ უმკუჯინუო, ნამდა ოსურიშ სამენცარო კარიერა წარმოუდგენელი რდჷ (მარა
ვაოფიციალურო თინეფშო შილებედჷ აკადემიაშ ხარისხიშ მეღება), რიჩარდიშ უკჷლაშ დაქ
ჯოან ფეინმანქ მიოჭირინდუ აღიარებას სამენცარო წირეეფს, მუჭოთ წჷმოძინელ
ასტროფიზიკოსიქ. მუმა ოცადჷდჷ რიჩარდიშა ბაღანობაშე გუკურცხინუაფუდჷკო ბაღანური
ინტერესი გარემო ოქიანუშ გჷმოლინაშ დო თიში აკორჩქინაშ ჸურე. თინა ირო ედომუშამი დო
დიდი ინტერესით გამენდჷ ბაღანაშ მიარე კითხირს, ნამუსჷთ უხუნუანდჷნ, გამეფს
ირინუანდჷ მუშ რჩქინას ფიზიკაშ, ქიმიაშ დო ბიოლოგიაშ სფეროშე.

რიჩარდ ფეინმანქ გათუ მასაჩუსეთსიშ ტექნოლოგიაშ ინსტიტუტიშ ფიზიკაშ ფაკულტეტი დო
გურაფა გაგინძორჷ პრინსტონიშ უნივერსიტეტის. მაჟირა მოსოფელიშ ლჷმაშ ბორჯის,
ფეინმანი ოცადჷდჷ მოხალისეეფიშ ბუნეფს მოხვალამას, მარა ფსიქიატრიშ დჷნასქვიშ
ოსხირშა, თის ვარია გჷმუცხადეს.

დოქტორიშ ხარისხიშ მოპალაფაშ პერიოდის მუქ ჩილო ქჷმიჸონჷ არლინ გრინბაუმი, ნამუთ თი
ბორჯის ძალიერო რდჷ დალახებური ტუბერკულოზით. ფეინმანიშ მასქერეფი თე ქორწინებაშ
ძალამი მოვარიეეფი რდეს, მარა რიჩარდიქ იშენი თაში გინოჭყვიდჷ. ქორწინებაშ
ცერემონიაქ აკოდირთჷ ლოს-ალამოსისიშ გეზაშ რკინაშშარაშ გიორენჯის, მეჯვარეეფი რდეს
კვარეფიშ გჷმმაჩამუ აფთიაქარი, ხოლოს დვალირი მაღაზიეფშე. რიტუალს ვარდჷ ნამუთინი
მოჯგირე. ცერემონიაშ დალიერს, მუჟამსჷთ სინჯას მეთხუებუდჷ უჯუნუდჷკო მოჭყუდუშა —
რიჩარდიქ, შჷდჷ არლინიშ ლახარა, ხვალე ღვანწკის ქაჯუნჷ.

1960 წანას, ევროპას, ართ–ართ კონფერენციას თიქ აუხვადჷ ართ ოსურს, ნამუქჷთ გინირთჷ
თიშ ჩილო, თენა რდჷ ინგლისარი გვინეტ ჰოვარტი. ჭკობას მალას ქჷმაძინჷ ბოშიქ,
ნამუსჷთ ქიგიოდვეს კარლი, მუნეფქ მალას სქუათ გეჭოფეს ჭიჭე ძღაბი, მიშელი.

თე პერიოდის ფეინმანქ ძალამო დეინტერესჷ ხელუანობათ. მუს ოინტერესჷდჷ - მუ გოლინას
ოხვამილუანდჷ ადამიერეფშე ხელუანობა. მუქ ხანტუას ქიმეთხჷ ხე. მუში ნახანტეფი
ვაგჷშეგორუდეს სისქვამეთ, მარა ბორჯეფიშ მალობას მუქ ქჷდიჭყჷ ჯგირი პორტრეტეფიშ
ხანტუა.

1970 წანას ფეინმანქ, მუშ ალმასქუქ დო მუნეფიშ მაჸალე რალფ ლეიტონქ (ფიზიკოს რობერტ
ლეიტონიშ სქუა) გინოჭყვიდეს შარალუა ტუვაშა (მორჩილი, გვალეფით გოხურგილი
ტერიტორია, ნამუთ იდვალუაფუ რუსეთ დო მონღოლეთის შქას, რინელი სხუნუეფიშ
რესპუბლიკა) აკა პროფესორიშ, ტუვაშ მარკვიეშ არზით, თე შარალუას შილებე
გუჟირმანგებუდჷკო რჩქინა თე ოლქიშ გეშა. ფეინმანი, თე შარალუაშო იხაზირებუდჷ თელი
სერიოზულობათ: თიქ გეჩინებაფუ თელი ლიტერატურა ტუვაშ გეშა, მარა საწუხაროთ თე
შარალუაქ ვაგჷშართჷ.

შილებედჷ ხელუანური ჭაჭეფიშ გინონერგუა დო სიცოცხალაშ მუდგაზმარენი თუთა
გოხანგინძორაფა, მარა მუქ გინოჭყვიდჷ - ქჷმაჭარჷ ხე სამედიცინო მოხვარაშე ვარიაშ
გაცხადებას. მუქ დოღურჷ 1988 წანაშ 18 ფურთუთას. თინა დასაფულებური რე ალტადანეშ
საფულეს (ჯოხოთ „მაუნთინ ვიუ“-ს). მუში ალმასქუ, გვინეტ ფეინმანი ხოლო მუშ ხასჷლას
რე დასაფულებური. რიჩარდ ფეინმანქ გამნარყეფს დუტუ კვანტური ნორთიეფიშ
ურთიართქიმნჯალაშ ახალი თეორია. თეშ მოხ, 1985 წანას გჷშაშქუ მუშ დუდის გინულირი
ოძიცე ისტორიეფიშ კორობილი, დუდჯოხოთ - „თქვა, მუშო ოკო რაგადი, ციგანენთ მისტერ
ფეინმან!“. თე კორობილიშ მაჟირა ტომს ჯოხო - „მუშენი გონარღჷ, მუს ფირქენა
შხვეფინ?“ ("What do You Care What Other People Think?").

1950 წანაშე ფეინმანი მუშენდჷ კალიფორნიაშ ტექნოლოგიურ ინსტიტუტის. ალმასქუშ ღურაშ
დო მოსოფელიშ ლჷმაშ თებაშ უკული თიქ დეპრესიას ქინანთხჷ. თე პერიოდის თინა
ღებულენდჷ მოჭანაფეფს შხვადოშხვა უნივერსიტეტეფიშ კათედრეფშე. მუქ პრინსტონიშ
უნივერსიტეტიშ მოჭანაფა ხოლო მიღჷ (სოდეთ მოღალენდ ალბერტ აინშტაინი).

ფეინმანი აგინძორენდჷ მუშობას კვანტური გინოქიმინუეიშ დორხველი თეორიაშე. თეშ მოხ
თიქ წჷმარინუ ჰიპოთეზა ჟიდენადობაშ თეორიაშე (ირინუანს ერვინ შრედინგერიშ
განტოლებეფს). თე მეგორაფა, ჟიგჷმატარობაშ თეორიაწკჷმა ართო, ნამუეფით ბრელით
წოხოლე რდჷ მეჭირინდადილი შხვა სუმი ფიზიკოსშენ, ახალ ოდუდეს უდვანს დაბალი
ტემპერატურეფიშ ფიზიკას. თეშ მოხ, ფეინმანი „დაღარი ფაჩუაშ“ თეორიაშე მუშენდჷ
მიურეი გელ-მანწკჷმა ართო. „დაღარი ფაჩუაშ თეორია“ არძაშე უჯგუშო რჩქჷ დუდიშული
ნეიტრონიშ, პროტონო, ელექტრონო დო ანტინეიტრინო ბეტა-გჷშაბარჩხალს.

1986 წანაშ 28 ღურთუთას, ააშ-იშ ერუანულ აეროკოსმოსურ სააგენტოქ ახორციალ
მიარეჯერული გჷმორინაფაშ კოსმოსური ხვამარდიშ - „ჩელენჯერიშ“ გეჸვენჯი გოტება. თენა
რდჷ „ჩელენჯერიშ“ ბოლო მისია. ხვამარდიქ ეფეთქჷ გოტებაშე 73 წამიშ უკული.
კატასტროფაშ ბაძაძეფიშ გჷმორკვიაშ ღანკით იფორმირჷ საპრეზიდენტო კომისიაქ. გვინეტიქ
დაჯერჷ ალმასქუს, ნამდა თის უციოთ მიშულებუდჷკო თე კომისიაშა დო გემიშუღალჷდჷკო
მუში თია. ფეინმანქ, ქოთ ქიმიოგორუ აფეთქებაშ ბაძაძის - ოჭუალიშ ჟირი ცილინდრული
ავზიშ აკმაართაფალი სვირიშ მაჩოლარი, გარსული რიზინიშ სვირი, დიდი ვიბრაციაშ გეშა,
რდჷ დიდი დოხარგაშ თუდო, მუშ გეშათ უგნული რდჷ მუში ფორმაშ შანულამი თირაფა დო
თხილუაშ ფუნქციაშ დინაფა. ფეინმანშე, ჭორქეფიშ, ჭიჭე სვირეფიშ დო ჸინიშ გჷმორინაფათ
მინწყუ სათოლიო ცადაქ, ნამუთ ამართალენდ თეორიული რკვიაშ შედეგის: ატმოსფეროშ
დაბალი ტემპერატურაშ პიჯალეფს, რიზინიშ მათხილუ სვირს მართალო ოკო უდინუაფუდჷკო
ელასტიურალაშ უნარი, გოხარცქელედჷკო, ჩხე გაზიშ გოტებაშ გეშა (შქაშ სვირშე,
„სოპლო-შ“ მანგიორო) უგნული რდჷ დაჩხირიშ გორჩქინა დო ოწიმაია წყარბადიშ ქვერსემი
ავზიშ აფეთქება.

ფეინმანიშ ცადა ოძირეს ბონი ეთერიშ სატელევიზო გინოჩამას. უკულიანშო იძირჷ, ნამდა
კოსმოსური ცენტრიშ (ნასა) ტექნოლოგეფშო ოწმოხ ვაჸოფე ჩინებული, ნამდა ოკო
გინოდგჷმედჷკო სარისკო ბიჯგი დო უგურუჩამუ რდჷ შანულამი უსაფრთხობაშ პიჯალა -
ხვამარდიშ გოტება ვარდჷ ოკორნებელი გარემოშ დაბალი ტემპერატურაშ შვანს.

მოჸონაფილი ვითარებაშე, ხემანჯღვერეფქ ოშქაშე რგოლიშ ტექნიკური პერსონალი აძვილეს
გაჩუმებედესკო დო დუთხილუდესკო „რისკოშ სალამუსო“. შქვითი ასტრონავტიშ სიცოცხალა დო
მიარე მილიონო ფასებული ხვამარდი ქეკიდინუ კოსმოსური ცენტრიშ ხემანჯღვერეფიშ
პოლიტიკურ ამბიციეფქ. მუნეფიშ თარ ღანკის წჷმარინუანდჷ - ხვამარდი გოუტებუდესკო 28
ღურთუთას.

1975 წანას რიჩარდ ფეინმანქ იჸიდჷ „დოდჯ ტრეიდსმენიშ“ მარკაშ ავტომობილი
(მიკროავტობუსი). ავტომობილი ღაფილი რდჷ თი ბორჯიშო მოდურ, დონგიშ ფერო, დინოხოლეშე
წვანე ფერეფს, თინა მოხანტილი რდჷ ფეინმანიშ დიაგრამეფით, ანუ თით, მუქჷთ მუშ
მინჯეს ნობელიშ პრემია მოუღჷ. ფეინმანქ თე მანქანაშო სპეციალური სანომერო შანეფი
ოხაზირებაფუ - "QUANTUM".



https://xmf.wikipedia.org/wiki/%E1%83%9C%E1%83%9D%E1%83%A0%E1%83%95%E1%83%94%E1%83%92%E1%83%98%E1%83%90

ნორვეგია, ოფიციალურო ნორვეგიაშ სამაფო (ნორვ. Kongeriket Norge, ახალ ნორვეგიულო
Kongeriket Noreg) — ქიანა ოორუე ევროპას, სკანდინავიაშ ჩქონს. უკჷნებჷ ჩქონიშ
ბჟადალი ნორთი, თაშნეშე კოკი იან-მაიენი დო არქტიკული არქიპელაგი შპიცბერგენი.
ნორვეგიაშ საართო ფართობი რე 385,252 კვადრატული კილომეტრი, მახორობა – 4.8 მილიონი
კოჩი. რე ართ-ართი არძაშე ნორკე მეჭედალათ დოხორელი ქიანა ევროპას. ქიანას
ბჟაეიოლჸურე უხურგანს შვედეთი; უძგაშაშო ოორუეჸურე დვალირი რეგიონი უხურგანს
ფინეთის დო რუსეთის; თის დო დანიას შქას იდვალუაფუ სკაგერაკიშ საროტი. ნანანოღა რე
ოსლო.



https://xmf.wikipedia.org/wiki/%E1%83%9B%E1%83%94%E1%83%A2%E1%83%90%E1%83%9A%E1%83%98%E1%83%99%E1%83%90

მეტალიკა (ინგლ. Metallica გჷმითქუალუ /mʉˈtælɨkə/ ( მორჩქილა)) — ამერიკული
მეტალ-ბუნა, დორსხუაფილი 1981 წანას ნოღა ლოს-ანჯელესის, ააშ, ჯეიმზ ჰეტფილდი
(რიტმური გიტარა, ვოკალი) დო ლარს ულრიხიშით (დრამი) .

მეტალიკაშ ორდოშიან ინნაჭარეფი იკათუანდჷ ნჭაფიერ პარტიეფს, ინსტრუმენტალეფს,
აგრესიულ მუსიკას, მუდგაქჷთ თინეფი თრეშ მეტალიშ დიდი ოთხურეფშა მართინუ თიშნერი
ბუნეფიშ ხასჷლას, მუნერეფით რე: სლეიერი, მეგადეზი, ანთრაქსი.1986 წანას გჷშულირი
ალბომი „Master of Puppets“ იკოროცხუ ართ-ართი არძოშე უმოსი გოლინუან „მონკა“ თრეშ
მეტალიშ მიმალუობაშ ალბომო. თახმი კომერციულ წჷმოძინას ბუნაქ 1991 წანას ალბომიშ
„Metallica“ გიშაშქუმალაბორჯის მიოჭირინუ მუქჷთ ბილბორდ 200-ის მაართა აბანს
მოხვადჷ.

მეტალიკას აკოძინელო გჷშაშქუმალირი აფჷ ჩხორო სტუდიური ალბომი, სუმი ცოცხალი
ალბომი, ხუთი EP, ეჩიდოოთხი მუსიკალური ვიდეო დო ჟარნეჩიდოხუთი სინგლი. ბუნაქ
ჩხოროშა ეჭოფჷ გრემი, ოდო თინეფიშ ხუთი ალბომქ ბილბორდ 200-ის მაართა აბანი დეკინჷ,
მუდგაშ გეშათ მაართა ბუნათ გინირთჷ ნამუქჷთ თეს მიოჭირინუნ. ათე ბორჯიშო ბუნას
ედომუშამო მოსოფელს 100 მილიონშე უმოსი ალბომი აფჷ გჷმოჩამილი.

მეტალიკაქ 1981 წანას ლოს-ანჟელესის, კალიფორნია, დირსხუ. დრამერქ ლარს ულრიხიქ
აბანობურ გაზეთ The Recycler-ის აკეთჷ განცხადება, ნამუდა გორუნდჷ დჷნოსქილედ
მუსიკოსეფს მეტალ-ბუნაშ დარსხუაფალონ. თის ჯეიმზ ჰეტფილდიქ გიშეხონარჷ. მორო მუჭოთ
მოგვიანაფილო რონ მაკგოვნიქ თქუ ჟურნალშო „So What!“ მეჩამილი ინტერვიუსჷნ, ლარსი
დო ჯეიმზის ართიანი მუნეფიშ საართო მაჸალექ ჰიუ ტანერქ გაჩინებაფუ. ორდოშიან
სტადიას ბუნას ირო პრობლემეფი უღუდჷ თარ გიტარისტწკჷმა რსხუაფათ. ჭე ხანით ბუნას
მითმიოგანდეს ლოიდ გრანტი, ბრედ პარკერი დო ჯეფ უორნერი (ღოზგასუმალარი რე, ნამუდა
ნამთინ ჟიმოშინელი გიტარისტი ვეკოროცხუ მეტალიკაშ მაკათურო, თინეფს „სუმარიშ“
სტატუსი უღუნა). მეტალიკაქ ოფიციალურო 1981 წანაშ გჷმათუთას დირსხუ, ულრიხიშ დო
ჰეტფილდიშ აკოხვამილაფეფშე ხუთი თუთაშა.

ლარსიშ მაჸალექ რონ ქუინტანაქ თხუ თის, ქუმოხვარებუდუკო ჯოხოშ გჷშაგორუას მუშ ახალი
ჟურნალშონ, ნამუთ ამერიკული დო ბრიტანული მეტალ-ბუნეფიშ გეშა იჸიდჷნ. რონს უკვე
აფუდჷ გჷშაგორილი მუსხირენ ჯოხო: Metallica, Metal Mania დო Hesse. ლარსიქ მირჩქინჷ
ნამუდა, „მეტალიკა“ გოსოფური ჯოხო იჸუაფუდჷ მუშ ბუნაშონ დო რონს ვა უზუკოლჷ
ჟურნალშო თეცალი ჯოხოდვალაშ გედვალა. ათაშ გიადჷ ბუნას „მეტალიკა“ - ქ.

1982 წანაშ დაჭყაფუს ლარსიქ Metal Blade Records-იშ დჷმარსხუაფალი ბრაიან სლეიჯელი
დარწუმჷ გემშუღალუდუკო მეტალიკაშ ბირა Hit the Lights ლეიბლიშ მაართა კათელშან
Metal Massacre. ბუნაქ დემო Power Metal ქენაჭარჷ, სოდეთ თინეფიშ მაართა ბირა - Hit
the Lights მიშმეშჷნი. ბას-გიტარას მიოგანდჷ დო იბირდჷ ჯეიმზი, ოდო გიტარას - ლოიდ
გრანტი (უმოს გვიანიშ ინნაჭარეფს თიშ აბანს მასტეინი იკჷნენს), თაშნეშე The
Mechanix, Jump In The Fire დო Motorbreath. ულრიხიქ ხოლო ართი განცხადება ქენახუნუ
გაზეთის The Recycler თარი გიტარისტიშ ვაკანსიაშ გეშა. თის უგამჷ დეივ მასტეინიქ,
ნამუთ თი ბორჯიშო ბუნა "პანიკის" მითმიოგანდჷნ. ჰეტფილდის დო ულრიხის თეშ მეწონეს
დეივიშ მეგამაქ, ნამუდა ბუნაშა ქიმიჭანეს. ლარსიქ დო ჯეიმზიქ ბასისტო ქჷმიჭანეს რონ
მაკგოვნი, ნამუთ თეიშახ ჯეიმზწკჷმა ართო მითმიოგანდჷ ბუნა ლიზერ ჩარმისჷნ. მუსხირენ
თუთაშ უკული ინაჭარეს No Life 'til Leather რსული ფორმატით, სოდეთ შკვითი ბირა
მიშმეშჷნ დო ნამუქჷთ მალას ქჷმკიჭოფჷ ფანეფიშ თოჸუჯი.

ბუნაშ მაართა ცოცხალი კონცერტიქ აკოდირთჷ 1982 წანაშ 14 მელახის კლუბი Radio
City-ის, ნ. ანაჰაიმი, კალიფორნია. კინ თი წანას, 25 მესის ბუნაქ კონცერტი ამანჯჷ
სკოლას, სოდეთ ულრიხი გურაფჷლენდჷნ. თე ბორჯიშო ჰეტფილდის დო მასტეინს ანწი ვა
მოწონდეს მაკგოვნიშ მეგამა, რახან მიოჩქუდეს ნამუდა „რონი ახალს მუთუნს ვართუდჷ,
უბრალეთ მალუობას მეჸუნდჷ“. ბრაიან სლეიჯელქ უზუკოლჷ ლარსის, მიდურთუმუდუკო სან
ფრანცისკოშა დო ქჷმურჩქილუაფუდესკონ ბასისტ კლიფ ბარტონიშა, ნამუთ ბუნა ტრაუმას
მითმიოგანდჷნ. ლარსიქ დო ჯეიმზიქ კლიფიშ ბუნაშ შოუს სერიშ კლუბის Whisky a Go Go
დერსეს დო თეშ მეწონეს თიშ რსულებაქ, ნამუდა მეტალიკაშა გინულა ქოთხიის. დუდშე
კლიფიქ ვარია თქუ, მორო წანაშ ბოლოშო დეყაბულჷ ხვალე თი პიჯალათ, ნამუდა მეტალიკა
ნოღა ელ ქერიტოშა, სან-ფრანცისკოშ გოხოლუაშა, გინილენდუ-და. ლარსიქ დო ჯეიმზიქ
კლიფიშ პიჯალას დეალეს. მეტალიკაშ მაართა გჷშულაქ კლიფწკჷმა ართო სერიშ კლუბის The
Stone აკოდირთჷ 1983 წანაშ მელახის. უკულიანეშის ბუნა შხირას მითმიოგანდჷ
სან-ფრანცისკოშ კლუბეფს, შხირას ბუნა ექსოდუსწკჷმა ართო. კინ თე წანას მეტალიკაქ
იშარჷ ნიუ-იორკშა, სოდეთ ხეკირილი ლეიბწკჷმა Megaforce Records გაფორმეს. მალას
ჯეიმზიქ დო ლარსიქ გეგნოჭყვიდეს, ნამუდა უკვე უშულებუ რდჷ მასტეინიშ ეჭოფუა თიშ
აგრესიულობაშ, ნარკოტიკეფიშა დო ალკოჰოლშა მებუნაფილობაშ გეშა. თეშ გურშენ, 1983
წანაშ მაართა პირელს დეივსის ბუნა ქუდატებაფეს დო თიშ მანგიორო კინ თი ონჯუას კირკ
ჰემეტი ქჷმიჭანეს ბუნა ექსოდუსიშე (მოგვიანაფილო დეივქ ობაღინაფალო პოპულარული ბუნა
მეგადეზი ქჷდარსხუ). მეტალიკაშ მაართა შოუქ ჰემეტწკჷმა ართო 1983 წანაშ 16 პირელს
სერიშ კლუბის Showplace აკოდირთჷ, ნ. დოვერს, ნიუ ჯერსი.

ინტერვიუეფს მასტეინი ირო გჷმოხანტჷნდჷ მუშ ნეგატიურ მერინას ჰემეტიშ მეხჷ. თინა
იჩიებუდჷ, ნამუდა ჰემეტიქ თის სამუშა მიდუღჷნ, ნამუდა თინაქ პოპულარულო მასტეინიშ
ჭარილი რიფეფიშ დო სოლოეფიშ რსულებაშ გეშა გინირთჷნ. მეგადეზიშ 1985 წანას ოდებიუტე
ალბომს Killing Is My Business... and Business Is Good! მასტეინქ გემშეღჷ ბირა
Mechanix, ნამუთ მიშულირი რე თაშნეშე მეტალიკაშ ალბომშა Kill 'Em All თირელი ჯოხოთ
The Four Horsemen. მუჭოთ უკულნეშის გაცხადჷ მასტეინქჷნ, თენა თიქ თიშენ ქიმინჷ,
ნამუდა მეტალიკას „ქეკოჭიშაფუდუკონ“.

1983 წანას მეტალიკაქ როჩესტერშა (ნიუ-იორკი) იშარჷ, ოდებიუტე ალბომიშ Metal up
Your Ass - იშ ინაჭარალო, მარა ბუნაშ ლეიბლი დო დისტრიბუტორეფ შქას კონფლიქტიშ
გეშა, ალბომს ჯოხო დუთირეს დო თეშ გეშა ქიანას Kill 'Em All-ქ გორჩქინდჷ. ალბომიშ
ლეიბლი რდჷ Megaforce Records ააშ-ის, ოდო Music for Nations ევროპას. ალბომქ
ბილბორდ 200-ის 120-ა აბანს მიოჭირინუ 1988 წანას. მორო, ფინანსურო ვართ ფერი
წჷმოძინელქ გიშართჷ. მანგიორი ალბომქ ბუნას ახალი ფანეფი ქჷმეუძინჷ. ბუნაქ ალბომიშ
ხუჯიშ მიოჩამალო ტური Kill 'Em All For One ამანჯჷ ბუნა რავენწკჷმა ართო, ნამუთ 27
კვირკვეშე 3 ეკენიაშა იგინძორებუდჷ. ტურიშ აპოგეათ 13 მარაშინათუთას ჩიკაგოს
მანჯებულ კონცერტიქ გინირთჷ, ნამუშ ფრაგმენტეფიშ ძირაფა შელებუანი რე 1988 წანას
გიშაშქუმალირ ვიდეოფილმის Cliff 'Em All. 1984 წანაშ ფურთუთას მეტალიკა ხუც არზენს
ბუნა ვენომს ტურნეს Seven Dates of Hell, სოდეთ თინეფქ 7000 მაჯინეშ წოხოლე
წჷმოდირთეს.

1984 წანაშ მარაშინათუთას მეტალიკაქ რანწკით მაჟირა სტუდიური ალბომი Ride the
Lightning გჷშაშქჷ. ალბომი ბილბორდ 200-ის 50 მარაშ განწხანს რდჷ დო მასუმა აბანს
მიოჭირინუ. საფრანგეთის თე ალბომშო კაბრეფქ ჩილათირო წვანე ფერეფს დიბეშტჷ, ნამუთ
უკვე კოლექციონერეფიშ თოჸუჯიშ მეკონი რე. კრიტიკოსეფიშ დო ფანეფიშ უნელო ალბომი
აკუსტიკური გიტარაშ პარტიათ იჭყაფუ. თიშა მიშულირი რე ბირეფი: For Whom the Bell
Tolls, Fade to Black, Creeping Death დო შხვეფი. თენეფშე ეკონია ბიბლიური სიუჟეტშა
რე ეგაფილი. ბირაქ Ride the Lightning იჭარჷ თიშ უკული, მუთ ბუნაშ მაკათურეფი კათაშ
წოხოლე დადჷნოშურჷ ტეხასიშ შტატიქ ახალნორდეფიშ სისინაფას უკანონო ქიმინჯალეფშა,
კერზოთ ნძალუეფშა. მეტალიკაქ ჭარჷ თე ბირა პროტესტიშ საგამათ, მუდგათ მახვამილუ თიშ
დემონსტრირაფა, ნამუდა ჯალათეფი დუდო გინმირთუნა მაჸვილარეფო, მუჟამც ორთუნა
ნძალუას მუნეფიშ სხვერპლიშ მეხჷ დორხველი რწუმეფიშ გეშან. შხვეფშე გჷშმეგორუ
ალაზიმაფათ ნარა დო მელოდიური Fade to Black, ნამუქჷთ არგამათ გეგშართჷ მეტალიკა
შხვა თრეშ მეტალ ბუნეფშე. თე ალბომს რე თაშნეშე ინსტრუმენტალი The Call of Ktulu,
ნამუშ ჯინჯიერი თია, თეშნეშეთ მუჭოთ Ride the Lightning მასტეინიშ ნაჭარა რე.

ხონარიშ ინმაჭარალი ლეიბლიშ Elektra Records დირექტორი მაიკლ ალაგოქ დო Q-Prime
Management-იშ წოროდჷმარსხუაფალ კლიფ ბარნსტეინქ მეტალიკაშ 1984 წანაშ ეკენიაშ
კონცერტის დერსეს დო ნაძირეფუთ მოწონებულქ დოსქიდეს. თინეფიშ სოფინიშ გეშა,
მეტალიკაქ კონტრაქტი Elektra Records-წკჷმა გაფორმჷ დო Q-Prime Management-იშ
კლიენტო გჷნირთჷ. ევროპული ტურნეშე დორთელ მეტალიკა ხუჯის არზენს ბუნეფს W.A.S.P.
დო არმორედ საინტის. 1985 წანაშ 17 მარაშინათუთას ფესტივალს Monsters of Rock ბონ
ჯოვი დო რეტწკჷმა ართო ინგლისის, დონინგტონიშ პარკის, მეტალიკაქ უდიდაშ შოუ ამანჯჷ,
სოდეთ 70 000 მარჩქილეშ წოხოლე წჷმოდირთჷ. უკულნეშის კალიფორნიას, კერზოთ ნ.
ოკლენდის, ფესტივალს Day on the Green ბუნაქ 60 000 მარჩქილეშ წოხოლო მიოგჷ.

მასუმა სტუდიური ნახანდი ბუნაშო დო მაართა ლეიბლიშო Elektra Records რდჷ 1986 წანაშ
მელახის გჷშაშქუმალირ ალბომი Master of Puppets, ნამუქჷთ ინიჭარჷ სტუდიას Sweet
Silence Studios, კოპენჰაგენი, დანია. ალბომქ 72 მარას რდჷ ბილბორდ 200-ის დო 29-ა
არდგილს მიოჭირინუ. ალბომი ბუნაშ მაართა ნახანდი რდჷ, ნამუსჷთ 1986 წანაშ 4
გერგობათუთას ორქოშ, ოდო 2003 წანაშ დგომარობათ ამშვიშა პლატინაშ სტატუსიქ მიაჩჷნ.
თინაქ ბუნაშ თი მომენტშახ გჷშაშქუმალირ ალბომეფ შქას არძოშე ჯგირაშო გიმოჩამუან
ალბომო გჷნირთჷ: მილიონშე უმოსიქ გჷმიჩინჷ ხვალე ააშ-ს. კრიტიკოსეფი Master of
Puppets-ის არძო ბორჯიშ ართ-ართ საუჯგუშო თრეშ მეტალ ალბომო მირჩქინანა. ოზი
ოზბორნიშ ააშ-იშ ტურნეშ გონწყუმაქჷთ ბუნას ახალი ფანეფი ქჷმეუძინჷ. თე ტურნეშ
ბორჯის ჰეტფილდიქ მანჯა მიტახჷ სკეიტბორდინგიშ ბორჯის დო ტურნე ხვალე მუჭოთ
ვოკალისტიქჷნ გაგჷნძორჷ. გიტარას თიშ მანგიორო ტექნიკოსი ჯონ მარშალი მიოგანდჷ. თე
ფაქტიქ გჷნირთჷ ბაძაძო, მუდგაშ გეშათ მოგვიანაფილო ტურნეეფიშ ორგანიზატორეფს
კონტრაქტშა მიშაღალაფუ ჭე „სარიკო“ ბირგული, ნამუთ ტურნეეფიშ ბორჯის სკეიტბორდით
ართუაფაშ ნებას მიდმუღანდჷ ბუნას.

1986 წანაშ 27 ეკენიას, Damage Inc. ტურნეშ ბორჯის ევროპას ბუნაშ მაკათურეფი კარტის
ლაჸაფენდეს, გურკვიებუდესკონ, მი მიშ დანჯირეს დირულუანდჷ ავტობუსისჷნ. კლიფიქ
მიიგჷ დო გეგშეგორჷ ჰემეტიშ დანჯირეს ლური. სტოკჰოლმიჸურე მიმალ შარას დორარპიშ
გოხოლუას, შვედეთის, ავტობუსიშ შოფერქ დუდალაშა კონტროლი მიოდინუ, ავტობუსიქ
გისიონტჷ დო მუზჷმაშარენ გემნირთჷ. ჯეიმზის, ლარსის დო კირკის ჭიჭე ფორაქ
მიოდირთეს, ოდო კლიფიქ ოსინთეშე გაგთოლჷ დო ავტობუსის ქათაჸუნჷ. უკვე რდჷ დო ვარი
კლიფი ღურელინ, უგურკვიუთ სქიდუ. ემაკინუს, ნამუთ ავტობუსის ეთმუკინანდჷნ, ბაგერქ
მეუხორცქჷ დო ავტობუსიქ მაჟირაშა ქჷგიანთხჷ კლიფის. ჯეიმზი იშინანს:

ბარტონიშ ღურაქ მეტალიკაშ სქჷლადა საეგებიოთ გჷნაშქჷ. სუმ დჷნოსქილედ მაკათურქ
გჷნოჭყვადჷ, ნამუდა კლიფიშ ზალამი იჸუაფუდჷ თინეფს გუგინძორებუდესკონ დო კლიფიშ
ფანიაშე ალობაშ ეჭოფუაშ უკული, ქჷდიჭყეს კლიფიშ გაამაშ გორუა.

დოხოლაფირო ჟარნეჩ ბასისტი ოხოლუდჷ აუდიენციას, ნამუსჷთ მეტალიკაშ მუმალი მაანთხა
მაკათური ოკო გჷმურჩქინაფუდჷკო. თინეფ შქას რდეს ჰემეტიშ ბაღანობაშ მაჸალე ლეს
კლეიპული, ტროი გრეგორი ბუნა პრონგიშე დო ჯეისონ ნიუსტედი ბუნა ფლოტსამ ენდ
ჯეტსამიშე. კლეიპულქ მეწონჷ ბუნას, მარა თიშ მეგამაშ სტილი ვა ენმოდოხოდუდჷ
მეტალიკაშ სტილს. უკული, მეტალიკაშა მეჯღუნელ Behind the Music სერიას, ჯეიმსი
ეთმონწყუნს, ნამუდა კლეიპული რდჷ „ნამეტანი ჯგირი“ მეტალიკაშო. საბოლა ანგარიშით,
ჯეიმზიქ, ლარსიქ დო ჰემეტიქ გჷნოჭყვადეს, ნამუდა ჯეისონ ნუსტედის ოკო დოუთირუდჷკო
ბარტონინ. ნიუსტედიქ ბუნაშ აკოდგინალუაშა ოფიციალურო 1986 წანაშ 28 გჷმათუთას
მიშართჷ - კლიფიშ ნთხორუაშე სუმი მარაშ უკული. ჯეისონიშ მაართა გჷშულაქ ბუნაწკჷმა
ართო აკოდჷრთჷ კლუბის Country Club, ნ. რესედა, კალიფორნია.

1987 წანას მეტალიკა ევროპაშა ირთუ ტურნეშ გაგჷნძორაფალო. მელახის ჯეიმზიქ უკვე
მაჟირაშა მიტახჷ მანჯა სკეიტბორდინგიშ ბორჯის. თეშ გეშა, რიტმურ გიტარაშა მეგამა
კჷნე მარშალს ანდეს, მარა თე დაღამაკებაქ აძვილჷ, შურიშხა ონჯუას ცოცხალი
წჷმორინაფა დუნჩალუდჷკონ. ტურნეშ უკული ბუნაქ მანწყუ მუსიკალური სტუდია ლარსიშ
ავტოფარეხის დო ინაჭარჷ შხვა ბუნეფიშ მუსხირენ ბირაშ ქავერ ვერსია. კვირკვეს
გჷშაშქჷ ახალი ალბომი The $5.98 E.P.: Garage Days Re-Revisited, სოდეთ მიშულირი რე
თე ბირეფინ. ალბომიშ ინოჭარუაბორჯის ბუნაქ გამორსჷ ახალი სტუდია დო აკაფასჷ
ნიუსტედიშ ტალანტი. თე წანასჷნე გჷშაშქუმალირქ იჸუ ფილმიქ Cliff 'Em All, სოდეთ
ეჭარილი რე კლიფიშ მუკოჸონაფილი სუმი წანა მეტალიკას. ფილმშა მიშულირი რე კლიფიშ
სოლოეფი ბასის, ჸუდეს გჷნოღალირ ვიდეოეფი დო სურათეფი.

1988 წანაშ ეკენიას გჷშართჷ მეტალიკაშ რანწკით მაანთხა, კლიფიშ ღურაშე მაართა
სტუდიურ ალბომქ …And Justice for All. ალბომს დიდი კომერციული წჷმოძინაქ ხვადჷ
თიათ. მიოჭირინუ მაამშვა აბანს ბილბორდ 200-ის. თენა რდჷ ბუნაშ მაართა ალბომი,
ნამუქჷთ საუჯგუშო ვითულს მოხვადჷნ. ალბომს მეჩეს პლატინაშ სტატუსი გჷშულაშე ჩხორო
მარაშ უკული.

ალბომს ნიუსტედიშ ბას პარტიეფი დახე ვერჩქილედჷ, თიში მუსიკალური იდეეფქ
იგნორირაფილქ იჸუ (მორო, თია მეუჯღონს ალბომიშ მაართა ბირაშ Blackened ჭარუას).
ბრელ ფანქ მირჩქინჷ, ნამუდა თენა სპეციალურო რდჷ ღოლამირინ, მუჭოთ რეაქცია კლიფიშ
ღურაშ უკული, ვარა მუჭოთ ნიუსტედიშ გეძიცა. უმოსი ორწუმებელ რე ვერსიეფი, ნამუნეფით
ჰეტფილდიქ დო ულრიხიქ თქვის უკულნეშიან ინტერვიუეფსჷნ: ჰეტფილდიქ ეშანჷ, ნამუდა
ჯეისონი შხირას ვარსუდჷ აკოკათუეფს, მუდგაშ გეშათ თინა თე პროცესშა ვა
მახვამილუანდჷ გოლინას; ოდო ლარსიქ შინუ, ნამუდა ნიუსტედიშ ბას-გიტარა იმაჟირანდჷ
ჰეტფილდიშ რიტმ-გიტარაშ პარტიასჷნ.

თიშ უმუკუჯინუო, ნამუდა ალბომი ფანეფქ დო პრესაქ ეფურინათ ეჭოფუნ, გოკრიტიკაფილქ
იჸუ ალბომიშ პროდიუსირაფაქ. ულრიხიშ დრამეფი ისჷმედჷ ძალამ ჸუნგათ დო გიტარეფი
ონდეთ. ალბომიშ ხუჯმიოჩამალო მეტალიკაქ მუკიჸონჷ მოსოფელიშ ტურნე Damaged Justice.
ხვალე ააშ-ს ბუნაქ მუკიჸონჷ 120 კონცერტი სტადიონეფს. გჷშაშქვეს ოთხი სინგლი, თინეფ
შქას: Harvester Of Sorrow დო One.

კრიტიკაშ უმუკუჯინუო, მეტალიკაშ მაართა ალბომი, ნამუქჷთ გრემიშ დაჯილდებაშ
ნომინაციაშა იჸუ წჷმორინაფილქჷნ, რდჷ ...And Justice for All, კატეგორიას „საუჯგუშო
ვოკალური ვარა ინსტრუმენტული მონკა როკ/მეტალ რსულება“. მეტალიკა მირჩქინუაფუდჷ
ფავორიტო თე კატეგორიას. მორო არძოშო უნელო გრემი ეჭოფჷ ბუნა ჯეთრო ტალიშ ალბომქ
Crest of a Knave. თექ დიდი რია-რია დო ტირუ-ტარუ გჷშეჭანუ ფანეფ შქას დო პრესას.
გომორძგვილ ბუნა, ნამუსჷთ ბრელი ვართ მირჩქინანდჷ მონკა როკ/მეტალ ბუნათჷნ,
ცერემონიას ვა დარსებჷ, რახან თინეფიშ პროდიუსერქ ალუჩჷ ვა დარსებუდესკონ, თიზჷმაშა
ჯერდჷ მეტალიკაშ გომორძგუა. სუმი წანაშ უკული თე ცერემონიასჷნე, მუჟამც ბუნას
გეგნოჩეს გრემი ბირაშო Enter Sandman, ლარსიქ ირონიულო მარდობა გინუგჷ ჯეთრო ტალს:

თე ჯილდოქ ჟურნალ Entertainment Weekly-იშით მიშაღალირქ იჸუ ერკებულშა „გრემიშ ვით
არძოშე დიდი დარღვია“.

ალბომიშ გჷშაშქუმალაშ უკული, მეტალიკაქ გჷნიღჷ მუში ოდებიუტე მუსიკალური ვიდეო
ბირაშე One. ბუნაქ კლიპი გჷნიღჷ მეტებულ ოწკარუეს დო გედჷ მომენტეფი ფილმიშე Johnny
Got His Gun. ოლიცენზიე გარიგაშ მანგიორ, მეტალიკაქ ედომუშამო ქიჸიდჷ ოავტორე
ნებეფი მოშინელ ფილმიშა. თეშ გეშა ფილმიშ DVD ვერსია ვა გჷშაშქუმალე, თიშე ინოჩამა
ფართო აუდიტორიას ხვალე მეტალიკაშ გორემიქსაფილ ვერსიაშე უღჷ. 1999 წანას
მუსიკალური ვიდეო One ჯოხოდვალირქ იჸუ 38 აბანშა MTV-იშ ჩარტის „არძო ბორჯიშ 100
საუჯგუშო ვიდეო“.

გეჸვენჯი ალბომიშ ინაჭარალო 1990 წანაშ გჷმათუთას მეტალიკაქ ქჷმერთჷ სტუდიაშა One
on One ოორუე ჰოლივუდის. პროდიუსერო დექირეს ბობ როკი. ალბომქ Metallica, ნამუთ
თაშნეშე ჩინებული რე უჩა ალბომიშ ჯოხოთჷნ, სუმშა ინიჭარინჷ. ალბომიშ გეზაშენ დო
სიმურობაშენ ბობ როკიშ დო ბუნაშ მაკათურეფ შქას ირონი დებაშ გეშა ინოჭარუაშ
პროცესიქ წარმოწანაშე უმოს ხანს გეგინძორჷ დო ინოჭარუაშ ღირებაქ ართ მილიონ დოლარს
ქჷმიოჭირინუ. ალბომქ მონწყჷ წოხოლენ ალბომეფიშ არძო რეკორდი დო მაართა აბანს
ქჷმიოჭირინუ ბილბორდ 200-ის, მაართა მარასჷნე 650 000 ეგზემპლარქ გჷმიჩინჷ. სინგლიქ
თე ალბომშე Enter Sandman გჷნირთჷ ინტერნაციონალურ ჰიტო, საუჯგუშო ოკონცერტე ნომერი
Sad but True, Nothing Else Matters დო Wherever I May Roam-წკჷმა ართო. 15-შა
მიაჩჷ ალბომს პლატინაშ სტატუსიქ ააშ-ის, მუთ ალბომს გჷნმაშქვანს ქიანაშ საუჯგუშოთ
გჷმოჩამუონ ალბომეფ შქას ეჩიდომაამშვას. ალბომიშ ინოჭარუაშ პროცესი დო გეჸვენჯი
ტურნეეფი ესახილი რე დოკუმენტურ ფილმის A Year and a Half in the Life of
Metallica.

1991 წანაშ მარაშინათუთაშე 1993 წანაშ კვირკვეშახ ბუნაქ ამანჯჷ 300-შე უმოსი
კონცერტი. 1991 წანაშ ეკენიას ბუნა გჷშმეშჷ სცენაშა მოსკოვს თინერი ბუნეფიშ
ხასჷლას, მუნერეფით რე: AC/DC, პანტერა დო შხვები. მოსოფელიშ ტურნეშ უკული
მეტალიკაქ მანწყუ არდადეგეფი ართი წანათ.

1992 წანაშ 8 მარაშინათუთას Guns N' Roses-წკჷმა ართო ტურნეშ ბორჯის ჰეტფილდიქ
ეჭოფჷ მაჟირა დო მასუმა ხარისხიშ ჭუალა სახეს, ხუჯის, ხელეფს დო კუჩხეფს
პიროტექნიკაშ ეფექტეფიშ გეშა Fade to Black-იშ რსულებაბორჯის. თეშ გეშა თის მეგამა
გიტარაშა ვა შეულებუდჷ დო მუჭოთ გიტარისტინ, კჷნე ჯონ მარშალქ დოთირუ თინა, მით ასე
უკვე მიოგანდჷ ბუნა მეტალ ჩარჩისჷნ. 1993 წანას ბუნაქ გჷშაშქჷ მაართა ცოცხალი
ალბომი ჯოხოდვალათ Live Shit: Binge & Purge.

თიშ უკულ, მუთ მეტალიკაქ სუმი წანა მუკიჸონჷ უჩა ალბომიშ ხუჯიშ დუმაკინალ
ტურნეეფსჷნ, დაართჷ სტუდიას, ქენუჭარუდჷკო მაამშვა სტუდიური ალბომინ. დოხოლაფირო
ართი წანა მუკიჸონჷ მეტალიკაქ ახალი ალბომიშ ინოჭარუას, თეშ გეშა 1996 წანას
გჷშაშქუმალირქ იჸუ ალბომქ Load, ნამუქჷთ ბილბორდ 200-ის დო ARIA ჩარტეფს მაართა
აბანს მოხვადჷ. თენა რდჷ ბუნაშ მაჟირა ალბომი, ნამუქჷთ თენა შილებუნ. ალბომქ
დადასურჷ თირაფეფი ბუნაშ მუსიკალურ გეზას. თე პერიოდისჷნე ბუნაშ მაკათურეფქ თუმეფი
დიკუნტარეს. ბუნაქ გამანჯჷ გეჸვენჯი ტურნე Poor Touring Me ახალი ალბომიშ ხუჯიშ
მიოჩამალო. 1996 წანაშ ზარხულს მეტალიკაქ გონწყჷ ალტერნატიული როკ მუსიკაშ
ფესტივალი Lollapalooza.

Load-შე მუშობაბორჯის თეშ იჸუ, ნამუდა ბუნას დასაბაღ მოღე უღუდჷ მაჟირა ალბომიშ
გჷშაშქუმალაროთ. გეგნოჭყორდჷ, გვერდი ბირეფი გეგშუშქუმალუდესკო ალბომო, ოდო
დჷნოსქილედ გვერდშე გუგინძორებუდესკო მუშობა დო გეგშუშქუმალუდესკო მაჟირა ალბომი
გეჸვენჯი წანას. თეშ გეშა, 1997 წანას გჷშაშქუმალირქ იჸუ ალბომქ ReLoad, ნამუქჷთ
ბილბორდ 200-ის მაართა აბანი დეკინჷ, ოდო კანადაშ ჩარტის Top Canadian Album -
მაჟირა. ალბომიშ ხუჯიშ დაკინებელო მეტალიკაქ ამანჯჷ შოუ NBC's Saturday Night Live
1997 წანაშ ქირსეთუთას, სოდეთ არსულ ბირეფი Fuel დო The Memory Remains დუეის
მერიენ ფეითფულწკჷმა. გეჸვენჯი წანას ბუნა მანჯუნს ტურნეს ჯოხოდვალათ Poor
Re-Touring Me.

1998 წანას მეტალიკაქ გჷშაშქჷ ალბომი Garage Inc. ჟირ დისკო. მაართაშა მიშულირი რე
შხვადოშხვა მარსულებერეფიშ ბირეფიშ ქავერეფი. მაჟირა დისკი იკათუანს 1987 წანას
ინოჭარილ ალბომს The $5.98 E.P.: Garage Days Re-Revisited დო გეძინელ აფჷ ნამთინე
ახალი ქავერი. ალბომქ მაჟირა აბანი დეკინჷ ბილბორდ 200-ის. წანაშ ბოლოშო გჷშმურს
მეტალიკაშ ახალი ვიდეო Cunning Stunts.

1999 წანას 7 პირელი სან ფრანცისკოშ მერქ უილი ბრაუნქ გჷმაცხადჷ „მეტალიკაშ
ოფიციალურ დღათ“ ნოღას. თე წანასჷნე 21 დო 22 პირელს მეტალიკაქ ამანჯჷ კონცერტი
სან-ფრანცისკოშ სიმფონიურ ორკესტრწკჷმა ართო მაიკლ კემენიშ დირიჟორობათ. კონცერტიშ
მანჯებაშ იდეაქ მოურთჷ კემენს 1991 წანას Nothing Else Matters-შე მუშობაბორჯის.
მეტალიკაქ კემენწკჷმა ართო ჭარჷ ჟირ ახალი ბირა თე კონცერტიშო No Leaf Clover დო
-Human. კონცერტიშ აუდიო ინნაჭარაქ გჷშეშქვინჷ ალბომო S&M 1999 წანას, თაშნეშე
გჷშაშქუმალირქ იჸუ კონცერტიშ ვიდეო ინნაჭარაქ. ალბომქ ბილბორდ 200-ის მაჟირა, ოდო
ავსტრალიურ ARIA ჩარტის დო Top Internet Albums ჩარტის მაართა აბანს მოხვადჷ.

2000 წანას მეტალიკაქ მირჩქილუ, ნამუდა თინეფი ბირაშ I Disappear დემო ვერსია,
ნამუდგაშ გჷშულა იგეგმუაფუდჷ კინოფილმწკჷმა „უშურსულებუ მისია 2“ ართონ,
გეგნიჩამუდჷ რადიო-ეერით. მეტალიკაქ გეკლეძჲუ დო ქჷმიოგორუ გოჟონუაშ ჭურჭულს, ფაილი
ძირეს კომპანია ნაპსტერიშ (ინგლ.: Napster) peer-to-peer ფაილეფიშ აკორზიებეფიშ
რშვილს. თაშნეშე გეკლაძირეს, ნამუდა ბუნაშ ედომუშამი კატალოგი უფასეთ
ხემიოჭირინაფუს რდჷნ. მეტალიკაქ ქუჩიულჷ კომპანიას სასამართოს, თაშნეშე სუმ
უნივერსიტეტის: ობჟათე კალიფორნიაშ, იელიშ დო ინდიანაშ უნივერსიტეტეფს, თინეფს ხე
ვა უნჩალეს ფაილეფიშ დუდიშულ აკორზიებასჷნ თიშენ. მეტალიკაქ დექირუ ონლაინ
საკონსულტაციო ფირმა NetPD, თოჸუჯი ქჷმეუჸუნუაფუდჷკო ნაპსტერიშ სერვისშა გარკვიული
პერიოდიშ განწხანსჷნ. მეტალიკაშ სასამართო დებას ქახოლჷ რეპ მარსულებერ Dr. Dre-ქ
ნაპსტერიშ მეხჷ. 2001 წანას მეტალიკა დო კომპანიაქ გარკვიულ აპიჯაფაშა ქჷმერთეს
ნაპსტერქ გჷნირთჷ ფასამ სერვისო. დებაქ მეტალიკა დო ნაპსტერს შქას ესახჷ
მულტსერიალს ობჟათეშ პარკი, მაშქვითა სეზონიშ მაჩხორა სერიას. მოგვიანაფილო,
მუჟამცჷთ ულრიხი გჷშმეშჷ შოუშა "მის ოკო გჷნირთას მილიონერონ" მაჸონაფუშ კითხირშე
მოწონს დო ვარ გჷნოჩამაშ მუსიკან, ულრიხიქ კითხირით უგამჷ, ნაპსტერიშ რშვილშე ხომ
ვა უშიბუნა თინა.

2001 წანაშ 17 ღურთუთას ჯეისონ ნიუსტედიქ ქჷდიტუ ბუნა, მუში თქუალათ, კეზძო დო
დორხველი ბაძაძეფიშ გეშა დო თი ფიზიკური ფორაშ გეშა, ნამუთ თიქ მიორინუ მუშ დუც
წანეფიშ განწხანს თი მუსიკაშ მეგამაბორჯის, ნამუთ უჸორსჷნ. მორო, მუჭოთ
მოგვიანაფილო ჟურნალ „პლეიბოიშა“ მეჩამილ ინტერვიუს ირკვიებუნ, ჯეისონს ოზალუდჷ
ალბომიშ გჷშაშქუმალა დო ტურნეშა ულა ბუნა ეჰობრეინწკჷმა ართო, მარა ჯეიმზი
კატეგორიულ ვარიას გერდჷ, მუქჷთ გჷშეჭანუ ნიუსტედიშ ულა ბუნაშე.

2001 წანაშ ზოთონჯის ჯეიმზი მიშარუაფჷ კამჩატკაშა თუნთეფიშ ოჯინუშა. რუსული ზოთონჯი
დო თიშ უთირუ ატრიბუტი - დირფა მუშ უჩა საქვარს ორთჷნა. თეშ გეშა 19 კვირკვეშე
ჰეტფილდის მოუწჲუ კურნალუაშ კურსიშ გულაქ „ალკოჰოლიზმიშ დო შხვა ხვამილაფეფიშ“
მარიებელო. ბუნაშ მუმალი ეჭვთუდო გერდჷ. მაართათ თეზჷმა ხანიშ მეძენას ლარსი დო
კირკი სერიოზულო ფირქენდეს, ნამუდა შილებე ბუნას სქჷლადა მეუჭყვიდუდჷკონ. მორო, 4
ქირსეთუთას ჯეიმზიქ კჷნე დაართჷ ბუნას დო ბუნაქ გაგჷნძორჷ მუშობა ახალ ბირეფშე.
ჯეიმზი თხულენდჷ უმუშებუდესკონ დღას ხვალე ოთხი სათინ, დჷნოსქილედ ბორჯის თინა
ფანიას უთმენდჷ. თაიშახ ბირეფშო ტექსტეფს ხვალე ჯეიმზი ჭარუნდჷ—და, ასე თე პროცესის
ედომუშამი ბუნა რდჷ კათაფილი. ბას გიტარაშ პარტიას არსულენდჷ თინეფიშ მუსიკალური
პროდიუსერი ბობ როკი. ალბომშე მუშობაშ პროცესი ესახილი რე 2004 წანას გჷშაშქუმალირ
დოკუმენტურ ფილმის Some Kind of Monster.

St. Anger-შე მუშობაშ სურებაშ უკული, მეტალიკაქ ამანჯჷ ბასისტეფიშ გჷშაგორალი
კონკურსი ნიუსტედიშ ირალ გაამაშ გჷმარჩქინალო. სუმი თუთაშ უკული გჷშაგორილქ იჸუ
რობერტ ტრუჰილოქ, ნამუთ თეიშა მიოგანდჷ ბუნა სუისიდალ ტენდენსის დო ოზი ოზბორნიშ
ბუნას. ტრუჰილო მეტალიკაშ მაკათური ოფიციალურო 2003 წანაშ 24 ფურთუთაშე რე. მესის
ბუნაქ ამანჯჷ მუსხირენი კონცერტი სან ფრანცისკოშ კლუბეფს. ნიუსტედიქ 2002 წანას
აკათჷ კანადურ თრეშ მეტალ ბუნა ვოივოდის დო 2003 წანას ოზიშით მანჯებულ ტურნეს
Ozzfest, ნამუსჷთ მუში ბუნა ხოლო ოხოლუდჷნ, ოზი ოზბორნიშ ბუნას ტრუჰილოშ გაამა რდჷ.

2003 წანაშ მანგის მეტალიკაშ მაბრუო სტუდიურ ალბომქ St. Anger მაართა აბანი დეკინჷ
ბილბორდ 200-ის. თეშ უმუკუჯინუო, ალბომქ მიარეშახ იჸუ გოკრიტიკაფილქ ულრიხიშ
„ფულანდიშ სიმურობაშ“ მაღვენჯ სნეარ (snare) დრამიშ დო გიტარაშ სოლოეფიშ გორკებაშ
გეშა. ბირაქ St. Anger 2004 წანას ეჭოფჷ გრემი ნომინაციას საუჯგუშო მეტალ რსულება.

2004 წანას ინგლისის Download Festival-ს მეტალიკაშ გჷშულაშახ ჭე ხანით ორდო ლარსიქ
ფულირ ლახალაშ ოსქილიდაფარო ოლეხეშა ქჷმერთჷ. ჰეტფილდი გორუნდჷ მოხალისეეფს ეკონია
წუნს, ნამუეფსჷთ ლარსი ოკო ენუთირაფუდესკონ. დეივ ლომბარდოქ სლეიერიშე დო ჯოი
ჯორდისონქ სლიპკნოტისე იდუდეს ლარსიშ მანგიორო მეგამა. ლომბარდოქ არსულ ბირეფი
Battery დო The Four Horsemen, ულრიხიშ დრამიშ ტექნიკოსიქ ფლემინგ ლარსენქ- Fade to
Black, დჷნოსქილედ ბირეფი ჯოიწკჷმა ართო არსულჷ მეტალიკაქ. ბუნაქ ჟირ წანა მუკორთჷ
St. Anger-იშ ხუჯიშ მიმაჩამალ ტურნეეფს Summer Sanitarium Tour 2003 დო Madly in
Anger with the World. კონცერტეფშა თაშნეშე გჷშმეშეს ბუნეფი მუდვაინი, დეფტოუნზი,
ლინკინ პარკი, ლიმპ ბიზკიტი დო გოდსმაკი. მეტალიკაშ დახე არძო გჷშულა
პროფესიონალურო იჭარუდჷ დო ჯგირაშო გჷმიჩამუდჷ საიტის LiveMetallica.com. უკული
ბუნაშ მაკათურეფქ ქჷმისვანჯეს დო 2005 წანაშ უმენტაშ ნორთი ფანიეფწკჷმა ართო
მუკიჸონეს. მორო, 13 დო 15 გერგობათუთას გონწყეს როლინგ სტოუნზიშ კონცერტი სან
ფრანცისკოს, AT&T პარკის.

2006 წანაშ 6 მანგის ტურნეს Escape from the Studio '06 ბერლინს მეტალიკაქ არსულჷ
ახალი ბირა კუნტახანური ჯოხოდვალათ The New Song, ნამუსჷთ ფანეფქ Death Is Not the
End გიოდვეს, ბირას თე ფრაზაშ შხირი გომაჟირუაშ გურშენი. 12 მარაშინათუთას ტოკიოს
არსულეს ხოლო ართი ბირა The Other New Song. მაჟირა ბრელი ასპექტით ვა ომანგუდჷ
ბუნაშ სტილსჷ-და, მაართა ბირაშ ფრაგმენტეფქ ესახჷ ახალ ალბომს, კონკრეტულო
კომპოზიციას The End of the Line.

2006 წანაშ 16 ფურთუთას მეტალიკაქ მუშ ოფიციალურ საიტის გჷმაბჟინუ, ნამუდა
ვითოხუთწანამ წორომოხანდალაშ უკულ ბობ როკი ვა გუწიენდჷ პროდიუსირაფას თინეფიშ
გეჸვენჯ ალბომსჷნ. ახალ პროდიუსერო გჷშაგორილქ იჸუ რიკ რუბინქ, ნამუთ თეიშა მუშენდჷ
ბუნეფწკჷმა: დანზიგი, სლეიერი, სლიპკნოტი დო სისტემ ოფ ე დაუნი. ბუნაქ ახალი
ალბომიშ Death Magnetic გჷშულაშ თარიღო გჷშაგორჷ 2008 წანაშ 12 ეკენია. თაშნეშე
გეგნიღეს მუსიკალური ვიდეო მაართა სინგლიშო The Day That Never Comes ათე ალბომშე.

2006 წანაშ 4 ქირსეთუთას მეტალიკაქ გჷშაშქჷ DVD ჯოხოდვალათ The Videos 1989–2004,
ნამუთ იკათუანდჷ არძო მუსიკალურ ვიდეოს 1989 წანაშე 2004 წანაშა. მაართა მარაშენო
28 000 ეგზემპლარქ გჷმიჩინჷ დო ჩარტის Billboard Top Videos მასუმა აბანი დეკინჷ.
მეტალიკაქ ინაჭარჷ ენიო მორიკონეშ ბირაშ The Ecstasy of Gold ქავერი მორიკონეშა
მეჯღუნილ ალბომშო We All Love Ennio Morricone, ნამუქჷთ 2007 წანაშ 20 ფურთუთას
გჷშართჷ. ქავერქ წჷმორინაფილქ იჸუ გრემიშ ნომინაციაშა „საუჯგუშო როკ ინსტრუმენტული
რსულება“ დაჯილდოებაშ 50-ა ცერემონიას.

2008 წანაშ 2 ეკენიას ართ-ართი ფრანგულ მუსიკალურ მაღაზიაქ ვით დღათ ორდო დიჭყჷ დიო
ხოლო უგშურთუმუ ალბომიშ Death Magnetic გჷმოჩამა, მუქჷთ გჷშეჭანუ ალბომიშ
ხემეჭირინაფუანობა ფაილეფიშ აკორზიებაშ სისტემეფს. თე ფაქტიქ უჯიკუ ბუნაშ ოფიციალურ
დისტრიბუტორს დიდ ბრიტანეთის Vertigo Records ოფიციალურო გეგშუშქუმალუდჷკო ალბომი
გეგმელშე ჟირ დღათ ორდო, 10 ეკენიას. დიო ხოლო უჩინებუ რე, ქიმინუნა დო ვარი მუთუნს
მეტალიკა ვარა Warner Bros. Records საცალოთ მოვაჭარეშ მეხჷნ. ლარსიქ თეწკჷმა
რსხუაფათ ართ-ართ ინტერვიუს ეშანჷ:

ალბომქ დეკინჷ მაართა აბანი 32 ქიანაშ საუჯგუშო ალბომეფიშ ჩარტეფს, თინეფ შქას
გოართოიანაფილ ომაფეს, კანადას დო ავსტრალიას. მაართა დღალეფშენო გჷმიჩინჷ 490 000
ეგზემპლარქ ხვალე ააშ-ს, ოდო მეტალიკაქ გჷნირთჷ მაართა ბუნაქ ბილბორდ 200-იშ
ისტორიას, ნამუდგაშ მეჸუნელო გჷშაშქუმალირ ხუთი სტუდიური ალბომქ მოხვადჷ მაართა
აბანსჷნ. გჷშაშქუმალაშე ართი მარაშ უკული Death Magnetic დოსქიდჷ მაართა აბანს
ბილბორდ 200-ის, European album chart-ის დო გჷნირთჷ 2008 წანაშ არძოშე ნჭაფიერო
გჷმოჩამუონ ალბომო ავსტრალიას. ალბომი მაართა აბანს ვათმენდჷ ბილბორდ 200-ის
გჷშულაშე სუმი მარაშ უკული ხოლო, მუდგათ მეტალიკაქ გამაჟირუ ჯეკ ჯონსონიშ (ალბომი
Sleep Through the Static) 2008 წანაშ რეკორდი. ალბომქ თაშნეშე ქესქილიდუ მაართა
აბანი ხუთი მარაშ განწხანს ბილბორდიშ ჩარტეფს Hard Rock album, Modern
Rock/Alternative album დო Rock album.

მეტალიკაქ წჷმორინაფილქ იჸუ MTV Europe-იშით მუში მუსიკალურ დაჯილდოებაშ ჟირ
ნომინაციას: Rock Out დო Headliner, ოდო MTV Latin America-ქ მიჭანუ ბუნა მუნეფიშ
მუსიკალურ დაჯილდოებაშ ცერემონიას გჷშაულარო. მეტალიკაქ არსულჷ The Day That Never
Comes. 2008 წანაშ 21 გჷმათუთას დიჭყჷ ტურნექ World Magnetic Tour.

ალბომით Death Magnetic მეტალიკაქ დაართჷ მუში შქა ოთხონეჩამ წანეფიშ მონკა/თრეშ
მეტალიშ ჯინჯეფს. თინა უმოსო გჷ ალბომეფს Master of Puppets დო ...And Justice for
All, ვინდარო გვიანიშ ალბომეფს.

2008 წანაშ გერგობათუთას მეტალიკა დო თიშ ლეიბლი Warner Bros. Records შქას
კონტრაქტის ვადაქ გეშაწირჷ. ბუნა ვერსიეფს ორსხუანს, მიწკჷმა ართო გჷშაშქვას
გეჸვენჯი ალბომინ. ართ-ართი ვერსიათ, შელებუანი რე ალბომიშ გჷშაშქუმალაქ ინტერნეტიშ
მეშქაშალათ მოხვადასჷნ.

2009 წანაშ 27 მესის მეტალიკაშ ვებსაიტის გჷმიბჟინუ, ნამუდა მეტალიკას ულამუდჷ
ახალი ცოცხალი DVD-ეფიშ გჷშაშქუმალა, ნამუეფსჷთ ესახილი იჸუაფუდჷ ნიმეს დო მეხიკოს
(თეშ მანგურო საფრანგეთის დო მექსიკას) მანჯებულ კონცერტეფი გეძინელი მოღეეფით.
მეხიკოს მანჯებულ კონცერტის გჷშაშქუმალირქ იჸუ DVD Orgullo, Pasión y Gloria: Tres
Noches en la Ciudad de México 2009 წანაშ 30 გერგობათუთას, ოდო ნიმესის მანჯებულ
კონცერტის - Français Pour Une Nuit 2009 წანაშ 23 გერგობათუთას.

2009 წანაშ მანგის იტალიაშ Rock TV-შა მეჩამილ ინტერვიუს ლარსიქ ეშანჷ, ნამუდა
ტურნეს გაგჷნძორენდეს 2010 წანაშ მარაშინათუთაშან. თაშნეშე ეიშანჷ, ნამუდა თეჟამო
მავითა ალბომიშ გჷშაშქუმალაშ გეგმეფი ვა უღუნა, მარა უციოთ გეგშაშქვანა კჷნე რიკ
რუბინწკჷმა ართონ. Blabbermouth.net-იშ მეჯინათ, ბუნაქ ახალი ალბომიშ ინოჭარუაშე
ფირქი შელებუანი რე 2011 წანაშ მაჟირა გვერდიშა ვა დიჭყასჷნ.

თრეშ მეტალიშ დიდი ოთხურქ, მეტალიკაქ, სლეიერიქ, Megadeth-იქ დო ანთრაქსიქ, მაართათ
ისტორიას ართო წჷმოდირთეს მაჯინეშ წოხოლე 2010 წანაშ 16 მანგის ბემოვოშ აეროპორტის,
ვარშავა, პოლონეთი. თენა რდჷ თე ბუნეფიშ მაართა რსულება, ნამუთ Sonisphere
Festival-იშ სერიეფიშ ნორთი რდჷ. ართ-ართი გეჸვენჯი კონცერტი, ნამუქჷთ იმანჯჷ 2010
წანაშ 22 მანგის სოფიასჷნ, ბულგარეთი, ჯღონელქ იჸუ სატელიტით HD ფორმატის
კინოთეატრეფშო. კჷნე თი წანაშ 26 მანგის თინეფქ მიოგეს ბუქარესტის, რუმინეთი, ოდო
27 მანგის - სტამბოლს, თურქეთი. 2010 28 მანგის ალბომი Death Magnetic-იქ 2-შა იჸუ
სერთიფიცირაფილქ პლატინათ RIAA-შით.

მეტალიკაშ World Magnetic ტურნექ მისურჷ 2010 წანაშ 21 გერგობათუთას მელბურნის,
ავსტრალია. ბუნაქ ჟირ წანაშე უმოსი მუკორთჷ შარას ახალი ალბომიშ ხუჯიშ დჷმაკინუ
ტურნეეფს. სოიშახ მასურენდეს მუნეფიშ ტურნეს საბოლა კონცერტით ავსტრალიას დო ახალ
ზელანდიასჷნ, გეგშაშქვეს ცოცხალი EP Six Feet Down Under თეიშახ მანჯებულ
კონცერტეფით ავსტრალიას. 2010 წანაშ 12 გერგობათუთას თე EP-ის მაჸუნჷ მაჟირა
ნორთიქჷთ, Six Feet Down Under (Part II). მაჟირა ნორთიშა მიშულირი რე ბრუო ბირა,
ნამუეფით ინოჭარილი რე ტურნეს კონტინენტიშმოლე მანჯებულ მაართა ჟირ ნორთიშ
განწხანს.

2010 წანაშ 26 გერგობათუთას მეტალიკაქ გჷშაშქჷ გეჸვენჯი ცოცხალი EP, Live at
Grimey's, ნამუქჷთ ინიჭარინჷ 2008 წანაშ მანგის გრიმიშ ინნაჭარეფიშ მაღაზიას, ჭე
ხანით ორდო მეტალიკაშ გჷმორჩქინაშახ ბონარუშ მუსიკალურ ფესტივალს კჷნე თი წანას.

2009 წანაშ 14 ღურთუთას გჷმიცხადინ, ნამუდა 4 პირელს მეტალიკა მიშმეშჷ როკ-ენ-როლიშ
დიდებაშ დარბაზშან. მიჭანეს ბუნაშ ბრელი მაჸალე, თინეფ შქას რეი ბარტონი, კლიფიშ
მუმა დო ჯეისონ ნიუსტედი, ნამუსჷთ ოკო მეუგამუდჷკო ბას-გიტარაშა ბუნაწკჷმა ართო.
წჷმორინაფა ბუნაშ რედ ჰოთ ჩილი პეპერსიშ ბასისტიქ ფლიქ გონწყჷ სალამიშ ზიტყვათ.
ეიოშანალი რე, ნამუდა ასეიან ბასისტიქ - რობერტ ტრუჰილოქ ქჷდაჸუნჷ ვა მეუგამუდჷკონ,
რახან, მუში ზიტყვეფით, ოზალუდჷ ქოუძირუდჷკო უჩა ალბომიშ აკმაქიმინალ ბუნან. მარა,
ბირეფიშ Master of Puppets დო Enter Sandman რსულებაბორჯის ჯეისონით დო რობერტით
სცენას რდეს. თე ჟირი ბირაშ რსულებაშ უკული ბუნას ახოლეს ჯეფ ბეკიქ, ჯიმი პეიჯიქ,
ჯო პერიქ, რონი ვუდიქ დო ფლიქ დო არსულეს ჯემ სესია, ნამუქჷთ ეჭოფჷ ჯოხოდვალა Train
Kept A Rollin' (All Star Jam). მეტალიკაქ ცერემონიაშა დაპეჯჷ თაშნეშე დეივ
მასტეინი, მარა თიქ მოჭანაფაშე ვარია თქუ, ოდო ბაძაძო ახალ ალბომშენ მონჭირელ
სამუშა გრაფიკი შინუ.

ინოჩამილი ორდოშიან მონკა მეტალ დო მონკა როკ ბუნეფშე, მუნერეფთ რე ბლექ საბათი,
დიფ ფარფლი, ლედ ზეპელინი დო სკორპიონსი დო ბრიტანული მონკა მეტალიშ ახალი რეღმა
მარსულებერ ბუნეფშე, მუნერეფით რე ვენომი, მოუტერჰედი, დაიმონდ ჰედი, ჯუდას პრისტი
დო აირონ მეიდენი, მეტალიკაშ ორდოშიან ინნაჭარეფი იკათუანდჷ აგრესიულ მუსიკას,
ნჭაფიერ პარტიეფს დო ჩხორო წუნამ ინსტრუმენტალეფს. სტივ ჰიუ Allmusic-შე ეშანჷნს:

1991 წანას ახალ პროდიუსერ ბობ როკწკჷმა ართო გჷშაშქუმალირ ალბომშე იგივე ჰიუ
ეშანუნდჷ, ნამუდა მეტალიკაქ გაუკაჭულჷ მუში მუსიკა დო კომერციული ღანკეფშო
გოკოროცხჷ. ოდო რობერტ პალმერქ Rolling Stone-შე ეშანჷ, ნამუდა ბუნაქ მიოტუ
აგრესიული, ნჭაფიერ მუსიკა, გუფართანებუდჷკო მუში მუსიკა დო გჷმოხანტუაშ
დიაპაზონინ. უჩა ალბომიშ კომერციულ წჷმოძინაქ გამეკენჯჷ თირაფეფი მეტალიკაშ
მუსიკალურ გეზას, Metallica ხომ მეტალიკაშ მაართა ალბომი რდჷ, ნამუქჷთ ბილბორდ
200-ის მაართა აბანს მოხვადჷნ. მეტალიკაქ ძირჷ თირაფეფი როკ სცენას გჷშაჭანაფილ
ორდოშიან 90-ამეფიშ გრანჟ ყარაფით. ბუნაქ ფოკუსირაფა ქჷმახვამილუ ვა-მეტალ გოლინაშა
დო ხოლო ართშა დოთირუ მუში მუსიკალური გეზა. ოდო ტექსტეფიშ თემატიკა მონსტრეფშე დო
ნარკოტიკეფშე ქენათირუ ტექსტეფქ გაჸალებაშე, ნოდინეფუშე დო ნჯარიშ ეშაღალაშენ.
ნამთინე ფანი დო კრიტიკოსი უდუბაღინაფუ რდჷ თე თირაფეფით, ნამუთ იკათუანდჷ თუმეფიშ
დაკუნტარებას, Load -იშ გოფორმაფას დო ბუნაშით ალტერნატიული როკიშ ფესტივალ
Lollapalooza გონწყჷმათ. დევიდ ფრაიკიქ Rolling Stone-შე Load-ის გიოდჷ 1996 წანაშ
უმონკაშ ინნაჭარა.ReLoad-იშ გჷშაშქუმალათ 1997 წანას ბუნაქ ოძირუ ბლიუზიშ დო
ორდოშიან მონკა როკიშ უმოსი გოლინა, იკათუანდჷ მუ უმოს რითმულობას დო ჰარმონიულობას
მუსიკაშ სტრუქტურას

გეჸვენჯი დიდი თირაფა ბუნაშ მეჸუნალობას რდჷ ალბომი St. Anger. ჰემეტი აწმარენჯი
რდჷ, გიტარეფიშ სოლოეფიშ გჷშატებაშ, მარა ბუნაშ გჷნოჭყვადუათ, თე ალბომს ძნელო
გეგენთ სოლო-პარტიეფს. ბუნაქ გჷმირინუ გიტარეფიშ drop C ტიუნინგი, ოდო ულრიხიშ
ფულანდიშ სიმურობაშ სნეარ დრამეფქ გჷშაკერზაფილ კრიტიკა დეინალუ. ტექსტეფიშ
თემატიკაქ დეთმჷ ჰეტფილდიშ რეაბილიტაციას, ნამუთ იკათუანდჷ განჩეფს ეშმაკშე,
ანტი-ნარკოტიკულ თემეფს, კლაუსტროფობიას, ჭარაშ რცქინს დო რელიგიურ ჰიპოკრიზის.
პროდიუსერ რიკ რუბინიშ ალაჩამათ მეტალიკაქ მაჩხორა სტუდიურ ალბომს Death Magnetic
დართჷ E ტიუნინგის დო ოგიტარე სოლოეფს. ალბომს ართიანწკჷმა რე მერინაფილი მეტალიკაშ
ორდოშიან თრეშ მეტალი შქა ბჟაეიოლურ გოლინაწკჷმა.

მეტალიკაქ გჷნირთჷ არძოშე გოლინუან მონკა მეტალ ბუნათ, თე ბორჯისჷნე, თინა მიშულირი
რე თრეშ მეტალიშ დიდ ოთხურშა. ბუნაქ გჷმოჩჷ ოშ მილიონშე უმოსი ინნაჭარა მოსოფელს,
თინეფ შქას 57 მილიონი ააშ-ს, მუთ მეტალიკას გჷნმაშქვანს კომერციულო არძოშე
წჷმოძინელ თრეშ მეტალ ბუნათ. The Rolling Stone Encyclopedia of Rock & Roll-იშ
აკმადგინალეფს მიორჩქუნა, ნამუდა მეტალიკაქ მონკა მეტალშა არძოშე ოხვილური თირაფეფი
მიშეღჷნ. სტეფენ ტომას ერლეუაინი დო გრეგ პრატო Allmusic-შე რაგადანა:

ჯონათან დევისი კორნიშე მეტალიკას მიშინუანს მუშ ფავორიტ ბუნათ დო რაგადანს: მა
მიჸორს ირფელი, მუთ თინეფქ აკოქიმინეს დო მუსჷთ თხილანდეს წანეფიშ განწხანსჷნ, დო
ამუდღა თინეფი კჷნე ოსქვებურალას რენა ბორჯიწკჷმა. მიმოჩქჷ მეტალიკა არძო ბორჯიშ
ართ-ართი საუჯგუშო ბუნა რენ. გოდსმაკიშ დრამერქ შანონ ლარკინქ თქუ, ნამუდა
მეტალიკაქ უდიდაში გოლინა მახვამილუ მუშ ბუნაშა: 16 წანაშ ხანს თინეფქ დასურო
დოთირეს ჩქიმი რინა, მა თენერი მონკა დღას მუთუნი ვა მომირჩქილუაფუდჷ. ტრივიუმიშ
გიტარისტეფი კორი ბიულიუ დო მეტ ჰიფაი რაგადანა, ნამუდა გიტარაშ მეგამაქ თიწკჷმა
მაკორინეს, მუჟამს თინეფქ მირჩქილუეს მეტალიკან. ემ შადოუსი ავენგედ სევენფოლდიშე
ტურნეს მეტალიკაწკჷმა ართო ბუნაშ ისტორიას სინთუან ჭურჭულო კოროცხუნს დო იჩიებჷ:
ტონობათ ინნაჭარეფიშ გჷმოჩამა დო მიარერიცხუამ შოუეფიშ მანჯებას ხოლოშა ხოლო ვა
მიართე თი ღიაბშა, ნამუთ მუნგაფინუ ჯაკონეფწკჷმა აკოხვალამაბორჯისჷნ. გოდ ფორბიდიშ
გიტარისტეფქ დოკ კოილქ დო დალას კოილქ მეტალიკაშ ინოჩამათ მირდეს, ოდო ბენდიშ
ბასისტი ჯონ აუთკალტი აღორონთენს ბარტონს. ილ ნინოშ დრამერი დეივ ჩავარი ახასიათენს
მეტალიკაშ ორდოშიან ინნაჭარეფს, მუჭოთ მონკა, ჸინჩი, მეარყე, ნამუთ რაგადანს:“ მეუ
სკანი“ , . ადემაშ დრამერი კრის კოლსი რაგადანს, ნამუდა ბენდი ინოჩამილი რე
მეტალიკაშითინ.

2006 წანაშ 8 პირელს Kerrang!-იქ გჷშაშქჷ ტრიბუტ ალბომი ჯოხოდვალათ Master of
Puppets: Remastered (მუჭოთ ჟურნალიშ გჷშაშქუმალა), მეტალიკაშ Master of Puppets-იშ
გჷშულაშე ეჩი წანაშდუდიშ ეიოშანალო. ალბომშა მიშმეშჷ მეტალიკაშ ბირეფიშ ქავერ
ვერსიეფი, ნამუეფსჷთ არსულენდეს მეშინ ჰედი, BFMV, ჩიმირა, მასტოდონი, მენდიდი დო
ტრივიუმი, ხვალე თი ბუნეფი, ნამუნეფიშ აკოქიმინჯალაშა მეტალიკაქ მახვამილუ გოლინან.
ვითოხუთაშახ მეტალიკაშა მეჯღუნელ (ტრიბუტ) ალბომქ იჸუ გჷშაშქუმალირქ შხვადოშხვა
ბუნეფიშთ. 2006 წანაშ 10 ეკენიას მეტალიკაქ გჷშართჷ სიმპსონეფიშ მავითობრუო სეზონიშ
საპრემიერო სერიას The Mook, the Chef, the Wife and Her Homer დო ჰეტფილდიშ დო
ჰემეტიშ ხონარეფქ გჷმორინაფილქ იჸუ ანიმაციურ ოტელევიზიე სერიალიშ Metalocalypse
სუმ ეპიზოდის.

ფინურ ბუნაქ აპოკალიპტიკაქ გჷშაშქჷ ტრიბუტ ალბომი Plays Metallica by Four Cellos,
ნამუშათ მიშმეშჷ მეტალიკაშ ბრუო ბირა ინოჭარილ ძილეფამ-შქვილამ მიოგამალეფით.
პაროდიული ბუნა ბიტალიკა არსულენს მეტალიკაშ დო ბითლზიშ ბირეფიშ კომბინაციეფს.
ბიტალიკა იურიდიულ პრობლემეფს თიწკჷმა მიშალჷ, მუჟამცჷთ კომპანიაქ Sony
Corporation, მით მინჯენს ბითლზიშ კატალოგისჷნ, ქუჩიულჷ თის დო მოთხუ ბუნაშით
საქვარუაშ მეჭყვადუა დო ძივთიშ გჷნოგაფა „მერინაფილ გურგაჩამალ დო რეალურ ფორაშენ“.
ბიტალიკაშ ფანქ, ლარს ულრიხიქ თხუ მეტალიკაშ ადვოკატის პიტერ პატერნოს
ქჷმოხვარაფუდჷკო ბუნას თე იურიდიულ ოკითხუშ მოგვარებასჷნ.

მეტალიკაქ MTV-იშით მიშაღალირქ იჸუ არძო ბორჯიშ საუჯგუშო მეტალ ბუნეფიშ სუმურშა,
მახუთა აბანს რე VH1-იშ ერკებულს ოში საუჯგუშო მონკა როკ მარსულებერი დო მაართა
აბანს VH1-იშ ერკებულს ეჩი საუჯგუშო მეტალ ბუნა. Master of Puppets-იქ იჸუ
ჯოხოდვალირქ 167-ა აბანშა Rolling Stone-იშ არძო ბორჯიშ ხუთოში საუჯგუშო ალბომი,
ოდო Metallica-ქ კჷნე თე ერკებულს 252-შა. Master of Puppets ჯოხოდვალირქ იჸუ Q
ჟურნალიშ ერკებულს არძო ბორჯიშ 50 უმონკაშ ალბომი, მაართას რე IGN-იშ ერკებულს 25
საუჯგუშო მეტალ ალბომი, დო თაშნეშე მაართა აბანს რე Metal-rules.com-იშ ერკებულს
ოში საუჯგუშო მონკა მეტალ ალბომი. ბირაქ Enter Sandman დეკჷნჷ 399-ა აბანი Rolling
Stone-იშ ერკებულს არძო ბორჯიშ ხუთოში საუჯგუშო ბირა.

2003 წანას მეტალიკას მეჩეს ჯილდო MTV Icon დო იმანჯჷ მეტალიკაშა მეჯღუნილ
კონცერტიქ, სოდეთ ირსულჷ მეტალიკაშ ბირეფქ შხვადოშხვა მარსულებერეფიშით: გვალო
41-იქ არსულჷ For Whom the Bell Tolls, Enter Sandman დო Master of Puppets;
სტეინდიქ არსულჷ Nothing Else Matters, ავრილ ლავინქ - Fuel, სნუპ დოგიქ - Sad But
True, კორნიქ – One დო ლიმპ ბიზკიტიქ - Welcome Home (Sanitarium).

პოპულარულ ლაჸაფიქ Guitar Hero მეტალიკაშ ბრელი ბირა გეუძინჷ მუშ სერიეფს. მაართა
სამანგი რდჷ Guitar Hero III, სოდეთ მიშაღალირქ იჸუ მეტალიკაშ One-ქ. უკული Guitar
Hero: World Tour-ს გჷმორინაფილქ იჸუ Trapped Under Ice-ქ. 2009 წანას დუდო
მეტალიკა წორომოხანდენდჷ Guitar Hero: Metallica-აშ აკოქიმინუაშე. Harmonix-იშ
ლაჸაფის Rock Band გოტებულქ იჸუ ბირეფქ Enter Sandman, Ride the Lightning,
Blackened დო ...And Justice For All. მოგვიანაფილო, გეჸვენჯი ლაჸაფის Rock Band 2,
გჷმორინაფილქ იჸუ მეტალიკაშ ბირა Battery-ქ.



https://xmf.wikipedia.org/wiki/Microsoft

Microsoft Corporation (მაიკროსოფტიშ კორპორაცია) — მულტინაციონალური კომპიუტერული
ტექნოლოგიეფიშ კორპორაცია, ნამუშ ოდუდე ოფისი ვაშინგტონს, რედმონდის იდვალუაფუ.
კომპანია ზადუნს, აპატენტენს დო ლობირენს კომპიუტერული მონწყილობეფიშო ორხველური
პროგრამული ელარჷნაშ ფართო სპექტრის. ბოლო ბორჯის, კომპანიაქ აპარატულ ელარჷნაშ
წარმება ხოლო დიჭყჷ. კომპანია, 1975 წანაშ 4 პირელს, ბილ გეიტსიშ დო პოლ ალენიშენ
იუ დორხუაფილქ. ამდღარშოთ Microsoft-ი მოსოფელიშ უდიდაში პროგრამული ელარჷნაშ
კომპანიეფიშ ერკებულს მაართა აბანს იკენს, თაშნეშე კომპანია წიმი ულირ აბანს იკენს
მოსოფელიშ თიჯგურა გიგანტეფს შქას, მუჭოთ რენა: Apple Inc., ExxonMobil დო IBM.
2005 წანაშ მუნაჩემეფით, Microsoft-იშ წანმოწანურ მიშნაველქ 39,79 მილიარდ ამერიკულ
დოლარს გინაჩილითუ. 2011 წანაშ მესიშ თუთას, Microsoft-იშ კომპანიაქ ქიჸიდჷ
Skype-იშ აქციფი 8,5 მილიარდ ამერიკულ დოლარშა, მუთ ამდღარშოთ Microsoft-იშ უდიდაშ
ნაჸიდერო იკოროცხუ.

Windows რე მაიკროსოფტიშ საოპერაციო სისტემა, ნამუქჷთ დიდი წჷმოძინა მუღჷ
კომპანიას. თე საოპერაციო სისტემათ მუშენს მოსოფელიშ კომპიუტერეფიშ 90%.

რე ბრენდი, ნამუშ ჯოხოთ მაიკროსოფტი გიშმაშქვანს ვიდეო ლაჸაფეფს, თიჯგურეფს,
მუჭომეფით რე Flight Simulator, Age of Empires დო GTA IV.

რე მაირკოსოფტიშ პროგრამა, ნამუშ საშუალებათ შილებე რაგადი მუჭოთ პერსონალური
კომპიუტერეფიშ, თაშნეშე ინტერნეტწკჷმა რსხუშ მაღვენჯი შხვა მონწყილობეფიშ
საშუალებათ. მაიკროსოფტიქ 2013 წანაშ 1 მესიშე Windows Live Messenger-ი დოთირუ
Skype-ით.

მაიკროსოფტის უღუ ოგონათუე პროგრამეფი, მუჭოთ რე: Microsoft certified systems
engineer, Microsoft certified solution developer დო Microsoft Certified
Professional.

2005 წანას, მაიკროსოფტიშ წანმოწანური რთაფა რდჷ 40 მილიარდი დოლარი, ნამუქჷთ 8%-ით
ქიმიძინჷ 2004 წანაწკჷმა ელაზჷმაფათ. 2006 წანას, მაიკროსოფტიშ წანმოანურ რთაფაქ
მიძინჷ დო აკმადგინანდჷ 45 მილიარდ დოლარს, 2007 წანას - 52 მილიარდ დოლარშახ
გეკორთჷ. 2008 წანას, კომპანიაშ წანმოწანურ რთაფაქ 60 მილიარდ დოლარს მიანჭჷ, 2009
წანას - 58 მილიარდ დოლარშახ დიკინჷ, 2010 წანას - 62,5 მილიარდ დოლარშა მიძინჷ,
2011 წანას - 70 მილიარდ დოლარს დო 2012 წანას - 73,73 მილიარდ დოლარს
აკმადგინანდჷ.

საფონდო ბირჟას მაიკროსოფტიშ ასეიანი აქციაშ ფასი რე 37,571 დოლარი. 1986 წანაშ 13
მელახის, მუჟამსჷთ მაიკროსოფტიქ მაართათ გემშართჷ საფონდო ბირჟაშა, კომპანიაშ
დაჭყაფური აქციაშ ფასი რდჷ 21 დოლარი.



https://xmf.wikipedia.org/wiki/%E1%83%A9%E1%83%AE%E1%83%9D%E1%83%9A%E1%83%90%E1%83%A0%E1%83%94%E1%83%A4%E1%83%98

ჩხოლარეფი, (ქორთ. ცხოველები), — ჩხოლარული ორგანიზმეფი, შურდგჷმილ სქჷლედეფიშ
ართ-ართი ჯინჯიერი ომაფე (მაჟირა ომაფე ჩანარეფი რე). ჩხოლარეფი ჰეტეროტროფული
ორგანიზმეფი რე. უუკაჭულაში ნამთინე ბუნა (ევგლენა) ეთმიჯუმუაფუ მუჭოთ
ჰეტეროტროფულო, თეშ ავტოტროფულო. ალმახანურ ფარანს ხე 1,5-იშე 2 მლნ-შახ ბუნაშ
ჩხოლარი (მენცარეფიშ უზურით თე რიცხუ შილებე 10 მილიონს ოჭირინუანდასჷნ), თაშ ნამდა
1 მლნ-შე უმოსი კუჩხორსხუამეფი. შხვადოშხვა სისტემატიკოსი ჩხოლარეფს გოშხვანერელი
მუდანობაშ ტიპეფო რთუნს. უმოსო ეჭოფილიე გეჸვენჯი ტიპეფი: უუკაჭულაშეფი (ნამთინე თე
ტიპის 5 ტიპო რთჷნს), მუნაფეფი, ჭჷქოქამეფი, ბირტყა ღვენკეფი, ნემერტინეფი,
კვარკვალია ღვენწკეფი, დუდქაცუამი ღვენწკეფი, რულეამი ღვენწკეფი, კუჩხორსხუამეფი,
ფუთქურალეფი, ხუჯკუჩხამეფი, ლიბტანამეფი, კანქაცუამეფი, პოგონოფორეფი,
ძაგვარღვანწკამეფი, გვერდოქორდამეფი დო ქორდამეფი. ჩხოლარეფს გურაფულენს ზოოლოგია
დო მიარე სპეციალური ზოოლოგიური დისციპლინა: პროტისტოლოგია, ენტომოლოგია,
იქთიოლოგია, ჰერპეტოლოგია, ორნითოლოგია, თერიოლოგია, მალაკოლოგია დო შხვა.

ჩხოლარეფს დიდი შანულობა უღუ ადამიერიშ რინას. თინეფს ირინუანა ოჭკომალო,
აწმაკინალი ნძალათ, ორეწუალე ლადირონო დო შხვა. ნამთინე ჩხოლარს ფორა (გავალი),
მოუღუ ოკათე მეურნეობაშ თენა დო ვარ თი დარგიშა. გჷშაკერძაფილო ოშინალი რე თინეფიშ
როლი აკანიშ თი სახეთ ასქილიდაფაშო მუდგათ თინა ამდღარშო მუმაპალუაფუნან. თე
შანულობა მახორობაშ დიდი ნორთის ვასვინჷ დო წორას თენა რე თარი ზეკი თი პრობლემეფიშ
ნამუეფიშ ოწოხოლეთ გერე ჩხოლარეფიშ ოქიანუნ. მიარე ბუნა უდუზოგებუ მოჯილიკუაშ დო
ორთაშობურ პროცესეფს ჩილათირ ჩარიაშ გეშა მისპუ ვარა მოსპუალაშ შარას გერე. თეჟამო
ქიმინჯური ბიჯგეფი გჷნმიდგუმუ ჩხოლარეფიშ ბუნაშობური მუდანობაშ რეგულირაფაშო,
თხილუაშო, მოშხუნებაშო (გჷშაშქუმალირიე კანონეფი, დორსხუაფილიე ტყაჩირეფი
(ნაკრძალეფი), ეკვათილეფი, მიშაღალირიე "ჭითა წიგნი" დო შხვა). მორო მოღალუეფიშ
მეჯინათ ქიმუაჸუნითჷ-და, ქობძირუნთ ნამდა ჩხოლარული ოქიანუშ დეგრადაციაშ
პროგრესირაფა გეომეტრიულ პროგრესირაფას ეხოლებუ. რე გოხვალამა, ნამდა ორთაშ
გჷნოგვარაფაშ პროცესი ნამუთ თეშნერი არგამა რენ, წჷმარინუანს ევოლუციური
გოვითარაფაშ ართ-ართი ეტაპის დო ოსქვებურო ბუნეფიშ დო ვარ ედომუშამო ეკოსისტემეფიშ
ნქირაფა ვა რე შანი თიში ნამდა მოსპუალა ედომუშამო შურდგჷმილ ორთას ორცქინუნ. მორო
სოიშახ თეშნერი უზურეფი თეორიაშ სახეს ვეჭოფუნჷნ (მორო შილებე დღას ვართ მოხვადასჷნ
), თეიშახ კოჩიშობა დიდ რისკიშა მეურს. თაშ ნამდა, თითო კაკალია ადამიერი
ვალდვალირიე მუთხილუას დო მუკულუას შურდგჷმილი ორთასჷნ.



https://xmf.wikipedia.org/wiki/%E1%83%A5%E1%83%98%E1%83%A0%E1%83%A1%E1%83%98%E1%83%90%E1%83%9C%E1%83%9D%E1%83%91%E1%83%90

ქირსიანობა — ქირსეშ მონძღვარუა, სუმშე ართ-ართი მოსოფელიშ რელიგია ბუდიზმიწკჷმა დო
ისლამწკჷმა ართო. თის სუმი ჯინჯიერი გეზა უღუ: კათოლიციზმი, პროტესტანტიზმი დო
მართლმადიდებლობა. ოართე შანი, ნამუთ აკმაშქვანს ქირსიანობაშ შხვადოშხვა
დენომინაციფსჷნ, რე რწუმა იესო ქირსეშ მეხჷ, მუჭოთ ღორონთკოჩიშ, მოსოფელიშ
მარსხებელიშ, სუმელაშ მაჟირა პიჯიშ გუმასახიერაფალიშ. ქირსიანული გურაფაშ თარი წყუ
რე ქირსიანობაშო წიმინდე წინგი — ბიბლია, გჷშაკერძაფილო თიში მაჟირა ნორთი — ახალი
აპიანი. ქირსიანობა ისლამიწკჷმა დო იუდაიზმწკჷმა ართო ორხველჷ თ.გ. "აბრაამიშურ
რელიგიეფს".

ქირსიანობაქ გიჭყჷ იუდაიზმიშ ინოხ ახ.წ. მაართა ოშწანურას რომიშ იმპერიაშ ბჟაეიოლ
ნორთის — პალესტინას. ახალი მონძღვარუა ბერძნული დო ლათინური ნინეფიშ ჭყოლოფუათ
ჰალა-ჰალათ იფაჩუდუ ქვერსემი რომიშ იმპერიას. გჷნოჩამაშ ალაფათ, თომა ქადაგენდ
ინდოეთის დო სპარსეთის, ანდრია — კავკაციას დო ბალკანეთის, მარკოზი — ეგვიპტეს.
ქირსიანობა გჷნოჩამაშ ალაფათ, პირველი ქირსიანეფიშ ხვალამა მონკა რდჷ, თინეფს
თხოზჷდეს, გჷთმიაძიცანდეს, შხვადოშხვა ბრალდვალეფს მუწმურინუანდეს. პეტრე დო პავლე
64 წანას აწამეს რომს, მოჩქვაფილეფშე ეკონიათ ღურუ იოანექ. მოჩქვაფილეფი დოთჷრეს
ოხვამეშ მუმალეფქ. ქირსიანული გჷნოჩამაშ ალაფათ თინეფსჷთ თხოზჷდეს, აწამენდეს,
ჸვილუნდეს. ქირსიანობას მალალას გამკურჩქინდეს მათხილარეფქჷთ თითონ რომიშ იმპერიას.
იმპერატორი კონსტანტინექ ჩინებული "სანწულიშ" უკული ქირწუმჷ დო ნება ქიმეჩჷ
ოხვამერნინალუაშ. თაშ ჭიე-ჭიეთ მეგორუნდჷ შარას ახალი ჰუმანური მონძღვარუა.

IV ოშწანურას სახენწჷფო სარწუმებათ გჷმოცხადებული ქირსიანული ოხვამექ მუში
მონწყუალა რომიშ იმპერიაშ ადმინისტრაციული დორთუალას მეუმანგუ. რომიშ იმპერია ირთუდ
დოხოლაფირო 100 პროვინციათ, ირი პროვინცია — მუსხირენი ონოღე ოლქო. ქირსიანული
ეკლესიაქ თე ოლქეფც ომედგაშეეფი მანწყუ, ნამუეფსჷთ პაპეფი ჯღვერენდეს. თინეფი
მებუნაფილი რდეს ომენოღალური ოლქიშ ეპისკოპოსშა, დო ონოღე ოლქეფიშ ეპისკოპოსეფი —
პროვინციაშ არქიეპისკოპოსშა (თარი ეპისკოპოშა). არქიეპისკოპოსეფშე უმოსი მაღალას
გერდეს პატრიარქეფი. საპატრიარქო რდჷ ხუთი: რომიშ, ალექსანდრიაშ, ანტიოქიაშ,
კონსტანტინოპოლიშ დო იერუსალიმიშ. მერჩქინელი რდჷ, ნამდა საპატრიარქოეფი იესო
ქირსეშ მოჩქვაფილეფქ დარსხისჷნ. ქირსიანული ეკლესიაშ ართამობას გჷთმასახიერენედეს
მოსოფელიშ საეკლესიო კათუეფი.

პაპობუაშ გჷშაკერძაფილ ბუნას აკმადგინანდეს ბერი-მონაზონეფი, ნამუეფუთ გჷმორთილო
ოხორანდეს მონასტერეფს. ქირსიანული ბერ-მონაზონობაქ III ოშწანურას ეგვიპტეს გიჭყჷ.
ბერ-მონაზონეფიშ დჷმარსხუაფალო იკოროცხუ წიმინდე ანტონი. გჷნოჩამათ, წიმინდე ანტონს
გაგმეცხადჷ ანგელოზიქ, ნამუთ ალათირაფათ ხვამულენდ დო მუშენდ. ანგელოზიქ უწუ
ანტონც, ნამდა თინა ხოლო მუშნერო ქჷმიქციებუდუდა, ჩხონაფას მიპალუანდჷ. ქირსიანეფი,
ნამუეფსჷთ გჷნაგონი აფუდეს ანტონიშ გეშან, თიშ ხასჷლას იხორუდეს დო ქიმინჷნდეს ახალ
ქირსიანული ბერ-მონაზონურ თემს — მონასტერც.

საქორთუოს მაართა მონასტერეფი ვახტანგ გორგასალქ დარსხუ V ოშწანურაშ მაჟირა
გვერდის. ომონასტერე ქარანუაქ გჷშაკერძაფილო ფართე ხასიათი ეჭოფუ VI ოშწანურას,
ასურალი მუმალეფიშ მოულაშ უკული.

ბჟადალუს ბერ-მონაზონობაშ დჷმარსხუაფალო იკოროცხუ წიმინდე ბენედიქტე, ნამუთ VI
ოშწანურაშ მაართა გვერდის ოხორანდ. თიქ აკოქიმინჷ მაართა ომონასტერე წესდვალა.
ბჟადალუს დიდი მონასტერეფც ოაბატოეფს უძახჷდეს, დო თინეფიშ ჯღვერეფც — აბატეფც.
მუჭოთ ბჟაეიოლიშ, თეშ ბჟადალიშ მონასტერეფც მუნეფიშ მეურნობა უღუნა. მონასტერეფს
ხვადუდ ხეშნაჭარეფიშ გინოჭარუა, ბრელი მონასტერწკჷმა ორდჷ სკოლა. ნამთინე მონასტერს
მეთხოზჷდეს მენცარულ-თეოლოგიურ ქარანუას.

დუდშენო ხუთხოლო პატრიარქიშ ნება-მოვალობეფი ართნერი რდჷ დო რომიშ პაპის მუთუნნერი
ჯგვინა ვა გარჩქუდჷ შხვა დოსქილადირი პატრიარქეფწკჷმა მეზიმაფათ. მუთ ოწაწჷ ზიტყვა
"პაპისჷნ", თე ჯოხოს ირი პატრიარქის უძახჷდეს მუმაშ, მონძღვარიშ გაგებათ
უკულნეშიანი თე ტერმინი კონკრეტულო რომიშ პაპის დეკვირდჷ. რომიშ პაპეფიშით
გჷშაკერძაფილ დგომარობაშ მოპალაფა ჟირი გარმებაქ გჷშეჭანუ. ჸოფილი ბჟადალუ რომიშ
იმპერიაშ ტერიტორიას რომიშ პაპეფც მოცილეეფი ვა ჸუნდეს დო თინეფი ხვალახე
პატრიარქეფი რდეს. თეწკჷმა ართო, 476 წანას ბჟადალ რომიშ იმპერიას მისპუ
ოიმპერატორე ხეშუულობაქ, ნამუსჷთ შეულებუდ შანულამო გუკინებუდუკო რომიშ
პატრიარქეფიშ ღარჯილნება. 755 ანას, ფრანკეფიშ მაფაშ პიპინ კუნტაშით რომიშ პაპიშ
ოლქიშ დორსხუაფაქ, რომიშ პაპეფი, ნამუეფით ბჟადალ ევროპაშ უმაღალაში ოშურიელე
პიჯეფი ორდესჷნ, ოერე ხეშუულობათ ხოლო გოქუნჷ.

რომიშ პაპეფი ინჭუაფუდეს ბჟაეიოლ ქირსიანული ეკლესიაშ უნჩაშალაშო დო აკმანწყჷნდეს
პაექრობას კონსტანტინოპოლიშ პატრიარქეფწკჷმა საღვთისმეყველო საკითხეფიშ მუკი-მუკი.
1054 წანას, რომიშ პაპიქ კონსტანტინოპოლშა მიდაჯღონჷ მუში ჸენჯეფი — ლეგატეფი.
ლეგატეფქ წიმინდე სოფიაშ ოხვამეშ ბენონც ქჷდოდვეს ბერძნული ეკლესიაშ ჭყალაშ
მაკათური სიგელი. ბერძნულ პაპობუაქ დოჭუ ჭარილი დო მუში ჸურე ჭყალა ქიმეუჩინჷ რომიშ
პაპის. ათეშ გეშა, 1054 ანას, ბჟადალურ დო ბჟაეიოლურ ქირსიანულ ეკლესიაქ ოეკონიეთ
გირთჷ. ბჟაეიოლურ ეკლესიას მართლმადიდებლურქ ქჷგიადუ, ბჟადალურს — კათოლიკურქ.

ქირსიანობა აკმოდირთუ სუმ ჟინჯიერ მიმალუობაშე: კათოლიციზმი, პროტესტანტიზმი დო
მართლმადიდებლობა.

ქირსიანული გურაფა იკათუანს გურაფას ღორონთიშ, იესო ქირსეშ, შურიწიმინდეშ, შურიშ
ჩხონაფაშ, ოხვამეშ არშუშ დო ქიაჩიშ ეკერეცხიშგეშა დო მუდგაზმათჷრენი გერსხილიე
ჯვეში აპიანიშ დავითის.

ქირეს გვალას ქადაგება იესოშ მონძღვარუაშ ბირთვის წჷმარინუანს. მუმა ღორონთიშ
დავითწკჷმა ართო ქირსეშ გურაფა ქირსიანიშოთ წიმინდეფშე-წიმინდე რე. შურიწმინდეშ
მილაჩამათ თის რსულჸოფილო მათე მოჩქვაფილი გჷნმობჩანა წიმინდე ჭარილც: მათე 5,1-48,
მათე 6,1-34, მათე 7,1-29.

საქორთუოს მართლმადიდებელი ეკლესიაქ დირსხუ ქართლის ქირსიანობაშ სახენწჷფო რელიგიათ
გჷმოცხადება ბორჯის — დოხოლაფირო 326 წანას. საქორთუოშ მართლმადიდებელი ეკლესია
იერარქიულო საბერძნეთიშ ეკლესიას ოინალუდჷ. V ოშწანურას ვახტანგ გორგასალქ მცხეთაშ
ჭყოინდარი დოთირუ ქართლიშ საკათალიკოსოთ დო კათალიკოსი ანტიოქიაშ პატრიარქიშე
ზოხორინელო გინირთჷ. თაშნე, ვახტანგ გორგასალქ ქართლიშ ეკლესიას ავტოკეფალია
ქუმუშუ. დოხოლაფირო IX-X ოშწანურეფც ბჟადალ საქორთუოშ ეკლესია — აფხაზეთიშ
საკათალიკოსოქ გჷშართ კონსტანტინოპოლიშ პატრიარქიშ ნინალუაშე დო ქართლიშ
საკათალიკოსოს ქიმიარსხუ.

XI ოშწანურაშე საქორთუოშ მართლმდიდებელი ეკლესიაშ უმაღალაში ჯღვერი
კათალიკოს-პატრიარქიშ ტიტულს ატარენდჷ დო რანწკით მაამშვა რდჷ მოსოფელი პატრიარქეფს
შქას. 1054 წანას საეკლესიო გჷმორთუალაშ უკული მართლმადიდებლუროქიანუს დოსქილადირი
საქორთუოშ კათალიკოს-პატრიარქიქ მახუთა აბანშა გჷნილჷ ალექსანდრიაშ, ანტიოქიაშ,
კონსტანტინოპოლიშ დო იერუსალიმიშ პატრიარქეფს შქას.

ივანე ჯავახიშვილიშ აზჷრით, ქირსიანობაშ ისტორია საქორთუო III ოშწანურაშ ელიაშე
იჭყაფუ, ოდო ოფიციალური თარიღო ჩინებული 326 წანა სარწუმებაშ ოფიციალურო
გჷმოცხადებას ოწაწჷ, მუდგაქჷთ არძო ქიანას უმოსი გვიანი ხვადუდ. ქირსიანობაშ
გოფაჩუას საქორთუოს მოჩქვაფილი ანდრია მაართაჯოხდვალირც დო სიმონ კანანელს
მიოჭარანა.

კათოლიკური ეკლესია საქორთუოს მოღალენს დიო ხოლო შქა ოშწანურეფშე, ოდო მაართა
პროტესტანტული ეკლესიეფქ დირსხუ მა-19 ოშწანურას.



https://xmf.wikipedia.org/wiki/%E1%83%A1%E1%83%94%E1%83%A5%E1%83%A1%E1%83%98

სქესობური აქტი — გენიტალური კონტაქტი ჟირ ინდივიდიშ შქას გაბრელებაშ ღანკით ვარ-და
სქესობური კორინიშ დაბაღინაფალო. ბიოლოგიური თოლწონუათ, თენა რე აქტი, მუდგა
შვანსით ქომოლკოჩიშ რეპროდუქციული ორგანო (ადამიერეფს ვარ-და ნამთინე ჩხოლარეფს)
მიშმეჸონებაფუაფუ ოსურიშ რეპროდუქციულ ტრაქტიშა, ნამუსუთ თაშნეშე კოიტუსის
უძახუნან. აქტიშ მაკათურეფი შილებე აწმარინჯე სქესიშ ორდანინ, ვარ-და ხოლო
ჰერმაფროდიტეფი, მუჭოთ სამანგოთ ფერწოშ შვანს რენ.

ტრადიციულო, სქესობურ აქტის ეთმონწყუდეს მუჭოთ სქესობურ კონტაქტიშ ორთაშობურ
დათებუს ქომოლკოჩ დო ოსურ შქას, დო ამდღარშახ თენერო ეთმოსხუნუნა. თეშ უმკუჯინუო,
ტერმინიშ შანულობაქ ბოლო წანეფს უმოსო მირდჷ დო ირიშ უკულაშ სუმ შხვადოშხვანერი
აქტის იკათუანს. თენეფიე: ვაგინალური სექსი, ნამუთ აფსოშა ქომოლკოჩიშ სასქესო ასოშ
მიშაჸონაფას იკათუანს; ორალური სექსი, ნამუთ სქესობურ ორგანოეფწკუმა ორალურ რსხუს
იკათუანს; დო ანალური სექსი, ნამუთ ქომოლკოჩიშ სასქესო ასოშ მუშ პარტნიორიშ გვამიშ
დუდიშა მიშაჸონაფას იკათუანს.



https://xmf.wikipedia.org/wiki/%E1%83%9E%E1%83%90%E1%83%A0%E1%83%98%E1%83%96%E1%83%98

პარიზი (Paris) — საფრანგეთიშ ნანანოღა დო ქიანაშ არძაშე უდიდაში ნოღა. პარიზი რე
ილ-დე-ფრანსიშ რეგიონიშ ადმინისტრაციული ცენტრი, ნამუთ იკათუანს პარიზის დო მუშ
გოხოლუაშ ტერიტორიეფს. პარიზი ევროპაშ მაჸონაფალი კულტურული, ბიზნეს დო პოლიტიკური
ცენტრი რე მუში ნეოკლასიკური არქიტექტურათ. პარიზი რე მოდაშ ინდუსტრიაშ ართ-ართი
თარი ცენტრი. პარიზი მა-19 ოშწანურაშე მოჸონაფილი არძაშე რომანტიული ნოღაშ
რეპუტაციათ რგებაფულენს.

ნოღა იდვალუაფუ ოორუე-ცენტრალურ საფრანგეთის წყარმალ სენაშ ოპიჯეეფს. პარიზის ბრელი
რე მუზეუმეფი, გალერეეფი, რესტორანეფი დო სერიშ კლუბეფი. პარიზის არძაშე უმოსი
სუმარი ჸუნს მოსოფელს - მეხოლაფირო 30 მილიონი კოჩი წანომოწანას. პარიზიშ არძაშე
უმოსი ჩინებული სიმბოლო რე 324 მეტრაშ სიმაღალაშ ლითონიშ ეიფელიშ ჸორში.

პარიზიშ დუდშეიანი ჯოხო რდჷ Lutetia (/lutetja/), ან Lutetia Parisiorum, (ფრანგ.:
Lutèce ([lytɛs]), ნამუქუთ უკული დეკუნტარჷ დო გინირთჷ Paris-ო. ჯოხო მოურს პარიზიშ
გალიურ ტომშე, ნამუთ შილებე კელტურ-გალიური სიტყვა პარიოს რდასჷნი, მუთ ჩუანს ჯოხო,
მარა თენა ოეგებიეთ. პარიზი შილებე რდას კელტური სიტყვა, „პარიზიო“ ჯოხო „მოხანდე
კათას“ დო „მოხელეეფს.“

თე ბორჯიშო პარიზის 310 000-შე უმოსი ურცხოალი ოხორანს, მუთ ნოღაშ მახორობაშ 14,5%
რე. ემიგრანტეფიშ უმეტაშობა რენა პორტუგალიაშე, მაროკოშე, ალჟირშე დო ევროპაშ შხვა
ქიანეფშე მოულირ კათა.



https://xmf.wikipedia.org/wiki/%E1%83%9D%E1%83%A1%E1%83%90%E1%83%90%E1%83%97%E1%83%94_%E1%83%9D%E1%83%A0%E1%83%A2%E1%83%A7%E1%83%90%E1%83%A4%E1%83%A3

დიხაუჩაშ ჟიდოხი პიჯალობურო დორთილიე 24 ოსაათე ორტყაფუთ თიშო, ნამდა დიხაუჩაშ
განედიშ ირი გრადუსიშო (დო ირი მინუტიშო) ვა მუშუღალუდესკონ აბანობური ბორჯი. ართი
ორტყაფუშე მაჟირაშა გინულაბორჯის ითირუ ბორჯიშობური ართურეფი წუნეფი დო მერქეფი,
მარა უთირუ სქიდუ საათეფი.

რსებენც ზოხოიანი რაიონეფი, სოდეთ აბანობური ბორჯი გინმიშხვანერებუ მოსოფელიშ
ბორჯიშე ხვალე საათეფიშ თელი რიცხუთ ვარინ (1 საათი, 2 საათი დო თ.უ.), წუნეფით
ხოლო - 30 წუნი, 40 წუნი, 45 წუნი. თეორიულო არძო ოსაათე ზონა აკოხურგილი ოკო რდას
წირფეეფით, ნამუეფით გიშმურს ზონაშ ცენტრალური მერიდიანიშე მარძგვან დო
კვარჩხანჸურე 7,5 გრადუსშა. მარა, პრაქტიკას თინეფი კორექტირაფილიე ადმინისტრაციული
დო ვარი ორთაშობური თანჯეფიშ მეჯინათ.

ოორუე დო ობჟათე პოლუსეფს მერიდიანეფი ართ ჭურჭულს აკმიჭოფუნს დუდის, ათეშენ თაქ
ოსაათე ზონაშ ცნება არზის ოდინუანს. ტრადიციაშ ალებათ, პოლუსეფიშ ბორჯი
აკოხვალამირიე მოსოფელიშ ბორჯიწკჷმა.



https://xmf.wikipedia.org/wiki/%E1%83%9C%E1%83%90%E1%83%9C%E1%83%90%E1%83%9C%E1%83%9D%E1%83%A6%E1%83%90

ნანანოღა რე სახენწჷფოშ ვარა შხვა ადმინისტრაციული ტერიტორიაშ (ოლქიშ, პროვინციაშ,
ავტონომიური ართურიშ) თარი ნოღა, სოდეთ მუჭოთ წესინ დონწყილიე ხეშუულობაშ დო
მმართველუაში უმაღალაში ორგანოეფი: პრეზიდენტიშ, მონარქიშ, გუბერნატორიშ
რეზიდენცია, პარლამენტი, ცენტრალური სამინისტროეფი დო უჭყაფეფი, ქიანაშ უმაღალაში
სასამართლო დო შხვა.

ნანანოღა ფხშირას ზოხო ადმინისტრაციული ართურო რე გიმორთილი, მაგალთო ნოღა ვენას
კონსტიტუციათ მენიჭაფილი აფუ აკანიშ სტატუსი.

ნანანოღა შილებე ვარდას ქიანაში უდიდაში ნოღა. თეშ მაგალითეფიე ანკარა თურქეთის,
ვაშინგტონი აშშ-ს, კანბერა ავსტრალიას დო შხვა. უმოს მეტით ხოლო, ეკონია
ვითწანურეფს კილმარჩქინდუ ტენდენციეფი ნანანოღაშ გინოღალაში მორჩილი სიდიდაშ
ნოღეფშა: (ასტანა ყაზახეთის, დოდომა ტანზანიას, იამასუკრო კოტ-დივუარს) ვარა
რსულაშო ახალი ნანანოღეფიშ კიდუაშ: (ბრაზილია, ისლამაბადი).

ნამთინე ქიანას პრაქტიკულო აღიარაფილიე ჟირნანანოღალა: ნიდერლანდეფიშ ოფიციალური
ნანანოღა რე ამსტერდამი, მარა თარალა დო უმაღალაში სასამართლო ჰააგაშა რე
გინოღალირი, ანალოგიური სიტუაცია რე ბოლივიას (სუკრე - კონსტიტუციური ნანანოღა რე,
ლა-პასი - ფაქტიური), კოტ-დივუარს (იამასუკრო დო აბიჯანი), შრი-ლანკას, ჩილეს,
მალაიზიას, ოჩხანე აფრიკაშ რესპუბლიკას.



https://xmf.wikipedia.org/wiki/%E1%83%98%E1%83%A1%E1%83%A0%E1%83%90%E1%83%94%E1%83%9A%E1%83%98

ისრაელი (ურიულ. יִשְׂרָאֵל Yisra'el; არაბ. إِسْرَائِيل‎‎ Isrā'īl, ოფიციალურო
ისრაელიშ სახენწჷფო) — ქიანა ობჟათე-ბჟადალ აზიას, სქირონაშქა ზუღაშ ბჟაეიოლ ძგას.
ოორუეშე უხურგანს ლიბანი, ოორუე-ბჟაეიოლშე სირია, იორდანია ბჟაეიოლშე დო ეგვიპტე
ობჟათე-ბჟადალშე. ფორჷნს გეოგრაფიულო მიარეფერუან რეგიონეფს დო მუშ ალაზიმაფათ
მორჩილ ტერიტორიას. თაშნეშე უხურგანს ბჟადალი წყარპიჯი ბჟაეიოლშე დო ღაზაშ სექტორი
ობჟათე-ბჟადალშე. 7,86 მილიონი მახორობათ, ნაუეფიშ უმეტაშობა ურია რე, ისრაელი
მოსოფელს აკა ურიული სახენწჷფო რე. ისრაელი ოდაბადეთ იკოროცხუ შხვა ეთნიკურ ბუნეფშო
ხოლო, თინეფ შქას უმიარაშობას არაბეფი დო მიარერიცხუანი რელიგიური ბუნეფი
(მაჰმადიანეფი, ქრისტიანეფი, დრუზეფი, სამარიტალეფი დო შხვა) წჷმარინუანა.



https://xmf.wikipedia.org/wiki/%E1%83%91%E1%83%94%E1%83%A0%E1%83%9A%E1%83%98%E1%83%9C%E1%83%98

ბერლინი(გერმ. Berlin) — გერმანიაშ ნანანოღა დო ფართობით დო მახორობათ არძაშე
უდიდაში გერმანული ნოღა. ბერლინს უღჷ ნოღა-სახენწჷფოშ დო ავტონომიური ნებეფი, რე
ფედერაციული დიხა.

რინაშ ისტორიას ბერლინი ბრელ გერმანული სახენწჷფოშ ნანანოღა რდჷ: ბრანდენბურგიშ
სამარკგრაფო/საპატნოშ, პრუსიაშ ომაფეშ, გერმანიაშ იმპერიაშ დო გერმანიაშ
დემოკრატიულ რესპუბლიკაშ. 1990 წანაშ 3 გჷმათუთაშე ბერლინი გერმანიაშ ფედერაციული
რესპუბლიკაშ ნანანოღა რე.

ბერლინს ომძღჷ ბრანდებურგიშ ფედერაციული დიხა დო იდვალუაფუ გერმანიაშ ელახის,
პოლონეთიშ სამძღოშე 70 კილომეტრიშ სიშორას, ბარნიმიშ დო ტერტოშ გაბარეფს. ნოღაშ
ისტორიული ცენტრი იდვალუაფუდუ წყარმალუ შპრეეშ ოპიჯეეფს, ნამუსჷთ ნოღაშ ბჟადაალშე
(შპანდაუ) აკათუ წყარმაალ ჰაველი. ბერლინიშ ბჟადალუ აკანეფი რაინიკენდორფი დო პანკო
იდვალუაფუნა ბარნიმიშ, არლოტენბურგ-ვილმერსდორფი, შტეგლიც-ცელენდორფი,
ტემპელჰოფ-შიონებერგი და ნოიკიოლნი - ტელტოშ გაბარეფს.

ბერლინიშ არძაშე უმაღალაშ პუნქტეფი რენა: ტოიფელსბერგი (115 მ. ზუღაშ დონეშე)
შარლოტენბურგ-ვილმერსდორფის დო მიუგელბერგე (115 მ.) ტრეპტო-კიოპენიკის.

ბერლინი ზომიერ კლიმატურ ორტყაფუს იდვალუაფუ. ოშქაშე წანომოწანური ტემპერატურა რე-
- +9,4° ცელსიუსით, ოშქარი წანმოწანური ნოლექი- 578 მილიმეტრი. არძაშე უტიბაში
თუთეფი რე მანგი, კვირკვე დო მარაშინათუთა - +17,4° - +18,7° ოშქაშე ტემპერატურათ.
არძაშე რგილი თუთეფი რე ქირსეთუთა, ღურთუთა დო ფურთუთა--0,2° - +1,4° ოშქაშე
ტემპერატურათ.



https://xmf.wikipedia.org/wiki/%E1%83%90%E1%83%A2%E1%83%9A%E1%83%90%E1%83%9C%E1%83%A2%E1%83%98%E1%83%A8_%E1%83%9D%E1%83%99%E1%83%98%E1%83%90%E1%83%9C%E1%83%94

ატლანტიშ ოკეანე მოსოფელიშ სიდიდათ მაჟირა წყარიშ აუზიე დო თიში ჟიდონპიჯიშ
ართ-ნახუთორს ფორჷნს. ოკიანეშ ჯოხო მუმალობაშე ბერძენულ მითოლოგიაშე რე დო "ატლასიშ
ზუღას" შანენს.

ოკიანეს წჷმოგინძორაფილი ლათინური S-იშ ნერი ფორმა უღჷ, ოორუეშე ობჟათეშა რე
გინოზინდილი დო ეკვატორიული ურთიართმანგურ მალობათ 8° ოორუეშ გინძორწკჷმა ირთუ
ოორუე დო ობჟათე ატლანტიკეფო. ბჟადალუშე ომძღჷ ამერიკაშ კონტინენტეფს, დო ელახიშე —
ევროპას დო აფრიკას. რჩქალ ოკიანეს მეურე არქტიკაშ ოკიანეთ ოორუეს დო დრეიკის
სრუტით ობჟათეს. თე ჟირი ოკეანე ხელოვნურო რე მერინაფილ პანამაშ არხით. ელახიშე
ატლანტიკიშ დო ინდოეთიშ ოკიანეშ გუმართალიე 20° ელახიშ მერიდიანი, ნამუთ აგულაშ
კონცხიშე ობჟათეშე ანტარქტიკაშა მეურს. ატლანტიკას არქტიკაშ ოკიანეშე რთჷნს ღოზეფი
გრენლანდიაშ დო ოორუე-ბჟადალუ ისლანდიაშ შქა, ოორუე-ელახ ისლანდიაშ დო შპიცბერგენიშ
ოძგაშე ობჟათე ჭურჭულეფს შქას დო უკულ ოორუეშ კონჩხიშ დო ოორუე ნორვეგიაშ შქას.

ატლანტიშ ოშქაშე სიტომბა ზუღეფიშით 3.332 მეტრიე; ზუღეფიშ უმუშეთ — 3.926 მ. არძაშე
ტომბა 8.605 მეტრით პუერტო რიკოშ რღამილი. ატლანტიკაშ სიფართა ლაჸაფენს 2.848 კმ-ით
ბრაზილიაშ დო ლიბერიაშ შქას 4.830 კმ-შახ ააშ-ში დო ოორუე აფრიკაშ შქას.

ატლანტიშ ოკეანეს უმუთინუ ოძგაშე უღუ ბრელ ჸუჯით, უბით დო ზუღათ. თინეფ შქასიე
კარიბიშ ზუღა, მექსიკაშ ჸუჯი, წიმინდე ლავრენტიშ ჸუჯი, სქირონაშქა ზუღა, უჩა ზუღა,
ოორუეშ ზუღა, ლაბრადორიშ ზუღა, ბალტიაშ ზუღა, ნორვეგიაშ ზუღა, გრენლანდიაშ ზუღა დო
თ.გ. ოკეანეშ კოკეფიე: ფაროშ კოკეფი, გრენლანდია, ისლანდია, როკალი, დიდი
ბრიტანეთი, ირლანდია, ფერნანდუ-დი-ნორონია, აზორიშ კოკეფი, მადეირა, კანარიშ
კოკეფი, კაბო-ვერდეშ კოკეფი, სან-ტომე დო პრინსიპიშ კოკეფი, ნიუფაუნდლენდი,
ბერმუდაშ კოკეფი, კარიბიშ კოკეფი, წმინდა ელენეშ კოკი, ტრინიდადი დო ტობაგო,
ტრისტან დო კუნია, ფოლკლენდიშ კოკეფი,ობჟათე ჯორჯიაშ კოკეფი დო შხვა.



https://xmf.wikipedia.org/wiki/%E1%83%90%E1%83%93%E1%83%90%E1%83%9B%E1%83%98%E1%83%94%E1%83%A0%E1%83%98

ჭკვერი ადამიერი (ლათ. Homo sapiens) იკოროცხუ პრიმატეფიშ გვარო, ჰომინიდეფიშ
ბუნაშ, ადამიერიშ ნოგორიშ აკა წჷმმარინაფალო. ადამიერქ დიდი გოლინა იღვენუ დიხაუჩაშ
ბიოსფეროშ აკოქიმინუას, აკოქიმინჷ დიხაუჩაშ მუში ნცხი — ანთროპოსფერო. ადამიერეფიშ
ართობურობას ჯოხო პოპულაცია ვარდა კოჩობურობა. ინდივიდეფიშ ურთიართობა აკმოქიმინუნს
ჯარალუას ვარდა სოციუმს. ინფორმაცია, ნამუთ ადამიერს მონძალაშ ემუშაფეფიშ შარათ
გჷნმაჩამუ, ცირკულირენს ჯარალუას დო წჷმოქიმინუნს ნოოსფეროს. ჯარალუაშ არძა
მატერიალური დო ინფორმაციული ხანდა წჷმოქიმინუნს კულტურას. ადამიერი, მუჭოთ
ცორცხალი ორგანიზმეფიშ 90%, ირთუ ჟირ სქესო: კოჩი დო ოსური.

ასე დისკუსიაშ ოკითხი რე, ოხვილური რე დო ვარ ადამიერიშ გვარობაშა Homo sapiens
ნეანდერტალარიშ დინოხუნაფა, დო ვარ გირთას ადამიერიშ ჟირ გიმენგვარობათ: Homo
sapiens neandertalis დო Homo sapiens sapiens, შხვა ზიტყვეფით ქობთქუათჷნ,
აკმადგინანა დო ვარ პალეანთროპეფი დო ადამიერეფი ალმახანური ფიზიკური სახეშ ართ
გვარობას. თე პრობლემაშ გინოჭყვიდირიშ უკული შილებე იბვარაუდათ, შილებე დო ვარ თე
ჟირი ჸაშე გამნარყიშ მეღება დო წჷმორინელი რე დო ვარ ალმახანური ადამიერეფიშ
პოპულაციას ნეანდერტალარეფიშ გენი.

არძო ჩხოლარიშობურო, ადამიერიშ ორგანიზმი ხოლო მილიარდობათ აკაბურცხა უჯრედეფიშე
აკმოდირთუ. ართი კონკრეტული სახეშ უჯრედეფი ნორშვის აკმოქიმინუნს, ხოლო შხვადოშხვა
ნორშვი — ორგანოეფს, სამანგათ, გურს დო ფიჟვეფს. ორგანოეფიშ კანკალე ბუნა სისტემეფო
აკმიართიანუაფჷ, მუშენჷ-და ედომუშამი ფუნქციას ასრულენს. ადამიერიშ ორგანიზმის ბრუო
თარი სისტემა რე.

დადგინალი სისტემა ძვალეფიშე დო ორსხუაფუეფიშე აკმოდირთუ, ნამუთ ორგანიზმიშ ლიბუ
ნორთეფიშ გიობიჯალი რე დო ნამუსჷთ კუნთეფი მიარსხუაფუ. მაჸარაფალი სისტემა კუნთეფი
რე, ნამუთ კიდურეფს დო რსხულიშ შხვა ორგანოეფს აჸარენს.

ოჭკომალიშ მუმანელებერი სისტემა ოჭკომალს აკმოფაჩჷნს დო ანთხიერენს. თაჸურეშე
ოჭკომალი ნიბთარობეფი ზისხირშა გჷნმურს. გჷმმართალი სისტემა ორგანიზმის
ნოსქილედეფშე ადუდიშულენს. თინა ჭაჭეფს დო შარდიშ ბუშტიშე აკმოდირთუ.

ოშურიელე (ტრაქეა) დო ფიჟვეფი შურიშოღალარ სისტემას აკმადგინანს. თიშ საშვალებათ
დინმიბშურუანთ ჟანგბადის, ნამუსჷთ ჩქინი ორგანიზმი ოჭკომალშე ენერგიაშ მიოღებელო
გჷმირინუანს. ზისხირიშ მეულა-მოულაშ სისტემა გურს, ზისხირჯერღვეფს დო ზისხირს
იკენს. ზისხირი ოჭკომალი ნიბთარობეფით დო ჟანგბადით ზირუნს ედომუშამ რსხულს დო
ნოსქილედეფი გიმუღჷ.

ნერვული სისტემა დუდიშ, ოჭიშიშ ტვინიშ დო მიარემუდანობაშ ნერვეფშე აკმოდირთუ. თინა
რსხულს მეღალეფიშ დო სიგნალეფიშ გჷნოჩამაშ საშვალება რე. ოსურიშ დო კოჩიშ
რეპროდუქციალური სისტემეფი ადამიერიშ გამრავლებას ხეს უნწყუნს.



https://xmf.wikipedia.org/wiki/%E1%83%90%E1%83%90%E1%83%A8-%E1%83%98%E1%83%A8_%E1%83%A1%E1%83%90%E1%83%AE%E1%83%94%E1%83%9C%E1%83%AC%E1%83%B7%E1%83%A4%E1%83%9D_%E1%83%9B%E1%83%94%E1%83%9A%E1%83%90%E1%83%9B%E1%83%9D%E1%83%A1%E1%83%94

ააშ-იშ სახენწჷფო მელამოსე (ინგლ. United States Secretary of State) ხემანჯღვერენს
ააშ-იშ სახენწჷფო დეპარტამენტის, ნამუთ რე ააშ-იშ ოგალენე საქვარეფიშ უჭყაფა
დორსხუაფილი 1789 წანას. ააშ-იშ სახენწჷფო მელამოსეშ პოსტი ანალოგიური რე ოგალენე
საქვარეფიშ მინისტრიშ პოსტიშ მოსოფელიშ მიარე ქიანას. სახენწჷფო მელამოსე რე
შანულობათ მაანთხა პიჯი ააშ-იშ ხეშუულობას. კანდიდატურას სახენწჷფო მელამოსეშ
პოსტის ორინუანს პრეზიდენტი დო ანტკიცენს სენატი.



https://xmf.wikipedia.org/wiki/%E1%83%B0%E1%83%9D%E1%83%9C%E1%83%92-%E1%83%99%E1%83%9D%E1%83%9C%E1%83%92%E1%83%98

ჰონგ-კონგი (ჩინ. 香港), ოფიციალურო ჩინეთიშ ოკათე რესპუბლიკაშ ჰონგ-კონგიშ
სპეციალური ადმინისტრაციული რეგიონი — ჩინეთიშ ავტონომიური ართული, ჩინეთიშ
ავტონომიური რეგიონი, გოართოიანაფილი ომაფეშ ჯვეში კოლონია, ოორუე ჩინეთიშ ზუღაშ
პიჯის. 1841 წანას ტერიტორიაშ ოკუპაცია ღოლუ გოართოიანაფილი ომაფექ, 1941-1945
წანეფს ოკუპირებული აფუდუ იაპონიას. ჰონგ-კონგი ჩინეთიშ დო მოსოფელიშ ართ-ართი
უდიდაში ფინანსური დო ეკონომიკური ცენტრი რე. ჰონგ-კონგი ამდღარ ჩინეთის ფართო
ავტონომიათ რგეფაფულენს. ვალუტა რე ჰონგ-კონგიშ დოლარი. ჰონგ-კონგიშ საფონდო ბირჟას
უკებუ მაშკვითა აბანი მოსოფელს. ჰონგ-კონგიშ პოპულაცია იკათუანს 7 მილიონ მახორუს.
მახორუეფიშ 95% ჩინარეფი რენა.



https://xmf.wikipedia.org/wiki/%E1%83%AF%E1%83%98%E1%83%9B%E1%83%98_%E1%83%A3%E1%83%94%E1%83%98%E1%83%9A%E1%83%A1%E1%83%98

ჯიმი დონალ "ჯიმბო" უეილსი (დ. 7 მარაშინათუთა, 1966 წანა - ამერიკალი
ინტერნეტ-მოღალე, ჩინებული, მუჭოთ ვაკომერციული ენციკლოპედია „ვიკიპედიაშ“
გჷმაჭყაფალი.

ჯიმი უეილსიქ დებადჷ ჰანტსვილს, ალაბამას. ოშქაშე განათლება მიღჷ რენდილფიშ სკოლას,
ბაკალავრიშ დო მაგისტრიშ ხარისხეფი - ალაბამაშ უნივერსიტეტის. 1994 წანას უელსიქ
ჩიკაგოშა გინილჷ, სოდეთ მუშობა დიჭყჷ ძვირფასი ქარღადეფიშ გჷმმაჩამალ ფირმას
Chicago Options Associates. 2002 წანას უელსიქ დექირუ ფილოსოფიაშ დოქტორი ლარი
სენგერი, ნამუქჷთ გინირთჷ უელსიშ ახალი პროექტიშ - უფასო ენციკლოპედია ნუპედიაშ
თარი რედაქტორო. 2001 წანას უელსიქ დო სენგერქ გინოჭყვიდეს უფასო, რედაქტირაფაშო
დუდიშული ენიკლოპედიაშ გოჭყაფა. "ვიკიპედიაშ" რდუალაწკჷმა ართო უელსიქ გინირთჷ
პროექტიშ თარი სპიკერო დო პოპულარიზატორო. ჯიმი უელსის უკინებუ „ფონდი ვიკიმედიაშ“
სამეურვო სხუნუშ საპატიო მაკათურიშ წოდება.

2006 წანას ჟურნალ Time-ქ, მოსოფელს უდიდაში ენციკლოპედიაშ გოჭყაფას მუში როლიშ
გეშა, ჯიმი უელსი აკირჩქინჷ მოსოფელიშ ართ-ართი არძოშე უმოსი გოლინამ პერსონათ.



https://xmf.wikipedia.org/wiki/%E1%83%A8%E1%83%9D%E1%83%A2%E1%83%9A%E1%83%90%E1%83%9C%E1%83%93%E1%83%98%E1%83%90

შოტლანდია (შოტლანდიურო: Alba) — ქიანა კოკი ბრიტანეთიშ ორუმეშიშე, ნამუთ ომძღჷ
ხვალე ინგლისის. ქიანას ელახშე გულუანს ოორუეშ ზუღა, ბჟადაალშე ატლანტიშ ოკიანე დო
ირლანდიაშ ზუღა. შოტლანდია ართ ჟამს ზოხორინელი სახენწჷფო რდჷ მუში დორხველი
თარობათ დო ასე თი ოთხ ერიშ შქას რე, ნამუეფით გოართოიანაფილ ომაფეს აკმაშქავანა
ართი სახენწჷფოთ. 1603 წანას შოტლანდიაშ მაფა ჯეიმზ IV-ქ ინგლისიშ მაფათ ხოლო
გინირთჷ დო ჯეიმზ I გიოდვეს. 1707 წანას შოტლანდიაშ პარლამენტიქ ინგლისიშ
პარლამენტიწკჷმა იჸუ აკოშქუმალირქ დო დიდი ბრიტანეთიშ პარლამენტო გინირთჷ. 1801
წანას დიდი ბრიტანეთიქ დო ირლანდიაქ აკიშქუ დო დიდი ბრიტანეთიშ დო ოორუე ირლანდიაშ
გოართოიანაფილ ომაფექ ქჷდირცხუ, მარა შოტლანდია ზოხორინელი სახენწჷფო ვა რე,
ისტორიაშ მალობას თიქ დორხველი კანონდვალა, სკოლა დო უნიკალური კულტურა ქჷკნიტუ.
1999 წანაშე შოტლანდიას დორხველი პარლამენტი უღუ. თეშ უმკუჯინუო, ჯინჯიერი
ოკითხუეფი იშენით ვესტმინსტერშე იკონტროლებუ. შოტლანდიაშ მახორობაშ გარკვეულ ნორთის
დიოდღარო ხოლო ზოხორინალა ოკო.

შოტლანდიური შილა ლურჯიე ჩე დიაგონალური ჯვარით. თენა წკონდა ენდრიუსიშ შილა რე,
ნამუთ შოტლანდიაშ მაფორუ წიმინდანო რე მერჩქინელი. შოტლანდიაშ ორუმეში ნორთი
გვალამიე, ათეშენ, თექ მახორობა ნორკეთ რე. კათაშ დიდი ნორთი თუდონ, რზენ მუხურეფს
დო ოძგაშეს ოხორანს. ცენტრალური შოტლანდიაშ ობჟათე ნორთით გვალამიე, მარა, უმოს
ნორკეფო. ბჟადაალ დო ორუმეშ ოძგაშეეფწკჷმა ბრელი კოკი რე. ნანანოღა რე ედინბურგი,
ნამუთ ელახ ოძგაშეს იდვალუაფუ. უდიდაში ნოღა გლაზგო რე, სოდგათ შოტლანდიარეფიშ დახე
გვერდი ოხორანს. შოტლანდიაშ დოსქილადირი ნოღეფიე აბერდინი, დანდი, ინვერნესი დო
სთირლინგი. უდიდაში კოკეფიე - ორკნი, შეტლანდი, ჰებრიდეფი. უღუ რკვიაფილი
ავტონომიური ნებეფი. ადმინისტრაციულო ირთუ 9 რეგიონო დო 3 კოკამ აკანო.

შოტლანდია ბრიტანეთიშ კოკიშ ნასუმორშე უმოსიე. ქიანაშ ფართობი 78,772კმ² რე დო თიშ
კაკალი ოსქირონე მოთანჯე ინგლისი რე 96 კილომეტრის. ატლანტიშ ოკოანე ბჟადალშე, დო
ოორუეშ ზუღა ელახშე ომძღჷ. კოკი ირლანდია 30 კილომეტრიშა რე შოტლანდიაშ ობჟათე
ოძგაშეშე დო ნორვეგია 305 კილომეტრიშა ელახშე, ფარერიშ კოკეფი 270 კილომეტრშა
ორუმეშშე. შოტლანდიაშ უმაღალაში კონკა რე ბენ ნევისი, უდიდაში წყარმალუ თეი რე,
ნამუთ 190 კილომეტრიშ სიგინძაშ რე.

შოტლანდიაშ ისტორია მეხოლაფირო 10 000 წანაშ წოხოლე იჭყაფუ, ანუ მუჟამსჷთ
ადამიერეფქ მაართათ დიჭყეს თე ტერიტორიაშა დოხორინი ბოლო აკოჸინალუაშ დალიერს.
ბრონზეშ ხანაშ დო რკინაშ ხანაშ ცივილიზაციეფიშ რინაშე უგუკოროცხუ არქეოლოგიური
მეგორაფა იჩიებუ.

შოტლანდიაშ ჭარილი ისტორია კოკის რომალეფიშ მიშულათ იჭყაფუ, მუჟამსჷთ რომქ ინგლისიშ
დო უელსიშ ტერიტორია გეჭოფუ დო ბრიტანია გიოდუ. ორუმეშშე კალედონიათ გედვალირი
აკანი სქიდუდჷ, ნამუქჷთ რომალეფს ვეიაჭოფეს. თიშ ტერიტორია პიქტეფით რდჷ
დოხორინელი, ნამუეფით ზუღას ირდღალურ რინას უდიდაშ შანულობას არზენდეს. შოტლანდიაშ
მოხუჯურ ოზუღარე-ოვაჭრებელი აკანს დვალაშ გეშა, აბანობურ ვაჭარეფს ინტენსიური
ურთიართალა უღუდეს ობჟათე დო ელახ ალტიაშ ქიანეფწკჷმა, თაშნეშიშე ირლანდიაწკჷმა,
საფრანგეთწკჷმა დო თაჸურეშე უკვე ედომ ევროპაწკჷმა. 1707 წანაშ უნიას დო
ინდუსტრიული რევოლუციაშ უკულნეშე შოტლანდიაქ ევროპას კომერციული, ინტელექტუალური დო
ორეწუალე კუნთხუთ, ართ-ართ არძაშე გოვითარაფილ ქიანათ გინირთჷ.

შოტლანდიაშ ოფიციალური ნინეფი რე: ინგლისური დო გელურ-შოტლანდიური ნინა. შოტლანდიაშ
დიდი ნორთი ინგლისურო იჩიებუ დო შოტლანდიურს ბჟადალიშ კოკეფიშ მახორუეფი ირინუანა.
რე მასუმა ნინათ, თაშნე გედვალირი თუდოლენი შოტლანდიური, ნამუთ გერმანიკული ბუნაშიე
დო ინგლისურწკჷმა დასაბაღო ხოლოს გერე.



https://xmf.wikipedia.org/wiki/%E1%83%A4%E1%83%A0%E1%83%90%E1%83%9C%E1%83%AA_%E1%83%99%E1%83%90%E1%83%A4%E1%83%99%E1%83%90

ფრანც კაფკა (Franz Kafka, დ. 3 კვირკვე, 1883, პრაღა - ღ. 3 მანგი, 1924, ვენა) —
XX ოშწანურაშ ართ-ართი დიდი გერმანულნინამი ჭარუ დო ნოველისტი, მიდგაშ ნახანდეფიშ
უმენტაშობაშ გჷმობჟინაფაქ ხვალე ავტორიშ ღურაშ უკული მიხუჯინუ. დებადჷ პრაღას
აშკენაზი ურიეფიშ ფანიას. თიში უნიკალური ჭარუაშ სტილი ამდღარშახ იკჷნენც
კრიტიკოსეფიშ დო მაკითხირალეფიშ გჷშაკერზაფილ თოჸუჯის.

ფრანც კაფკაქ დებადჷ 1883 წანაშ 3 კვირკვეს ნოღა პრაღას. მუმა – ჰერმან კაფკა
(1852–1931) ურიულ ბადებაშ ჩეხი რდჷ. ნანა – იულია კაფკა (1856–1934). ჸუნდჷ ჟირი
ჯიმა დო სუმი და. ჟირხოლო ჯიმაქ დოღურჷ თეიშახ, სოიშახ ჭარუ 6 წანერო გჷნირთჷდჷნ.
1889–1893 წანეფც კაფკა გურაფულენდჷ დაჭყაფურ სკოლას (Deutsche Knabenschule), თეშ
უკული თიქ გჷნილჷ გიმნაზიაშა, ნამუთ 1901 წანას გაათუ. პრაღაშ უნივერსიტეტიშ თებაშ
უკული, კაფკა ეთმეჭოფუნც სამართალიშ დოქტორიშ ხარისხის დო მუშობას იჭყანც სადაზღვიო
ფირმას, სოდეთ რინაშ ლიაშახ მუშენდჷ. 1917 წანას კაფკაქ დელახჷ ტუბერკულოზით,
მუდგაშ გეშათ 1924 წანაშ 3 მანგის ჭარუქ შური გოტუ ვენაშ სანატორიუმც. რინაშ
განწხანც კაფკაქ გჷმაბჟინუ გვალო მუსხირენი თხობელუა. ღურაშ წოხოლე ჭარუქ მუში
მაჸალე ჭარუ მაქს ბროდის დუჩინჷ მუში ნაჭარეფიშ აკოსოფუა, მარა მაჸალექ თენა
ვაქიმინჷ. დახე არძო ნაჭარაქ გჷმობჟინაფილქ იჸუ ჭარუშ ღურაშ უკული.

კაფკაშ ოდაბადური ნინა გერმანული რდჷ, დუდიშულო ღვალენდჷ ჩეხურსჷთ. მოგვიანაფილო
ქჷდიგურუ ფრანგული ნინა დო კულტურათ. თიში ურიული განათება ალაზიმაფათ დაღარი რდჷ.
დუდშე თინა ბოშეფიშ დაჭყაფურ სკოლას გურაფულენდჷ, ოდო თიში თებაშ უკული მჷშართჷ
კლასიკურ გიმნაზიაშა. ფრანცი გოსოფური მოგურაფე რდჷ.

გიმნაზიაშ თებაშ უკული გურაფა აგჷნძორჷ პრაღაშ უნივერსიტეტის ქიმიაშ ფაკულტეტის,
მორო ჟირი მარაშა სამართალიშ ფაკულტეტშა გჷნილჷ. თი ბორჯიშო იურისპრუდენცია
პრესტიჟულ დო პერსპექტიულ დარგო იკოროცხჷდჷ, წორას ათეშენ ჰერმან კაფკაქ სქუაშ
გჷნოჭყვიდირაფათ ბაღინაფილქ ქჷდოსქიდჷ. უნივერსიტეტის გურაფაშ პერიოდის მუმალ ჭარუს
ბრელი დუდიშული ბორჯი უღუდჷ, მუდგაქჷთ შარა გოუნწყჷ ქჷდუგურუაფუდჷკო ხელუანობაშ
ისტორია. მალას თიქ სტუდენტურ კლუბის ქაკათჷ, ნამუთ ლიტერატურულ ონჯუეფც მანჯჷნდჷნ.
მაართა კურსიშ ლიას კაფკაქ აკოხვადჷ მაქს ბროდის, თაშნეშე მუმალ ჭარუს, მიქჷთ მუში
უხოლაში მაჸალეთ გჷნირთჷ ჟურნალისტ ფელიქს უელსწკჷმა ართო.

1907 წანაშ 1 გერგობათუთას კაფკაქ მუშობა ქჷდიჭყჷ უდიდაშ იტალიურ სადაზღვიო
კომპანიას, სოდეთ ედომუშამი რინას მუშენდჷნ. კომპანიას თიში გუნაწია ნაინალას
ძალამც აფასენდეს, თაშნეშე დიდ პატის არზენდეს მუჭოთ ინტელექტუალ, ბონი, ჯგირი
იუმორიშ მაღვენჯი ადამიერც.

ჭარუშ მაართა ჸოროფა, მუჭოთ ბიოგრაფეფშო რე ჩინებულინ, რდჷ მილენა ჯეშენსკა, ჩეხი
პროფესორიშ ოსურსქუა. თინაქ ბრუო თუთა მუკორთჷ ფსიქიატრიულ ოლეხეს მუმაშა ფარაშ
მეხირუაშენი, ნამუსჷთ უკული მუში ოჸოროფულეფც არზენდჷნ. ოლეხეშე დუდიშ გჷშაღალაშენო
თიქ ჩილო მიდაჸუნჷ გერმანულნინამ ურიას ერნსტ პოლაკის. უღულქ ვენას ქჷდიხორჷ.
პრობლემეფქ თინეფიშ ართოიანი რინას მალასჷნე გორჩქინდჷ დო ქომონჯიშე მიწოჸოთამილ
მილენაქ კოკაინც ქო მიანძალჷ, მორო მალას ქჷმეხვადჷ ნამდა ღულა შარას გერდჷნ დო
გეგნოჭყვიდჷ ჟურნალისტობაშა ქჷმუთხუმუდჷკო ხე. 1919 წანას, კაფკაშ მუსხირენი
თხობელუაშ (ჭარუქ მუში თელარას ხვალე მუსხირენი თინეფშეიანი გჷმაბჟინუ) კითხირიშ
უკული, ქჷმეჭარჷ თის, სოდეთ თინეფიშ ჩეხურო გჷნოთანგუაშ ნებას თხულენდჷ. თე
მინაჭარას მაჸუნჷ ინტენსიური მეჭარ-მოჭარუაქ ფრანცი დო მილენა შქას. მორო საბოლათ
თინეფიშ მეჭარ-მოჭარუა ვაგაგჷნძორებე, რახან მილენას ვაკოდჷ ქომონჯიშ დათხია დო
ვართ კაფკას გჷმურჩქინუ ინიციატივა. მოგვიანაფილო, 1944 წანას, მილენაქ ნაცისტეფიშ
ოკონცენტრაციე კარეს დოღურჷ.

1912 წანას კაფკაქ მაქს ბროდიშ ჸუდეს აკოხვადჷ ფელის ბაუერს, ნამუთ ოხორანდჷ
ბერლინს დო მუშენდჷ დიქტოფონეფიშ მაწარმებელ კომპანიასჷნ. თინეფც ხუთი წანაშ
განწხანც უღუდეს მეჭარ-მოჭარუა, შხირას აკმოხვადუდეს ართიანც დო ქოთ ჟირშა ულამუდეს
დაგურგინება, მორო საბოლათ, 1917 წანას, თინეფიშ ართოიანი რინაქ გეთუ. თეშ ბაძაძო
ბრელი კაფკაშ უკმაკურ აჩემებეფც დო შქურინეფეც მიოჭარანც, ბრელი რაგადანც თის ხოლო,
ნამდა ფრანცის ვაუჸორდჷ ფელისინ, ხვალე ფანიაშ აკოქიმინუა ოკოდჷ, მუამუშიშა
ქუძირაფუდჷკო, ნამდა ნორმალური ადამიერი რდჷნ (თის დო მუამუშის ართიანწკჷმა
გარკვიებული პრობლემეფი უღუდეს).

1923 წანას კაფკაქ აკოხვადჷ დორა დიამანტის, ურიული ბადებაშ პოლონარ
მართლმადიდებელს. წორას თიწკჷმა მუკიჸონჷ ჭარუქ შურდგჷმაშ ეკონია წარმოწანა. თინეფც
ართიანი ძალამც უჸორდეს. უღული ართო ბრელც შარალენდჷ, მორო 1924 წანას თე ჰამო რინა
კაფკას ტუბერკულოზიშ გაუფრაშებაქ მიოჭყვიდაფუ. თიქ სანატორიუმშა ინჭუ დორაწკჷმა
ართო, მით შურდგჷმაშ ეკონია წუნეფშახ თის ხასჷლას ალუურდჷ. ჭარუქ 40 წანაშ ხანც
დოღურჷ.



https://xmf.wikipedia.org/wiki/%E1%83%9E%E1%83%9D%E1%83%A0%E1%83%A2%E1%83%A3%E1%83%92%E1%83%90%E1%83%9A%E1%83%98%E1%83%90

პორტუგალია (პორტუგალიური: República Portuguesa) — ევროპაშ უძგაშაშ ობჟათე-ბჟადალ
ნორთის დვალირი სახენწჷფო. პორტუგალიას ბჟადალშე ომძღჷ ატლანტიშ ოკეანე, ბჟაეიოლშე
დო ოორუეშე - ესპანეთი. ატლანტიშ ოკიანეს დვალირი აზორიშ კოკეფი დო მადეირა მიშმურს
პორტუგალიაშ აკოდგინალუაშა.

მოზამბიკი, კაბო-ვერდე, სან-ტომე დო პრინსიპი, ანგოლა დო კაბინდა – 1975-შახ;
ტიმორი - ანექსირებულქ იჸუ 1976 წანას; მაკაო – 1997 წანაშახ.



https://xmf.wikipedia.org/wiki/%E1%83%9C%E1%83%98%E1%83%A3-%E1%83%98%E1%83%9D%E1%83%A0%E1%83%A5%E1%83%98

ნიუ-იორკი (ინგლისურო: New York [nʲuːˈjɔːɹk]) — ნოღა ამერიკაშ აკოართაფილ შტატეფს,
შტატ ნიუ-იორკის. 8 მილიონშე მეტი მახორობათ (830 კმ²-ს) ნიუ-იორკი, ამერიკაშ
არძაშე უმოსი დიდი დო ოორუე ამერიკაშ არძაშე ინწრას დოხორინელი ნოღა რე. თიშ
აგლომერაციას 22 მილიონშე მეტი კოჩი ოხორანს. ნოღაშ თე ჯოხოდვალაშ შტატიშე
გჷშაგორალო თეს «ნიუ იორქ სითი»-ს უძახჷნა. ნოღას შხვანერო «დიდ უშქურს» უძახჷნა
(ინგლისურო: „Big Apple“)

{{ქიანაშ მუნაჩემეფი {{{1}}} | country flaglink2 | variant = | size = | name = |
altlink = მორაგბეეფიშ ერუანული ნაკორობა | altvar = rugby }} ირვინგ ვაშინგთონი,
"ნიუ-იორკიშ ისტორია"



https://xmf.wikipedia.org/wiki/%E1%83%94%E1%83%99%E1%83%95%E1%83%90%E1%83%93%E1%83%9D%E1%83%A0%E1%83%98

ეკვადორი (ესპ. Ecuador, კეჩ. Ikwadur), ედომუშამი ოფიციალური ჯოხოდვალა ეკვადორიშ
რესპუბლიკა (ესპ. República del Ecuador [reˈpuβlika ðel ekwaˈðor], კეჩ. Ikwadur
Republika) — სახენწჷფო ობჟათე ამერიკაშ ოორუე-ბჟადალშე. ქიანაშ ჯოხოდვალა
ესპანურშე გჷნოთანგუათ შანენს - "ეკვატორს".

ეკვადორს ბჟადალშე ომძღჷ რჩქალი ოკიანე, ოორუეშე უხურგანს კოლუმბია, ბჟაეიოლშე დო
ობჟათეშე - პერუ. ეკვადორიშ აკოდგინალუაშა მიშმურს - გალაპაგოსიშ კოკეფი.

ალმახანურ ეკვადორიშ ტერიტორიას ჯვეში ბორჯიშე ოხორანდეს ინდიარი ტომეფი — კარა,
კიტუ, ტუმბე, კანიარი დო შხვეფი. თინეფი დოკაფილი რდეს ჯინუათ, ჩხომუათ დო
დიხაშმოქიმინჯალათ.

ჩქ. წ.-შ 1 ვითოშწანურაშ ბოლოს, ინდიარი კარაშ ტომქ, ნამუთ წყარპიჯის ოხორანდესჷნ,
გემიშართეს გვალამ რეგიონშა დო აბანობურ მახორუეფშე გოლინა იღვენუეს — ინდიარ ტომ
კიტუქ დო შხვა ტომეფქ (ნორთობურო გოჭყვიდილი, ნორთობურო ასიმილირაფილი), ქჷდარსხუეს
სახენწჷფო, ნამუთ ლათინოამერიკულ ლიტერატურას ჯოხო "კითუშ ომაფე". გარკვიული ბორჯიშ
მუკულაშ უკული სახენწჷფოთ გჷნირთჷ, ნამუთ მუშ ტიპით არხოს რდჷ ბჟაეიოლურ
დესპოტიაწკჷმა.

XV ოშწანურას (დოხოლ. 1460 წანას), "კიტუშ ომაფე" ინკეფიშ სახენწჷფო -
ტაუანტინსუიუშენი ეჭოფილქ იჸუ (ნამუთ მიშ 15 წანაშ მონძას). ინკეფიშ სახენწჷფოშ
მახორობაშ უმენტაშობას (ინკეფი — მამართვალი კასტა) აკმადგინანდჷ ინდიარი ტომეფი
კეჩუა. შედეგო კეჩუაშ ნინა რდჷ, არძაშე გოფაჩილი ინდიური ნინა ალმახანურ ეკვადორიშ
ტერიტორიას.

ართ-ართი რევოლუცია რდჷ კიტოს, 1809 წანაშ მარაშინათუთას, ნამუსჷთ შედეგო 10
მარაშინათუთას ეკვადორქ ზოხორინალაგჷმაცხადჷ.

1822 წანას ნაციონალურ ყარაფიქ გჷმორძგვიილო გჷშართჷ, მუჟამსჷთ კოლუმბიაშ არმიაქ
ესპანარეფი დამარცხჷნ. თიმ ბორჯის ეკვადორს აკონტროლენდჷ სიმონ ბოლივარი.

XIX ოშწანურაშ ოშქაშეშე, ევროპულ ქიანეფქ აშახოლეს ეკვადორიშ თელარას. 1845 წანას
ბრიტანეთშე გოლინათ, ეკვადორს გოუქვაფილქ იჸუ კანონქ ჭკოლარაშენი.

XIX ოშწანურაშ ეკონიას, ეკვადორშა აქტიურ საინვესტიციო კაპიტალქ ქჷდიჭყჷ მიშულა —
ბრიტანალეფქ ნავთობიშ გორუას ქჷგედგეს დუდი, ამერიკალეფქ — კაკაოშ დო ყავაშ
გოვითარაფას დო რკინაშ შარაშ დორჩაფას.

ქიანას ჯოხოდვალაქ მიაჩჷ ეკვატორშე, ნამუთ ქიანას გჷნმოჭკირუნს ნანანოღა კიტოშ
ოორუეშე 25 კილომეტრისჷნ.

ქიანაშ ბჟადალს, რჩქალი ოკიანეშ წყარპიჯიშ მანგას, გჷნოზინდილიე ანდეფიშ რზენეფი დო
ლაკადეფი, ქიანაშ ცენტრალურ ნორთის იდვალუაფუ ანდეფი, ნამუთ აკმოდირთუ ჟირი
პარალელური ქჷნდჷრშე — ბჟადალი კორდილიერეფი დო ბჟაეიოლი კორდილიერეფი — შქირატილი
ვულკანიშ (ჩიმბორასოშ კონუსეფით, 6310 მ, დიხაუჩაშე არძაშე უმაღლაში კონკა) დო
მოქიმინჯე ვულკანი (კოტოპაქსი, 5896 მ, ართ-ართი არძაშე მაღალი ვულკანი, მოქიმინჯე
ვულკანი ტუნგურაუა — 5023 მ, პერიოდულო ეშმაბუთქუნს. ქიანაშ ბჟაეიოლი ნორთი
იდვალუაფუ ამაზონიშ რზენეფს შქას.

ეკვადორს ოსქირონე ხურგეფი უღჷ კოლუმბიაწკჷმა — 590 კილომერტი დო პერუწკჷმა — 1420
კილომეტრი.

სასამართალო ხეშუულება — სამართალიანობაშ ნაციონალური სასამართალე (Corte Suprema
de Justicia), ნამუთ აკმოდირთუ 21 მასამართალეშე.

12 თარი კოკი, ნამუშეთ 5 დოხორელიე, დო ბრელმუდანობაშ მორჩილი კოკეფი ედომუშამი
ფართობით 7880 კმ² კოკეფიშ უმენტაში ნორთი ნაციონალური პარკიშ ტერიტორია რე.
კოკეფიშ მახორობა აკმადგინანს — 25 124 ადამიერს (2010). გალაპაგოსიშ კოკეფიშ
ნანანოღა პუერტო-ბაკერისო-მორენო იდვალუაფუ სან-კრისტობალს. ორთაშობური მეურნობა.
თარი აბანი უკებჷ ჩხომობუას (თინუსიშ დო ომარიშ ჭოფუა), მარა ეკონომიკაშ თარი წყუ
რე — ტურიზმი.

ოფუტეშ მეურნობა (7 % ედპ, 8 % მახანდე) — ბანანი, ყავა, კაკაო, ორზა, კარტოფილი,
მანიოკი, შანქარიშ ჭარხალი; მეჩხოლარობა, ჩხომუა.

ექსპორტი 2009 წანას — 13,8 მილიარდი ააშ დოლარი — ნავთობი, ბანანი, პიოლეფი,
კრევეტეფი, კაკაო, ყავა, კიფი, ჯა-ტყა, ჩხომი.

რზენეფიშ დო გვალეფიშ (44 %) უმენტაში ნორთი ფორილიე ლამე ეკვატორიალური ტყლეფით.
ივითარებუ ტყაშ წარმება. ჯა-ტყა მასალაშ 75 % ოტიბაფალო გჷმირინუაფუ.

გვალამი ლანდშაფტი აძნელენს სატრანსპორტო რშვილიშ გოვითარაფას. ქიანაშ არძა რკინაშ
შარაშ სიგჷრძა აკმადგინანს 1200 კილომერტის. ავტოშარეფი მანგარი ოფორუეთ — 23
256 კმ.-ს დო ხრეშამი — 5044 კმ.-ს პანამერიკული მაგისტრალი, ნამუთ მიკმარსხუანს
ართიანს წყარპიჯ დო კანკალე დინოხოლენ ნოღეფსჷნ, გჷნმურს ქიანაშ ნანანორას — კიტო.
თარი რკინაშ შარა მითმიარსხუანს გუაიაკილს, კუენკას დო კიტოს.

გუაიაკილი დო პუერტო-ბოლივარი — ეკვადორიშ უდიდაში ონიშოლიე. 10 კომერციული
ავიაღოზი ასრულენს მუჭოთ ოერეფოშქაშე, თაშნეშე დინოხოლენი ოჰავე
ოღალუეფს/გინოჸონაფას ხოსე ხოაკინა დე ოლმედოშ აეროპორტიშე.



https://xmf.wikipedia.org/wiki/%E1%83%93%E1%83%90%E1%83%9C%E1%83%98%E1%83%90

დანია (დან. Danmark), ოფიციალურო დანიაშ სამაფო (დან. Kongeriget Danmark) —
სუვერენული სახენწჷფო ოორუე ევროპას, ნამუშ აკოდგინალუაშათ მიშმურს ჟირი დომინიონი
— ფარერიშ კოკეფი ატლანტიშ ოკიანეს დო გრენლანდია ოორუე ამერიკას. დანია
სკანდინავიურ ქიანეფს შქას არძაშე ობჟათეჸურე დვალირი სახენწჷფო რე. იდვალუაფუ
შვედეთიშ დო ნორვეგიაშ ობჟათეჸურე დო აკა სახენწჷფო, ნამუწკჷმათ თის ოსქირონე თანჯა
გაჩქჷნ, რე გერმანიაშ ფედერაციული რესპუბლიკა. ქიანაშ ტერიტორიაშ უდიდაში ნორთი
იდვალუაფუ იუტლანდიაშ ჩქონს დო მიარე კოკის, ნამუეფ შქას ეიოღანკალი რე ზელანდია,
ფიუნი, ლოლანი, ფალსტერი დო ბორნჰოლმი, თაშნეშე მიარე მორჩილი ზჷმაშ კოკი, ნამუეფიშ
ართობულობა ქიმინჷნს დანიაშ არქიპელაგის.

ქიანა იდვალუაფუ ოორუე ევროპას, უკჷნებუ იუტლანდიაშ ჩქონი დო გოხოლუაშ კოკეფი.
ოსქირონე სანძღო უღჷ გერმანიაწკჷმა.

დანიაშ სახენწჷფოქ დირსხუ IX-X ოშწანურეფს. 1849 წანაშე რე კონსტიტუციური მონარქია.
1940 წანას გეჭოფჷ გერმანიაქ. 1992 წანაშ რეფერენდუმს გინოვარაფილქ იჸუ მაასტრიხტიშ
აპიჯაფაქ. თარობას აჸუ კანკალე თირუეფქ მიშაღალარქ, თეშ უკული კათაქ ხუჯი ქოდუკჷნ
მაჟირა რეფერენდუმს. 1949 წანაშე რე ნატოშ მაკათური, 1973 წანაშე ევროპაშ რსხუშ
მაკათური.



https://xmf.wikipedia.org/wiki/%E1%83%91%E1%83%A0%E1%83%A3%E1%83%9C%E1%83%94%E1%83%98

ბრუნეი, ედომუშამი ოფიციალური ჯოხოდვალა — სახენწჷფო ბრუნეი-დარუსალამი (მალაი. -
Brunei Darussalam, გინოთანგილო შანენს ბრუნეი - შვიდობაშ ორენი) — სახენწჷფო
(სასულთანო) ობჟათე-ბჟაეიოლ აზიას, იდვალუაფუ კოკი კალიმანტანიშ (ბორნეო)
ოორუე-ბჟადალ წყარპიჯის. უხურგანს ობჟათე-ჩინეთიშ ზუღას დო მალაიზიას. ფართობი —
5,8 ვთშ. კმ². მახორობაშ მუდანობა — 415,717 (2013). ნანანოღა —
ბანდარ-სერი-ბეგავანი. ქიანა ერეფიშ წორომაჸალობაშ მაკათური რე.

ქიანას დიდი ტობეფი დო წყარმალუეფი ვაუღუ. წყარმალუეფი — ბრუნეი, ტუდონგი,
ტემბურონგი (წყარმალუ), ბელაიტი ქიანაშ ობჟათე ქჷნდჷრეფშე ქიანაშ ოორუეშა
მეხჷრჩანა, ობჟათე-ჩინეთიშ ზუღას დინმახჷრჩანა.

კლიმატი ლენწყამი, ეკვატორიალური. ობჟათე-ჩინეთიშ ზუღაშე ძალამი გოლინა უღუ
მუსონეფს. ქიანას დიხანწალუეფი უჩქუ. თელ წანმოწანაშ განობას, ჰავაშ ტემპერატურა
დოხოლაფირო - 26 °C-იე. ქიანაშ ტერიტორიაშ 75 %-იშ მეტი ლენჭყამი ტროპიკული
ტყალეფითიე ფორილი.

XVI ოშწანურას ბრუნეი წუმარინუნდუ შინობურამი ფეოდალურ სახენწჷფოს, ნამუთ კოკი
კალიმანტანიშ (ბორნეოშ) ძალამი დიდი ნორთი იდვალუაფუდუ. თეჯგუათ ძირეს ბრუნეი
ფერნანდო მაგელანიშ ექსპედიციაშ მეზუღეეფქ, ნამუშ გემეფი 1552 წანას რდეს თაქი.

1992 წანას მიღებულიე ,,მალაიური ისლამური მონარქიაშ" კონცეფცია. სულთანი ჰასანალ
ბოლკიაჰი ჯარალუაშ რთხილი მოდერნიზაციაშ პოლიტიკას გეჸუნს.

ტემბურონგიშ აკანი, ბრუნეიშ დოსქილადირი აკანეფშე, მალაიზიაშ ტეროტორიათიე
გიშართილი.

ეთნიკური აკოდგინალუა: მალაიელეფი (66 %), მალაიელეფიშ მოჯგირე ეთნიკური ბუნეფი —
კელაიანეფი, იბანეფი, მელანუ, დუსუნეფი, მურუტეფი, დაიაკეფი დო შხ. — 8 %, ხოლო
ოხორანა ჩინარეფი (11 %), ევროპალეფი, ინდოარეფი დო შხ.

ნოღაშ მახორობა — 75 %. მახორობაშ მეჭედალა — 62 ად./კმ². ბრუნეი ართმანგო ვარე
დოხორელი: მახორობაშ 1/3 ნანანოღას ოხორანს, მახორობაშ მაჟირა შანულამი ნორთი
ნაბთობიშ წარმებაშ რაიონეფსიე დოხორელი.

ოფიციალური რელიგია — ისლამი — მახორობაშ 67 % , 13 % — ბუდისტეფი, 10 % —
ქირსიანეფი (უმენტაშო პროტესტანტეფი დო კათოლიკეფი), 10 % — შხვეფი (უმენტაშო
აბორიგენული კულტეფი).

დოსქილადირი დღახუეფი — რელიგიურეფი, დო თე თარიღეფი გითმითანჯუ მუსულმანური
ხიჯრათ. თენეფს ორხველჷ:



https://xmf.wikipedia.org/wiki/%E1%83%90%E1%83%A4%E1%83%AE%E1%83%90%E1%83%96%E1%83%94%E1%83%97%E1%83%98

აფხაზეთი (აფხაზ. Аҧсны, აფსნი) — საქორთუოშ ისტორიულ-გეოგრაფიული მუხური, ქიანაშ
ოორუე-ბჟადალს, უჩა ზუღაშ ბჟაეიოლ პიჯის, ამდღა ავტონომიური რესპუბლიკაშ სტატუსით.
უკებუ 8,7 ვითოში კვადრატული კილომეტრი ტერიტორია ათე წყარმალუეფს შქას: ინგირი დო
ფსოუ. ამდღანერი დღას აფხაზეთი რე ოკუპირაფილი რუსეთიშ ფედერაციაშ აკოანჯარელი
ნძალეფიშ ხეშე. თარობათ გეხე მარიონეტული დე ფაქტო რეჟიმი. ოორუეშ ჸურე ოხურგჷ
რუსეთიშ ფედერაცია, ოჩხანე-ბჟაეიოლ ჸურე ოოკუპაციე ღოზი გოჸუნს სამარგალო-ჟიმოლენი
შონეშ აკანიშ ადმინისტრაციული ოხურგეშ მანგას.

აფხაზეთის რე მუსხითირენი ისტორიული ოლქი: საძენი (ვარა ჯიქეთი), ზუფუ, გუმა, შუა
სოფელი (მარგალურო შქა ოფუტე), სამურზაყანო დო წებელდა-დალი. აფხაზეთი, მუჭოთ
პოლიტიკური ართური, შხვადოშხვა ფარანს შხვადოშხვა ტერიტორიეფს ფორჷნდჷ დო თიში
ოხურგეეფი დღას ვა უხვადუდჷ ეთნიკური აფხაზეთიშ, ანუ აფხაზური ტომეფით დოხორელ
დიხეფს. ნანანოღა – სოხუმი.

აფხაზეთიშ ტერიტორიას ადამიერიშ რინაშ ნოქური დოდასურაფილი რე არქეოლოგიურო თუდონი
პალეოლითიშ პერიოდიშე (იაშთხვაშ ნოხორი). უკვე ჯვეშ წანაშეკოროცხუაშ IV
ვითოშწანურაშე აფხაზეთის გოვითარაფილი რდჷ ხვალე დიხაშხანდუა დო მეორინჯალა ვარინ,
შუალა, კერამიკაშ წარმება, ქუაშ, ლინჯიშ დო ბრონზეშ დამუშება. ჯვეში
წანაშეკოროცხუათ II ვითოშწანურაშე მუკოსქილადირი რე ბრელი დოლმენი.

ანტიკური ხანაშ დოჭყაფუშო ბჟადალუ საქორთუოს იფორმირებუ კოლხეთიშ ომაფე, ნამუთ
აფხაზეთიშ ტერიტორიეფსჷთ ფორჷნს. ჯვ. წ. VI-V ოშწანურეფს თაქიანი დოხორინიშ ოსხირშა
გიჭყჷ ჯვეშბერძენულ ახალკიდანჯეფქ: დიოსკურია, გიენოსი, ტრიგლიტი, პიტიუნტი დო
შხვეფი. ჯვ. წ. I ოშწანურას კოლხეთიშ ომაფექ დედაღარჷ დო აკოციუ. თეშ გეშა
აფხაზეთიშ ტერიტორიას აფსილეფიშ, აბაზგეფიშ დო სანიგეფიშ ოთარეეფქ გიჭყჷ, ოდო
გვალამი ზონას — მისიმიანეფიშ შონურ გოართამაფაქ. III-IV ოშწანურეფს იფორმირჷ
ლაზეფიშ ომაფექ, ნამუქჷთ მუში ღარჯილნებაშ თუდო ედომუშამ კოლხეთწკჷმა ართო აკაშქუ
აფხაზეთიშ ტერიტორია ხოლო. V-VI ოშწანურეფს აფხაზურ ტომეფქ ბჟადალუშე გინილეს. თე
პერიოდის ლაზიკაშ სანძღო თეხანური სოჭიშ ოორუეშა გიშმეშჷ.

VIII ოშწანურას იფორმირჷ აფხაზეთიშ ოთარექ, ნამუქჷთ აკაშქუ ედომუშამო ბჟადალუ
საქორთუო. ახალ პოლიტიკურ ართურს „აფხაზეთიშ ომაფე“ ჯოხოდჷ დო ნანანოღა ქუთეშის
უღუდჷ. IX-X ოშწანურეფს აფხაზეთი ართიანი ქორთული ომაფეშ აკოდგინალუაშა მიშმეშჷ
საერისთავოშ სახეთ. საქორთუოშ ომაფე-ოთარეეფო აკოცჷმაშ უკული, XVII ოშწანურაშ
დოჭყაფუს დირცხუ აფხაზეთიშ ზოხორინელ ოთარექ, ნამუთ XVII–XVIII ოშწანურეფს
ფორმალურო იმერეთიშ ომაფეშა მიშმეშჷ.

1810 წანას აფხაზეთიშ თარქ რუსეთიშ ფორილუა გეჭოფუ. 1864 წანას რუსეთიშ თარალაქ
აფხაზეთიშ ოთარე გაუქვჷ დო ქჷდირსხუ სოხუმიშ ოურდუმე გჷნორთიქ.

1918 წანაშ 13 ეკენიას ეჭოფილი "საქორთუოშ ერუანულ სხუნუს ერუანული უმორჩილაშობაშ
წჷმმარინაფალობაშ გეშა" კანონიშ ნებათ, აფხაზეფს ერუანული უმორჩილეშობაშ
წჷმმარინაფალეფშო მერჩქინელი 26 აბანშე უღუდეს 3 აბანი.

1918-21 წანეფს აფხაზეთიქ საქორთუოშ დემოკრატიული რესპუბლიკაშ აკოდგინალუაშა მიშელჷ
ავტონომიაშ სტატუსით. თექ ესახჷ საქორთუოშ დემოკრატიული რესპუბლიკაშ დჷმარსხუაფალი
კათუაშ ხეშე 1921 წანაშ ფურთუთას ეჭოფილ საქორთუოშ კონსტიტუციას, ნამუთ ოწაწჷ
ქიანაშ ერუანულ-სახენწჷფობურ მონწყუალას. კერძოთ, კონსტიტუციაშ მავითაართა დუდიშ
107-ა ბირგულს ნარაგადიე:

საქორთუოშ რესპუბლიკაშ უგმურთჷ ნორთეფს — აფხაზეთის/სოხუმიშ ოლქი/, ომუსლიმანე
საქორთუოშ (ბათომიშ აკანი) დო ზაქათალაშ/ზაქათალაშ ოლქის/, ერზიებუნა აბანობურ
საქვარეფს ავტონომიური მართუალა.

წოხლენი ბირგულს მოშინელი ავტონომიური მართუალეფიშ დვალირაფეფი აკომუშებული იჸი
ზოხო კანონით.

1921 წანაშ 25 ფურთუთას სხუნუეფიშ რუსეთიშ ხეშე საქორთუოშ დემოკრატიული რესპუბლიკაშ
ანექსიაშ გეშა ავტონომიური რეგიონეფიშ დვალირაფეფიშ აკომუშებაქ ზოხო კანონიშ სახეთ
ვაშელებუანო გინირთჷ.

1921 წანას 4 მელახის დირცხუ სხუნუეფიშ სოციალისტური რესპუბლიკა აფხაზეთი; 16
ქირსეთუთას აფხაზეთიშ სსრ-ქ ეჭოფუ თ.გ. აპიჯაფური რესპუბლიკაშ სტატუსი დო,
ფაქტობურო, მიშელჷ საქორთუოშ აკოდგინალუაშა. 1925 წანას ეჭოფილქ იჸუ აფხაზეთიშ სსრ
კონსტიტუციაქ. თე თ.გ. კონსტიტუციაშ ემოქმედაფა სხუნუეფიშ რეჟიმიშ პიჯალეფსჷთ ხოლო
ვა მოხვალამე. აფხაზეთიშ სხუნუეფიშ მასუმა კათუაქ გეგნოჭყვიდჷ, მუთებუდჷკო
წჷმორინაფილი კონსტიტუციაშ პროექტი დო ოსქვებურობაშა ქუმუჸნაფუდუკო საქორთუოშ სსრ
დო მოლენკავკაციაშ სოციალისტური ფედერაციული სხუნუეფიშ რესპუბლიკეფიშ
კონსტიტუციეფწკჷმა. კონსტიტუციაშ ტექსტი, ნამუთ სხუნილქ იჸუ აფხაზეთიშ სხუნუეფშა
მიშაჸუნაფაშ მასუმა კათუაშ ხეშე, ვა გჷმობჟინაფე. 1925 წანას კონსტიტუციაშ მეჯინათ,
აფხაზეთიშ სსრ მახორუ არძა ნაციეფშო უნარღელჸოფილი რდჷ ოდაბადური ნინაშ დუდიშული
გოვითარაფაშ დო გჷმორინაფაშ ნება მუჭოთ მუშ ერუანულ-კულტურული, თეშ ოართე-სახენწჷფო
დოწესაფილობეფს, ოდო აფხაზეთიშ სსრ სახენწჷფო დოწესაფილობეფიშ ნინათ აღიარებულქ იჸი
რუსული ნინაქ.

1931 წანას საქორთუოშ დო აფხაზეთიშ სხუნუეფიშ კათუაშ გინოჭყვადუათ აფხაზეთიქ
გინირთჷ ავტონომიათ საქორთუოშ სსრ-იშ აკოდგინალუას.

აფხაზური სეპარატიზმი სხუნუეფიშ წანეფს ეთმოჭოფუნს ორგანიზებულ ხასიათის.
ქორთულ-აფხაზური ურთიერთალეფიშ ართ-ართი სერიოზული გამწვავება ომთხვუ სსრკ-შ ახალი
1978 წანაშ კონსტიტუციაშ ეჭოფუაშ პერიოდის დო თიში ბაძაზო გინმირთუ აფხაზეთიშ
სტატუსიშ ოკითხირი; 1985 წანას დოჭყაფილი "პერესტროიკაშ" უკული საქორთუოქ ქჷდიჭყჷ
ღია ერუანულ-გჷმადუდიშულაფარი ყარაფი საქორთუოშ ზოხორინალაშო, მუსჷთ არგამათ
ქაწუდირთჷ დიო სხუნუეფიშ რსხუშ ხემანჯვერობაქ. თექ, მუშ ჸურე, აფხაზეფიშ
სეპარატისტული ყარაფიშ გააქტიურება გიშეჭანუ.

1991 წანაშ 31 მელახიშ რეფერენდუმიშ მოღალუეფიშ ოსხირშა საქორთუოშ ედომუშამი
ტერიტორიას ჩეტარჷ დუდიშული სხუნეფქ. 1991 წანაშ 9 პირელს უჟინაშ სხუნუქ 1918 წანაშ
26 მესიშ საქორთუოშ ზოხორინალაშ აქტიშ ოსხირშეჭოფუ დეკლარაცია საქორთუოშ
სახენწჷფობური ზოხორინალაშ ეკონწყუალაშ გეშა. სხუნუეფიშ რსხუშ ტერიტორიას საქორთუო
რდჷ მაართა რესპუბლიკა, ნამუქჷთ გეგმაცხადჷ ზოხორინალა. თექ ხოლო უმოსო გაძალიერუ
რუსული აგრესია. თე აგრესიაშ მეტ-ნარკებო გაკებაშ დო გიშაულარიშ შიბაშ ღანკით,
ქორთული ჸურექ შანულამ დათმობაშა მიდართჷ: 1991 წანაშ 9 კვირკვეს ეჭოფილქ იჸუ
აფხაზეთიშ ახალ ოსხუნუ კანონქ. თე კანონიშ მეჯინათ აფხაზეთიშ ასსრ უმაღალაშ სხუნუს
უმენტაშობაქ დეთმუ უმორჩილესობას:

აფხაზეთის, ცხინვალიშ რეგიონწკჷმა ართო, საქორთუოშ კანონდვალათ, მინიჭებული აფუ
ოკუპირაფილი ტერიტორიაშ სტატუსი.

ამდღანერი აფხაზეთი ავტონომიური რესპუბლიკა რე საქორთუოშ აკოდგინალუას, ნამუთ
ფორჷნს გაგრაშ, გალიშ, გუდაუთაშ, გულრიფშიშ, ოჩამჩირეშ დო სოხუმიშ
მუნიციპალიტეტეფიშ ტერიტორიას. 1993 წანაშ აფხაზეთიშ ედომუშამი ტერიტორია (2008
წანაშახ კოდორიშ ლეხერიშ გჷმორკებათ) სეპარატისტული რეჟიმიშ კონტროლთუდო რე.



https://xmf.wikipedia.org/wiki/%E1%83%90%E1%83%9B%E1%83%94%E1%83%A0%E1%83%98%E1%83%99%E1%83%A3%E1%83%9A%E1%83%98_%E1%83%93%E1%83%9D%E1%83%9A%E1%83%90%E1%83%A0%E1%83%98

ააშ-იშ დოლარი, თაშნეშე, ამერიკული დოლარი (The dollar, ვალუტაშ კოდი USD) --
ამერიკაშ აკოართაფილი შტატეფიშ ვალუტა. თიშ ოირკოჩეთ მეღებული აბრევიატურა რე $,
ვარა ალტერნატიულო US$, შხვა დოლარიშ დენომინაციაშ ვალუტეფშე გაშხვანერაფალო
(ნამთინე ქიანას თაშნეშე გიმირინუაფუ პესოშ ეიოშინეთ). ართი ააშ-იშ დოლარი ირთუ 100
ცენტო. მეღებული რდჷ 1785 წანას ააშ-იშ კონგრესშე დო თეჟამს არძაშე უმოსო
გიმორინაფონი ვალუტა რე მოსოფელს. ართური ქიანეფი ააშ-იშ დოლარს დორხველი ვალუტათ
ირინუანს, თაშნეშე მუსხირენი შხვა ქიანეფს თინა დე-ფაქტო ვალუტა რე. 1995 წანას
$380 მილიარდშე მეტი დოლარი რდჷ რთაფას, თაჸურეშე გვერდიშე მეტი შხვა ქიანეფს ორდჷ.



https://xmf.wikipedia.org/wiki/%E1%83%90%E1%83%9A%E1%83%9F%E1%83%98%E1%83%A0%E1%83%98

ალჟირი(არაბ. الجزائر‎‎), ოფიციალურო ალჟირიშ ჯარალუაშ დემოკრატიული რესპუბლიკა,
ოორუე აფრიკას. სიკაბეტათ სქირონაშქა ზუღას მაართა, აფრიკაშ კონტინენტის მაჟირა დო
მოსოფელს მავითაართა ქიანა რე.

ალჟირს ოორუე-ელახშე ომძღჷ ტუნისი, ბჟაეიოლშე ლიბია, ბჟადალშე მაროკო,
ობჟათე-ბჟადალშე ბჟადალ საჰარა, მავრიტანია დო მალი, ობჟათე-ჯაეიოლშე ნიგერი,
ოორუეშე - სქირონაშქა ზუღა. ალჟირიშ ფართობი მეხოლაფირო 2,400,000 კვადრატული
კილომეტრი რე. ნანანოღა რე ალჟირი.

ალჟირი რე არაბული ქიანეფიშ ლიგაშ, გოართოიანაფილი ერეფიშ ორგანიზაციაშ, აფრიკაშ
რსხუშ დო ოპეკიშ მაკათური ქიანა.



https://xmf.wikipedia.org/wiki/%E1%83%9B%E1%83%9D%E1%83%A1%E1%83%99%E1%83%9D%E1%83%95%E1%83%98

მოსკოვი (რუს. Москва́, მოსკვა, IPA: [mɐ'skva]) რუსეთიშ ნანანოღა რე დო იდვალუაფუ
წყარმალუ მოსკოვს. ნოღაშ ფარგალეფს ოხორანს რუსეთიშ მახორობაშ დახე 1/10, ნამუთ
მოსკოვს ევროპაშ არძაშე უმოს ინწრას დოხორინელ ნოღათ გინმართინუანს.

ნოღა იდვალუაფუ ბჟადიიოლ რუსეთიშ ფედერალურ ოლქის. თენა რდჷ ჸოფილი სხუნუეფიშ რსხუშ
ნანანოღა, თე წკჷმა ართო რუსულ სახენწჷფო — მოსკოვიშ, პრე-იმპერიული რუსეთიშ
ნანანოღა. ჩინებული რე არქიტექტურული ანსამბლი კრემლი, ნამუთ გედგჷ მოსკოვს, ნამუთ
წჷმარიანუანს ერუანული თარობაშ ცენტრის.

მოსკოვი ხოლო ჩინებული რე, მუჭოთ ნოღა სოდგა გედგჷ წიმინდე ბასილიშ ოხვამე, სქვამი
ელეგანტური ფერადი თაღეფით. მოსკოვიშ პატრიარქი, ნამუშ რეზიდენცია დანილოვიშ
მონასტერს რე, წჷმარინუანს რუსეთიშ მართლმადიდებელ ეკლესიას.

მაართა მეშანაფა მოსკოვშე არსებენს 1147 წანას, მუ ბორჯისჷთ ნოღა ჭიჭე პროვინციული
დაბა რდჷ დოხორინელი უმოსო მერიაშ ტომით, ნამუეფით ამდღა უკვე მიკოჭყოლადირი ფინურ
ნინაშა იჩიებუნა. 1156 წანას, მაფასქირ იური დოლგორუკიქ ეიოგჷ ჯაშ გალუანი ნოღაშ
ელ-მოლს. 1237-38 წანეფს მონღოლეფქ ნოღა ედომუშამო გეგნოჭვეს დო ნოღაშ მახორობა
გეშაჭყვიდეს, მარა მოსკოვქ მალას მახერხჷ კუჩხშა მუწოდგინა დო ზოხორინელი ომაფე
ნანანოღათ გინირთჷ.

1300 წანას მოსკოვს მართუნს დანიელი, ალექსანდრე ნეველიშ სქი დო რურიკიშ დინასტიაშ
მაკათური. ნოღაშ მოხუჯურ აბანდვალაქ წყარმალუ ვოლგაშ ოდუდეშე დიდი თია მიშეღჷ ნოღაშ
მალას გოვითარაფაშა. მოსკოვი სტაბილური და დიდარ ნოღა რდჷ ბრელ წანაშ მალობას დო
მიკმიჭოფანდჷ დიდი მუდანობათ თხოზინელეფს ედომუშამი რუსეთიშ მასშტაბით. 1304
წანაშო, იური მოსკოვარქ ქენირძჷ ტვერიშ მიხეილს ვლადიმირიშ ომაფეს ხვისტაშო. ივანე
მაართაქ საბოლოთ დამარცხჷ ტვერი დო ვლადიმირ-სუზდალიშ ნანანოღა დო თეწკჷმა ართო
ართპიროვნულ ოგაფალეფიშ მაშაყარალო გინირთჷ მონღოლ მამართვალეფშო. ხანშო დიდ
სარჩელიშ გინოგაფათ ივანექ შილებუ ხანშე შანულამ დათმობა მუპალუაფუდკო. შხვა
ოთავადეეფშე გოშხვავაფათ მოსკოვი თიშ ბოშეფს შქას ვერთუდუ, გვალო ხეუმუთხუმუო
გინაჩამუდუ თიშ ბოშეფშე არძაშე უნჩაშის.

თიშ უმკუჯინუო, ნამდა ორქოშ ურდოშ ხანი დუდშე ოცადჷდჷ მოსკოვიშ გოლინა
აკუბურკჷდჷკო, მუ ბორჯისჷთ ლიტვიშ დიდ ომაფეშ გომანგარეფაშ შქურინჯი აკუქიმინჷ თელ
რუსეთის, ხანქ გაინოჭყვიდჷ გუმანგარებუდუკო მოსკოვი ლიტვიშ ობალანსაფალო, ნამუქჷთ
უმალაშ ბორჯის მოსკოვი რუსეთიშ უმანგარაშ ნოღათ გინართინუ. 1380 წანას, მაფასქირი
დიმიტრი დონსკოი მოსკოვარიშ უნჩაშალათ (დუდალათ) რუსეთიშ არმიაქ შანულამი გომორძგუა
მიპალუ მონღოლეფწკჷმა კულიკოვოშ ბურჯაფის. თეშ უკული, მოსკოვი მაჸონაფუ როლს
იკჷნენდუ რუსეთიშ მონღოლეფიშ პატჷნალაშე ოდუდიშალაფარო. 1480 წანას, ივანე მასუმა
საბოლოთ გეგნორაჸჷ თათარეფი რუსეთშე დო მოსკოვქ გინირთჷ იმპერიაშ ნანანოღათ,
ნამუქჷთ საბოლოთ აკოჭოფუ თელი რუსეთი დო ციმბირი, დო თეწკჷმა ართო ბრელ შხვა
ქიანეფიშ ნორთეფით.

1571 წანას ყირიმიშ სახანო თათარეფქ გეჭოფეს დო გეგნოჭვეს თელი მოსკოვი. 1610-12
წანეფს პოლონურ-ლიტვური ალმამაჸალეობაშ ჯარეფი მართუნდეს მოსკოვს, დო
ალმამაჸალეობაშ მადუდე სიგიზმუნდ მასმა ოცადჷდჷ ხეშა ქაშუოთამუდჷკო რუსეთიშ ხვისტა.
1612 წანას, ნიჟნი ნოვგოროდიშ დო შხვა რუსულ ნოღეფიშ კათაქ გედირთჷ პოლონარი
ოკუპანტეფიშ წინააღმდეგ, დირთინუ კრემლი დო გეგნარღუ დამპყრობელეფი. 1613-ას,
ზემსკიშ აკოშაყარუას მიხეილ I რომანოვი ეშაგორილქ იჸუ ნთელ რუსეთიშ მაფათ, ნამუქჷთ
ოსხირი ქინურღუ რომანოვეფიშ დინასტიას.

მოსკოვქ დათმუ ნანანოღაშ ტიტული თიშ უკული, მუთ 1703 წანას პეტრე დიდიქ გეიონწყუ
სანკტ-პეტერბურგი ბალტიაშ წყარპიჯის. ნაპოლეონიშ გენთხაფაშ ბორჯის, 1812 წანას,
მოსკოვარეფქ დოჭვეს ნოღა, მუ ბორჯისჷთ ნაპოლეონ I მიწმიაკინუდუ მოსკოვს 14 ეკენიას.
ნაპოლეონიშ არმია, გუნატანჯი შქირენათ, ჩხურუთ დო ჭიჭე მომარაგაფათ, აძულებურქ იჸუ
უკახლე დორთედჷკო.

1905 წანაშ ღურთუთას, ნოღაშ მადუდეშ, მერიშ ინსტიტუტქ იჸუ ოფიციალურო მუშაღალირქ დო
ალექსანდრე ადრიანოვქ გინირთჷ მოსკოვიშ პირველ ოფიციალურ მერო (ამდღა მერიშ პოსტი
უკინებუ სერგეი სობიანინს). 1917 წანას რუსეთიშ რევოლუციაშ ჯგირო გოხორციალაფაშ
უკული, ლენინქ, ურცხოეთიშ მუშანტებეფიშ შიშით, რუსეთიშ ნანანოღა პეტერბურგიშე კინ
მოსკოვშა გეგნიღჷ 1918 წანაშ 5 მელახის.

მა-20 ოშწანურაშ დაჭყაფუს, იროიან გოფიცუეფქ დო აკოანჯარაფილ არყებეფქ დაჭყაფუ მეჩჷ
გჷმათუთაშ რევოლუციას. 1918 წანას ბოლშევიკეფქ თარობა პეტერბურგიშე მოსკოვშა
გეგნიღეს. მაჟირა მოსოფელიშ ლჷმაშ მალობას, სხუნუეფიშ სახენწჷფო დუდიშთხილუაშ
კომიტეტი დო ჭითა არმიაშ გენერალური შტაბი იდვალუაფუდუ მოსკოვს. 1941 წანას
ერუანული მოხალისეეფიშ 16 დივიზიონი (160,000-შე მეტი კოჩი), 25 ბატალიონი (18,000
კოჩი) დო 4 ოინჟინერე კორპუსიქ იფორმირჷ მოსკოვარეფიშ დუდალათ. 1941 წანაშ
გერგობათუთას, გერმანიაშ არმიაშ ცენტრალური ბუნა გაჩერეს ნოღაშ მიორნალეფწკჷმა,
ჭიჭე გვიანო უკოხოლე გართინუეს. ქარხანეფიშ უმენტაშობაქ ევაკუირებულქ იჸუ თარობაშ
უმენტაშობაწკჷმა ართო. 20 გჷმათუთაშე ნოღა ალყაშ დგომარობას რდჷ. ნოღაშ დოსქილადირ
მახორობაქ აქტიური ოჰაერე ბობმბუაშ პიჯალეფს ეიოგჷ ტანკსაწინააღმდეგო დუდიშთხილუაშ
სისტემა. მოსკოვქ 1944 წანაშ 1 მესის მედალ "მოსკოვიშ თხილუაშო", 1947 წანას მედალი
"მოსკოვიშ 800 წანაშ დუდიშ აღსანიშნავო" დეინალჷ. 1965 წანაშ 8 მესის მაჟირა
მოსოფელიშ ლჷმაშ გომორძგუაშ 20 წანაშ დუდს მოსკოვქ "ნოღა გერგეზიშ" წოდება მიღჷ.
1980 წანას მოსკოვქ უმემნძელჷ ზარხულიშ ოლიმპიურ ლაჸაფეფს.

1991 წანას მოსკოვქ გინირთჷ მემარძგვანე კომუნისტეფიშ ნოღათ, ნამუეფი
ოწინააღმდეგუდეს მიხეილ გორბაჩოვიშ დემოკრატიულ რეფორმეფს. სხუნუეფიშ რსხუშ
აკოცჷმაშ უკული, თიმ წანას, მოსკოვქ გინირთჷ რუსეთიშ ფედერაციაშ ნანანოღათ. თიშ
უკული, ოვაჭრებელ ეკონომიკაშ გოვითარაფაწკჷმა ართო მოსკოვქ გინირთჷ ბჟადალიშ ტიპიშ
არქიტექტურაშ, მოინალეობაშ დო რინაშ სტილიშ აქტიურ მიმაჸუნუქ.

ოფიციალურო 2009 წანაშ მუნაჩამეფით მოსკოვიშ მახორობა აკმადგინანს 10 მილიონ 524
ვითოშ კოჩის.

მარა ენა ხვალე ოფიციალურო მახორობა კათაშ მუდანობა რე. ფედერალურ საინალოეფიშ
ტკიცაფათ სოდგარენი 1 მილიონი 800 ვითოში კოჩი ოხორანს, ნამუეფით მოსკოვშა
ომუშებელო რენა დინულირი.



https://xmf.wikipedia.org/wiki/%E1%83%9A%E1%83%98%E1%83%A2%E1%83%95%E1%83%90

ლიტვა (ლიტვ. Lietuva), ოფიციალურო ლიტვაშ რესპუბლიკა (ლიტვ. Lietuvos Respublika)
— სახნწჷფო ოორუე ევროპას, ფართობით დო მახორობათ ბალტიაშ ზუღაშ პიჯიშ ქიანეფშე
არძაშე დიდი ქიანა რე. იდვალუაფუ ბალტიაშ ზუღაშ ობჟათე-ბჟაეიოლ წყარპიჯიშ
ანგის,შვედეთიშე დო დანიაშე ბჟაეიოლჸურე. ფართობი 65,3 კმ². ოორუეჸურეშე უხურგანს
ლატვია (453 კმ), ბჟაეიოლჸურეშე დო ობჟათეჸურეშე ბელარუსი (502 კმ), ობჟათეჸურეშე
პოლონეთი (91 კმ), ობჟათე-ბჟადალჸურეშე რუსეთიშ გვერდოექსკლავი (კალინინგრადიშ
ოლქი, 227 კმ), ბჟადალჸურეშე ბალტიაშ ზუღა (99 კმ).

ქიანა იდვალუაფუ ევროპაშ ოორუე-ელახის, ბალტიაშ ზუღაშ ობჟათე-ელახ წყარპიჯის. ლიტვა
უდიდაში რე ბალტიაშ ზუღაშ სუმი ქიანაშქას, ქოთ მახორობათ, ქოთ ფართობით. ომძღჷ
ქიანეფი: ლატვია, ბელარუსი, პოლონეთი, რუსეთი (კალინინგრადიშ ოლქი). ფართობი რე
65.300 კვ.კმ.



https://xmf.wikipedia.org/wiki/%E1%83%99%E1%83%9D%E1%83%A0%E1%83%94%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ობჟათე დო ოორუე კორეას იჩიებუნა, კორეულო მორაგადეეფიშ რიცხუ 78 მილიონიშ უმოსი
კოჩიე. ობჟათე კორეას კორეულიშ ლოკალური ჯოხოდვალა რე ჰანგუკმალი (hangukmal -
한국말), ვარა ჰანგუგეო (hangugeo - ჰანგულშა: 한국어, - ჰანჯაშა: 韓國語), ოორუე კორეას
ხოსონმალი (chosŏnmal - 조선말), ვარა ხოსონო (chosŏnŏ - 조선어, 朝鮮語).

კორეული იზოლირაფილი ნინა რე, ნამუშ გენეტიკური რცხუეფით ხვალე ჰიპოთეტურო რე
დოდგინაფილი. არძაშე გოფაჩილი ვერსიათ, თის ალტაურ ფანიას ორხველუანა (ფშხირას
იაპონურ სახენწჷფოწკჷმა ართო). თეში ოსხირიე ფონეტიკური მანგობეფი, სტრუქტურული
მეგურაფეფი, ეტიმოლოგიური მუნაჩემეფი. შხვა ვერსიათ, თინა ტუნგუსურ-მანჯურულ ნინეფს
ორხველჷ.

ჭარალუა IV ოშ-შე, XV ოშწანურას დარსხუეს დორხველი ანბანი. ოორუე კორეას თინა
ირინუანს კორეულ ჭარალუას, ობჟათეს - წყორილ, კორეულ-ჩინურს.

ობჟათე კორეა (40 მლნ), ოორუე კორეა (19 მლნ), ჩინეთი (ძილინი, 1,8 მლნ), იაპონია
(0,7 მლნ), რუსეთი (0,3 მლნ), ააშ (0,3 მლნ)...



https://xmf.wikipedia.org/wiki/%E1%83%95%E1%83%98%E1%83%99%E1%83%98%E1%83%9B%E1%83%94%E1%83%93%E1%83%98%E1%83%90

ფონდი ვიკიმედია (ინგლ. Wikimedia Foundation) — ვაკომერციული ორგანიზაცია, ნამუთ
მატერიალურო უნარღელჸონს ედომუშამი რანწკი ინტერნეტ-ჯარალუეფს (ნამუეფით ქიმინჷნა
დუდიშული გოფაჩუაშ ლიტერატურას) დო თინეფ შქას ეიჸონანა მამართვალიშ ფუნქციეფს. თე
ჯარალუეფი მუშენა ვიკი-ტექნოლოგიას, თაჸურეშე მოურს ფონდიშ ჯოხოდვალათ (Wiki დო
Media — მულტიმედიაშ კუნტარაფა). ფონდიშ საქვარუა იხორციელებჷ აჭიშაფურეფიშ ოსხირშა
დო „დუდიშული“ ლიტერატურაშ აკოდგინაშ საქვარს მუშ დუდშა ეთმოჭოფუნა მოხალისეეფი
ედომუშამი მოსოფელშე.

ვიკიპედიაშ წჷმოძინათ წახალისებული ფონდიშ ადმინისტრაციაქ მუშ მაკათურეფს მიარზუ
დურცხუაფუდესკო ახალი ვებ-საიტეფი კინ თე პრინციპშა ეგაფილი შხვა საგანმანათლებელო
დო საცნობარო გჷშაშკუმალეფიშ გოვითარაფაშო. ფონდი ვიკიმედია თეჟამს ახორციელენს
ინტერნეტის პუბლიკაციაშ შხვა დუდიშულ პროექტეფსჷთ:



https://xmf.wikipedia.org/wiki/Yahoo!

Yahoo! Inc. (ქორთ. იაჰუ) ამერიკული ღილე ოაქციე ჯარალუობური კორპორაცია დო
ინტერნეტ-სერვისიშ პროვაიდერი რე. თიშ მოინალუაშ არეალი მიარე სფეროს ონჭუ, თინეფ
შქასიე, ვებ პორტალი, ოგორალი სისტემა, Yahoo! დირექტორია, Yahoo! ფოსტა, ახალი
ამბეფი, დო ჰოსტინგი. თიქ დირცხუ სტენფორდიშ უნივერსიტეტიშ კურსთებულეფიშ ჯერი
იანგიშ დო დევიდ ფილოშით 1994 წანაშ იანარს დო კორპორაციათ იჸონდინჷ 1995 წანაშ 2
მელახის. კომპანიაშ ოდუდე ოფისი რე სანივეილს, კალიფორნია.



https://xmf.wikipedia.org/wiki/%E1%83%AF%E1%83%94%E1%83%98%E1%83%9B%E1%83%96_%E1%83%B0%E1%83%94%E1%83%A2%E1%83%A4%E1%83%98%E1%83%9A%E1%83%93%E1%83%98

ჯეიმზ ალან ჰატფილდი (დ. 3 მარაშინათუთა, 1963) — ვოკალისტი, გიტარისტი დო ბირეფიშ
ავტორი, მონკა მეტალ-ბუნა მეთალიქაშ წოროდჷმარსხუაფალი.

მუსიკა: ბლექ საბათი, მოუტერჰედი, ლაინირდ სკაინირდი, Thin Lizzy, ტომ უეიტსი, ნიკ
კეივი, ტედ ნუგენტი

ჯეიმზიქ დებადჷ ოხარგე ავტომობილიშ შოფერიშ დო ოპერაშ მობირეშ ფანიას 1963 წანაშ 3
მარაშინათუთას. თიში ფანიაშ ქირსიანობა დო რელიგიურობა შხირას მიშინუაფუ მუჭოთ
ოსხირი ჯეიმზიშ „ჭიროთელი შურიშ“ თემატიკაშ მუშინე ლირიკას დო ლერსეფს. მუში მუმა,
ვირგილი (ნამუქჷთ მოგვიანაფილო ფანია მიოტუნ) დო ნანა, სინტია თიზჷმაშა რდეს
ხვამილაფირი რელიგიათ, ნამუდა ივარანდეს ირნერ წამალს დო რწუმაშ მენდო რდეს თიწკჷმა
ხოლო, მუჟამც სინტია კიბოთ ღურუდჷნ (თე ფაქტიქ მოგვიანაფილო ესახჷ ბირას The God
That Failed).



https://xmf.wikipedia.org/wiki/%E1%83%A3%E1%83%9C%E1%83%92%E1%83%A0%E1%83%94%E1%83%97%E1%83%98

უნგრეთი (უნგრ. Magyarország) — ქიანა ცენტრალურ ევროპას. ოორუეჸურეშე სლოვაკეთი,
ბჟაეიოლჸურეშე - უკრაინა დო რუმინეთი, ობჟათეჸურეშე - სერბეთი დო ხორვატია,
ობჟათე-ბჟადალჸურეშე - სლოვენია, ბჟადალჸურეშე ავსტრია უხურგანს. ქიანაშ ნანანოღა
რე ბუდაპეშტი. უნგრეთი რე ევრორსხუშ, NATO-შ, OECD-იშ, შენგენიშ აპიჯაფაშ დო
ვიშეგრადული ბუნაშ მაკათური. ქიანაშ ოფიციალური ნინა უნგრულიე. თინა რე
ფინურ-უნგრული ბუნაშ ნორთი დო წჷმარინუანს ევროპას არძაშე გოფაჩილ ვაინდევროპულ
ნინას.

ქიანა იდვალუაფუ ბჟაეიოლ ევროპას. ომძღჷ ქიანეფი: ავსტრია, სლოვაკეთი, უკრაინა,
რუმინეთი, სერბეთი, ხორვატია, სლოვენია.



https://xmf.wikipedia.org/wiki/%E1%83%A3%E1%83%98%E1%83%9A%E1%83%98%E1%83%90%E1%83%9B_%E1%83%A8%E1%83%94%E1%83%A5%E1%83%A1%E1%83%9E%E1%83%98%E1%83%A0%E1%83%98

უილიამ შექსპირი (დ. 23 პირელი, 1564 — ღ. 23 პირელი, 1616), ინგლისარი დრამატურგი
დო პოეტი, მერჩქინელი რე მოსოფელიშ დრამატურგიაშ ართ-ართი არძოშე დიდებულ
წჷმმარინაფალო.

უილიამ შექსპირი ნათეს უორიკიშ ოგრაფეს რენჯი სტრეტფორდ-ონ-ეივონიშ ოხვამეს 1564
წანაშ 26 პირელც, მუთ თის მოწამენც, ნამდა თინაქ, ორჩანიეთ, ჟირ-სუმი დღათ ორდო
დებადჷ. უილიამ შექსპირქ დებადჷ წჷმოძინელი მეხეთათმანეშ ჯონ შექსპირიშ დო
სნიტერფილდალი ფერმერიშ რ. არდენიშ ცირასქუა მერიშ ფანიას. ჯონ შექსპირქ უილიამიშ
დაბადებაშე მუსხირენ ხანშა ნოღაშ მერო გჷნირთჷ. 1576 წანას ჯონ შექსპირი რთულ
ფინანსურ სიტუაციას რდჷ, მუდგაშ გეშათ ვა შეალებუ ნიჭიერი სქუაშ უნივერსიტეტიშა
ჯღონუაქ. მორო, შექსპირიშ ნაწარმებეფიშ გოანალიზაფაბორჯის მითმოფხვადუთ, ნამდა თის
აფუდ ეჭოფილი ჯინჯიერი ოშქარი განათება იშენით, ორჩანიეთ, სტრეტფორდის.

შექსპირიშ ლიტერატურული კარიერა იგინძორებუდჷ დოხოლაფირო 20 წარმოწანას 1592 წანაშე
1612 წანაშა დო აკუხვადჷ ჟირი მონარქიშ, დიო ელიზაბეთ I-შ (1558-1603), ოდო უკული —
ჯეიმზ I-შ (1603-1625) ხანას. თე პერიოდის თიქ ჭარჷ ჟირი ეპიკური პოემა, მიარე
სონეტა დო 37 პიესა.

1592 წანაშე შექსპირი მოღალენდჷ ლონდონიშ თეატრიშ დასის. კონდაკო თე პერიოდის
აწუდირთჷ თის მუში მაჸალე დრამატურგიქ რობერტ გრინიქ, ნამუთ თხოზჷდჷ შექსპირს
თიშენი, ნამდა თის ვა უღუდჷ უმაღალაში განათება. ჰენრი ჩეტლიშით გჷშაშქუმალირ
კათელც თიქ დუც ქჷგიანთხჷ უილიამც. ჩეტლის უკულნეშის ბოდიშიშ გჷნოგაფაქ მოუხვადჷ
ულამებუო თე გენთხაფას მიშაკათინიშენი.

თე პერიოდისჷთ შექსპირი ქიმინუნც "ჰენრი IV"-შ ჟირი პიესას, ნამუთ ფოლსტაფიშ
ჯაბურნარიუ, მარა იშენით გურღია, ზისხირეფშა რენესანსული იუმორით დო დუდიშ ირონიათ
რე ეფშა. თე პიესეფქ თეშ აორცეს დიაფალი ელიზაბეთ I, ნამდა თიქ შექსპირს დუკვათჷ
ხოლო ართი ფოლსტაფური პიესა, უკულნეშის ჩინებული, მუჭოთ "უინძორალი ხიარული
ოსურეფი".

უილიამ შექსპირიშ არძოშე ჩინებული ტრაგედიეფიე: "ჰამლეტი", "ოტელო", "მაფა ლირი",
"მაკბეტი" დო "ანტონიუსი დო კლეოპატრა". თე ტრაგედიეფც არძოშე ტომბას ესახჷ
შექსპირიშ ჰუმანისტურ გაგებაქ, ადამიერიშ ძალაშ დო ინტელექტუალური შელებეფიშ
რწუმაქ.

მუში უღურალე ტრაგედიეფც შექსპირქ მიოჭირინუ თ.გ. "ჩე ლერსეფიშ" სტილიშ უგუმაჟირებუ
პოეტურ წჷმოძინას, თეწკჷმა ართო ნაწარმებეფი ეფშა რდჷ დუდიშალათ. გეჸვენჯი პერიოდიშ
შედევრეფც — "ზოთონჯიშ სისმარი" დო "კოხი" — არგამათ გიოხენა გვიანი რენესანსიშ
კრიზისიშ შანეფი. დირფა კონფლიქტეფიშ გამანჯებაშ კომპრომისული შარეფი რჩქინდუ.
თეშნერი აკმარიგინაფალი ნოტას გაათუ უილიამ შექსპირქ მუში ყანთი კარიერა.

დოხოლაფირო 1610 წანაშე შექსპირი ოდაბადურ სტრატფორდის ართუ, მორო გეჸვენჯი
ჟირ-სუმი წანაშ დინოხოლე კონტაქტენც ლონდონიშ თეატრწკჷმა. 1616 წანაშ 23 პირელც,
ორჩანიეთ, 52 წანერქ, უილიამქ შური გოტუ. თეშ უკული, თიში მაჸალეეფქ ჯონ ჰემინგიქ
დო ჰენრი კონდელქ აკადგინეს შექსპირიშ ნაწარმებეფიშ მაართა ედომუშამი კათელი, თ.გ.
მაართა ფოლიო. გჷმოჩამას გეძინელი აფუ ბენ ჯონსონიშ ლერსი, ნამუსუთ უილიამი
მოშინელიე, მუჭოთ "ეივონიშ შვენიერი ოლორი".



https://xmf.wikipedia.org/wiki/%E1%83%A1%E1%83%98%E1%83%9C%E1%83%92%E1%83%90%E1%83%9E%E1%83%A3%E1%83%A0%E1%83%98

სინგაპურიშ რესპუბლიკა (ინგლ. Republic of Singapore; მალ. Republik Singapura;
ჩინურო - 新加坡共和国 = Xīnjiāpō Gònghéguó; ტამილ. சிங்கப்பூர் குடியரசு Ciŋkappūr
Kudiyarasu) — ნოღა-სახენწჷფო, იდვალუაფუ ობჟათე-ბჟაეიოლი აზიაშ კოკეფს, მალაკიშ
ჩქონიშ ობჟათე ძგაშე გიშართილი რე ინწრო ჯოხორიშ საროტით. უხურგანს მალაიზიაშ
აკოდგინალუაშა მიშმალი ჯოხორიშ ოსულთანე დო ინდონეზიაშ აკოდგინალუაშა მიშმალი რიუაშ
კოკეფი.

ჯოხოდვალა სინგაპური მოურს მალაიური ზიტყვა სინგა-შე (ნჯილო), ნამუთ გინოღალირი რე
სანსკრიტული सिंह siMha-შე (ნჯილო), დო სანსკრიტული पुर pura-შე (ნოღა).

სინგაპურიშ ფართობი 718,3 კმ² (2014) (ქძ. სინგაპურიშ გეოგრაფია). ამდღა სახენწჷფო
სინგაპური აკმოდირთუ 63 კოკიშე. თინეფშე არძოშე უდიდაში რე — სინგაპური (თარი
კოკი), უბინი, ტეკონგ-ბესარი, ბრანი, სენტოსა, სემაკუ დო სუდონგი. უმაღალაში
კონკა — ბუკიტ-ტიმახი (163,3 მ).



https://xmf.wikipedia.org/wiki/%E1%83%9B%E1%83%94%E1%83%A5%E1%83%A1%E1%83%98%E1%83%99%E1%83%90

მექსიკაშ აკოართაფილი შტატეფი (ესპ. México) – ფედერაციული სახენწჷფო ოორუე
ამერიკას.სქირონას თიში არძოშე დიდი მეძობელი რე, ოორუეშე დვალირ ამერიკაშ
აკოართაფილ შტატეფი, ობჟათეშე დო ბჟადალშე უხურგანს რჩქალი ოკიანე. მექსიკაშ
ობჟათარი მეძობელფი რე გვატემალა დო ბელიზი, ქიანაშ ბჟაეიოლ ოძგალე გოკიდილიე
კარიბიშ ზუღაშ დო მექსიკაშ ჸუჯიშ ოძგალე ზოლს. ქიანაშ ფართობი აკმადგინანს
დოხოლაფირო 2 მილიონ კვადრატულ კილომეტრის (760,000 კვადრატული მილი), მექსიკა
მავითოხუთა სახენწჷფო რე ედომუშამი მოსოფელს ფართობიშ მეჯინათ. თაქ მახორუეფიშ
მუდანობა აკმადგინანს 111 მილიონ, ადამიერს. მოსოფელს მახორობაშ თოლწონუათ მექსიკას
მავითაართა აბანი უკებჷ. მახორუეფიშ უმენტაშობა ესპანარ-მექსიკარიე, მუთ მექსიკას
მოსოფელს მაართა აბანს გითმიორინუანს ესპანიდეფიშ მუდანობაშ ჸურე. მექსიკა ირთუ
ეჩიდოვითაართი შტატო დო ართი ფედერალური რაიონო.



https://xmf.wikipedia.org/wiki/%E1%83%99%E1%83%A3%E1%83%A9%E1%83%AE%E1%83%91%E1%83%A3%E1%83%A0%E1%83%97%E1%83%98

კუჩხბურთი — ბუნური სპორტი, სოდეთ ვითაართი მაკათურშე აკოდგინელი ჟირი ბუნა ოლაჸაფჷ
ართიანსჷნ. ლაჸაფი მითმეურს თინკუნთხუამ მინდორს ოგოლე კარეფით ჟირხოლო ბოლოს.
ლაჸაფიშ ღანკი ბუნაშ მაკათურეფ შქას ბურთით მანევრირაფა რე აწმარენჯი ბუნაშ კარშა
გოლიშ მითაღალარო. თე სპორტიშ თარი დჷმახასიათაფალი წესიშ მეჯინათ, მოლაჸაფეეფს,
მეკარეშ მოხ, ბურთშა ხეშ ვარა კილეშ გჷმორინაფაშ ნება ვა უღუნა ლაჸაფიშ პერიოდის.
მატჩიშ გომორძგვილი თი ბუნა რე, ნამუთ უმოსი გოლს მითიღანს ლაჸაფიშ ბოლოშან.
კუჩხბურთის რე ართი თარი დო ჟირი მოხვარე ხასჷლაშ სარჯუ. თარ სარჯუს უღჷ ნება
ეჭოფას გჷნოჭყვადირუა – დაჯარმას დო ვარი ბუნა კონკრეტულ ეპიზოდის ლაჸაფიშ წესეფიშ
დარღვიაშენინ. სარჯუს შეულებჷ მობურთეს ოძირას ჸვინთელი ვარა ჭითა ბარათინ. თენა
თიშა რე მიკობუნაფილი მუზჷმაშა ჸინჩას ილაჸაფჷ მობურთექჷნ. სარჯუშე ჸვინთელი
ბარათიშ ჟირშა ვარა ბონას ჭითა ბარათიშ ძირაფაშ შვანს მობურთე იტენს მინდორს.

ლაჸაფიქ ალმახანურ სახეთ დირსხუ ინგლისის, მუსჷთ კუჩხბურთიშ ასოციაციაშ დორსხუაფაქ
მაჸუნჷ, ნამუდგაშ 1863 წანას აკოდგინელ კანონეფქ გოპიჯალუ სპორტიშ გოვითარაფა თეშ,
მუჭოთ თის თეჟამო ლაჸაფენან. კუჩხბურთიშ ინტერნაციონალური მადუდე ორგანიზაცია რე
ფიფა (ფრანგ. Fédération Internationale de Football Association; აკრონიმი -
FIFA). არძოშე პრესტიჟული ოკუჩხბურთე ნირზი რე ფიფა-შ მოსოფელიშ ჩემპიონატი,
ნამუსჷთ არძოშე უმოსი მაჯინე ჸუნს მოსოფელს სპორტულ ჸოფირებეფ შქას.



https://xmf.wikipedia.org/wiki/%E1%83%97%E1%83%A3%E1%83%97%E1%83%90%E1%83%A8%E1%83%AE%E1%83%90

თუთაშხა – თუთაშ დღა. თუთაშ ოხვამური დღა რე. დღა ჟაშხა დო თახაშხაშ შქას.
მარგალური შქვითდღერიშ მაჟირა დღა. ჯვეში რომარეფი დო ბიჟღეთგერმანალი ტომეფი თე
დღას იშინუანდეს თუთას (გერმანულო Montag: Mond-Tag რე "თუთაშ დღა"). თუთაშხა მინ
მაართა დღათ მიირჩქინუაფუ (სამანგათ, ამდღარხანურ ევროპას), მინ მაჟირა დღათ (ააშ
დო შხვა ქიანეფი). თე თოლწონუა ჯვეში იუდეიშე მოურს. თე ბაძაძით ქორთულს, არაბულს,
ურიულს, ბერძნულს დო პორტუგალიურს თიში შანულობა რე „მაჟირა დღა“. თეხანური კულტურა
თუთაშხას მირჩქინანს, მუჭოთ მარაშ დაჭყაფუს, თიშენ ნამდა უქვი დღაშ უკული კათა
ირთუუ ონინალუეფშა დო ოგურაფუეფშა.



https://xmf.wikipedia.org/wiki/%E1%83%93%E1%83%94%E1%83%9A%E1%83%98

დელი (ჰინდი: दिल्ली, ურდუ: دہلی or دلّی‎, პენჯაბური: ਦਿੱਲੀ) — ონოღე აგლომერაცია
ოორუე ინდოეთის. ქიანაშ ნანანოღა. თაშნეშე თე ჯოხოთ რე შინელი ერუანული ნანანოღაშ
ტერიტორია, ნამუთ სპეციალური გოართოიანაფილი ტერიტორია რე ცენტრალური თარობაშ
ადმინისტრაციაშ გიმე, ნამუშათ სუმი მუნუციპალიტეტი მიშმურსჷნ. დელიშ მეტროპოლია დო
დელიშ ერუანული ნანანოღაშ ტეროტორია ართ ბირთვის აკმოქიმინუნს დო პრაქტიკულო ართ
ერთულო იკოროცხუ. ნიუ-დელი — ნოღალური დოხორალ, დელიშ მეტროპოლიაშ ნორთიე დო
ინდოეთიშ თარობაშ ორენს წჷმარინუანს.

დელი სიდიდათ მაჟირა აგლომერაცია რე ინდოეთის დო მოსოფელს მაბრუო მახორობაშ
მუდანობათ, ნამუშ მუდანობა 2011 წანაშ ეჭარუაშ მეჯინათ 11,007,835-ის აკმადგინანს.
ოორუე ინდოეთის წყარმალუ იამუნაშ წყარპიჯის მადვალუ ნოღაშ არქეოლოგიური გონთხორუეფი
მოწამენს, ნამ-და დელი ირო დოხორელი აკანი ჸოფე გვალო მორჩილი ჯვ. წ. VI
ოშწანურაშე. 1639 წანას, მოგოლეფიშ იმპერატორქ შაჰ-ჯაჰანქ თაქ აკაგჷ ახალი
ჯიხა-გალუანი დო იმპერიაშ ნანანოღათ გეგმაცხადჷ (1649-1857).

ახალი ნანანოღა ნიუ-დელი 1920-იან წანეფს აკაგეს. 1947 წანას, მუჟანსჷთ ინდოეთიქ
ბრიტანეთიშე ზოხორინალა გჷმაცხადჷნ, ნიუ-დელიქ თიში ნანანოღათ გჷნირთჷ. ნთელი
ქიანაშე მახორობაშ მიგრაციაშ გეშა დელიქ კოსმოპოლიტ ნოღათ გჷნირთჷ. მალასიანი
გოვითარაფაქ დო ურბანიზაციაქ, თიში მახორობაშ ელაზჷმაფათ მაღალი მიშნაველიშ დონეთ,
ნოღაქ შანულამო გეგნიქჷმინჷ. ასე დელი ინდოეთიშ შანულამი კულტურული, პოლიტიკური დო
კომერციული ცენტრიე.



https://xmf.wikipedia.org/wiki/%E1%83%A4%E1%83%9A%E1%83%9D%E1%83%A0%E1%83%98%E1%83%93%E1%83%90

ფლორიდა (Florida, Fl) — შტატი ააშ-ს, იდვალუაფუ ობჟათე ატლანტიკურ რეგიონს. ხუან
პონსე დე ლეონშე იჸუ მეგორაფილქ ნებაშ მარას (ესპანურო Pascua Florida), ჯოხოქით
თაჸურეშე გიადჷ. ფლორიდაქ დირსხუ 1513 წანას ესპანეთიშ მართუალობაშ თუდო, 1763 –
გინაჩჷ ინგლისის, 1783 – დირთინუ ესპანეთიქ. 1819 წანას თინაქ ნაჸიდერქ იჸუ
ესპანეთიშე 5 მლნ დოლარო. 1821-შე ააშ-იშ ტერიტორია რე, 1845-შე - შტატი. 1861-1868
წანეფს რდჷ კონფედერაციაშ აკოდგინალუას.

2000 წანაშ მუნაჩამეფით ფლორიდაშ მახორობაშ უმენტაში ნორთი რე კათოლიკე,
ევანგელისტი დო მეინსტრიმული პროტესტანტეფი. თექ ხოლო რე ძამი დიდი ურიული
დიასპორათ, ნამჷთ ოხორანს ჯინჯიერო ობჟათე ფლორიდას. მახორობაშ რელიგიური
აკოდგინალა პროცენტულო რე ათაში:



https://xmf.wikipedia.org/wiki/%E1%83%A1%E1%83%94%E1%83%9C%E1%83%94%E1%83%92%E1%83%90%E1%83%9A%E1%83%98

სენეგალი (ფრანგ. Sénégal), ედომუშამი ოფიციალური ჯოხოდვალა - სენეგალიშ რესპუბლიკა
(ფრანგ. République du Sénégal) — სახენწჷფო ბჟადალი აფრიკას, წყარმალუ სენეგალიშ
ობჟათეშე, სოიშეთ ქიანაშ ჯოხოდვალა მოურს.

სენეგალს ბჟადალშე ომძღჷ ატლანტიშ ოკიანე, ოორუეშე უხურგანს მავრიტანია, ბჟაეიოლშე
- მალი, ობჟათეშე - გვინეა დო გვინეა-ბისაუ. ტერიტორიაშ დინოხოლე იდვალუაფუ
სახენწჷფო გამბია, ნამუთ ატლანტიშ ოკიანეშე სენეგალიშ დინოხოლე მიშაჭკირილი რე
დოხოლაფირო 300 კმ-ით.



https://xmf.wikipedia.org/wiki/%E1%83%A0%E1%83%A3%E1%83%A1%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

რუსული ნინა — რუსი კათაშ ოდაბადური ნინა. ორხველჷ ინდოევროპული ფანიაშ ელახ სლავურ
ნინეფს. რუსული ნინაშ ჭარალუაშ ისტორია იჭყაფუ X ოშწანურაშე.

რუსული ნინა მოურს ჯვეში რუსული (ანუ ბჟაეიოლ სლავური) ნინაშე, ნამუქჷთ ეშაფალჷ
წოხოლენსლავური ნინაშ დიფერენციაციაშ გეშა VI-VII ოშწანურას (ბჟაეიოლურ ნინაწკჷმა
ართო გჷმირთჷ ბჟადალურ დო ობჟათურ ბუნეფქ). რუსული ნინაქ გჷმირთჷ ჯვეშრუსული ნინაშე
XIV—XV ოშწანურას, ნამუშეთ მოურსჷ უკრაინული დო ბელორუსული ნინეფი. XVII ოშწანურას
რუსი კათაქ გინირთჷ ერო მუშ დორხველი ერუანულ ნინათ. რუსული ნინაშ დიალექტურ
გორთაშე ჩიება შილებე რუსეფიშ ჯინჯჯვეში ოხორე არეალს, ნამუს პიჯალობური თანჯა რე:
ობჟათეშე — ტამბოვი დო ვორონეჟი, ბჟადალუშე — სანკტ-პეტერბურგიში დო კოტლასიშ
(არხანგელსკიშ ოლქის) ღოზი, ოორუეშე — ვეტლუგა (ნოვგოროდიშ ოლქის), ელახიშე —
სარანსკი (მორდოვეთი).

XV ოშწანურშე რუსულ ნინას დიდ თირაფეფქ მოხვადჷ: მედინჷ ჟირობური რიცხუშ
კატეგორიაქ, გოდინჷ წოდებით რთაფაქ, მიარონი რიცხუშ მეჩამობურ, ქიმინჯობური დო
წიმიდვალირამ რთაფეფს ჯოხოსქილედიშ დობოლაფაქ გჷნირთჷ უნიფიცირებულო (-ам -ами
-ах). მიარონი რიცხუს ჯოხოგიორთაშეეფი სქესიშ მეჯინათ ანწი ვე თირუ, კილოთაშ მასუმა
პიჯიშო გეპატინჷ მანგარი т-ქ, ხვარებაშე გეგშართჷ რთული კილოთურ ფორმეფქ (პერფექტი,
პლუსკვამპერფექტი), ანწი ვე ხვარებუაფუ აორისტი დო იმპერფექტი; არძა თე ფორმაქ
დითირჷ ულირს -л დობოლაფათ (шёл, сделал, прыгнул...). თე პერიოდის რელიგიური
ლიტერატურა, მენცარული ნახანდეფი იჭარუდჷ ლიტერატურლი სლავური ნინათ, მარა
იურიდიული აქტეფი - ოკათე ნინათ.

რუსულ ერუანულ ნინაქ ფორმირაფა დიჭყჷ XVII ოშწანურას დო XIX-XX ოშწანურეფს ათუ
შანულამი თირაფეფი. თიშ გოვითარაფაშა შანულამი ნორთი მიშეღჷ: დოსტოევსკიქ,
ტოლსტოიქ, ალექსანდრე პუშკინქ დო შხვეფქ.

ალექსანდრე პუშკინიშ ბორჯიშე იჭყაფუ ნინაშ გოვითარაფშ ახალი ხანა. თე ბორჯიშე
იდგინუაფუ ახალი ლექსიკური, მორფოლოგიური,სინტაქსური, ფონეტიკური ნორმეფი. XX
ოშწანურას რუსულ ოლიტერატურე ნინაშ გოვითარაფა მერსხუაფილიე მაქსიმ გორკიშ,
ალექსანდრე ბლოკიშ დო შხვეფიშ ჯოხოეფწკჷმა.

რუსულ ნინას 5 ხონარიელიშ (а,о,у,е,и) დო 34 წოროხონარიელიშ ფონემა რე. მახვილამ
ხონარიელეფი— а,о,е იშხვანერებუ უმახვილოეფიშე..სიტყვაშ ბოლო სჷმჷნამ წოროხონარიელი
იჸუნგებუ. რუსულ ოლიტერატურე ნინას წოროხონარიელი г მახორცქუ რე დო ვართ სპირანტი.
სჷმანამი დო ჸუნგა , თაშნეშე ლიბჷ დო მანგარი წოროხონარიელეფი აკმოქიმინუნა
კორელატიურ ჭკობეფც. კანკალე წოროხონარიელი ვარა ხვალე მანგარიე ვარა ხვალე ლიბჷ.
სიტყვაშ ოჭყაფუს დამახასიათაფალიე ასო о.



https://xmf.wikipedia.org/wiki/%E1%83%9C%E1%83%90%E1%83%9E%E1%83%9D%E1%83%9A%E1%83%94%E1%83%9D%E1%83%9C_%E1%83%91%E1%83%9D%E1%83%9C%E1%83%90%E1%83%9E%E1%83%90%E1%83%A0%E1%83%A2%E1%83%98

ნაპოლეონ ბონაპარტი (ფრანგ. Napoleon Bonaparte; დ. 15 მარაშინათუთა, 1769, აიაჩო,
კორსიკა − ღ. 5 მესი, 1821, წიმინდე ელენეშ კოკი) — საფრანგეთიშ ოურდუმე დო
პოლიტიკური ლიდერი, ნამუსუთ შანულამი აბანი უკინებჷ ევროპაშ ისტორიას. რდჷ
საფრანგეთიშ რევოლუციაშ გენერალი დო საფრანგეთიშ მადუდალე, მუჭოთ საფრანგეთიშ
კონსულატიშ პრემიერ-კონსული 1799-1804 წანეფც დო უკულნეშის მუჭოთ „ფრანგეფიშ
იმპერატორი“ 1804-1815 წანეფც, იტალიაშ მაფა ნაპოლეონ I-იშ ჯოხოთ 1805-1814 წანეფც
დო რაინიშ რსხუშ პროტექტორი 1806-1814 წანეფც.

დებადჷ კორსიკას, გურაფულენდ საფრანგეთის, მუჭოთ არტილერიაშ ოფიცერი. პოპულარობა
მიშჷ საფრანგეთიშ რევოლუციაშ ბორჯის, მუჟამცჷთ წჷმოძინელო უხემანჯღვერჷ ოსაჯური
ოპერაციეფს არყაფილეფიშ მეხჷ. 1799 წანას ნაპოლეონქ მიოჭირინუ საფრანგეთიშ მაართა
კუნსულობას დო ხუთი წანაშ უკული გინირთჷ საფრანგეთიშ მაართა იმპერატორო.

1812 წანას, ნაპოლეონიშით რუსეთიშ კამპანიაქ ქენანთხჷ. 1813 წანაშ გჷმათუთას,
ლაიფციგწკჷმა ანტიფრანგული კოალიციაქ ნაპოლეონიშ ჯარეფი დამარცხჷ, მუსუთ მაჸუნუ
ნაპოლეონიშ მაართა გინორინაქ 1814 წანაშ პირელც. თიქ გინოხორაფილქ იჸუ სქირონაშქა
ზუღაშ ჭიჭე კოკი ელბაშა. 1815 წანაშ მელახის თიქ დირთჷ საფრანგეთშა დო კჷნე ქჷმიშუ
კონტროლი ხეშუულობაშა, მორო თიქ უკვე ხეშუულობა ხვალე ოში დღას ესქილიდუ. 1815
წანაშ 18 მანგის ვატერლოოწკჷმა თიქ საბოლოოთ დემარცხჷ (ქოძირით ვატერლოოშ ლჷმა) დო
გინოხორაფილქ იჸუ ატლანტიკიშ ოკიანეშ ობჟათეშ შორიშიანი წიმინდე ელენეშ კოკიშა,
სოდეთ თინაქ ამშვი წანაშ უკული, 1821 წანაშ 5 მესის, დოღურჷ.

ნაპოლეონ ბონაპარტიქ დებადჷ 1769 წანაშ 15 მარაშინათუთას სქირონაშქა ზუღაშ კოკი
კორსიკაშ ნოღა აიაჩოს. თიშ დაბადებაშე 1 წანაშ უკული საფრანგეთიქ აძულჷ გენუაშ
რესპუბლიკა კორსიკა გარკვიებული საფასურშა გეგნუჩამუდუკო მუშა 4 წანაშ ვადათ.
ნაპოლეონიშ მუმა კარლო ბონაპარტიქ დო შხვა კორსიკალეფქ პასკუალე პაოლიშ დუდალათ
ქაწუდირთეს თინეფც, მარა დემარცხეს. გომორძგვაფაშ უკული ფრანგეფქ ამნისტია
გაგმაცხადეს დო ართ–ართი მაართაქ თინეფიშ განშა კარლო ბონაპარტიქ გინორთჷ. 1764
წანაშ 2/7 მანგის თიქ ჩილო მიჸუნჷ ლეტიცია რამოლინო. თინეფც ჸუნდეს 13 სქუა,
ნამუეფშეთ ხვალე 8–ქ მიოჭირინუ რსულხანობას.

1785 წანას დიჭყჷ ნაპოლეონიშ ოურდუმე კარიერაქ, არტილერიაშ უკულაში ლეიტენანტიშ
ჩინით. ნაპოლეონქ რევოლუციასდუდშენოშე ხუჯი დუკინჷ. თინაქ გჷშაკერძაფილო დეხოლჷ
მაქსიმილიან რობესპიერიშ ჯიმა ოგიუსტენ რობესპიერს, მიდგაშ რეკომენდაციათ
იაკობინარეფქ ნაპოლეონი ტულონიშ ოპერაციაშ ხემანჯღვერო ქუდარინეს.1793 წანას
ნაპოლეონქ მაართათ წორეთ თაქ იდღახუ მაართა დიდი გომორძგვაფა, მუჟამცჷთ საფრანგეთიშ
რევოლუციური არმიაქ, კაპიტან ბონაპარტიშ დუდალათ რალაფით გეჭოფჷ ინგლისარეფიშ დო
კონტრრევოლუციონერეფიშით დაკჷნებული ტულონი.

იაკობინეფიშ დოქისუაშ უკული თერმიდორალეფქ რობესპიერწკჷმა ხოლუობაშ გეშა ნაპოლეონ
კუნტა ხანით დოღინჩეს.

ბონაპარტი პარიზის ინალენდჷ, მუჟამცჷთ 1795 წანაშ 3 გჷმათუთას, ნოღას როიალისტეფი
დო კონტრრევოლუციონერეფიშ აკოანჯარაფილი არყაფაქ გეტირხჷ. მასაჯალი რაზმიშ ჯღვერობა
ნაპოლეონქ იდუდუ. თიქ ქჷდეკინ არტილერიაშ ნორთეფი ახალმორდუ კავალერიაშ ოფიცერ,
იოახიმ მიურატიშ (მუსხირენ ხანშა თიქ ნაპოლეონიშ სინჯათ გინირთჷ ) მოხვარათ დო
დამარცხჷ არყაფილეფი. თინეფშე 300 დოჸვილეს, ოდო დოსქილადირეფქ მეჭყვადეს
წინანდეგობა. მონარქისტული ხიაჩიშ შქირატუათ ნაპოლეონქ დირექტორიაშ სიმპათიეფი
ქჷმიშუ, მუდგაქჷთ თიში ფეიკარი ეკინა გჷშეჭანუ დო მალას თის იტალიაშ თანჯას
გობარგილი არმია ჩაბარეს. თე მოლინეფშე მუსხირენ მარაშ უკული ნაპოლეონც ქეჸოროფჷ
დირექტორიაშ თარი ლიდერიშ, ბარასიშ ჸოფილი ალმასქუქ ჟოზეფინაქ, მიდგათ თიქ 1796
წანაშ 9 მელახის ჩილო ქჷმიჸუნჷ.

ჩილიშ მოჸუნაფაშე ჟირი დღაშ უკული, ნაპოლეონქ პარიზი ქჷდიტუ, მუში დუდშა
გეუჭოფუდუკონ საფრანგეთიშ ობჟათეშ არმიაშ ჯღვერალა, ნამუქუთ 1796 წანაშ პირელც
გენერალ ნაპოლეონ ბონაპარტიშ ჯღვერალათ სქირონაშქა ზუღაშ ოძგალეშ გოულათ იტალიაშა
გემშეჭკირჷ.

1796 წანაშ 12 პირელც მონტენოტეწკჷმა დო კინ თი წანაშ 10 მესის ლოდიწკჷმა თიქ
დამარცხჷ ავსტრიაშ ნძალეფი, გორაჸჷ თინეფი ლომბარდიაშე დო ხეშა ქაშეჸოთ პაპიშ
მორჩილი ტერიტორიეფით.

1797 წანაშ მელახის თიქ პაპი ოართეთ გეგმარაგუ დო დაჭკორჷ. ჭკორალას პაპი პიუს VIქ
ლეხუანობაშ გეშა დოღურჷ. 1797 წანაშ მაართა თუთეფც ნაპოლეონქ მუში ჯარეფი გენიჸუნჷ
ავსტრიაშა დო ქჷდოდჷ თიწკჷმა ორჩქალური ზე მუდგაშ ნძალათ ავსტრიაშ იმპერია
აძულებურქ იჸუ გეგნუჩამუდუკო საფრანგეთიშა იტალიაშ შანულამი ნორთი. უკული ნაპოლეონი
ილაშქანც [[ვენეციაშ რესპუბლიკა|ვენეციაშ რესპუბლიკაშ] მეხჷ, ამარცხენც თინეფიშ
ჯარეფც დო მუთმათენც თიშ დახე ანთასწანამი ზოხორინალას.

ნაპოლეონიშ ოურდუმე ტრიუმფეფიშ სერია მუ რაგადი ოკო რდჷ მუში ოურდუმე საქვარიშ მეხჷ
დიდი გურაფილობაშ დო რჩქინაშ მოღალუ. იტალიაშ კამპანიაშ პერიოდის ძალამც მირდჷ
ნაპოლეონ ბონაპარტიშ - ცხენენდთარიშ დო სახენწჷფო მოქარანეშ - ავტორიტეტიქ დო
პოპულარობაქ. 1797 წანაშ მესის, პარიზის თიქ გჷშაშკჷ მუში რანწკით უკვე მასუმა
გაზეთი (Le Journal de Bonaparte et des hommes vertueux).

დირექტორიას ვა ოჰამუდჷ მუ ნაპოლეონიშ პოპულარობა კათაშ თოლცჷნ, ქჷდიჭყჷ თიში
გოპროტესტაფა. თინეფი აბრალუაფუდეს ნაპოლეონც იტალიაშ გორჩუალას დო
ნება-გოქუნალობაშ გჷნომეტაფას, მუჟამცჷთ ხვალე დოდუ აპიჯაფა ავსტრიაწკჷმან.

ჟირთუთაშ ფირქიშ უკული ნაპოლეონქ გჷნოჭყვიდ, ნამდა ოურდუმე-ოზუღე ნძალეფი დიო ხოლო
ვა რდჷ თიშო დასაბაღ, ნამდა ნძალიერი ინგლისიშ ომაფე ფლოტიშა ქაწურინალუდუკონი. თიქ
საფრანგეთიშ მადუდარი წირეეფც წჷმარინუ ზიტყვასქვილი ეგვიპტეს ოურდუმე
ექსპედიციაშენ დო ათეშ მეშქაშალათ ჯინჯიქ გეკლანთხორჷ ინგლისიშ ოვაჭარე ინტერესეფც
ინდოეთის. ბონაპარტი ზალამენდ ქუდურსხუაფუდუკო საფრანგეთიშ ინტერესეფიშ სფერო შქა
ბჟაეიოლუს დო გაკუკირუდუკო რსხუ ინგლისშა აწმარენჯი ტიპუ სულთანწკჷმა ინდოეთის.
ნაპოლეონი არწუმენდ დირექტორიას, ნამდა " მუჭოთ თინა ქჷდეკინენდ ეგვიპტესჷნ,
თიმწკუმაშენო ქუდარსხუანდჷ რსხუს ინდოარ მადუდეწკჷმა დო თიწკჷმა ართო დოქისუნდ
ინგლისურ დუდალას." 1798 წანას ტალეირანქ გჷმაცხად: "ეგვიპტეშ დაკებათ, ჩქი
ქუოჯღონანთ 15,000 ცხენენდის სუეციშე ინდოეთშა, თინეფი აკიშქუმალუნა ნაპოლეონიშ დო
ინდოარეფიშ ნძალეფკწჷმა დო ართამი ნძალეფით გეგნარაგუანა ინგლისურ უღუს."

1798 წანაშ მესის ნაპოლეონი მენცარობაშ ფრანგული აკადემიაშ მაკათურო გეგშაგორეს.
ეგვიპტურ ექსპედიციას თის მუწკჷმა ოხოლუდ 167 მენცარეფშე აკოდგუმილი ბუნა:
მათემატიკოსეფი, ორთაშმეტყველეფი, ქიმიკოსეფი. თინეფქ მუნეფიშ გჷთოგორუეფი როზეტიშ
ქუაშ მეკოროცხილო, გეჭარეს ნახანდის Description de l'Égypte 1809 წანას.

1798 წანაშ 9 მანგის ნაპოლეონქ მალტას ქიმიოჭირინუ, ნამუსუთ ფრანგი რაინდეფი
დუდენდეს, მორო ფრანგული ბადებაშ რაინდეფქ ვე კორინეს ნაპოლეონიშ კოკიშა
მიშაშქუმალა, თიმწკუმა გენერალქ ჭკვერული გეგმათ, ნძალით ქჷმიხუჯუ კოკიშ ეჭოფუა დო
დახე უნადინეფუთ (ღურუ 3 ჯარიშკოჩიქ) ქაშეჸოთ ხეშა უშანულამაში ოზუღე ბაზა.

ბონაპარტიქ მუში ექსპედიციათ გეჩირთ ომაფე ფლოტის დო 1 კვირკვეს ალექსანდრიას
გეგნოდოხოდჷ. ჩობრაკიტიშ ლჷმას ნაპოლეონქ დამარცხჷ მამლუქეფი, შქა ბჟაეიოლუშ
უშანულამაში ნძალა. თენა რდჷ ფრანგული გეგმაშ მაართა ეტაპი, მალასჷთ ფრანგეფქ ხოლო
ართი გომორძგვაფა ქჷმიშის პირამიდეფიშ ლჷმას, ნამუთ პირამიდეფშე 6 კილომეტრიშ
დოჩილითაფათ იმანჯჷ. ფრანგებფქ 6 000-შახ მამლუქი დოჸვილეს, ოდო მუნეფიშ ნადინეფუ
ხვალე 200 კოჩის აკმადგინანდ.

1 მარაშინათუთას ბრიტანეთიშ ფლოტიქ ჰორაციო ნელსონიშ დუდალათ გოსირჷ დახე არძო
ფრანგული ხვამარდი, ნაპოლეონიშ ღანკიქ, გუბერჯეკებუდუკო ფრანგული პოზიციეფი
სქირონაშქა ზუღას, ქენანთხჷ. ორდოულ 1799 წანას ბონაპარტიქ მუში ჯარეფი დამასკოშ
ოტომანეფიშ პროვინციაშა ქიჯღვერუ დო 13 000 ჯარიშკოჩით გეჭოფჷ ოძგალე ნოღეფი:
ელ-არიში, ღაზა, იაფა. გჷშაკერძაფილო სიკონწარეთ გჷშმეგორუდ იაფაშ ქართა,
მუმაკოჩეფი, ოსურეფი, ბაღანეფი სუმი დღაშ განწხანს კონწარას ჭყორდუდეს.

შხვადოშხვა ლახალეფით, ჯინჯიერო ბუბონიშ ჭირით დოდაღარაფილი არმიათ ნაპოლეონს
ვეშიალებუ აკოშ ეჭოფუაქ დო მესის ეგვიპტეშა დირთჷ. უკოხოლე დახებაშ ბორჯის, 25
კვირკვეს, ნაპოლეონქ ხოლო ართშა დამარცხჷ ოტომანეფიშ ჯარეფი აბუკირწკჷმა.

ღარჯილნებაშ კრიზისი პარიზის მუში აპოგეას 1799 წანას ოჭირინუანც, მუჟამცჷთ
ბონაპარტი მუში მალჷმორეფწკჷმა ართო ეგვიპტეს ორდუნ. კორუმპირაფილ დირექტორიას ვა
შეულებუდ რევოლუციაშ დაკჷნებეფიშ მოხარზება. იტალიას რუსულ–ავსტრიული ნძალეფქ,
ნამუეფსუთ ალექსანდრე სუვოროვი ხემანჯღვერენდუნ, გოჭყვიდეს ნაპოლეონიშით დოტებული
ედომუშამი ჯარი, გორჩქინდჷ თაშნეშე თიშ შქურინჯიქ ნამდა თინეფი საფრანგეთშათ
გემშეჭკირუდეს.

ეგვიპტეს რენჯი ნაპოლეონ ბონაპარტიქ თინას შეაფასუ დირექტორიაშ შაურთია დგომარება.
თიქ არმია მუში გენერალეფც ჩაბარჷ, ოდო თვითან სქირონაშქა ზუღას მერეთაშო გამკენტჷ
ინგლისარეფიშ ხვამარდეფც დო საფრანგეთშა დირთჷ.

ნაპოლეონქ, ნამუთ იხაზირებუდჷ ინგლისის დესანტიშ გინახუნაფალონ, მიღუ ჩინება, ნამდა
27 მარაშინათუთას ავსტრიაშ ჯარეფქ ბავარიაშა გემშეჭკირეს. თიქ ქჷდიჭყჷ ნძალეფიშ
გინოჸოთამა ბულონიშ ბარგილშე რაინშა ფელდმარშალ კარლ მაკიშ ავსტრიაშ დუნაიშ არმიაშ
(80 000 კოჩი) გაჭყვიდალო კუტუზოვიშ არმიაშ (50 000 კოჩი) მოულაშახ. მუში ჯარეფიშ
(220 000 კოჩი) მოხუჯური მანევრით ნაპოლეონქ ქუგაქართუ მაკიშ არმიას ულმიწკჷმა დო 8
გჷმათუთას აძულჷ თინა დუნებებუდუკონ. რუსეთიშ ჯარეფქ, ნამუეფქუთ ბრაუნაუს 29
ეკენიას მორთესჷნ, აკოქიმინილი მონკა დგომარებაშ გეშა აძულებურქ იჸუეს ოარიერგარდე
ლჷმეფით დუხებუდესკონ უკახალე დუნაიშ მარძგვანშე, ძგალეფიშ გოჸუნაფათ. ნაპოლეონქ
ქეშეცადჷ გაკუკილუდუკო რუსეთიშ ჯარეფი, მარა თინეფქ დუნაის ფრანგეფიშ მოულაშახ
გჷნილეს, ოდო 30 გჷმათუთას დამარცხეს ედუარდ მორტიეშ კორპუსი. 1 გერგობათუთას
მარშალ იოახიმ მიურატიშ ავანგარდიქ ქეშეცადჷ რუსეთიშ არმიაშა უკახალე დახებელი
შარეფი მოუჭკირუდუკონი. 1805 წანაშ 4 გერგობათუთას პეტრე ბაგრატიონიშ საფორი რაზმიქ
(6 000 კოჩი) შენგრაბენიშ ლჷმას ფრანგეფიშ 30 000-იანი ავანგარდიშ რალაფი გორაჸჷ,
მუდგათ თარ ნძალეფც მეშქაშალა ქიმეჩჷ დუხებუდესკო ოლმიუციშა, სოდეთ თინეფქ ავსტრიაშ
ჯარეფი დო რუსეთშე მოულირ გენერალ ბუქსგევდენიშ 50 000-იან არმიაწკჷმა აკიშქვეს.
1805 წანაშ 2 ქირსეთუთას აუსტერლიციშ ლჷმას მერსხილეფიშ ჯარეფქ დემარცხეს. ავსტრიაქ
ლჷმაშე გჷშელ დო ხე ქუმაჭარჷ საფრანგეთწკჷმა სეპარატულ პრესბურგიშ ზეს (1805).
რუსეთიშ ჯარეფი გაგშეჸუნეს რუსეთშა.

ზუღას საფრანგეთ-ესპანეთიშ ფლოტიქ გოჭყვადილქ იჸუ ტრაფალგარიშ ლჷმას (1805).
მერსხილეფიშ ჯარეფიშ გინოხუნაფაქ ნეაპოლს დო ოორუე გერმანიას უმოღალუეთ გეთუ. ლჷმას
არგამას გეკლარჩქინდ ნაპოლეონიშ უდიდაში ცხენენდური ნიჭიქ.

რუსეთის წისაფილი მარცხიქ ნაპოლეონიშ იმპერიაშ აკოცჷმაშ დოჭყაფუთ გინირთჷ. თიშ მეხჷ
დერაზმეს ევროპაშ ქიანეფქ. 1813 წანაშ გჷმათუთას ლაიფციგწკჷმა ნაპოლეონიშ არმიაშ
ნოსქილედეფც ლჷმაქ მუხვადეს აკოშქუმალირეფწკჷმა რუსეთიშ, პრუსიაშ, ავსტრიაშ,
შვედეთიშ არმიეფწკჷმა (თ.გ. კათეფიშ ლჷმა), სოდეთ ფრანგეფქ დემარცხეს.
აკოშქუმალირეფქ 1814 წანას პარიზშა მიშელეს. ნაპოლეონქ გეგნოდირთჷ. თინა სქირონაშქა
ზუღაშ კოკი ელბაშა გეგნახორეს. პარიზშა ბურბონეფქ დო რევოლუციაშ ბორჯის რტინელი
არისტოკრატეფქ დირთეს.

საფრანგეთიშ მახორობას ვა მიახუჯინ ჯვეში რეჟიმიშ ეკონწყუალაშა. ნაპოლეონქ ქირგებუ
მახორობაშ უბაღინაფუობათ დო მითინი ველუდუნ თეში საფრანგეთშა დირთჷ. გერგეზეფც
მონარტაფილი ფრანგი კათაქ თის შეხვად მუჭოთ მარსხებელც. ნაპოლეონიშ დუდალაშ ეკონია
თუთეფც „ოში დღაქ“ ქიგიადჷ. აკოშქუმალირეფქ ლჷმა გაახალეს. 1815 წანას, ბელგიაშ
ხოლოს, ოფუტე ვატერლოოწკჷმა ნაპოლეონქ მუში ეკონია ლჷმას დემარცხჷ.

დოჭკორაფილი იმპერატორი ინგლისარეფქ წიმინდე ელენეშ კოკიშა (ატლანტიშ ოკიანე)
გეგნახორეს დო ქიმურჩქინეს გესაძინე. შქვითი წანას თიში დარენჯი რდჷ ართი საკანი დო
ჭიჭე ბაღი. 1821 წანაშ 5 მესის, 52 წანაშ ხანც, ნაპოლეონქ დოღურჷ. ართი ვერსიათ,
იმპერატორი ტროპიკული ჰეპატიტიქ ქეკიდინუ, ოდო მაჟირა ვერსიათ ბრიტანარეფქ
მოწამალეს.



https://xmf.wikipedia.org/wiki/%E1%83%9A%E1%83%90%E1%83%A0%E1%83%A1_%E1%83%A3%E1%83%9A%E1%83%A0%E1%83%98%E1%83%AE%E1%83%98

ლარს ულრიხი (დ. 26 ქირსეთუთა 1963, გენტოფტი, დანია) — დანიარი დრამერი, უჯგუშო
ჩინებული მუჭოთ ამერიკული მონკა მეტალ ბუნა მეტალიკაშ წოროდჷმარსხუაფალი. ლარსიქ
დებადჷ გენტოფტის ოშქაშე კლასიშ ფანიას 1963 წანაშ 26 ქირსეთუთას. ვითოშქვით წანაშ
ხანს ლარსიშ ფანიაქ გჷნორთჷ ოხორინალო ლოს ანჯელესშა, კალიფორნია. თაქ თიქ
განცხადება გჷმაბჟინუ გაზეთის The Recycler, აკოხვადჷ ჯეიმზ ჰეტფილდის დო თინეფქ
ქჷდარსხის ბუნა მეტალიკა.



https://xmf.wikipedia.org/wiki/%E1%83%99%E1%83%90%E1%83%9A%E1%83%98%E1%83%9B%E1%83%90%E1%83%9C%E1%83%A2%E1%83%90%E1%83%9C%E1%83%98

კალიმანტანი (ინდონეზ. Kalimantan, თაშნეშე ბორნეო (მალ. Borneo)) — მოსოფელს
სიდიდათ მასუმა კოკი; აკა კოკი, ნამუსჷთ სუმი სახენწჷფო ირთჷნ: ინდონეზია, მალაიზია
დო ბრუნეი. კოკიშ ფართობიე — 743 330 კმ². კოკი იდვალუაფუ მალაიშ არქიპელაგიშ
ცენტრის, ობჟათე-ბჟაეიოლ აზიას.

კოკიშ უდიდაში ნორთიე ადმინისტრაციული რეგიონი „კალიმანტანი“ (ინდონეზიაშ
აკოდგინალუას), ნამუთ 4 პროვინციათ ირთუ.

XV ოშწანურას კოკი ზოხორინელქ იჸუ ინდონეზიაშ იმპერიაშე. ინდუისტური სახენწჷფოშ
ხემანჯღვერი ნაგარა დიპა, მახორუ კილიმანტანს ჯუნგჯუნგ ბუი, ოსურო აჸუნჷ იავანიაშ
პრინც სურიანატის, თინეფი ართო მართუნდეს სახენწჷფოს.

ოორუე კალიმანტანი XV-შე XVII ოშწანურაშახ ბრუნეიშ სასულთნოშ აკოდგინალუაშა
მიშმეშჷ. 1703 წანას კოკიშ დიდი ნორთი გეგნაჩჷ სულთან სულუს, ობჟათე ფილიპინეფს
მადვალუს. 1857 წანას, სულთანქ სულუ ჯამალულ ახლამ კირამიქ (1863—1881), ოორუე
კალიმანტანი არენდათ გეგნოჩჷ ბრიტანულ კომპანიას. თე ნორთი ამდღა მალაიზიაშ
აკოდგინალუაშა მიშმურს. ტერიტორიაშ დინოხოლენი ნორთიქ უცხოარეფით დიხორჷ. ალმახანას
კოკის 3 სახენწჷფო ართიანს უხურგანს.



https://xmf.wikipedia.org/wiki/%E1%83%98%E1%83%A0%E1%83%90%E1%83%9C%E1%83%98

ირანიშ ისლამური რესპუბლიკა (სპარს. جمهوری اسلامی ایران — ჯომჰური-იე ესლომი-ე,
ირანი (სპარს. ایران [ʔiˈɾɒn]) ვარდა სპარსეთი) — სახენწჷფო აზიაშ
ობჟათე-ბჟადალუშე. ნანანოღა-თეირანი.

სახენწჷფოშ მანჯღვერი: შურიელი ლიდერი - აიათოლა საიდ ალი ხამენეი (Ayatollah Ali
Hoseini-KHAMENEI, 1989), პრეზიდენტი - მაჰმუდ აჰმადი ნეჯადი(Mahmoud Ahmadinejad,
2005).

ობჟათე-ბჟადალუშე სამძღო უღუ აზერბაიჯანწკჷმა , სომხონაწკჷმა და თურქეთწკჷმა,
ბჟადალუშე სამძღო უღუ ერაყწკჷმა, ბჟაეიოლშე ავღანეთწკჷმა დო პაკისტანწკჷმა.

ირანი რე ართ-ართ უჯვეშაში სახენწჷფო მოსოფელს. მაართა პროტოირანული სახენწჷფო
ელამი რდჷ დორსხუაფილი დარიუს I-იშ ბორჯის (550 — 486 წანეფი) ირანიშ სახენწჷფო
გინოზინდილი რდჷ საბერძენოშე წყარმაალ ინდიშა. XVI ოშწანურაშე ირანიშ ოფიციალური
რელიგია რე ისლამი.



https://xmf.wikipedia.org/wiki/%E1%83%94%E1%83%9B%E1%83%98_%E1%83%90%E1%83%93%E1%83%90%E1%83%9B%E1%83%A1%E1%83%98

ემი ლუ ადამსი (ინგლ. Amy Lou Adams; დ. 20 მარაშინათუთა, 1974, ვიჩენცა) —
ამერიკალი არტისტი დო მობირე. 2013 დო 2014 წანეფს გეწ-გეწი მიგჷ ორქოშ გლობუსიშ
ჯილდოეფი.

დებადჷ ამერიკულ ფანიaს, იტალიაშ ნოღა ვიჩენცას. იბირდჷ შხვადოშხვა თეატრეფს,
ვინდარო 1999 წანას ვეჸუ თიში კინოდებიუტიქ უჩა კომედიას, — „მაჸვილარი
ზისნახეეფი“. მუსხირენ ჭიჭე როლიშ უკული მაჟირახარისხამ ფილმეფს, ემი ადამსიქ
გიშიგორჷ ბრენდა სტრონგიშ როლს ფილმის „ოპჭოფი, ქეშეილებუდა“ (2002). 2005 წანას
ილაყაფჷ ფილმის „მანგიშ ხოჭო“, ნამუშოთ ნომინირაფილი რდჷ ოსკარს, საუჯგუშო არტისტ
ოსურიშო მაჟირახარისხამი როლს.



https://xmf.wikipedia.org/wiki/%E1%83%94%E1%83%93%E1%83%9D%E1%83%9B%E1%83%A3%E1%83%A8%E1%83%90%E1%83%9B%E1%83%98_%E1%83%93%E1%83%98%E1%83%9C%E1%83%9D%E1%83%AE%E1%83%9D%E1%83%9A%E1%83%94%E1%83%9C%E1%83%98_%E1%83%9E%E1%83%A0%E1%83%9D%E1%83%93%E1%83%A3%E1%83%A5%E1%83%A2%E1%83%98

ედომუშამი დინოხოლენი პროდუქტი (ედპ) (ინგლ. Gross Domestic Product - GDP),
თაშნეშე ართოიანი დინოხოლენი პროდუქტი (აშპ) რე ართი წანაშ დინოხოლე ქიანაშ თანჯეფს
წარმებული ედომუშამი საბოლოო პროდუქციაშ დო მოინალაფაშ ოართე ღირებულება. ედპ
ერუანული მიშნაველეფიშ დო წარმებაშ ზჷმაშ გჷმოკოროცხუაშ ართ-ართი მეთოდი რე. თიქ
შილებე გჷმორინაფილქ იჸუას, მუჭოთ ქიანაშ რინაშ სტანდარტიშ ართ-ართი ინდიკატორქ,
მორო თე მეთოდის გარკვიებული კილეფი უღჷ. ეკონომიკურ ფორმულეფს ედპ-ს შხირას
ეთმოღანკჷნა ლათინური Y-ით.

ედპ არძო თი საბოლოო ღმალაშ დო მოინალაფაშ ობაზარე ღირებულება რე, ნამუთ იწარმებუ
ქიანაშ დინოხოლე ბორჯიშ მოჩამილ პერიოდის.



https://xmf.wikipedia.org/wiki/%E1%83%91%E1%83%90%E1%83%B0%E1%83%A0%E1%83%94%E1%83%98%E1%83%9C%E1%83%98

ბაჰრეინი (ედომუშამი ჯოხოდვალა — ბაჰრეინიშ ომაფე) — სახენწჷფო ობჟათე-ბჟადალ
აზიას, მილარე სპარსეთიშ ჸუჯის, კინე მუშ ჯოხოდვალაშ არქიპელაგის. არძაშე უჭიჭაში
არაბული სახენწჷფო. ბაჰრეინი იდვალუაფუ სუმ დიდ დო ბრელ ჭიე-ჭიე კოკის, ნამუთ
საუდიშ არაბეთიშ წყარპიჯიშ ღოზის 16 კილომეტრითიე მოჩილათირი დო თე ქიანას
მითმიარსხუ ოავტომობილე ხინჯით.

ჩქინ ფარანშახ III ვითოშწანურას, ბაჰრეინიშ ტერიტორიას გოფაჩილი რდჷ გოვითარაფილ
ცივილიზაცია, ნამუშოთ დჷმახასიათაფალი რდჷ ინწრო მახორობა. უჯვეშაში სახენწჷფო,
ნამუსჷთ ჯოხოდჷ დილმუნი, წჷმარინუანდჷ ოზუღე ვაჭარუაშ უშხუაშ ცენტრის, თაჸურეშე
ართიანს მითმიარსხუაფუდეს შუმერეფი დო შქაწყარმალონაშ შხვა კათეფი ინდიშ ვეშ
კათეფწჷკმა.

2007 წანაშ მუნაჩემეფით, ქიანაშ მახორობა 708 573 ვითოში კოჩი რდჷ, თაურეშე
დოხოლაფირო გვერდი - მუშა-იმიგრანტეფი დო თინეფიშ ფანიაშ მაკათურეფიე, ნამუთ
უმენტაშო ირანშე რენა მუნაულა. ქიანას, ევროპაშ დო ობჟათე აზიაშ ქიანეფიშ ბრელი
მენოღალე ოხორანს. ოფიციალური ნინა - არაბული, თეწჷკმა ართო გიმირინუაფუ ინგლისური,
ფარსი დო ურდუ.

დოხოლაფირო მახორობაშ 30%, 15 წანაშახ ხანიშ ბუნას აკმადგინაანს, 68% — 15-შე
65-შახ (თაჸურეშე 44% — ვარეზიდენტეფი რენა), 3,2% — 65 წანაშ ეკი. 2003 წანას
დაბადება ლოგინელი რდჷ 19,02 1000 მახორუშო, ღურა — 3,99 1000 მახორუშო, იმიგრაცია
— 1,07 1000 მახორუშო, მახორობაშ წარმოწანური ნაძინა ეკმადგინანს 1,61%. მახორობაშ
თელარაშ ოშქაშე მუდანობა — 73,7 წანა, ქომოლკათა — 71,3 წანა დო ოსურკათა — 76,2
წანა. მახორობაშ ოშქაშე ხანი — 28,7 წანა (ქომოლკათეფი — 31,6, ოსურკათეფი— 25,1).
ქიანაშ მახორობაშ მეჭედალა აკმადგინანს 1142,9 კოჩი/კმ²-ს. ქიანაშ ნანანოღა,
ონიშოლე ნოღა მანამა (137 ვითოში მახორუ), იდვალუაფუ კოკი ბაჰრეინიშ
ოორუე-ბჟაეიოლს, - შხუ ოვაჭარე ცენტრი (სუმშე, ართ-ართი დუდიშულური ოვაჭარე ზონა
სპარსეთიშ ჸუჯიშ რაიონს).

ქიანაშ მახორობაშ დოხოლაფირო 80% სახენწჷფო რელიგიას — ისლამს გეჸუნს, თაჸურეშე 75%
შიიტეფი დო 25% სუნიტეფი რენა (თენეფს ორხველჷ ქიანაშ მანჯღვერე ფანიაშ
მაკათურეფი). მახორობაშ 10% ქირსიანეფი რენა, დოსქილადირი 10% — იუდეველეფი,
ბაჰაისტეფი, ინდუსეფი, ბუდისტეფი დო ზოროასტრალეფი რენა.

ბაჰრეინი — კონსტიტუციური ომონძე მონარქია რე. სახენწჷფოშ მადუდე რე მაფა (2002
წანაშახ - ემირი). თარობაშ მანჯღვერი რე პრემიერ-მინისტრი. ოთარობე ომინისტრე
კაბინეტი აკმოდირთუ 23 მინისტრიშე.

1932 წანას ნვთობიშ ობადიშ მეგორაფაშახ, ბაჰრეინიშ ეკონომიკაშ თარი ნორთი რდჷ
მირგატიშ ჭოფუა (ნამუთ, ასე ხოლო, ართ-ართ თარ დარგო სკიდუ). ნავთობიშ ეშაღალა დო
გინომუშება, წოხოლე ქიანაშ ედპ-შ 60% იკენდჷ, ასე - 30%-ს. ბაჰრეინიშ ,,უჩა ორქოშ"
აბანდვალეფი რკებულენს. თეწკჷმა ართო, ქიანას ეშმიღალუაფუ დო გინმიმუშებუაფუ
ორთაშობური გაზი, ნამუშ ნოზირეფი ირკენს. გოვითარაფილიე ოფშორული ობანკე ბიზნესი.

ქიანაშ ნანანოღას, მანამას მილარე ბრელი არაბული ტრანსნაციონალური კორპორაციეფიშ
შტაბ-ორენჯი. ბაჰრეინს მეურს სუპერტანკერეფიშ რემონტეფი, თაქ რე ალუმინიშ ქარხანა
(მადენი მითმიჭირინუაფუ ავსტრალიაშე).

ბაჰრეინი მილარე 33 კოკის. ქიანას უკინებუ ბაჰრეინიშ არქიპელაგი, ნამუთ აკმოდირთუ
33 ცაწკვერტა კოკიშე. არძაშე უდიდაში კოკი რე ბაჰრეინი, ნამუთ ოორუეშე ობჟათეშახ
გინოზინდილიე 50 კილომეტრის, ბჟადალშე ბჟაეიოლშახ - 15 კილომეტრის. კოკიშ ცენტრის
მილარე პლატო, ნამუშ სიმაღალა 30-35 მეტრიე, არძაშე უმაღალაშ კონკა რე - გვალა
ედ-დუჰანი.

ქიანას კლიმატი სქირე რე, ტროპიკული. დიდ კოკეფს დო წყარპიჯიშ ზონეფს ზუღაშ
ქვინჯიშე ეშმასოფუნს ოშუმალი წყარიშ წყურგილეეფი. ბაჰრეინიშ ტერიტორია უმენტაშო
ტიოზეფს უკინებუ. ზუღაშ წყარს მიარე მარჯანეფიე. ბაჰრეინი მილარე ტროპიკულ არიდულ
კლიმატურ ზონას. ზოთონჯი ტიბუე (ღურთუთაშ ოშქაშე ტემპერატურა - +17° С), ზარხული
ძალამი ჩხე რე (კვირკვეშ ოშქაშე ტემპერატურა - +40°С). წანამოწანას ოშქაშეთ 90 მმ
ნოლექი გუნმურს.

ბაჰრეინიშ არქიპელაგიშ ფლორა (წვანე ოფორე) ალაზიმაფათ შხავდოშხვანერიე. ტიოზეფს
ჩანს თიჯგუა გოლოფაგუმარძინე ჩანარეფი მუნერით რე - საკსაული, აქლემიშ ძიგირი,
ტამარისკი, ასტრაგალი დო შხვა. გრუნტიშ წყარეფიშ დიხაპიჯიშ ეშალუეფს იდვალუაფუ
ოაზისეფი ფინიკიშ პალმეფით დო შხვა კულტურული ჩანარეფით. დაღარი ფაუნას მილარე -
მაფურინჯეფი, მაღირღონალეფი დო ხოხუეფი. ქიანაშ წყარპიჯეფს დოხოლაფირო 400 გვარობაშ
ჩხომი დინოხე, თენეფ შქას ორეწუე ჩხომეფი ხოლო. გოფაჩილიე ზუღაშ კორკილეფი.
მარჯანიშ რაქეფი ეფშა რე ზუღაშ ღაჭაჭიეფით, ომარეფით, მოლუსკეფი, თენეფ შკას
მირგატიშ მოლუსკეფი. შხვადოშხვა მარჯანიშ მიარე გვარობა (2000 გვარობაშე მეტი).

2006 წანაშ 1 ეკენიაშე, ბაჰრეინქ დოთირუ ოფიციალური მოსვანჯაშ დღალეფი ცააშხა დო
ობიშხაშე, ობიშხა დო შურიშახაშა, მუშ ღანკით რდჷ შხვა ქიანეფწჷკმა მარაშ ციკლიშა
დოხოლაფა. ბაჰრეინიშ ვარელიგიური დღალეფი:

ბაჰრეინს ვართფერი დიდი, მარა ჯგირო აკოანჯარაფილი ბაჰრეინიშ დუდთხილუაშ ნძალეფი
ჸუნს. თარო აკოანჯარაფილი რენა აშშ-ს წარმებული აკონჯარუათ (ფურინჯეფი F-16, F-5,
ვერტმაფურინჯეფი UH-60, ტანკეფი M60, დო ფრეგატი ოლივერ ჰაზარდ პერი RBNS Sabha-შ
კლასიშ). ბაჰრეინიშ თარობაქ აპიჯაფა დოდუ ააშ-იშ აკოანჯარაფილ ნძალეფწჷკუმა ართო
ხანდუაშე დო 1990-იანი წანეფიშ დაჭყაფუშე აკოართაფილ შტატეფს ბაზას არძენს ჯუფეირს.
თე ბაზას იდვალუაფუ ააშ-შ აკონჯარაფილი-ოზუღე ნძალეფიშ ცენტრალური ოდუდალე (მახუთა
ფლოტიშ ოდუდალე).

ქიანას მასიური ტირაჟეფით არაბულ დო ინგლისურ ნინეფშა გიშმურს ვითურშე უმოს
პერიოდული გიშაშქუმალუეფი. დახე არძა პოლიგრაფიული გოჭყაფილობეფი იდვალუაფუ ქიანაშ
ნანანოღას, მანამას. არძაშე უმოს რჩქინელი ირდღალური გაზეთეფიე: ,,ალ-აიამი"
(,,დღალეფი", 37 ვითოში ეგზემპლარი), ,,ახბარ ალ-ხალიჯი" (,,ჸუჯიშ ციორი", 25
ვითოში ეგზ.), ,,გალფ დეილი ნიუს" (20 ვითოში ეგზ.). მანამას მილარე სპარსეთიშ
ჸუჯიშ ქიანეფიშ ოინფორმაციე ოაგენტეეშ შტაბ-ორენჯი (ბაჰრეინი, ერაყი, ყატარი,
ქუვეითი, არაბეფიშ გოართოიანაფილი საემიროეფი, საუდიშ არაბეთი), ნამუქჷთ დირსხუ
1978 წანას. ქიანას უჭყაფულენს რადიო მონტე-კარლო დუალია (არაბული ომოინალე).

1984 წანაშე, ბაჰრეინი ოკათჷდჷ 7 ზარხულიშ ოლიმპიურ ლაჸაფეფს, მარა ართშა ხოლო
ვაუკათინჷ ზოთონჯიშ ოლიმპიურ ლაჸაფეფშა. ბაჰრეინშე ხვალე ართი ოლიმპიური პრიზიორი
რე მარიამ იუსუფ ჯამალი - 2012 წანას, ლონდონს, მიგჷ ბრონზეშ მედალი ქექე
ათლეტიკას.

ბაჰრეინიშ ომაფე აკმაშქვანს არაბულ კულტურას, სპარსეთიშ ჸუჯიშ ბარჩხალს დო ხუთი
ვითოში წანაშ ცივილიზაციაშ არქეოლოგიურ მონძალას. ბაჰრეინს იდვალუაფუ მუსხირენ
რანწკი ჯიხაზურგეფი, კერზოთ, კალატ-ალ=ბაჰრეინი, ნამუთ იუნესკოშ მოსოფელიშ მონძალაშ
ერკებულშა მიშმურს. ბაჰრეინიშ ნაციონალური მუზეუმი თხილანს თე ქიანას ადამიერიშ
მუკორჩქინაშე 9 ვითოში წანაშ წოხოლე შაყარელი მატერიალურ კულტურაშ მეკონეფს.



https://xmf.wikipedia.org/wiki/%E1%83%90%E1%83%95%E1%83%A6%E1%83%90%E1%83%9C%E1%83%94%E1%83%97%E1%83%98

ავღანეთი (ედომუშამი ჯოხოდვალა — ავღანეთიშ ისლამური რესპუბლიკა) — სახენწჷფო ხოლო
ბჟაეიოლს, ვაუღუ ზოღაშა გიშაულარი. მოსოფელს ართართი ღარიბი ქიანა რე. ბოლო 34
წანას, 1978 წანაშე, ქიანას ავღანეთიშ ომენოღალე ლჷმა მეურს. ქიანა ოთანჯჷ ირანს
ბჟადალშე, პაკისტანს — ობჟათეშე დო ბჟაეიოლშე, თურქმენეთის, უზბეკეთის დო ტაჯიკეთის
— ოორუეშე, ჩინეთის — ქიანაშ არძაშ უმოს ბჟაეიოლ ნორთიშე. ავღანეთი მილარე
მოსოფელიშ ბჟაეიოლ დო ბჟადალ ორთუს შქას, დო ვაჭარუაშ დო მიგრაციაშ ჯვეში ცენტრი
რე.

ავღანეთიშ ტერიტორია მილარე ირანიშ ლაკადაშ ოორუე–ბჟაეიოლ ნორთის. ქიანაშ უმენტაში
ნორთი რე გვალამი, დო თე გვალეფს შქას მილარე ჭიე-ჭიე რზენეფი.

ქიანაშ ოორუეს მილარე ბაკტირიაშ რზენი, ნამუშ ტერიტორიას გეძჷ ქვიშამ–ტკილამი
ტიოზი. ობჟათეშე დო ბჟაეიოლშე ელ–მოლს გვალეფიშ სისტემეფი რე: პარპამიზი, ნამუთ ჟირ
ქჷნდჷრშე აკმოდჷრთუ — საფედკოხი (ჩე გვალეფი) დო სიახკოხი (უჩა გვალეფი), დო ხოლო
ქჷნდჷრ გინდუკუშიშე.

ქიანაშ არძაშ უმოს უმაღალაში კონკა რე — გვალა ნოშაკი, 7492 მ. სიმაღალათ
(პაკისტანიშ თანჯაწკჷუმა).

ავღანეთიშ ტერიტორია იდვალუაფუ ალპურ–ჰიმალაიურ ღვარკალა ორტყაფუშ გალე, ბაკტირიაშ
რზენიშ მოხ, ნამუთ თურანიშ პლატფორმაშ ობჟათე აკანს ორხველჷ.

ქიანაშ არძა წყარმალუ, წყარმალუ ქაბულიშ მოხ, ნამუთ დინმაკათუ წყარმალუ ინდის, ვარე
მახურჩინე (ვადინმაკათუნა ნამუთინ წყარმალუს). თინეფშე არძაშე უმოს დიდ წყარმალუ რე
— ამუდარია, ნამუთ ავღანეთიშ ოორუე თანჯას მეხჷრჩინჷნს, წყარმალუეფი გერირუდი დო
გილმენდი დინმაკათუნა წყარმალუეფ ფერახ–რუდის, ხაშ–რუდის დო ხარუთ–რუდის, ნამუეფით
ართო დინმიხვარჩალჷნა ბეჩოლა სისტანს დო დჷთმარსხუანა ჯიმუამ ტობეფიშ ბუნას,
ჰამუნს. ქიანაშ წყარმალუეფი ირდუნა ჭვემაშ წყარეფით დო ჯიშთეფიშ ნდღულაფათ. ქიანაშ
რზენეფს წყარმალუეფი აფუნს წყარალას იქჷნა, ზარხულს – ეშმასქირუნა. ავღანეთიშ
გვალაშ წყარმალუეფს დიდი ჰიდროენეგოშელებუა უღუნა. ქიანაშ უმენტაშ რაიონეფიშ
ართართი წყაროხაზირე რე დიხაშთუდონი წყარეფი.

ავღანეთიშ დიხა დიდარი რე ორთაშობური რესურსეფით. თაქ მიპალუაფუ ქუანოშქერიშ დო
ძვირფას მეტალეფიშ მადენი, ბერილიუმიშ მადენი, წურწუფა, ჯიმუ, მარმარილო,
ლაპის–ლაზური, ბარიტი დო შხვ. თაქ ხოლო რე ნავთობიშ, ორთაშობური გაზიშ დო გიფსიშ
საბადო. მეგორაფილი რე ლინჯიშ, რკინაშ, მარგანეციშ მადანეფი.

ლინჯიშ მადანი აინაკი, ნამუთ ქაბულწკჷმა ხოლოს რე, ევრაზიას არძაშ უმოს დიდ მადანო
იკოროცხუ. ქაბულშე ვართფერ შორს რე ხიჯიგეკიშ რკინაშ მადანი, ნამუთ ობჟათეაზიურ
რეგიონიშ არძაშე უმოს დიდ რკინაშ მადანო იკოროცხუ.



https://xmf.wikipedia.org/wiki/%E1%83%A9%E1%83%98%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ჩინური, ვარდა სინ(იტ)ური ნინეფი აკმოქიმინუნა სინოტიბეტური ნინეფიშ ფანიაშ
მაართაფონი ნოველაშ ართ-ართ ბუნას, ჟიშინელი მაართაფონი ნოველაშ მაჟირა ბუნას -
ტიბეტურ-ბირმული ნინეფი წჷმარინუანა. ჩინურ ნინაშა ასე დოხოლაფირო რაგადანს 1,3
მილიარდი ადამიერი, ნამუშ უმენტაშობა ჩინეთიშ ოკათე რესპუბლიკას დო ჩინეთიშ
(ტაივანიშ) რესპუბლიკას ოხორანს. ობჟათე-ბჟაეიოლი აზიაშ მიარე ქიანას არსებენს
ძალამი მიარემუდანობამი მორჩილობეფი. ჩინური ნინაშ სალიტერატურო ფორმა მორაგადეეფიშ
მუდანობაშ მეჯინათ მოსოფელს ართ-ართი დიდ ნინა რე.



https://xmf.wikipedia.org/wiki/%E1%83%A5%E1%83%A3%E1%83%95%E1%83%94%E1%83%98%E1%83%97%E1%83%98

ქუვეითი, ედომუშამი ოფოცალური ჯოხოდვალა ქუვეითიშ სახენწჷო (არაბ. دولة الكويت‎‎) —
არაბული სახენწჷფო ბჟადალ აზიას. ქიანა იდვალუაფუ არაბეთიშ ჩქონიშოორუე-ბჟაეიოლ
კიდას სპარსეთიშ ჸუჯიშ წყარპიჯის. ქიანას ოორუეშე უხურგანს ერაყი დო ობჟათეშე -
საუდიშ არაბეთი. ჯოხო "ქუვეითი" მოურს არაბული ზიტყვაშ არაბ. كوت‎‎ ქუთ -
"ჯიხა-სიმანგარე" ციდა ფორმაშე. ქიანაშ ფართობი - 17,820-კვადრატულ კილომეტრ,
მახორობა - 2,6 მილიონს (2013).

ელ-ქუვეითი (პარლამენტი, აკოცჷმილი ერუანული მუზეუმი, ტარეკ რაჯაბიშ მუზეუმი),
ალ-ჯაჰრა (რედ ფორტი, რჩქინელი რე 1920 წანაშ ეშაკილუაშ გეშა).



https://xmf.wikipedia.org/wiki/%E1%83%A5%E1%83%9D%E1%83%A0%E1%83%97%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ქორთული ნინა — რე ქორთუეფიშ ოდაბადური ნინა, საქორთუოშ სახენწჷფო ნინა (აფხაზეთიშ
ავტონომიური რესპუბლიკას, ქორთულიშ პარალელურო, სახენწჷფო ნინაშ სტატუსი უღუ
აფხაზურ ნინას). ქორთულ ნინაშა 5 მილიონიშ უმოსი კოჩი იჩიებუ.

ქორთული ნინა იბერიულ-კავკასიური ნინეფიშ ფანიაშ ქართველური ნინეფიშ ბუნას ორხველჷ.
მენცარეფი თე ბუნას მიოჭარანა ქორთულიშ მონათესე მარგალურ, ლაზურ დო შონურ ნინეფს,
ნამუეფსჷთ მუკოტებული აფუნა არქაული პროტოქართველური ნინაშ შანეფი. თე ნინეფიშ
მენცარული დოგურაფა დო გჷთოგორუა შელებუანს გინაშქვანს ქორთული ნინაშ გოვითარაფაშ
კანონზომიერაფეფიშ დოდგინას დო ქორთული ნინაშ ისტორიაშ დოგურაფას.

ახალი ქორთული ოლიტერატურე ნინა მოურს მავითაართა ოშწანურაშე. ახალი ქორთული ნინა
გერცხუაფილი რე ელახ საქორთუოშ რზენიშ კილოეფშა - ქართლურშა დო კახურშა. ამდღარი
ქორთული ოლიტერატურე ნინაშ ნორმეფიშ დოდგინას ფასუგუდვალუ ხანდა გედვეს ილია
ჭავჭავაძექ, აკაკი წერეთელქ, იაკობ გოგებაშვილქ, სილოვან ხუნდაძექ დო შხვა
ჯოხოშინელი ქორთუ მოხანდეეფქ.

აკაკი შანიძე გჷშართჷნს ამშვი დიალექტური ბუნას: 1. ფხოური: ხევსურული, მოხეური,
თუშური; 2. მთიულურ-ფშაური; 3.ქართლურ-კახური; 4. ბჟადალური ბუნა : იმერული
(ჟიმოლენი, შქაშ დო თუდოლენიმერულეფი), გურული დო რაჭული; 5.ობჟათე-ბჟადალური ბუნა:
აჭარული დო იმერხეული; 6. ინგილოური.

შოთა ძიძიგური გჷშართჷნს ხუთ დიალექტურ ბუნას: 1. ინგილოური, ფერეიდნური; 2.
თუშური, ფშაური, ხევსურული, მთიულური, გვალარაჭული; 3. კახური, ქართლური, მესხური;
4. ჟიმოლენიმერული, თუდოლენრაჭული, თუდოლენიმერული; 5. გურული, აჭარული, იმერხეული.

არნოლდ ჩიქობა ქორთული შურდგჷმილი ჩიებას გვალაშ დო რზენიშ ჩიებათ რთჷნს. გვალაშ
კილოეფი რე: ხევსურული, თუშური, ფშაური, მთიულური (გუდამაყრული), მოხეური, რაჭული.
რზენიშ კილოეფი რე: ქართლური (მესხურ-ჯავახურით), კახური (ქიზიყურით, ინგილოურით დო
ფერეიდნურით), იმერული (ლეჩხუმურამო), გურული, აჭარული, იმერხეული.

გივი ნებიერიძე ამშვი დიალექტური ბუნას გჷშართჷნს: 1. გლოლური, გვალარაჭული; 2.
ქართლური, კახური, ქიზიყური, თიანური, ჟიმოლენ აჭარული; 3. ხევსურული, მოხეური,
მთიულურ-გუდამაყრული, ფშაური, ინგილოური, ფერეიდნური; 4. ჟინი დო შქაიმერული,
ლეჩხუმური, თუდონრაჭული დო იმერხეული; 5. თუდონიმერული, თუშური; 6. გურული დო
აჭარული.



https://xmf.wikipedia.org/wiki/%E1%83%A4%E1%83%98%E1%83%9A%E1%83%98%E1%83%9E%E1%83%98%E1%83%9C%E1%83%94%E1%83%A4%E1%83%98

ფილიპინეფი (ტაგალ. Pilipinas, ინგლ. the Philippines, ესპ. Filipinas), ედომუშამი
ოფიციალური ჯოხოდვალა ფილიპინეფიშ რესპუბლიკა (ტაგალ. Republika ng Pilipinas,
ინგლ. Republic of the Philippines, ესპ. República de Filipinas) — სუვერენული,
კოკი სახენწჷფო ობჟათე-ბჟაეიოლ აზიას, რჩქალი ოკიანეშ ბჟადალ ნორთის. ქიანა
აკმოდირთუ 7 107 კოკიშე, ნამუშეთ სუმი თარ გეოგრაფიულ ბუნათ ირთუ: ლუსონი, ვისაიასი
დო მინდანაო. ქიანაშ ნანანოღა - მანილა, მახორობაშ მეჯინათ ქიანაშ უდიდაში ნოღა რე
- კესონ-სიტი, ჟირხოლო ნოღა მანილაშ მეტროპოლისიშ აკოდგინალუაშა მიშმურს.

ბაროკოშ სტილიშ ოხვამეეფი, ისტორიული ნოღა ვიგანი, პუერტო პრინსესაშ დიხაშგიმეიანი
წყარმალუეფიშ ერუანული პარკი.



https://xmf.wikipedia.org/wiki/%E1%83%A2%E1%83%A3%E1%83%9C%E1%83%98%E1%83%A1%E1%83%98

ტუნისი ((არაბ. تونس‎‎), ოფიციალური ჯოხოდვალა — ტუნისიშ რესპუბლიკა (არაბ.
الجمهورية التونسية‎‎, ალ-ჯუმჰურიია ატ-ტუნისიია)) ) — სახენწჷფო ოორუე აფრიკას,
სქირონაშქა ზუღაშ ობჟათე წყარპიჯის. ომძღჷ ალჟირი დო ლიბია.

რელიეფი უმენტაშო გუზუბამი ვაკე რე. ტერიტორიაშ დოხოლაფირო 1/3 ატლასიშ გვალეფს დო
გვალონაშქა პლატოს უკებჷ. ტუნისიშ ქჷნდჷრიშ ბჟადალ ნორთის ეპონილიე გვალა შამბი
(1544 მ - ქიანაშ უმაღალაში კონკა). ტერიტორიას დოსქილადირი ნორთი უკებჷ ტუნისიშ
რზენეფს დო ტუნისიშ საჰელს. უკიდაშ ობჟათეს რე ქვიშამი ტიოზი რმელ-ალ-აბიოდი.

სასარგებელო დინოხურიშეფი რე რკინაშ მადანი, ფოსფორიტეფი, ნავთობი, ორთაშური გაზი,
ტყვიაშ, თუთიაშ, ვარჩხილიშწყარიშ, მანგანუმიშ მადანი, ფლუორიტი, ბარიტი, კალიუმიშ
ჯიმუეფი.

ტუნისიშ ტერიტორიას ადამიერი უჯვეშაში ბორჯიშე ოხორანდჷ. ჯვ. წ. 825 წანას
ფინიკიარეფქ თაქ აკოქიმინეს ჭკორმაღვენჯე ნოღა-სახენწჷფო კართაგენი, ნამუქჷთ ჯვ. წ.
II ო-შახ არსებენდჷ. პუნიკური ლჷმეფიშ შედეგო კართაგენქ აკოცუ, ტუნისიქ რომიშ
აფრიკული საღვენჯოეფიშ აკოდგინალუაშა გენშართჷ. ახ. წ. I ოშწანურას ტუნისის
ქირსიანობაშ გოფაჩუაქ ქჷდიჭყჷ. 439 წანას ვანდალეფქ გეჭოფეს, დო 534 წანას
ბიზანტიაშ ღვენჯობაშა გეგნორთჷ. VII ოშწანურაშ ეკონიას ტუნისი არაბეფქ გეჭოფეს დო
ომაიანეფიშ სახალიფოშ აკოდგინალუაშა გემიშეჸონეს. VII ოშწანურაშ ეკონიას დო VIII
ოშწანურაშ ეკონიას, ტუნისიშ მახორუ მახორობაშ უდიდაშ ნორთიქ ისლამი მიღჷ. 800 წანას
ტუნისიქ აბასიანეფიშ სახალიფოშე გეგიშართჷ დო ზოხორინელ სახენწჷფოთ გინირთჷ არაბული
დინასტიაშ აღლაბიდეფიშ (800-909 წწ) დუდალათ. 909 წანას შიიტი ბერბერეფიშ არყებაშ
შედეგო აღლაბიდეფიშ დინასტიაქ ქჷდანთხჷ დო ქიანაშ ოდუდეშა ფატიმიდეფიშ ისმაილისტური
დინასტიაქ ქჷმორთჷ. ფატიმიდეფიშ ტირანიათ გჷმოწვაფილი უბაღებულობათ გჷმირინუ
ზირიდეფიშ ბერბერულ დინასტიაქ დო 1048 წანას აკოქიმინჷ ზოხორინელი სუნიტური
სახენწჷფო (ცენტრი - კაირუანი). 1160 წანას ტუნისიქ გენშართჷ ალმოჰადეფიშ
სახენწჷფოშ აკოდგინალუაშა, ნამუშ აკოცჷმაშ უკული ჰაფსიდეფიშ სახენწჷფოს (1229-1574
წწ) დემორჩილჷ. 1574 წანას ტუნისი თურქეფქ გეჭოფეს დო ოსმალეთიშ იმპერიაშ
პროვინციათ გინართინეს, მარა სულთანიშ ხეშუულება ტუნისის ნომინალური რდჷ. 1591
წანაშე ქიანას ტუნისარი დეეფი, უკული ხოლო მურადიდეფიშ დინასტიაშ (1612-1702 წწ)
ბეეფი მართჷნდეს. თე ბორჯიშე ტუნისის ქჷდიჭყჷ სახენწჷფობური დო პოლიტიკური რინაშ
აბანობური ტრადიციეფიშ აკოპონუა. 1705 წანას ჰუსაინიდეფიშ დინასტიაშ ბეეფქ ტუნისიშ
ზოხორინელი სახენწჷფო ქჷდარსხუეს. ოსმალეთიშ სულთანიშ სიუზერენიტეტიშ აღიარაფაშ
უმკუჯინალო, ჰუსაინიდეფი ცადენდეს ზოხორინელი გალენი დო დინოხოლენი პოლიტიკაშ
გატარებას; თინეფქ გატარესჷ სოციალური გჷნოქიმინუეფი. XIX ოშწანურაშ 40-იან წანეფს
გეუქვჷ ჭკოლარობაქ, აკიქიმინჷ რეგულარული არმია და ფლოტიქ. 1861 წანას გჷმიბჟინუ
ტუნისიშ მაართა კონსტიტუციაქ („დუსთური”). XVIII ოშწანურაშე ევროპულ სახენწჷფოეფქ
გემიშართეს ტუნისიშა. XVIII ოშწანურაშ მაჟია ნორთიშე ქჷდირსხუ მუსხირენ ფრანგულ
კოლონიაქ. 1881 წანას საფრანგეთიშ ჯარქ ტუნისიშა გემიშეჭკირჷ დო ტუნისარეფიშ
აწმარენჯობაშ უმკუჯინალო ბეის აპიჯალა ქჷდადვალაფუ პროტექტორატიშენი. ტუნისიქ
საფრანგეთიშ კოლონიათ გჷნირთჷ.

მაჟირა მოსოფელიშ ლჷმაშ მალობას, ტუნისის დიო „ვიშიშ” თარობა მართუნდჷ (1940-1942
წწ), უკული - იტალია-გერმანიაშ ოკუპაციაშ (1942 წანაშ გერგობათუთა - 1943 წანაშ
მესი) გიმე რდჷ. 1954 წანაშ 31 კვირკვეს საფრანგეთიქ ტუნისის დინოხოლენი ავტონომია
ქიმეჩჷ. 1955 წანაშ 3 მანგის ხემოჭარილი საფრანგეთ-ტუნისიშ კონვენციათ ქიანაშ
მართუალაქ ერუანული თარობაშ ხეშა გეგნორთჷ. 1956 წანაშ 20 მელახის ტუნისიქ
ზოხორინალა გეგმაცხადჷ. 1957 წანაშ 25 კვირკვეს მონარქიაქ გეუქვჷ დო რესპუბლიკა
გეგმაცხადჷ.

1934-87 წანეფს ქიანას მართუნდჷ ჰაბიბ ბურგიბა. თინა საერო იდეოლოგიას ატარენდჷ
(ოსურეფიშ ემანსიპაცია, მიარეჩილობაშ გოუქვაფა, უფასო გონათუა) დო ისლამურ
ფუნდამენტალიზმის მოვარიენდჷ. თეწკჷმა ართო ჭიეჭიეთ ამანგარენდჷ მუშ ხეშუულებას,
მუთ დიქტატორულ მართუალაშა გეგნართჷ. 1987 წანას თინა სირჩინუეშ გეშა გეგნარნეს.
ახალი პრეზიდენტი თიში წიმი პრეზიდენტიშ მართუალაშ სტილს ინარჩუნენდჷ 2011 წანაშახ.

ქიანას ბრუო ოერეფშქაშე აეროპორტი რე, აეროპორტეფიშ ედომუშამი მუდანობა რე 29 (2013
წანაშ მუნაჩემეფით). ქიანაშ უდიდაში აეროპორტეფიე: ენფიდა, ტუნის-კართაგენი, ჰაბიბ
ბუგრიბიშ ჯოხობუაშ აეროპოერი მონასტირი დო შხვ.

ქიანაშ რკინაშშარაშ რშვილიშ სიგჷრძა, ნამუსჷთ მართენს კომპანია SNCFT (ფრანგ.
Société Nationale des Chemins de Fer Tunisiens), 1900 კმ.-შე მეტიე, თაურჷშე
ლიანდაგი 1435 მმ სიფართეთიე — 473 კმ დო 1674 კმ 1000 მმ სიფართეშ ლიანდაგეფით.

ოერეფშქაშე ოღალიე გინოღალუეფი იხორციელებუაფუ ოზუღე ტრანსპორტეფით. ქიანაშ თარი
პორტეფიე: ჰალკ-ელ-უედი, სფაქსი, ბიზერტა, სეჰირა, სუსი.



https://xmf.wikipedia.org/wiki/%E1%83%A1%E1%83%A2%E1%83%90%E1%83%9B%E1%83%91%E1%83%9D%E1%83%9A%E1%83%98

სტამბოლი (თურქ. İstanbul) თურქეთიშ არძაშე უკაბეტაშ ნოღა რე. აშაძჷ ბოსფორიშ
საროტის ონიშოლწკჷმა „ორქოშ რქა“ (თურქ. Haliç), ქიანაშ ოორუე-ბჟადაალშე.
ოფიციალურო მუჭოთ თეშინ, სტამბოლი ევროპული ნოღათ იშინუაფუ, შილებე მუშ კჷნოხონ
კონსტანტინოპოლიშ, ელახ რომიშ იმპერიაშ ნანანოღაშ გეშა. 200 წანაშ ეკოროცხუათ ნოღაშ
მახორობა რდჷ 8.803.468 კოჩი (10.018.735 აგლომერაციას). სტამბოლი ევროპაშ არძაშე
უკაბეტაშ ნოღეფს შქას რე. ნოღაშ გეოგრაფიული კოორდინატეფი რე 41° N 28° E. სტამბოლი
რე სტამბოლიშ პროვინციაშ ნანანოღა.

1453 წანას კონსტანტინოპოლი ოსმალეფიშ იმპერიაქ გეჭოფუ დო მალას თე იმპერიაშ
ნანანოღათ გინირთჷ. ეჭოფუაშახ თურქეფი ნოღას სტამბოლს უძახჷდეს, მარა ოფიციალურო
ქუსტანტანია ( القسطنطنية ) გჷმირინუაფუდჷ, მუთ არაბულო „კონსტანტინეშ ნოღას ჯოხოდ.
ნოღას ოფიციალურო სტამბოლქ 1930 წანაშ 28 მარტის გიადუ.



https://xmf.wikipedia.org/wiki/%E1%83%9E%E1%83%A0%E1%83%94%E1%83%96%E1%83%98%E1%83%93%E1%83%94%E1%83%9C%E1%83%A2%E1%83%98

პრეზიდენტი — ტიტული, ნამუთ გეძუნა ქიანეფიშ, ორგანიზაციეფიშ, კომპანიეფიშ,
ოგურაფუეფიშ მაართა პიჯეფს. ეტიმოლოგიურო პრეზიდენტი შანენს პიჯის, მით
დუდმახვენჯიშ ფუნქციას ორთჷნ (ლათინურო: prae (წოხოლე, დუც) + sedere (გეხუნა)).

თიშ დუდშენოიანი შანულობა რდჷ აკოხვალამეფიშ, ცერემონიეფიშ ნჯღვერუა, თეჟამო თინა
უმოსო თანანდებობაშ პიჯიწკჷმა იასოცირებუ, ნამუსჷთ ემაჸონაფალი ხეშუულობა უღუნ.
პრეზიდენტიშ, მუჭოთ სახენწჷფოშ მადუდეშ, ღარჯილალობაშ ხარისხი ვარირენს ქიანაშე
ქიანაშა, ნამთინე ქიანას თის დიდ ღარჯილალობა აფუ მეჩამილი, სამანაგათ ააშ-ს,
საფრანგეთის, ოდო ნამთინეს ნომინალური (გერმანია, იტალია).



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94_%E1%83%99%E1%83%9D%E1%83%A0%E1%83%94%E1%83%90

ქიანა იდვალუაფუ ბჟაეიოლ აზიას. უკინებუ კორეაშ ჩქონიშ ობჟათე ნორთი. მოთანჯე ქიანა
რე ოორუე კორეა.

გჷმიცხადჷ რესპუბლიკათ 1948 წანას. 1951-ს მიშეჭკირუ ოორუე კორეა, კორეაშ ლჷმა
მუზმარენ წანას იგინძორებუდჷ. 1961 დო 1980 წანეფს იხორციალჷ ოურდუმე
გინორთინაფეფქ. 1991 წანას ოორუე კორეაწკჷმა ხექ მიჭარინჷ უგუნთხაფალაშ აქტიშა.
1992 წანაშე გოართოიანაფილი ერეფიშ ორგანიზაციაშ მაკათური რე. 2000 წანაშე ქჷდიჭყჷ
„დოტიბაფაშ პერიოდიქ“ ჟირ ქიანას შქას.



https://xmf.wikipedia.org/wiki/%E1%83%9C%E1%83%98%E1%83%92%E1%83%94%E1%83%A0%E1%83%98%E1%83%90

ნიგერია (ინგლ. Nigeria), ნიგერიაშ ფედერაციული რესპუბლიკა (ინგლ. Federal Republic
of Nigeria) — სახენწჷფო ბჟადალ აფრიკას. ნიგერიაშ თანჯეფი გოჸუნსჷ: ბჟადალშე —
ბენინს, ოორუეშე — ნიგერს, ოორუე-ბჟაეიოლშე — ჩადის დო ბჟაეიოლშე — კამერუნს.
მახორობათ მაართა დო დიხაშ ფართობით მა-14 აბანი უკინებჷ აფრიკაშ კონტინენტის.
ნანანოღა რე — აბუჯა. თიში ზუღაპიჯი გოჸუნსჷ ატლანტის ოკიანეს , ნამუთ გვინეაშ
ჸუჯით რე წჷმორჩქინელი.

ქიანა იდვალუაფუ ბჟადალ აფრიკას. მახურგე ქიანეფი რე: ნიგერი, ჩადი, კამერუნი,
ბენინი.

1914 წანას გეგნირთჷ ბრიტანეთიშ კოლონიათ. 1960 წანას გაგმაცხადჷ დუდიშულობა,
ნამუსუთ მაჸუნჷ კონფლიქტეფქ შხვადოშხვა ეთნიკურ ბუნეფს შკას. 1967-70 ანეფს ქიანაშ
ბჟაეიოლ ნოწილქ დუდი გაგმაცხადჷ ბიაფრიშ რესპუბლიკათ. ასე ქიანას დუდენს ოურდუმე
ხეშუულობა.



https://xmf.wikipedia.org/wiki/%E1%83%98%E1%83%A3%E1%83%9A%E1%83%98%E1%83%A3%E1%83%A1_%E1%83%99%E1%83%94%E1%83%98%E1%83%A1%E1%83%90%E1%83%A0%E1%83%98

გაიუს იულიუს კეისარი (ლათ. Dictator Gaius Iulius Caesar ) (დ. 12/13 კვირკვე, ჯვ.
წ. 100 ― ღ. 15 მელახი, ჯვ. წ. 44) — ჯვეში რომიშ ართ-ართი უდიდაში პოლიტიკური დო
სახენწჷფო მოღალე, ცხენენჯმადუდე, რეფორმატორი, ჭარუ დო ორატორი. წჷმოულობათ
პატრიცი. 68 წანას კვესტორო გჷნირთჷ, 65-ს ― ედილო, 62-ს პრეტორო, 60 წანას
აკოშაყარუ რსხუ პომპეუსწკჷმა დო კრასუსწკჷმა სენატიშ სააწმარენჯოთ (მაართა
ტრიუმვირატი). 59 წანას გჷნირთჷ კონსულო, 46-ს გეგშაგორეს დიქტატორო. 44 წანას,
აკორაგადაფილეფქ დოჸვილეს. თიში ჯოხოქ კეისარქ (ცეზარი) ზოგადო მონარქიაშ ემაშინალ
ზიტყვათ გჷნირთჷ.



https://xmf.wikipedia.org/wiki/%E1%83%98%E1%83%9D%E1%83%A0%E1%83%93%E1%83%90%E1%83%9C%E1%83%98%E1%83%90

იოედანიაშ ჰაშიმიტეფიშ ომაფე (არაბ. المملكة الأردنية الهاشمية‎‎, ალ-მამლიაკა
ალ-ურდუნია ალ-ჰაშიმია) ვარდა იორდანია (არაბ. الأردن‎‎, ელ-ურდუნი) — არაბული
სახენწჷფო არხო ბჟაეიოლს. ქიანას ოორუეშე უხურგანს სირია, ოორუე-ბჟაეიოლშე - ერაყი,
ბჟაეიოლშე დო ობჟათეშე - საუდიშ არაბეთი, ბჟადალშე - ისრაელი დო პალესტინაშ
ერუანული ადმინისტრაცია (პეა) / გვერდო აღიარაფილი პალესტინაშ სახენწჷფო. იორდანია,
ისრაელი დო პალესტინაშ ერუანულ ადმინისტრაციაწკჷმა ირთუნს ღურელი ზუღას დო
ისრაელწკჷმა, საუდიშ არაბეთწკჷმა დო ეგვიპტეშ არაბული რესპუბლიკაწკჷმა ირთუნს
აკაბიშ ჸუჯის.

იორდანიას ტურისტეფი მანჭაფჷნა პლიჟეფიშ დო აკაბიშ ჸუჯიშ მარჯანიშ რაქეფიშ, ღურელი
ზუღაშ დო ართ-ართი მოსოფელიშ ახალი შკვითი სამანცარიშ — პეტრაშ გეშა.



https://xmf.wikipedia.org/wiki/%E1%83%92%E1%83%94%E1%83%9D%E1%83%92%E1%83%A0%E1%83%90%E1%83%A4%E1%83%98%E1%83%90

გეოგრაფია (ბერძენ. γεωγραφία < ბერძენ. gē — დიხა დო graphō — ეჭარუა) — ორთაშ დო
ოჯარე მენცარობეფიშ ართიანი კომპლექსი, ნამუთ გურაფლენს დიხაუჩაშ გეოგრაფიული
დაცხიშ გოვითარაფაშ კანონზჷმიერალეფს, სტრუქტურას, ორთული დო სოციალურ-ეკონომიკურ
სისტემეფიშ ფუნქციონირაფას დო ურთიართრცხუს, ნამუთ ამუშენს რაციონალური ორთულხეირიშ
პრინციპეფს, ჯარალუაშ ოპტიმალურ ტერიტორიულ ორგანიზაციას დო ეკოლოგიურო გერინელი
ჩხოლარქიმინუაშ ელმოლიშ ფორმირაფას. მიშეგურუანს დიხაუჩას რსებული ობიექტეფიშ დო
სისტემეფიშ ორგანიზაციაშ დო ფუნქციონირაფაშ განულ-ბორჯულ ასპექტეფს.

გეოგრაფიაშ გურაფაშ ზოგადი ობიექტი შილებე რდას ნამდგაიჸინ მოლინა, პროცესი დო
სისტემა, ნამუსით აპალუ ვარდა შილებე პოტენციურო აპალუდას განული სტრუქტურა.
ორთაშმეტყველებაშ დო ჯარალურ გეოგრაფიულ დისციპლინეფიშ გოართიანაფა მენცარობეფიშ
ართ სისტემას გოპიჯალაფირი რე თინეფიშ ორკვიებელი ობიექტეფიშ აკონჭირელი რცხუეფიშ
დო მენცარობეფიშ ეშაჩინებეფიშ ართობათ. გეოგრაფიაშ თარი ღანკი რე ჯარალუაშ
გონივრული ტერიტორიული ორგანიზაციაშ დო ორთაშგჷმორინაფაშ საშუალებეფიშ რკვა,
ჯარალუაშ ეკოლოგიურო უშქურანჯი გოვითარაფაშ სტრატეგიაშ ოსხირიშ ღოლამა. გეოგრაფიული
რკვიებაშ თარი ობიექტი რე ადამიერიშ დო ორთაშ ურთიართგოლინა, გეოგრაფიული ელმოლიშ
კომპონენტეფიშ რთუალა დო ურთიათრგოლინაშ კანონეფი ლოკალურ, რეგიონულ, ერუანულ,
კონტინენტურ, ოკიანურ დ გლობალურ დონეეფს.

გეოგრაფიაშ მუჭოთ მენცარობაშ გურფაშ ზოგადი ობიექტი რე გეოგრაფიული დანცხი, ანუ
ლანდშაფტური დანცხი, ნამუსით ართიანს მიკაწაწუნა დო ურთიართქიმინჯალა ლითოსფერო,
ჰიდროსფერო, ატმოსფერო დო ბიოსფერო. გეოგრაფიული დანცხიშ გოვითარაფა ითირუ ბორჯის
დო განს. ბორჯის თირუა რე რიტმულით დო ურიტმოთ, მანგო თეში, პერიოდული დო
ეპიზოდური. განიშ გოვითარაფაშ უმანგობა გიმიხანტუ, იფრელიშ ოწოხოლე, ჰორიზონტალური
დო ვერტიკალური ზონალურობით.

გეოგრაფიას გიშერთუ ჟირი ჯინჯიერი მალობა: ფიზიკური გეოგრაფია დო ჯარალურ
გეოგრაფია. ფიზიკური გეოგრაფია გურაფლენს დიხაუჩაშ ჟიდოხიშ ორთას, არკვიენს ორთული
პროცესეფიშ დო მოლინეფიშ სამანჯელეფს დო თინეფიშ გოვითარაფაშ კანონზჷმიერალეფს;
ჯარალობური გეოგრაფია გეოგრაფიულ მენცარობეფიშ სისტემაშ ნორთი რე, ნამუთ გურაფლენს
დიხაუჩას არსებული ანთროპოგენული ობიექტეფიშ დო სისტემეფიშ ორგანიზაციას დო
ფუნქციონირაფაშ განნურ-ბორჯულ ასპექტეფს. თიში გურაფაშ ზოგად ობიექტის შილებე
წჷმიარუნუანდას ნამდგაიჸინ ჯარალობური მოლინა, პროცესი დო სისტემა, ნამუსჷთ აპალუ
ვარდა შილებე პოტენციურო აპალუდას ოფირჩული სტრუქტურა.

გიშაკერძაფილ აბანს ეჭოფუნს კარტოგრაფია — მენცარობა ობიექტური სინანდულაშ
საგანეფიშ დო მოლინეფიშ კონკრეტული განიშ დო თიში ბორჯიშ მეჯინათ თირაფაშე. ულირ
ბორჯის გეოგრაფია ეჭარილი ხისიათიშ რდჷ, ათეჟამო თიში ჯინჯიერიი ეშაჩინება რე
დიხაუჩაშ ორთაშ, მახორობაშ დო მეურნობაშ გურაფა.

ტერმინი გეოგრაფია ბერძენული წუმულობაშ რე დო ზიტყვაზიტყვათ „დიხაუჩაშ ეჭარუას“
შანენს: geo (γη) – „დიხა“, graphein (γραφειν) – „ეჭარუა“.

კოჩიშობაშ უდიდაში დო უთარაში დარგი რე, ნამუთ უთარაშო იფრელიშ ღანკო ისახენს
დიხაუჩაშ ედომუშამ გეოგრაფიული (ლანდშაფტური) დანცხიშ კომპლექსურ გურაფას, თიშ
ენწყუალას დო შანულობას. ათე ბორჯის, გეოგრაფიული ანუ ლანდშაფტური დაცხიშ
გოვითარაფა ითირუ ბორჯის დო განს. გეოგრაფია ზუსტი ორთაშმეტყველე მენცარობა რე.
თიში თარი ნორთი რე ფიზიკური გეოგრაფია, ნამუთ ეჭარუნს დიხაუჩაშ გეოგრაფიულ დანცხის
დო თიშ სტრუქტურულ ნორთეფს. ფიზიკური-გეოგრაფიაშ თარი გასაჩინე ედომუშამ დიხაუჩაშ
ჟინპიჯიშ ორთაშ გურაფა დო ეჭარუა, ორთული პროცესეფიშ დო თიში მოლინეფიშ რკვიება.

გეოგრაფია კოჩობურობაშ ართ-ართი უჯვეშაში დარგი რე. მიარეოშწანურამი ისტორიაშ
გოძვენას მიარეშა ითირჷ გეოგრაფიაშ გასაჩინე დო არზიქ. დუდშე გეოგრაფიაშ ეჭარული
ხასიათი უღუდჷ, XIX ოშწანურს მენცარობათ დირსხუ.

ოკო იშინუას, ნამდა ელემენტარული გეოგრაფიული წჷმორინა თიმწკჷმაიან არძა ჯარალუას
აპალუდ. შინელი წჷმორინეფი გიმიხანტუდ აკანურ გეოგრაფიულ ტერმინეფს; მაგალითო
ტერმინეფი „ტობა“ ვარდა „ტყა“ გჷმოხანტუნდ მუჭოთ ათე ვარდა ეთი აკანიშ დვალაფას დო
შხვა. გიშურს, ნამდა თიმ ბორჯის ჯარალუას ძალამი ფართე რჩქინა უღუდჷ გოხოლუაშ
ტერიტორიაშ გეოგრაფიულ დვალაფაშე. მორო სისტემატიური გეოგრაფიული არზიქ დირსხუხვალე
ჯვეშ ბერძენულ ნატურფილოსოფიურ რჩქინას.

სისტემატიური რჩქინაქ ინისახჷ ჯვეშ ბერძენეფიშე ღოლამირ მილეტიშ, პითაგორაშ დო შხვა
სკოლეფს, სოდეთ სხუნუნდეს ორთაშ ედომუშამობას დო შხვა ოკითხეფს. იშენ ჯვეშო, ულირ
ბორჯის აკაბუცხა მუდანობათ მოხვადჷ გეოგრაფიული რჩქინაშ შაყარუაქ. მარა ოკო
ირაგადუას, ნამდა ეთი ბორჯის ინისახჷ ალმახანური გეოგრაფიაშ შხვადოშხვა დარგიშ
ოსხირიქ. დუდშე დირსხუ ქიანაშმარჩქინალაქ, ნამდა ჯარალუას უმოსო ოინტერესუდჷ მუში
ელმოლიშ გალე რკვიება. ქიანაშმარჩქინალას მუჭოთ ორთაშომეტყველე მიმალობას ხვალე
ეჭარული ხასიათი უღუდჷ. ჯვეშ ბერძენულ წყუეფს მაართა ქიანაშმარჩქინალაშ დაოშანილობა
რდჷ წყარპიჯეფიშ დო სქირონაშ ეჭარუა დო ხოლო დიხაუჩაშ მოლუაფა.

ჰეკატეოს მილეტარქ (დოხოლ. ჯვ.წ. 549/546-დახოლ.ჯვ.წ. 480) მაართა დიჭყჷ ლიბიაშ
(აფრიკა) გიშართუალა. თი ბორჯის უკვე ხვადუდჷ თიმწკჷმაიანი დიხაუჩაშ ჟიდოხიშ ორთულო
გორთუალა. ართ-ართი ისტორიკოს გეოგრაფი შინანდჷ, ნამდა ჰეკატეოსიშ ხანდეფი
იძირუაფუდ კლიმატიშ, ფაუნაშ დო ფლორაშ ჸურე ომენცარე ინტერესი. თაშ ნამდა თენა რდჷ
მაართა ხანდა საართო გეოგრაფიაშ თემატიკას. ათეწკჷმა ჰეკატეოს მილეტელქ მაართათ
აკადგინჷ სქირონაშ დოხორელი ნორთიშ კარტოგრაფიული გჷმოსახილუა.

უჯვეშაში გეოგრაფიული არაკი, ნამუქით ჩქინდა დახე ედომუშამო მანჭჷ რე ჰეროდოტეშ
ჩინებული ნახანდა. ჰეროდოტე (დახოლ. ჯვ.წ. 485-დახოლ.ჯვ.წ. 424) დიდი ისტორიკოსი დო
ქიანაშმაძირალი რდჷ, ნამუქჷთ შხვადოშხვა თიმ ბორჯიშ ჩინებულ ქიანას დო ნოღას იშარჷ
დო საბოლოლათ ეჭარჷ ნაძირეფი. უგეოგრაფე ჯოხონობაშ უმიკუჯინუო, თიში დუნარსხუა
წჷმარინუანს გეოგრაფიული ხასიათიშ ეჭარუას, ნამუსჷთ ქიანაშრჩქინაწკჷმა ართო
გოსინთელი რე ეთნოგრაფიული მოღეთ. ათეწკჷმა ართო ჰეროდოტექ გიმირჩქინჷ ინტერესი
ისტორიული გეოგრაფიაჸურე.

ანტიკური გეოგრაფიული რჩქინა დოგურგინელი რე სტრაბონიშე ნაჭარა ხანდას „გეოგრაფია
17 წინგო“. სტრაბონის შინელი ხანდა წჷმარინუანს ქიანაშრჩქინაშ არზიშ ნაწარმეფს.
თიში ნახანდაშ ასა-გასა დახოლ. 83% გეპონჷ ქიანეფიშ რეგიონალურ დოხასიათაფას,
კერძოთ ორთული, ეთნიკური დო პოლიტიკური პრინციპეფით. სტრაბონქ ტავრიშ გვალამი
სისტემაშ მეჯინათ მუმარზის აზიაშ ჟირი ნორთო გორთუალა. თინა ჭარუნდჷ ნამდა, ოხვილუ
რე ოიკუმენეშ გორთუალა ქართებო, ნამდა მენცარეფს შეულებდან ფაუნაშ, ფლორაშ დო
კლიმატიშ თირუეფიშ ძირაფა. თიმწკჷმა სტრაბონს გიშაკერძაფილო ბიზანტიარეფი
აფასენდეს, ნამუეფით თის გეოგრაფის უძახჷდეს.

გეოგრაფიაშ მაჟირა მიმალობა, ნამუქჷთ ანტიკურ პერიოდის ინისახჷნ, რდჷ
დიხაშმარჩქინალა (ზოგადდიხაუჩაშრჩქინა), ნამუშ ჩარჩოეფს მირჩქინუაფუდჷ დიხაუჩაშ
ფორმა, ორტყაფუეფი, სქირონაშ დო წყარიშ ურთიართრცხუ დო ხოლო მიარე ორთული მოლინაშ
სამანჯელი. ათე მალობაშ დუმარსხუაფალი რდჷ თალეს მილეტელი (ჯვ.წ. 624-547). თინა
რდჷ თიმწკჷმაიანი ედომუშამი ფილოსოფიაშ დო ზოგადო მენცარობაშ დჷმარსხუაფალი.
თალესიქ ორთაშ მოლინეფიშ ენწყჷმა ცადჷ მატერიალისტურ ოსხირეფს. თის ოქიანუშ არზო
ანუ მიარეფერუანი მოლინეფიშ დო მოღეეფიშ რსხუთ წყარი მიოჩქჷ. თიში არზით, ირფელქ
წყარშე გორჩქინდჷ დო წყარო გინირთუ. თალესი ორთას შურდგჷმილო წერმიდგინანდჷ. ხოლო
თალესის დიხაუჩა წჷმოდგინელი აფუდჷ, მუჭოთ კოკეფი, ნამუთ თიში არზით დიდ მოსოფელი
ოკიანეს ინიფაფუდჷ. შედეგო თიში ნაარზუქ უკული ოსხირი ალურღჷ დიხაუჩაშ სფეროეფიშ
იდეაშ საქვარს. თინა ჰილოძოისტი რდჷ.

ოშინალი რე, ხოლო პარმენიდე ელეელი (დახოლ. ჯვ.წ. 540 ან 520- 450), ნამუქჷთ
წუმუკინ იდეას დიხაუჩაშ ბირთვიჯგჷრა ფორმაშე. პარმენიდეშ იდეაშ ოსხირს ჯვეშ
ბერძენეფქ მენცარობა ევდოქსე კნიდოსარქ (დახოლ. ჯვ.წ. 408 - 355) დარსხუ კლიმატური
ორტყაფუეფიშ იდეას. თიქ მინიღჷ ჩინება „ჰორიზონტი“. ევდოქსე კნიდოსარქ მაართათ
დადგინჷ დიხაუჩაშ სიტიბური ორტყაფუეფი.

ჯვეშ საბერძნეთის უდიდაში გოლინა მენცარობას მახვამილუ არისტოტელექ (ჯვ.წ.
384-ჯვ.წ.322), ნამუქჷთ აკოქიმინჷ გეოსფეროეფიშ იდეა. არისტოტელე მენცარობას
ფაქტეფით რაგადანდჷ. თის ორხველჷ იდეა ართიანი ოკეანეშენ. ოცადუდ ეუნწყჷმჷდჷკო
დიხაშნწალუაშ მოლინა. არძა მოლინაშ გარკვიებას ფაქტეფს მიკაპონუდჷ. ხოლო გავითარჷ
ევდოქსეშ იდეეფი. დუდეღალირო შილებე ითქუას, ნამდა არისტოტელე რდჷ
ზოგადდიხაუჩაშრჩქინაშ დჷმარსხუაფალი. გიშაკერძაფილო ოშინალი რე თიში
„მეტეოროლოგიკა“, ნამუსჷთ გოსინთელი რე შხვადოშხვა აქტუალური გეოგრაფიული ოკითხეფი,
ეჭარუნს მიარე გეოგრაფიულ ართულს.

მაართა გეოგრაფიული რუკა აკადგინჷ თალესიქ ნაწაფექ, მილეტიშ სკოლაშ გაამა-კათა
ანაქსიმანდრექ (ჯვ.წ. 610-546), ნამუსით მიოჩქუდ, ნამდა დიხაუჩა რე ოქიანუშ
ეუყარებჷ ცენტრი. თინა ხოლო კოსმოსის გეოცენტრული მოდელიშ მაღოლამარი რე.

ჯვეშო არძა კათას უღუდჷ დოხოლაფათ რუკაჯგურა ინნაღოზეფი, მორო თე რუკეფი მენცარულ
ოსხირს მორკებული რდჷ. რუკაქ გამიხანტას მუჭოთ სინანდულაშ წორი ემასახალ
დოკუმენტიქჷნ, თინა უცილებურო ოკო ოპონუდას მათემატიკურ მეთოდეფს. გეოგრაფია
მათემატიკურ-კარტოგრაფიული მიმალობაშ მაართა აკმაქიმინალიე ერატოსთენე კირენალი
(ჯვ.წ. 276-194), ნამუთ გეოგრაფიას მეთემატიკაშ ოსხირეფიშ დჷმარსხუაფალი რე.
ერატოსთენექ მაართათ გოზიმჷ დიხაუჩაშ მერიდიანიშ სიგირძა.

მათემატიკურ-გეოგრაფიულ მიმალობაშა დიდი თია მიშეღჷ ჰიპარქექ (დახოლ.
ჯვ.წ.180/190-ჯვ.წ. 125), ნამუთ

ასტრონომიაშ ართ-ართი დჷმარსხუაფალი რდჷ. მიშეღჷ გეოგრაფიული კოორდინატეფი
„სიფართე“ დო „სიგირძალა“. ჰიპარქექ გავითარჷ კარტოგრაფიაშ სტერეოგრაფიული დო
ორთოგრაფიული პროექციეფი. თინა უჯვეშაში ასტრონომიული დო გეოდეზიური ხეჭკუდიშ -
ასტროლაბიშ მაღოლამარი რე. თარი რდჷ ხოლო პოსეიდონიოსიშ (135-51 ჯვ.წ.) გოზიმეფი.
პოსეიდონიოსი არისტოტელეშ აწმარინჯედ შინანდჷ, ნამდა ეკვატორული ორტყაფუ შილებე
გედვალირი ჸოფედუკო.

კარტოგრაფიული არზუანობაშ უდიდაში წვანჯის წჷმარინუანს კლავდიოს პტოლემეშ (დოხოლ.
90-168 წწ.) ხანდეფი. თიში თარი გეოგრაფიული ხანდა რე „გეოგრაფიაშ ომაჯღვერე“ 8
წინგო. ართი ჸურე, პტოლემექ გეოგრაფიაშ ასტრონომიული თოლწონუათ მეუდირთჷ. მაჟირა
განშე, თინა ოცადუდ, ნამდა თიშო ჩინებული ოქიანუ გეუძინუდკო რუკას. დამუშუ
კარტოგრაფიული პროექციაშ თეორია. მუჩეს 8000 ვითოში პუნქტიშ კოორდინატეფი. ნახანდას
ოხოლ დიხაუჩაშ ჟინპიჯიშ 27 რუკა. მიარე ოშწანურაშ გოძვენას პტოლემე სქიდუდ
გეოგრაფიაშ დიდ ავტორიტეტო.

ევროპას გეოგრაფიული წჷმორინეფი ირსხუაფუდ ბიბლიური დოგმეფიშ დო ანტიკური
მენცარობაშ კანკალე დორსხუაფაშე, ნამუთ გოწიმინდელი რდჷ იფრელი ”მორთულშე”. შქა
ოშწანურეფს გეოგრაფიული რჩქინაქ ხვალე ქიანაშჩქინალაშ თოლწორით გევითარჷ. შხვა
დისციპლინეფი, ნამუეფით მონჭირელო რდჷ მერცხუაფილი მათემატიკაწკჷმა დო
ორთაშმეტყველებაშ მენცარობებწკჷმან, გოვითარაფაშა ვემიართინჷ. უმოსით, შხირ
მოხვალამას თინეფქ გოჭყოლადირქ იჸუ.

VI ოშწანურაშ გეოგრაფიული დჷნარსხუეფშე ოშინალი რე კოზმა ინდიკოპლევსტიშ ჩინებული
ხანდა, სოდეთ გოსინთელი რე ევროპაშ, ინდოეთიშ, შრი-ლანკაშ დო ეთიოპიაშ
ქიანაშმარჩქინალაშ ოკითხეფი. ათე ნახანდაქ დიდი პოპულარობა მიპალუ.

ანტიკური იდეა ხვალე არაბულ კულტურას რე მიშაჩუალირი. მორო ათე იდეეფქ უკულ
გავითარება ვეშჷ. გეოგრაფიული რჩქინაშ მაღალარეფი რდეს: ვაჭარეფი, ოურდუმეეფი დო
მისიონერეფი.

ქიანაშმარჩქინალაქ არძაშე დიდი გოვითარაფა მიპალჷ არაბულ ეპოქას, ნამუთ მერცხუაფილი
რდჷ არაბეთიშ სახენწჷფოშ სიდიადეწკჷმა, ნამუთ VIII ო. მოჸუნელი იფართებუდ
ცენტრალური აზიაშე დოჭყაფილი, თებული პირენეშ ჩქონიშახ. ქიანათრჩქინულობაშ
გოვითარაფაშ ართ-ართი არძაშე თარი ფაქტორი რდჷ არაბეთიშ ვაჭარუა ბჟაეიოლს დო
ბჟადალს შქას, თიშ ტრადიციულ გაგებას.

არაბული ქიანაშმარჩქინალაშ ნახანდეფი ეჭარული ხასიათიშ რდჷ დო ირზენდეს დოხორელი
პუნქტეფიშ, კათაშ, სიმდიდარეფიშ, ოვაჭარე მეთოდეფიშ დო შარეფიშ ეჭარუას. ათეჯგურა
ნახანდეფს ორხველჷ აბუ იბნ ხორდადბეჰიშ აკნარსხი - „წინგი შარეფიშ დო
სახენწჷფოეფიშე“, ნამუთ ჭარილი რე IX ოშწანურას.

ოშინალი რე, ხოლო არაბი ისტორიკოსი დო გეოგრაფი - ალ-ჰამავი იაკუთი, ნამუქჷთ მიარე
ქიანას იშარჷ დო დოჭარჷ მიარე ოთოლჸუჯე ნახანდა, მ.შ. თარი რე „გეოგრაფიაშ
ლექსიკონი“, ნამუსით ასახული რე არაბული გეოგრაფიაშ დო ისტორიაშ ლიტერატურაშ
მენჭაფუეფი.

უმოსო თარი რდჷ ხოლო იბნ ბატუტაშ გირძეხანური შარალუა. იბნ ბატუტაშ ოქიანეშ განურ
ეჭარუშ საქვარი დიჭყჷ დო მილჷ ეგვიპტე, ირანი, არაბეთი, მესოპოტამია, სირია,
აკაბუცხა აზია, ყირიმი, რუსეთიშ ობჟათე ნორთი, შქა აზია, ინდოეთი, ავღანეთი,
ინდონეზია დო ჩინეთი. თიში მაართა შარალუა დიჭყჷ 1325 წანას, ბოლო მოშარუა იჸუ
1352-1353 წწ. დო ასე გინოკვათჷ საჰარაშ ბჟადალური დო ცენტრალური ნორთი. 25 წანა
ქიანაშმოლუობას გატარ დო ზუღათ გონჩურჷ დახოლ. 130 ათ. კმ. იბნ ბატუტა მოსოფელიშ
ართ-ართი უდიდაში მეშარე რდჷ. ნანდული ქიანაშმიმალე.

ალ მასუდმა ღოლჷ მუსონეფიშ ეჭარუა. თინა რდჷ მოზამბიკაშ საროტის დო ხოლო მუშენდჷ
ატმოსფერული მოლინეფიშ ეჭარუას.

XI ოშწანურაშ არძაშე დიდი გეოგრაფი რდჷ ალ-ბირუნი, ნამუთიქ დიდი ხანი შარალუას
ატარჷ დო ოსხირამო იგურუ ირანიშ გვალეფი დო ხოლო ცენტრალური აზიაშ დიდი ნორთი.
ფარსაკო ეჭარჷ ინდოეთი. რაგადანს გეოგრაფიულ პროცესეფშე.

არაბული კულტურაშ უდიდაში მენცარი რდჷ იბნ სინა (980-1037 იგივე ავიცენა), ნამუთ
დიო ხოლო XI ოშწანურას ჭარუნდჷ დენუდაციური პროცესეფიშე. ეჭარჷ გვალამი ქიანეფიშ
აკოფუჩხოლუაშ მოლინეფი. მორო ირფელიშ უმიკუჯინუო, არაბულ გეოგრაფიაქ თეორიულ
წჷმორინეფს ვეგევითარჷ. არაბული გეოგრაფიაშ წჷმოძინა რე თის, ნამდა თინეფს
გევითარეს ოქიანუშ განული წჷრმოდგინეფეფი.

რუკეფს არაბულ კულტურასჷთ გიშნაგორა აკანი უკინებჷდეს. მორო რუკეფიშ უდიდაში ნორთი
დაბალი დონეშ რდჷ, თიშენ ნამდა მორკებული რდჷ გრადუსეფიშ ბადეს. გჷმნარკებუ რდჷ
ალ-იდრისი (1100-1165) დო თიში რუკეფი. იდრისიშ ღოლამა მოსოფელიშ თიმწკჷმა ჩინებულ
ნორთის რუკა (ქარღადის დო ვარჩხილიშ ბირტყა კვარკვალია ფირფიტას) დო დოჭარ ხანდა
„გეოგრაფიული ეიორთუალი“, ნამუთ იკათუანს შხვადოშხვა ჩინებეფს კათაშე. წინგიშა
მიშულირი რე ჟირი მოსოფელიშ რუკა. იდრისიქ ხოლო დიხაუჩა გორთჷ 7 კლიმატო (ირ
კლიმატის 10 ნორთი რე).

XIII ოშწანურაშ შქა წანეფშე ევროპალეფიშ ოფირჩუან თოლწონუაქ გეფართუ, მარა ათექ
ნორკები გენჯირა მოქიმინჷ თინეფიშ გეოგრაფიულ თოლწონუას. გეოგრაფიული ჩინებეფიშ
მოპალუა დიჭყეს მისიონერეფქ პლანო კარპინიქ დო ვილემ რუბრუკვისიქ. უთარაში რდჷ ხოლო
მარკო პოლოშ ნახანდეფი. ათე პერიოდის ივითარებჷ რუკეფიშ აკოდგინაშ ხელუანობთ.

დიდი გეოგრაფიული მეგორაფუეფქ დოხოლაფირო ჟირ ოშწანურას გეგინძორჷ. ირფელქ
ქრისტეფორე კოლუმბიშ შარალუათ დიჭყჷ დო გეგინძორჷ XIX ოშწანურაშ დალიაშახ. დიდი
გეოგრაფიული მეგორაფუეფი მოსოფელიშ შანულობაშ მოლინა რდჷ. ათე პერიოდის დეზუსტჷ
დოხორელი კონტინენტეფიშ მოღიზუაქ, გჷმორკვიებულქ იჸუ სქირონაშ ჟიდოხიშ დიდი ნორთიქ.
თიქ ახალი მოღე მეჩჷ რჩქინაშ შხვა დარგეფსჷთ (მაგ.:ეთნოგრაფიას ვარდა ბოტანიკას).
ექსპედიციეფიშ ჯღონაშ ზოგადი სამანჯელეფი რდჷ: ომეკონე წარმებაშ რდუალა ევროპულ
ქიანეფს; ძვირფასი ლითონეფიშ ნარკებობა დo თეთ გჷმოჭანაფილი ახალი დიხეფიშ გორუა
ორქო-ვარჩხილიშ, სუნელეფიშ, მუნჭყვიშ ძვალიშ (ტროპიკეფს), ძვირფასი ბოწოწეფიშ,
ნჯილოვერშაპიშ ჩქვალეფიშ (ოორუე ქიანეფს) ობისკონალო.

ათე პერიოდის გეოგრაფიული არზი ჭიი-ჭიეთ იდუდიშულებუდჷ ოოხვამერე დოგმეფიშე. ერთჷ
დიხაუჩაშ სფერულობაშ იდეა დო თინაწკჷმა ართო პტოლემეშ კონცეფცია ევროპაშ ბჟადალი დო
აზიაშ ბჟაეიოლი წყარპიჯეფიშ სიხოლაშე.

XV ოშწანურაშ გეოგრაფიული აკნარსხუეფეფშე ოშინალი რე ენეა სილვიო დე პიკოლომინიშ
(პიუს II) ”კომენტარეფი” დო ჭარუეფი. იჩიებუ დიხაუჩაშ ფორმაშე, ხოლო რაგადანს
კლიმატურ ორტყაფუეფშე დო თინეფიშ მუშობურობაშე, ხოლო შინანს დიხაუჩაშ გორთუალას
ქიანაშ ნორთეფო დო ხოლო სხუნუნს ევროპას დო აზიას. ეჭარჷ გვალაშ ქჷნდჷრეფი დო
წყარმალუეფი.

დუდშე ოშინალი რე ქრისტეფორე კოლუმბიშ (1451-1506 წწ) დიდებუანი შარალუა, მუთით
ირფელქ ამერიკაშ (1492) მეგორაფათ გეთუ. ამერიკაშ გონწყუმას მაყუნჷ მოსოფელიშ
ეკონომიკური, ეთნოგრაფიული, პოლიტიკური დო ომენცარე რეზონანსიქ. ედომუშამო კოლუმბიქ
ამერიკაშ მიმალობათ ღოლუ ოთხი შარობუა:

თარი რდჷ ხოლო ვასკო და გამაშ შარალუა. ვასკო და გამა რდჷ მაართა ევროპალი, ნამუქჷთ
ზუღური მიმულა ღოლჷ ევროპაშე ინდოეთიშ მიმალობათ. უთარაში რდჷ ხოლო ფერნანდო
მაგელანიშ (1480-1521) დიადი შარალუა დიხაუჩაშ მუკმუკი. ოთოლჸუჯე რე ხოლო
ალბუკერკეშ, ჯეიმზ კუკიშ ზუღური მარშრუტეფი.

შვანიშ მუმაჩამალი რე ნამდა, ათე პერიოდის ფართას გევითარჷ კარტოგრაფიული
ხელუანობაქ. გიშაკერძაფილო პოპულარობათ რგებაფულენდჷ

რუკეფი, XVI ოშწანურშე - ატლასეფი. გორჩქინდჷ ზოხოული ქიანეფიშ თითო კაკალო
ეჭარუეფი, ნამუეფსჷთ თოლ-ჸუჯი გოკვათილი რდჷ ეკონომიკურ დო პოლიტიკურ ოკითხეეფს.
XVI-XVII ო. ზოგად დიხაუჩაშმარჩქინალას გიმორინაფაქ მიაჩჷ, თინა ნავიგაციაშ
ინტერესეფს ოინალუდჷ. ათე ბორჯიშ უდიდაში გეოგრაფიული ხანდა ბერნჰარდ ვარენიუსიშ
„Geographia Generalis“ (1650), ნამუსჷთ აკოკოროცხელი რე დიდი გეოგრაფიული
მეგორაფუეფიშ პერიოდიშ მენცარული რჩქინა, გინოჯინელი რე დიხაუჩაშ სქირონაშ
ჟინპიჯიშ, ჰიდროსფეროშ დო ატმოსფეროშ ჯინჯიერი მუშობურეფი. ართ-ართი მაართა რუკა
სოდეთ თხილერი რდჷ გრადუსეფიშ ბადე აკადგინჷ ჩინებულ გეოგრაფიქ დო ასტრონომქ -
პაოლო ტოსკანელიქ (1397-1482). პაოლო ტოსკანელი დუდგინოდვალირო თხილანდჷ დიხაუჩაშ
სფერულობაშ იდეას. ხოლო წჷმარინუ ბჟადალუშ შარათ ინდოეთშა მენჭაფაშ შესალებუაშ
იდეას. ოშინალი რე ნამდა 1492 წანას მარტინ ბეჰაიმიქ (1459—1507) გიმიგონჷ გლობუსი.

XVII ოშწანურაშე მოჸუნაფილი ევროპაშ ტერიტორიას დიჭყჷ ჯვეში ავტორეფიშ დო არაბეფიშ
ჭარუეფიშ დო კომენტარეფიშ თანგუაქ. ათეზჷმახანს იძინჷ ინტერესიქ ქიანეფიშ
ორთაშობური პიჯალეფიშ გურაფას დო დიხაუჩაშ ორთაშ ეიონწყჷმალო. XVIII-XIX ოშწანურეფს
იღოლინჷ დიდი ომენცარე ორთაშმეტყველებაშ ექსპედიციეფქ, ნამუთ მენცარულ ეშაჩინებეფს
ისახენდჷ ღანკო.

დიდ მენცარქ ფრანსის ბეკონიქ (1561-1626) მახვამილუ რეფორმა მენცარულ მეთოდეფს დო
მეთოდოლოგიას. თარო ოხუჯუდ მენცარულ გეოგრაფიას მეგორაფუეფიშ საქვარეფს დო
რაგადანდჷ თინეფიშ შანულობაშენ. თარი რდჷ ხოლო გოტფრიდ ვილჰელმ ლაიბნიციშ
(1646-1716), ჟორჟ ბიუფონიშ (1707-1788) დო მიხეილ ლომონოსოვიშ (1711-1765)
წარმოდგენეფი დიხაუჩაშ ორთაშე.

მაართა მენცარ მეშარეთ შილებე მიბრჩქინათ ედმუნდ ჰალეი (1656-1742) - ჩინებული
ასტრონომი დო გეოფიზიკოსი. თინა ოკათუდჷ წიმინდე სამენცარო ექსპედიციეფს, სოდეთ
ოცადუდ დიხაუჩაშ მაგნეტიზმის რკვიებას. ოკო ბშინუათ ხოლო უილიამ დამპირი
(1651-1715) მეზუღალე დო კორსანტი, ნამუქით ასრულჷ სუმი დიდი ზუღური მარშრუტი.
შედეგო დოჭარჷ ნახანდა, სოდეთ ეჭარჷ ზუღაშ ჯიმუანობა, ხოლო ოცადუდ დუდ გეუდგუმუდკო
ოკიანური მიმალუობაშა დო ბორიაშ ურთიართრცხუშა.

ათე პერიოდის თარი რდჷ ხოლო დანიელ გოტლიბ მესერშმიდტიშ (1685-1735) შარალუა,
ნამუსჷთ მაჸუნ დიდნძალი ბოტანიკურ-ზოოლოგიური, მინერალოგიური, ეთნოგრაფიული დო
არქეოლოგიური კოლექციეფიშ შაყარუაქ. აკოდგინელი აფუ რუკეფი, მიოგორჷ სარგებელი
დინოხური დო თ.უ.

XVIII ოშწანურას გრანდიოზული ომენცარე დო საბოლათ გონწყუმური ექსპედიციეფი მანწყუ
წუმულათ დანიარ მეზუღალე ვიტუს ბერინგიქ (1681-1741), ნამუშ შედეგო ალექსი
ჩირიკოვწკჷმა ართო მიოგორუ ოორუე-ბჟადალ ამერიკა დო ალეუტიშ კოკეფის.

XVIII ოშწანურაშ ბოლოს დო XIX ოშწანურაშ მინმალუს ფიზიკურ გეოგრაფიას ვაუღოლამუნა
დიდი მახურგალი ხანდეფი.

XIX ოშწანურა რე გეოგრაფიაშ დორსხუაფაშ თარიღი. გვალო XIX ოშწანურას დირსხუ
გეოგრაფია მუჭოთ დუდიშული მენცარობა. წანეფიშ გოძვენას შაყარელი ფაქტობრივი მოღეფქ
დო თეორიულ სინთეზიქ ღოლჷ გეოგრაფიაშ დინახალენი კანონზჷმიერალეფი. ხოლო გეოგრაფიულ
მეგორაფეფქ იღოლჷ გოლინა ოქიანუშ წუმოდგინაშე. XIX ოშწანურაშ მიმაგორაფალეფშე
ოშინალი რე: დეივიდ ლივინგსტონი (1813-1873), ფერდინანდ ფონ რიხტჰოფენი
(1833-1905), ნიკოლოზ პრჟევალსკი (1839-1888) დო ფრიტიოფ ნანსენი (1861-1930).

თეორიული გეოგრაფიაშ ოკითხეფს მუშენდეს ორთაშ დიდი მარკვიებელეფი ალექსანდერ
ჰუმბოლდტი (1769-1859) დო კარლ რიტერი (1779-1859). გვალო ათე ჟირ მარკვიებელქ
ეიჸონჷ გეოგრაფია პროფესიონალურ დონეშა დო თინეფქ საბოლათ აწარმეს გეოგრაფიული
რკვიებაშ სინთეზი.

ალექსანდრ ფონ ჰუმბოლდტი რდჷ კოჩობურობაშ ართ-ართი უდიდაში გენია, დიდი მოარზუანე
დო გეოგრაფი, ნამუქით დოჭარჷ ჩინებული ხანდა «კოსმოსი». გიშაკერძაფილო, ოშინალი რე
თიში ხუთწანიანი შარალუა ლათინურ ამერიკას. ედომუშამი მუში რინა შარალენდ.
მენცარობაშ მიარეგანური მარჩქინჯი რდჷ. თიში მეჯინეფქ გიადჷ ოსხირო ზოგად ფიზიკურ
გეოგრაფიას დო ლანდშაფტმარჩქინალას, ხოლო ჩანარეფიშ გეოგრაფიას დო კლიმატოლოგიას.

XIX ოშწანურაშ გეოგრაფიას დიდი თია მიშეღჷ ხოლო კარლ რიტერქ, ნამუთ გეოგრაფიაშ
მაართა პროფესიონალი მარჩქინჯი პროფესორი რდჷ. მიარე დიდმოჩამულობითი ხანდაშ ავტორი
რე. კარლ რიტერიშ ნახანდას „erdkunde“ მოჩამილი რე გეოგრაფიაშ მუჭოთ „ემანწყჷმალი“
მენცარობაშ ენწყჷმა. მიოზიმაფალი მეთოდიშ გიმორინაფათ ოცადუდ მიარე ორთული მოლინაშ
კლასიფიკაციას დო ენწყუმას, ათეთ თინაქ დეხოლჷ ლანდშაფტიშ ედომუშამობაშ ალმახანურ
წარმოდგენეფს. კარლ რიტერი გეოგრაფიული დეტერმინიზმიშ მოხუჯე რდჷ.

ათე პერიოდის რუსეთის, საფრანგეთის, გერმანიას დო ამერიკას დირსხუ გეოგრაფიულ
სკოლეფქ, ნამუეფსჷთ მოსოფელი შანულობა უღუდეს. თაქ ირდჷ მიარე გიშნარჩქინა
გეოგრაფი, ნამუეფქით მუნეფიშ ხანდეფით, დარსხუეს მუჭოთ მენცარულ გეოგრაფიას დო თიში
არზიშ გოვითარაფას, თეში თიშ მოხურგე დარგეფიშ გურაფაშ საქვარს.

XIX ოშწანურაშე მოჸუნაფილი დიჭყჷ გეოგრაფიული მენცარობაშ ინტენსიური
დიფერენციაციაქ. ფიზიკურ გეოგრაფიას გიშართჷ ძალამი ბრელი სპეციალური დარგიქ
(მაგ.,: გეომორფოლოგია), ათე ეკონიაშ გიმეიან დარგეფი. ახალ გუმორთილ დარგეფქ
მორდეს გეოგრაფიული რკვიებაშ არე დო თიში პერსპექტივა. დიფერენციაცია წანეფიშ
გოძვენას მიშჷ, მუშ ოსხირსით გეოგრაფიაქ აკონჭირელი რცხუ დარსხუ ორთაშმეტყველებაშ
შხვა დარგეფწკჷმა, მ.შ. გეოგრაფია ოკეანოლოგიაშ დო ჰიდროლოგიაშ მოხვარათ ორცხჷ
გეოფიზიკას; კლიმატოლოგიაშ დო ლანდშაფტოლოგიაშ მოხვარათ მერცხუაფილი რე
ბიოგეოცენოლოგიაწკჷმა; გეოლოგიას თინა თარო გეომორფოლოგიათ მიარცხუ, ჰიდროლოგია
გეოგრაფიას მიორცხუანს ჰიდროტექნიკაწკჷმა, ჰიდრავლიკაწკჷმა; ბიოგეოგრაფია
გეოგრაფიას ბიოლოგიაწკჷმა მიორცხუანს. ჭიჭეთ გეოგრაფია მიარცუაფჷ მათემატიკას,
გეოქიმიას დო გეობოტანიკას.

გეოგრაფია-გეოლოგიაშ ხურგას რე ხოლო სპელეოლოგია, პალეოგეოგრაფია დო გლაციოლოგია.
გეოგრაფიაწკჷმა უშქაშეთ რე მერცხილი მენცარობაშ სპეციფიური დარგი - კარტოგრაფია.

XXI ოშწანურას ჩქინო ჩინებული რე ართი ედომუშამი მოსოფელი ოკეანე (ზუღეფამო) დო
შკვითი კონტინენტი. ჩინებული რე დიხაუჩაშ მიარე ორთაშობური საგანო (დიდი ვარდა
ჭიჭე). გჷმორკვიებული რე მოსოფელიშ ოკიანეთ დო თიშ მუკმუკი გორინელი სქირონა.
ბოლო-ბოლო მიჩქუნა, ნამდა დიხაუჩა კვარკვალია რე დო მორთელი რე ბჟაშ სისტემას დო
ირთანს ბჟაშ მუკმუკი ელიფსურ ორბიტას. XX ოშწანურას შაყარელი რჩქინა ომენცარე მოღექ
მუში გაგინძორებას მიაჸუნ XXI ოშწანურსჷთ. მორო XXI ოშწანურს დიო ბრელი აფჷ ორაგადე
დო ოღოლამარი. XX-XXI ოო. არსებითი რცხუ იშენ არსებენს. არგანშე XXI ოშწანურა
გეოგრაფიული არზეფიშ დო იდეეფიშ გაგინძორებაშ ხანა რე.

თიშ უმიკუჯინუო, ნამდა XXI ოშწანურა ხვალე ”ახალი” გეოგრაფიული პერიოდი რე, იშენ
არსებენს წჷმოძინეფი დო ჭარილი რე ბრელი ომენცარე ხანდა. ამდღარშო არსებენს მიარე
გეოგრაფიული დაწესებულება, თ.შ. ინსტიტუტეფი, ჯარალუეფი, რცხუეფი დო შხვა, თარო
მიწუკინანს კოორდინაციას გეოგრაფიული არზიშ გეჸვენჯ გავითარებას. XX ოშწანურას
ღოლამირ ომენცარე ორკვიებელ ინსტიტუტეფქ უდიდაში გეოგრაფიულ წჷმოძინეფს მიოჭირინეს
დო ათეჯგურა ტემპეფით წჷმოძინა გიმიჭანუანს ხოლო XXI ოშწანურას ახალი გეოგრაფიული
მიკოჯინეფს, არზეფიშ დო თეორიეფიშ ქიმინუას დო საბოლათ თინეფიშ დამუშებას. XXI
ოშწანურს აპალუ უდიდაში პოტენციალი, თიშენ ნამდა მენცარობას უხუჯანს გოვითარაფილი
დო ირო წჷმოძინური ტექნიკა.

ფიზიკური გეოგრაფია რე დიხაუჩაშ გეოგრაფიული დანცხიშ კომპლექსურო მაგურაფუ
გეოგრაფიული მენცარობეფიშ სისტემა. თინა აკმოდიდირთუ გეოგრაფიული დანცხიშ დო თიში
სტრუქტურული ნორთეფიშ - ორთული ტერიტორიული კომპლექსეფიშ - ზოგადი მუშობურეფიშ
მაგურაფუ მენცარობეფიშ (დიხაუჩაშმარჩქინალა, ლანდშაფტმარჩქინალა, პალეოგეოგრაფია)
დო კერძო, გეოგრაფიული დანცხიშ ზოხული კომპონენტეფიშ მაგურაფჷ მენცარობეფშე
(გეომორფოლოგია, კლიმატოლოგია, სქირონაშ ჰიდროლოგია, ოკეანოლოგია, გლაციოლოგია,
გეოკრიოლოგია, ნერჩეფიშ გეოგრაფია, ბიოგეოგრაფია).

ჯარალობური გეოგრაფია რე გეოგრაფიაშ ნორთი, ნამუთ იკათუანს ათე მენცარობაშ არძა
ასპექტის, თი ოკითხეეფიშ უმოსის, ნამუეფით უხურგუო ოხუ ფიზიკურ (ორთულ) ელმოლს, დო
თიჯგურა გეოგრაფიული დისციპლინეფიშ, ნამუეფით გურაფულენა წიმინდე ტექნიკურ
ოკითხეფს.

გეოგრაფიული მეგორაფეფი - ჯოხო ახალი გეოგრაფიული ობიექტეფიშ ვარდა
კანონზჷმიერალეფიშ მეგორაფას. გეოგრაფიაშ გოვითარაფაშ ორდოიან ეტაპის თარი თოლჸუჯი
მიკაჯინედჷ სქირონაშ დიო ხოლო უჩინებჷ ნორთეფიშ მეგორაფას (ტერიტორიული
მეგორაფუეფი). უკული, გეოგრაფია, მუჭთ მენცარობაშ, გავითარაფაწკჷმა ართო უმოს დო
უმოსი შანულობა მიპალუ თიჯგურა მეგორაფუეფქ, ნამუეფით ხეს უნწყჷნდეს გეოგრაფიულ
კანონზჷმიერალეფიშ გჷმოლინაფას. გეოგრაფიული რჩქინაშ ნასახი დიო ხოლო მაართაჸოფილ
ჯარალუას არსებენდჷ ლეგენდეფიშ დო პრიმიტიული ნახანტუეფიშ „რუკეფიშ“ სახეთ.

მუჟამს ჯვეშ კათას გეოგრაფიული თვალონჭაფუქ გეფართუნ, ღოლეს წუმოდგინეფი მუნეფიშ
მუკმუკი დოხორელ ოქიანუს. უმოსო გვიანო ინისახჷ მაართა მენცარული წუმოდგინაქ
დიხაუჩაშ სფერულობაშე, მორო დოხორელი ქიანა კინ ჭიფას რდჷ გოხურგელი (მაგ.,: ჯვეში
ბერძენეფიშ „ოიკუმენეა“). კათეფიშ შქას ურთიართობაშ გოვითარაფაწკჷმა ართო
იფართებუდჷ გეოგრაფიული ჰორიზონტით. ათე პროცესი, ნამუთ ჭკორჸუნაშ დო ფეოდალური
წკარუაშ ბორჯის ჭიიჭიეთ ივითარებუდჷნ, კვათირო ამალჷ წარმებაშ კაპიტალური წესიშ
ინოსახუაწკჷმა ართო.

ჯვეში ოქიანუშ ისტორიაშე (ჩქინო ჩინებული რე ჯვეშ ბერძენეფიშ დო რომალეფიშ, ჯვეშ
ეგვიპტარეფიშ დო ბჟადალი აზიაშ კათეფიშ მეგორაფეფი). ჩინებული რე მინი მესარეშ
ჯოხო. კართაგენელი ჰანონი (ჯვ. წ. VI ო), მოღეშ კვიდრი პითეა (ჯვ. წ. IV ო) დო
შხვა.

უდიდაში შედეგეფს მიოჭირინეს ჩინებული მეშარუეფქ: მარკო პოლო, ქრისტეფორე კოლუმბიქ,
ვასკო და გამა, ჯეიმზ კუკიქ დო თ.უ. თარი რე ახალი მეგორაფეფი, ნამუეფით
ანტარქტიდაშ ჸინიშჟინი დო ჸინიშგიმეიანი რელიეფიშ რუკას გინოღალას ოხოლჷ. შხუ
ორო-ჰიდროგრაფიულ ართულეფიშ მეგორაფუეფი კინ მალებერი სქირონაშ კანკალე მიკოლაფირი
ნორთის.

ტერიტორიულ მეგორაფუეფს გარკვიებული შანულობათ შილებე მევუზიმუათ ოკეანოგრაფიულ
რკვიებაწკჷმა მერცხუაფილი მეგორაფუეფით. იგივე ირაგადე სპელეოლოგიურ
გუმორკვიებეფშენით.

თაშ მაგ.: საქორთუოს მეგორაფილი რე ოშობით კარსტული ფოქვა. ულირი ოშწანურაშ 80-იანი
წანეფიშო საქორთუოს ჩინებული რდჷ 500 შა ფოქვა, ასე თინეფიშ მუდანობა 1500-ს მეუძჷ.

საქორთუოშ გეოგრაფიულ გურაფას დიდი ხანიშ ისტორია უღჷ. შორიშ პერიოდის ქორთუ
მოღალეეფს, ოერე დო ოშულიერე პიჯეფს ედომუშამ წურმოდგინა უღუდეს საქორთუოშ დო თიშ
მეძობელ ქიანეფშე. ოთოლჸუჯე გეოგრაფიულ ინფორმაციას ირზენა X-XII ო. ჩინებული ქორთუ
მოღალეეფი გიორგი მერჩულე, იოანე პეტრიწი დო შოთა რუსთაველი. რუსთაველიშ
”ყილოშტყებამს” ჯგირო ჩქჷ თიმწკჷმაიანი მოსოფელიშ ფართე დო ტომბა რჩქინა.

მენცარული გეოგრაფიათ დაინტერესებაქ საქორთუოს ხვალე XVIII ოშწანურას დიჭყჷ. ათე
ეპოქას საქორთუოს მოღალენდჷ დიდი მენცარი ვახუშტი ბაგრატიონი, ნამუქჷთ საქორთუოშ
გეოგრაფიული გურაფა დარსხუნ. ”აღწერა სამეფოსა საქართველოსა” ვახუშტიქ რუსეთის გათუ
1745 წანას.

XX ოშწანურაშახ საქორთუოშ დო კავკასიაშ გურაფა ჯინჯიერო ურცხოეთიშე იღოლამუდ,
დაკვირებას ვარდა რკვიებეფს აწარენდეს: მისიონერეფი, მეშარუეფი, ქიანაშმიმალუეფი დო
შხვა.

საქორთუოშ გეოგრაფიაშ სისტემატური რკვიებაქ კოლექტიური ღოზით ხვალე XX ოშწანურშე
დიჭყჷ. ათე პერიოდის დირსხუ უთარაში ომენცარე დაწესებულებეფქ. გვალო ათე ეპოქას ოკო
მივორხველუათ გეოგრაფიული არზუანობაშ არძაშე დიდი ხანა. თაქ ირდჷ მიარე გჷმორჩინელ
გეოგრაფიქ, ნამუეფქჷთ მუნეფიშ ხანდეფით, თარო გოხურგეს ქორთული გეოგრაფიული არზიშ
პრინციპეფი, მაგალითო: საართო გეოგრაფიული არზუანებაშო დიდი თია რე: ალექსანდრე
ასლანიკაშვილიშ, გიორგი გეხტმანიშ, თეოფანე დავითაიაშ, გრიგოლ დევდარიანიშ, ბორის
დობრინინიშ, ლევ ვლადიმიროვიშ, ვსევოლოდ ზენკოვიჩიშ, მიტროფანე კორძახიაშ, მელენტი
სანებლიძიშ, ზურაბ ტატაშიძეშ, დავით უკლებაშ, ბესარიონ ყავრიშვილიშ, შალვა
ყიფიანიშ, იასე შაქარიშვილიშ, სერგი ცხაკაიაშ, დავით წერეთელიშ, ვახტანგ ჯაოშვილიშ
დო შხვეფიშ ხანდეფი. სირჩინუაშ უმიკუჯინუო, თინეფიშ ნახანდეფს ამდღათ ვემუდინუაფნა
მუნეფიშ მენცარული ღირებულება. ბოლოს, გიშაკერძაფილო ოშინალი რე ხოლო დიდი ქორთუ
მარკვიებელეფი - ალექსანდრე ჯავახიშვილი დო ლევან მარუაშვილი.

ალექსანდრე ჯავახიშვილი მუმალინებუნა მუჭოთ ორთაშ მარკვიებელი, ხოლო ნაღალი
მენცარით. თიში დუდალათ საქორთუოს დიჭყჷ ორკვიებელი დო ომენცარე-პედაგოგიური
მუშობაქ, მუსჷთ უდიდაში შანულობა უღუდჷ. ლევან მარუაშვილი XX ოშწანურაშ ართ-ართი
ჯოხოამი მენცარი, ორთაშ დიდი მარკვიებელი რდჷ, ნამუქით კავკაციაშ გეოგრაფიაშ
გურაფაშ საქვარს ახალ ეტაპის ეიჸონ.

XX ოშწანურაშ საქორთუოს ფართას გიდგჷ კუჩხი გეომორფოლოგიაქ, კლიმატოლოგიაქ,
ჰიდროლოგიაქ, სპელეოლოგიაქ, გლაციოლოგიაქ, ნერჩიშ გეოგრაფიაქ დო თ.უ.

ამდღარშო გეოგრაფიაშ გურაფა მეურს ქსუ-ის დო შხვა ინსტიტუტეფს. შხვადოშხვა
დაწესებულებეფს მოღალენა გეოგრაფიაშ დოქტორეფი, პროფესორეფი, აკადემიკოსეფი დო
შხვა.

ფიზიკური გეოგრაფიაშ დოშანილობა რე დიხაუჩაშ გეოგრაფიული დანცხიშ კომპლექსურო
გურაფა. ფიზიკური-გეოგრაფიაშ ოსხირი რე ზოგადი დიხაუჩათრჩქინულობა დო
ლანდშაფტმარჩქინალა. ზოგადი დიხაუჩაშმარჩქინალა გურაფულენს გეოგრაფიული დანცხიშ
კანონზჷმიერალას, ლანდშაფტმარჩქინალა - ორთულ ტერიტორიულ კომპლექსეფს.

სოციალურ-ეკონომიკური გეოგრაფია რე გეოგრაფიული მენცარობაშ სისტემა, ნამუთ
გურაფულენს ჯარალუაშ ტერიტორიულ ორგანიზაციას.

სვირი - რზენი - დელტა - მალობა - ვეე - ვულკანი - გაბარი - პლატო - ზუღა -
კონტინენტი - კოკი - ლაგუნა - წყარმალუ - გვალა - ლაკადა - ფოქვა - ჯიშთი -
გვერდოკოკი - ოკეანე - რეგიონი - საროტი - ტობა - ტყა - ტიოზი - ფიორდი - კჷრდე -
ჸურე - წყარგელაფუ

გეოგრაფიული ატლასი - გეოგრაფიული ელმოლი - გეოგრაფიული კოორდინატეფი - გეოგრაფიული
რაიონი - გეოგრაფიული რუკა - გლობუსი - ეკვატორი - კლიმატი - მერიდიანი - ნერჩი -
პარალელი - პოლუსი - რელიეფი - ჰორიზონტი

ანაქსიმანდრე - იბნ ბატუტა - ბერინგი, ვიტუს - შამპლენი, სამიუელ - კოლუმბი,
ქრისტეფორე - მაგელანი, ფერნანდო - პოლო, მარკო - სტრაბონი - თალესი



https://xmf.wikipedia.org/wiki/%E1%83%91%E1%83%98%E1%83%96%E1%83%90%E1%83%9C%E1%83%A2%E1%83%98%E1%83%A3%E1%83%A0%E1%83%98_%E1%83%AE%E1%83%94%E1%83%9A%E1%83%A3%E1%83%90%E1%83%9C%E1%83%9D%E1%83%91%E1%83%90

ბიზანტიური ხელუანობა ტერმინი რე, ნამუდგათ ეიშანუ ბჟაეიოლ რომიშ იმპერიაშ
ხელუანობაშ მინუშეფი დოხოლაფირო მა-5 ოშწანურაშე კონსტანტინეპოლიშ დონთხაფაშახ 1453
წანას. (რომიშ იმპერია თე ბორჯიშ განწხანს ოირკოჩეთ მიშინუაფუ, მუჭოთ ბიზანტიაშ
იმპერია).

ტერმინი თაშნეშე შილებე გიმირინუაფუდას ბიზანტიაშ იმპერიაშ ალმახანური ქიანეფიშ
მერინაფას, ნამუნეფით თიწკჷმა ოართე კულტურაშ მაღვენჯეფი ორდეს, მარა ვა მიშმეშეს
თიშ აკოდგნალუაშან, მუნერით რე ბულგარეთი, სერბეთი დო კიევიშ რუსეთი.



https://xmf.wikipedia.org/wiki/%E1%83%91%E1%83%98%E1%83%91%E1%83%9A%E1%83%98%E1%83%90

ბიბლია (ბერძენ. Biblia, ზიტყვაზიტყვათ წინგეფი) — იუდაისტური დო ქირსიანული
რელიგიეფიშ „საღორონთო“ წინგეფიშ კათელი. აკმოდირთუ ჯვეში დო ახალი აპიანიშე.
ქირსიანობა ჩინებულენც ბიბლიაშ ჟირხოლო ნორთის, ოდო იუდაიზმი ხვალე ჯვეში აპიანც.

ჯვეში აპიანიშ (39 წინგი) დიდი ნორთი დოჭარილიე ჯვეშ ურიული ნინაშა. ხვალე ნამთინე,
ალაზიმაფათ გვიანიშ წინგის (ეზრაშ დო დანიელიშ), აფხვადუნა მორჩილი დინნართა
არამეულ ნინაშა. ჯვეში აპიანი აკოდგინალუაშ ჸურე ძალამი შხვადოშხვანერი კათელიე;
იკათუანც ისტორიულ დოკუმენტეფს, ოკათაშე მითეფიშ დო ლეგენდეფიშ დინნაჭარეფც,
შხვადოშხვა ეპოქაშის დო სოციალური ფალეფიშ მსოფლმხედველობაშ ემასახალი იურიდიულ
დოკუმენტეფც, გოშხვანერაფილი რელიგიური კულტეფწკჷმა რსხუაფილი რიტუალეფიშემასახალი
ტექსტეფც, რელიგიაშ დო ლირიკული პოეზიაშ მინუშეფც. თე მიარენერი მოღეშ კორბუა,
რედაქცია დო კანონიზაცია მეჭედას არსხუაფუ ჯვეში ურიული მონოთეისტური რელიგიური
კონცეფციაშ გჷმოჸონდინაფას დო გოვითარაფას. საბოლა სახე ურიული ჯვეში აპიანქ
დასაბაღო გვიანც მიღჷ. თიში კანონიზაციაქ დიჭყუ ბაბილონიშ ჭკორალაშ უკული - ჯვ. წ.
V ოშწანურას დო ითუ დოხოლაფირო ახ. წ. II ოშწანურას.

თიშ მკუჯინუო, ნამდა ჯვეში აპიანიშ რედაქტორეფი ტექსტიშ აკოშქუმალაბორც ოცადუდეს
ედომუშამო გუდინუაფუდესკონი მაართამი შხვაობეფინ, წინგის იშენი ახასიათენც
ანაჩიაშური, ნინაშურ-სტილისტური დო ჟანრიშური სჯღარუე. ხშირიე მუჭოთ
ანაჩიაშური,თაშნეშე ფაქტობრივი ჩილათეფი დო წინანდეგობეფი. ჯვეში აპიანს ურიულო
არტამი დუდჯოხო ვა უღუ, თინა სუმი ნორთო ირთუ. პირველს ჯოხო კანონი (ურიული. თორა),
თიშ აკოდგინას ტრადიცია მოსეს მიოჭარანც, აკმოდირთუ ხუთი წინგიშე (დაბადება,
გჷშულაშ, ლევიტელეფიშ, რიცხვეფიშ დო მაჟირა სჯული); მაჟირა ნორთიე აწმაჩამალეფი;
თიშა მიშმურც წინგეფი - ისუ ნავესი, მსაჯულეფიშ, სამოელიშ პირველი დო მაჟირა წინგი
(მარგალურო მაფეფიშ მაართა დო მაჟირა), მაფეფიშ მაართა დო მაჟირა (მარგალურო
მაფეფიშ მასუმა დო მანთხა) წინგი, ესაიაში, იერემიაში, ეზეკიელიშ დო 12 მორჩილი
აწმაჩამალიშ - ოსიაში, იოელიშ, ამოსიშ, ობადიაშ, იონაშ, მიქეაშ, ნაუმიშ, ამბაკუმიშ,
სოფონიაშ, ანგეაშ, ზაქარიაშ დო მალაქიაშ. მასუმა ნორთის, ნამუსუთ ურიულო
დოჭარიელფიჯოხნი, მიშმურც ფსალმუნეფი, სოლომონიშ იგავეფი, იობიშ წინგი, ოცქვაფური
ცქვაფა, იერემიაშ თვალუა, ეკლესიასტე დო წინგეფი ესთერიშ, დანიელიშ, ეზრაშ, ნეემიაშ
დო ნეშტთა (მაართა დო მაჟირა). ქრონოლოგიური თანჯი ჯვეში აპიანიშ ზოხოამი ნორთეფც
შქას ძალამი დიდიე.

ქორთულო ბიბლიაქ მაართათ, ქირსიანობაშ გოფაჩუაშე მალასჷთ, IV–V ოშწანურეფც ითანგჷ.
თე პერიოდიშ მათანგალეფიშ მინობა უჩინებუე, რახან თინეფი ჯოხოშ უმუშინაფუო
ქარანენდეს.



https://xmf.wikipedia.org/wiki/CNN

CNN – The Cable News Network — ამერიკული ტელეკომპანია ახალი ამბეფიშ 24 საათამი
მაუჭყაფალობათ (შტაბ-ბინა ნ. ატლანტას, ევროპული ოდუდე ოფისი ნ. ლონდონც). დარსხუ
ტედ ტერნერქ 1980 წანას. მოსოფელიშ თე უშხუაში ოინფორმაციე კომპანია ფორჷნს 14
შხვადოშხვა ოკაბელე დო ალმაშარული არხის, 2 რადიოგიოდგინუს, 6 ინტერნეტ–საიტის დო
40–შახ თანჯეფგალენური ბიუროს. ახალ ამბეფც სი–ენ–ენი–ი გჷნმოჩანც 38 კოსმოსური
ალმაშარეშ სიგნალეფიშ მეშქაშალათ, ნამუეფიშ ძირაფა შელებუანიე 1,5 მილიარდი
მაჯინეშო მოსოფელიშ 212 ქიანას დო ტერიტორიას. სი–ენ–ენ–ქ გჷშაკერძაფილი პოპულარობა
მიპალუ თიში უკული, მუთ 1991 წანას კარაკან რეპორტაჟეფც გჷნმოჩანდჷ სპარსეთიშ ჸუჯის
მიმალი ოლჷმარი ოპერაციეფშე.



https://xmf.wikipedia.org/wiki/%E1%83%AD%E1%83%98%E1%83%AD%E1%83%94_%E1%83%9B%E1%83%90%E1%83%A4%E1%83%90%E1%83%A1%E1%83%A5%E1%83%98%E1%83%A0%E1%83%98

ჭიჭე მაფასქირი (ფრანგ. Le Petit Prince) — ალეგორიული ნოველა; ფრანგი
არისტოკრატიშ, ჭარუშ, პოეტიშ დო მაფურინეშ ანტუან დე სენტ-ეგზიუპერიშ არძოშე უმოსო
ჩინებული ნახანდი. მაართათ გჷშეშქვინჷ 1943 წანას ნიუ-იორკის.

ჭიჭე მაფასქირი ირიშენ უმოსო ნაკითხირა დო ირიშენ უმოსო ნათანგა ფრანგულნინამი
წინგი რე. საფრანგეთის თინა XX ოშწანურაშ საუჯგუშო წინგო მირჩქინეს. გინოთანგილი რე
250-შე უმოსი ნინაშა დო დიალექტიშა (თინეფ შქას ბრაილშა), მოსოფელიშ მასშტაბით
გიმოჩამილი რე 140 მილიონშე უმოსი ეგზემპლარი დო წჷმარინუანს ირი ბორჯიშ ართ-ართი
წჷმოძინელ ბესთსელერს.

სენტ-ეგზიუპერი საფრანგეთიშ მუსხირენ უმაღალაშ ლიტერატურული ჯილდოშ ლაურეატი რე.
მაჟირა მოსოფელიშ ლჷმაშ დაჭყაფუს თიქ ოურდუმე პილოტო ქოდიჭყჷ ხანდა. წინგი ააშ-ს
ჭარჷ დო ილუსტრირაფა უღოლუ, თიშ უკული მუთ საფრანგეთიშ კამპანიაშვანს წისაფილ
მარცხიშ ბორჯის თე ქიანაშა გინიხორუნ. ააშ-ს თიშ საღალე რდჷ, ნამუდა თარობა
დურწუმებუდჷკო მუთ შილებენ მალას ქოხოლაფუდჷკო ნაცისტური გერმანიაშ მეხჷ ლჷმასჷნ.
ნახანდეფიშ გვერდიშე უმოსი თიქ დორხველი წიმიძონეფიშ დო სინთელეშ გაუფრაშებაშ
პარალელურო ჭარჷ, თინეფ შქას გინელ ამბე ხვალახობაშე, მაჸალობაშე, ჸოროფა დო
მენდიშწულაშენ, მუსუთ თინა დიხაუჩას გითოლაფირ მარდუ მაფასქირიშ პიჯით გინმოჩანს.

ავტორს ორდოშიან ოავიაციე გომორსილობა უღუდჷ საჰარაშ ტიოზის დო მერჩქინელი რე,
ნამუდა ნახანდიშ სიუჟეტის წორას თე გომორსილობაშე ეჭოფილ ელემენტეფი აფუ ძირაფილი.
გჷშაშქუმალაშ დღაშე ვითწანურეფიშ გოძვენას, ჭიჭე მაფასქირშენ ინიჭარინჷ მიარე აუდიო
ინნაჭარაქ, დიდგჷ სპექტაკლეფქ, ბალეტეფქ, ოპერეფქ, გინიღეს ფილმეფი.

ჭიჭე მაფასქირი თაშნეშე თანგილი რე მარგალური ნინაშა, ნამუქჷთ გივი გ. ქარჩავაშ
ავტორობათ 2013 წანაშ ღურთუთას სტამბოლს გიშართჷ.



https://xmf.wikipedia.org/wiki/%E1%83%A1%E1%83%90%E1%83%AE%E1%83%94%E1%83%9C%E1%83%AC%E1%83%B7%E1%83%A4%E1%83%9D

სახენწჷფო, გჷშაკერძაფილი წესით მონწყილი პოლიტიკური ორგანიზაცია ეკონომიკურო
გოპატჷნაფილი კლასიშ ედომუშამი ქიანაშ თანჯეფს უმაღალაში ღარჯილნებაშ
ოხორციელებერო.

სახენწჷფო რე ჯარალუობურ-პოლიტიკური ორგანიზაციაშ ფორმა, ნამუთ გჷშაკერძაფილი
აპარატიშ დო ოჯარე ხეშუულობაშ მეშქაშალათ ახორციელენს მუში სუვერენული
ნებაგოქუნალას, უნარღელჸოფირენც ქიანაშ ართოიანალას დო ედომუშამობას, ორსხუანს
ჯარალუობური წეს-რიგის, სამართალს არზენს ოირკოჩე ოვალდვალირე შანულობას, ნამუთ რე
მენოღალეეფიშ ნებეფიშ დო დუდიშალეფიშ, კანონიერობაშ დო მანგი წეს-რიგიშ გარანტი.



https://xmf.wikipedia.org/wiki/%E1%83%A0%E1%83%94%E1%83%9A%E1%83%98%E1%83%92%E1%83%98%E1%83%90

რელიგია — იდეეფიშ დო ქიმინჯეფიშ სისტემა, ნამუთ გერსხილი რე რწუმას, ნამჷ-და
არსებენს ჟიორთაშური ნძალეფი, ნამუთ ჟიქიმინჯენა ორენს დო ადამიერიშ რინაშე.
ეტიმოლოგიურო რელიგიაშ არძაშე რჩქინელი გოთანჯუა რე „კინე ახალას მერსხუაფა“, მარა
შხვეფი ვარაუდენა, ნამჷდა თინა შანენს „(ორენიშ) გომაჟირაფონ წაკითხირს“. თე იდეა
ღირებული რე ქირსიანობაშო, მარა ვარე რომაული წჷმორთობაშო, ნამუშე მოურს თე
ზიტყვან. თინეფშო „რელიგია“ რე ღორონთწკჷმა მიდგაიჸინიშ ახალაშე მერსხუაფაშ ანჯარი.

რელიგიაშ წჷმოულობას წჷმი უწორუანდჷ რელიგიაშახიანი ხანგჷრძე პროცესი გოვითარაფაშ,
ქუაშ ხანაშ ეპოქაშე. რელიგიაშ უჯვეშაში ფორმა რდჷ მაგია - ჯადოქარული შარათ ორთაშა
ჟიგოლინაშ რწუმა, ნამუსჷთ მაართაჸოფილი ადამიერი საკულტო ცერემონიეფით დო
შელორსეფით გჷმოხანტუნდჷ თიშ ოკორინე ღანკეფიშ მიოჭირინალო. რელიგიაშ მაართა
გაჭყაფუ გჷმიხანტუაფუდჷ რეალურო არსებულ საგანეფიშ გონდიდებას, დახე თინეფს უღუდეს
ჟიორთაშური ნძალა: ქუას, ნიჟარას, თუმას. თენა რდჷ ფეტიშიშ რწუმა. უკული თარი რე
მაგიაშ, ტოტემიშ რწუმა. ტომი გჷთმაღორონთენდჷ ნამუდგაიჸინ თიშ შანულამ ჩხოლარს.
პატჷჩამაშ მასუმა ობიექტი რდჷ შური, ნოგორეფიშ შურეფიშ რწუმა. ბოლოს. უკვე
კლასობური ჯარალუაშ აკოქიმინუაშ უკული, ჭიეჭიეთ აკიქიმინჷ ღორონთეფიშ რწუმაქ,
მითეფქ, ნამუსჷთ ადამიერეფწკჷმა ართო ქიმინჯენდეს ღორონთეფი დო ოსურღორონთეფი,
დემონეფი დო ქაჯეფი, ჭინკეფი და ფერიეფი. თეშნერო, ულექინაში წჷმორინაფეფქ ღურელ
საგანეფშე ჭიეჭიეთ თელჸოფილ კოსმოგონიურ სისტემათ გჷნირთჷ. რელიგიაშ გოვითარაფაშ
ისტორიული ფორმეფი რე: ტომობური, ერუანულ-სახენწჷფობური დო მოსოფელიშ რელიგიეფი.
ჯვეში რელიგიური წჷმორინეფიშ დჷმახასიათაფალი შანეფი რე: ანთროპომორფიზმი, ანიმიზმი
დო მაგია.

მოსოფელს ჟიროშშე უმოსი რელიგია რე ჩინებული. თინეფს შქას მიარე მუდგარენი საართო
რე, ბრელი - გიშაკერძაფილი. რელიგიეფი ართიანშე გიშმეკერძუაფუნა სიჯვეშათ,
ტრადიციეფით, დინორეთ, ფილოსოფიური სიტომბეთ. უდიდაში, ხალიწერი რელიგიეფიშ -
ქირსიანობაშ, იუდაიზმიშ, ისლამიშ, ბუდიზმიშ, ინდუიზმიშ ხასჷლას არსებენა
კჷნოსქილადირი ტომეფიშ პრიმიტიული რელიგიური წჷმორინეფი, კერპეფიშ პატიჩამა,
ულექინაში რიტუალფი.



https://xmf.wikipedia.org/wiki/%E1%83%9C%E1%83%90%E1%83%A1%E1%83%90

ნასა (NASA - National Aeronautics and Space Administration) — აერონავტიკაშ დო
კოსმოსური ოფირჩაშ რკვიაშ ნაციონალურ ოდუდალუ ააშ-ს. დირსხუ 1958 წანაშ 29
კვირკვეს.

სქჷლადაშ 54 წანაშ გოძვენას, NASA–ს ბრელი მარცხუაქ დო ბრელაშო უმოსი გომორძგუაქ
ხვადჷ თიათ. თინა რდჷ ამერიკაშ აკოართაფილი შტატეფიშ თარი ანჯარი დო ფლაგმანი
კოსმოსურ ნირზის (Space Race) სხუნუეფიშ რსხუწკჷმა. კოსმოსიშ რკვიაშ დო ემუშორაფაშ
ოკითხუეფს სხუნუეთიშ პიონერობაქ დო წჷმოძინეფქ იჸუ თი კატალიზატორქ
ამერიკაშო,ნამუქჷთ ოდუდე გეუდჷ ამდღარშო თიშნერ ნძალიერ ომენცარე-ორკვიე ცენტრის
მუნერით რე NASA, ნამუშათ მუში მაშტაბურობათ დო პროექტეფიშ გრანდიოზულობათ ვა
ალაზიმინე ნამთინ ევრაზიულ კოსმოსურ ცენტრის.



https://xmf.wikipedia.org/wiki/%E1%83%9B%E1%83%98%E1%83%90%E1%83%9C%E1%83%9B%E1%83%90%E1%83%A0%E1%83%98

მიანმარი ვარდა ბირმა (ედომუშამი ჯოხოდვალა – მიანმარიშ ოკათე რესპუბლიკა) —
სახენწჷფო ობჟათე–ბჟაეიოლ აზიას, მილარე ინდოჩინეთიშ ჩქონიშ ბჟადალ ნორთის.
ლათინურო იჭარუაფუ: Myanmar, Burma. ზიტყვა "მიანმა" (ბირმ. ) შანენს "ჩქარს",
"მანგარს" დო გინმაბუნუ ზიტყვა "მია–ს: — ზურმუხტი. ქიანაშ მახორობაშ ედომუშამი
ჯოხოდვალა რე ბირმალეფი, მახორობაშ უმენტაშობა იჯოხოდვალუაფუ — "ბამათ" (ბირმ. ).

2010 წანაშ გჷმათუთას მიანმაქ დოთირუ ქიანაშ ჯოხოდვალა მიანმაშ ოკათე, მიანმარიში
ოკათე რესპუბლიკა–შა, თეწკჷმა ართო თირელქ იჸუ ქიანაშ სახენწჷფო გერბი დო შილაქ.

მიანმა ოთანჯჷ ინდოეთის (1463 კმ) დო ბანგლადეშის (193 კმ) ბჟადალშე, ჩინეთის (2185
კმ) ოორუე–ბჟაეიოლშე, ლაოსის (235 კმ) ბჟაეიოლშე დო ტაილანდის (1800 კმ) ობჟათე–
ბჟაეილშე. ობჟათეშე დო ობჟათე–ბჟადალშე ომძღჷ ბენგალიშ ჸუჯი დო მოუტამაშ ჸუჯი
(მარტაბანი), დო ხოლო ანდამანიშ ზუღა. ქიანაშ ფართობი, გოხოლუაშ კოკეფწკჷმა ართო,
რე 678 ვითოში კმ², წყარპიჯიშ ღოზიშ სიგინძა რე — 1930 კმ.

ღურთუთას, თუთაშ ოშქაშე ტემპერატურა რე +24° С იანგონს, +21° C მანდალაის, ზარხულს
მაქსიმალური ტემპერატურა რე +41° C. გვალამ რაიონეფს უმოსო ჩხურუ რე (მაგალითო,
შანიშ ლაკადას ზოთონჯიშ პერიოდის, სერით ტემპერატურაქ შილებე ნულს თუდო დიკინას),
ღურთუთას, რზენეფს ტემპერატურა +15° С–შე მეტი ვარე.

მინამარიშ უდიდაში წყარმალუეფი რე – ირავადი, მეკონგი, სალუნი, სიტაუნი დო ჩინდუნი.
ტობეფი ბრელი რე, თინეფშე არძაშე უმოსი დიდი რე — ტობა ინლე დო შანიშ ლაკადა.

მიანმარიშ ნანანოღა — ნოღა ნეიპიდო (მანდალაიში ადმინისტრაციული აკანი),
დორსხუაფილი რე გვალა პინამანაშ ბჟადალშე სუმ კოლომეტრიშე.

მიანმარიშ 1974 წანაშ კონსტიტუციათ, ქიანა რე უნიტარული სახენწჷფო. ქიანა დორთილი
რე 7 აკანო (ტაიინგი) დო 7 შტატო (პუი–ნე). აკანეფი დო შტატეფი ირთუ რაიონეფო
(მიონე), ნამუთ რენა რსხილი ნოღეფი (მიო) დო ოფოტუეფი (გიმენრაიონეფი), ნამუთ
აკმაართანა ნოღაშ კვარტალეფს (იაკვე) დო ოფოტუეფიშ ბუნას (ჩეიუა).

ქიანაშ მახორობა რე 50 მლნ კოჩი, მახორობაშ ეთნიკური აკოდგინალუა: ბირმალეფი —
68 %, შანეფი — 9 %, კარენეფი — 7 %, არაკანალეფი — 4 %, ჩინარეფი — 3 %, ინდიარეფი
— 2 %, მონეფი — 2 %, შხვა — 5 %.

მიანმარი — მიარეკონფესიური ქიანა რე, მარა მახორობაშ უმენტაშობა ბუდისტეფი რენა
(თხერავადაშ სკოლა). მახორობაშ კონფესიური აკოდგინალუა: ბუდისტეფი — 89 %,
ქირსიანეფი — 4 %, მუსულმანეფი — 4 %, ანიმისტეფი — 1 %, შხვა — 2 %.



https://xmf.wikipedia.org/wiki/%E1%83%9A%E1%83%98%E1%83%9B%E1%83%90

ლიმა (ესპ. Lima) — პერუშ ნანანოღა. პერუშ არძოშ უმოსი დიდი ნოღა მახორობათ,
ეკონომიკური დო ფინანსური პოტენციალით. 2007 წანაშ მუნაჩემეფით ლიმას ოხორანს 7 605
742 მახორუ. მახორობათ ლიმა ლათინურ ამერიკას მახუთა რე მეხიკოშ, სან-პაულუშ,
ბუენოს-აირესიშ დო რიო-დე-ჟანეიროშ უკული. ნოღა დარსხის ესპანარ კონკისტადორეფქ
1535 წანას. ესპანარ კონკისტადორ ფრანსისქო პისაროქ ნოღას ქიგიოდვუ
სიუდად-დე-ლოს-რეიესი (მაფეფიშ ნოღა). ლიმას ფუნქციონირენს მოსოფელიშ ართ-ართი
არძოშე უმოსი ჯვეში უნივერსიტეტი: სან-მარკოსიშ ნაციონალური უნივერსიტეტი,
დორსხუაფილი 1551 წანაშ 12 მესის.



https://xmf.wikipedia.org/wiki/%E1%83%99%E1%83%9D%E1%83%99%E1%83%98

კოკი – ოფუტე საქორთუოს, სამარგალო-ჟიმოლენი შონეშ აკანიშ ზუგდიდიშ
მუნიციპალიტეტის, ოდიშ–გურიაშ რზენს. წყარმალუ ინგირწყარიშ კვარჩხანი ოძგაშე, 2002
წანაშ ეჭარუაშ მუნაჩემეფით ოფუტეს ოხორანს 2463 ადამიერი.

ოფუტეშ ჯოხობუთ თე წყარმალუწკჷმა რე მერცხუაფილი. ოფუტეშ დუც დო ეკონიასჷთ ხჷმელოშ
ტომბას მიშმეჭკირუ წყარმალუშ ნოჸელეფი, ნამუსჷთ მარგალეფი „ნოღელას“ უძახჷნა,
თაშნე, თე ნოჸველეფი აკმოქიმინნა „კოკის“, (ქორთულო კუნძული). ოფუტეშ ჯოხოდვალაქჷთ
თაჸურეშე გორჩქინდჷ. წყუეფს მოშინაფილი რე XVI ოშწანურაშე.



https://xmf.wikipedia.org/wiki/%E1%83%99%E1%83%94%E1%83%9A%E1%83%A2%E1%83%94%E1%83%A4%E1%83%98

კელტეფი (ლათ. Celtae, ბრეტ. Kelted, ვალ. Y Celtiaid, ირლ. Na Ceiltigh, გელურ.
Ceilteach, მენ. NY Celtiee, კორნ. Kelt) — მოჯგირეეფ ნინათ დო მატერიალური
კულტურათ ინდოევროპული მუმალობაშ ტომეფი, ანტიკურ ჟამს უკინებუდეს ძალამი ფირჩა
ტერიტორია ბჟადალ დო ცენტრალურ ევროპას.

ბერძენი ისტორიკოსი დიოდორე სიცილიარი ჭარჷნდჷ, ნამუდა, ტერიშ ჸვილუაჟამს, კელტი
მალიმარეფი «თინეფს დუდეფს კვათჷნდეს დო უკული მუშ ცხენეფიშ კჷსერს გინაბუნუანდეს,
დო ჸუდეშა მოღალაწკჷმა, მინალწკჷმა გიობუნუანდეს. თინეფი ჩუანდეს დომარცხაფილი
ტერეფიშ მოკვათილ დუდეფს კენდარიშ ზეთის. დო ნამთინე დუს იცქვანდეს, დო იჩიებუდეს
ნამუდა თენ წონაშ ორქოშა ხოლო ვა თირანდეს თინეფიშ დუდეფს...» საქვარი თისიე ,
ნამუდა კელტეფშო დუდეფი – ორინალი შურიე. ტერშო დუდიშ კვათუა შანენდჷ, ნამუდა თიში
შური გჷმორთილიე თიში ასაგასაშე დო თის ვა გჷშაკურცხინე. შილებე, ტერეფიშ მოკვათილი
დუდეფი აკმადგინანდეს ვართ ხვალე გომორძგვილიშ შანულამ ტროფეას, მარა კულტიშ
ნორთისით. გონთხორუეფიჟამს როკეპერტუზის (საფრანგეთი) ძირაფილქ იჸუ დაბალი პორტიკი
ნიშეფით, ნამუეფით რდეს ადამიერეფიშ დუდიშ ხოკოეფი.



https://xmf.wikipedia.org/wiki/%E1%83%95%E1%83%90%E1%83%A8%E1%83%98%E1%83%9C%E1%83%92%E1%83%A2%E1%83%9D%E1%83%9C%E1%83%98_(%E1%83%9C%E1%83%9D%E1%83%A6%E1%83%90)

ვაშინგტონი, კოლუმბიაშ ოლქი (ინგლისურო - Washington, District of Columbia, DC) —
ააშ-იშ ნანანოღა. ჯოხოქ გიადჷ ჯორჯ ვაშინგტონიშ საპატიცემოთ. ფედერალური ოლქი
ააშ-ს, იდვალუაფუ ობჟათე ატლანტიკაშ რეგიონს. 1790 წანას მერილენდიშ შტატიშე
გჷშართილქ იჸუ ნანანოღაშ ეიოკიდალო. 1791-შე ნანანოღა რე. ნოღა იდვალუაფუ წყარმალუ
პოტომაკის, ენწყილ რე პიერ-შარლ ლანფანიშ გეგმაშ ოსხუნუთ, თარი მონუმენტეფი რე:
კაპიტოლიუმი, ვაშინგტონიშ მონუმენტი.



https://xmf.wikipedia.org/wiki/%E1%83%91%E1%83%98%E1%83%9A%E1%83%91%E1%83%9D%E1%83%A0%E1%83%93_200

ბილბორდიS 200 უუჯგუშაში ალბომი რე ააშ-ის არძაშე გიმოჩაფონი მუსიკალური ალბომეფიშ
დო EPეფიშ გჷმნარკი, ნამუსჷთ ირმარას ჟურნალი „ბილბორდი“ ობჟინუანს. თე გჷმნარკის
შხირას თე თუ თი მობირეშ ვარდა მობირეეფიშ ბუნაშ პოპულარობაშ გოთანჯუაშო მინჭაფჷნა.
მუჭოთ წესი, მუსიკოსი ვარდა ბუნა გიშაკერძაფილ აბანს იკენს მუსიკაშ ისტორიას, თუ
თიშ ნამდგაინ ალბომი მინიმუმ ართ მარაშ გოძვენას გეგმიჩინ უმოს დიდი მუდანობათ-და,
ვინემ შხვაში.



https://xmf.wikipedia.org/wiki/%E1%83%91%E1%83%90%E1%83%A0%E1%83%90%E1%83%99_%E1%83%9D%E1%83%91%E1%83%90%E1%83%9B%E1%83%90

ბარაკ ჰუსეინ ობამა II (Barack Hussein Obama II; დ. 4 მარაშინათუთა, 1961) —
ააშ-იშ პრეზიდენტი 2009 წანაშ 20 ქირსეთუთაშე 2017 წანაშ 20 ღურთუთაშახ. ჸოფილი
უკლაში სენატორი ილინოისიშე დო 2008 წანაშ ოპრეზიდენტე გიშაგორუეფს მაჸონაფალი
კანდიდატი დემოკრატეფიშ ნომინაციათ. მაართა უჩაკანამი პრეზიდენტი ააშ-იშ ისტორიას;
თაშნეშე ააშ-იშ სენატიშ ისტორიაშ გჷნართაშ მეჯინათ, თინა მახუთა აფრიკალი-ამერიკალი
სენატორი რე ააშ-იშ ისტორიას, მასუმა, ნამუქჷთ ოკათეთ იჸუ გიშაგორილქ დო აკა
აფრიკალი-ამერიკალი, ნამუთ 2008 წანაშო ინალენდჷ სენატის.



https://xmf.wikipedia.org/wiki/%E1%83%90%E1%83%9C%E1%83%A2%E1%83%A3%E1%83%90%E1%83%9C_%E1%83%93%E1%83%94_%E1%83%A1%E1%83%94%E1%83%9C%E1%83%A2-%E1%83%94%E1%83%92%E1%83%96%E1%83%98%E1%83%A3%E1%83%9E%E1%83%94%E1%83%A0%E1%83%98

ანტუან მარი ჟან-ბატისტ როჟე დე სენტ-ეგზიუპერი (ფრანგ. Antoine Marie
Jean-Baptiste Roger de Saint-Exupéry, დ. 29 მანგი, 1900, ლიონი – ღ. 31 კვირკვე,
1944) — ფრანგი ჭარუ დო მაფურინალი. თის შხირას იშინუანა ჯოხოთ „Saint-Ex“.

ვიკონტი ჟან დე სენტ ეგზიუპერიშ დო მარი ბუაიერ დე ფონკოლომბიშ ქომოლსქუაქ, ანტუანქ
დებადჷ 1900 წანას. მუში ფანია საფრანგეთიშ არისტოკრატიას ორხველჷდჷ. ანტუანს ხუთი
ჯიმა დო ართი და ჸუნდჷ. 1904 წანას მუმაქ ცერებრალური ჰემორაგიათ დოღურჷ, მუშ გეშათ
ნანა ხვალე რდჷნდჷ სქუალეფს. ანტუანწკჷმა ნანას გჷშაკერძაფილო ტჷბუ ურთიართალა
უღჷდჷ. მუმალს ჭარუქ ნანაშე ეჭოფჷ თი ღირებეფი, ნამუეფით ედომუშამ მუშ რინას
ესქილიდჷნ: პატიოსანობა, შხვაში პატიჩამა, ჰუმანიზმი. ეგზიუპერქ გათუ იეზუიტური
სკოლა მონტრეს, უკული გურაფულენდჷ შვეიცარიას კათოლიკურ პანსიონს, 1917 წანას
მიშელჷ პარიზიშ წუწელი ხელუანობაშ სკოლაშა, არქიტექტურაშ ფაკულტეტშა.

ანტუანიშ რინას გინმაჭყვიდირალ მომენტიქ გედირთჷ 1921 წანას, მუჟამსჷთ იჭანეს ჯარშა
დო მოხვადჷ პილოტეფიშ კურსისჷნ. ართი წანაშ უკული ეგზიუპერქ გეჭოფჷ მაფურინალიშ
მოწმობუა დო გეგნიხორჷ პარიზშა, სოდეთ დიჭყჷ ოჭარუე კარიერა. თე პერიოდის ეგზიუპერს
დუდიშ ეიოჯუმალარო ირინერი სამუშას მუშობა უხვადუდჷ, ვაჭარენდჷ ავტომობილეფით,
მუშენდჷ გჷმმაჩამუთ წინგეფიშ მაღაზიას.

ხვალე 1925 წანას მიოგორუ ანტუან დე სენტ ეგზიუპერქ მუშ თახმი წესას - გინირთჷ
კომპანია "აეროპოსტალიშ" პილოტო, ნამუსჷთ ფოსტაშ ჯღონელეფი გინმუღუდჷ აფრიკაშ ოორუე
წყარპიჯეფშან. ჟირი წანაშ უკული თინა ქჷდარინეს კაპ-ჯუბიშ აეროპორტიშ უნჩაშო,
საჰარაწკჷმა ხოლოს.

1929 წანას ეგზიუპერი "აეროპოსტალიშ" ბუენოს აირესიშ გჷნართიშ უნჩაშო გინმირთუ.
1931 წანას ევროპაშა ირთუ დო კინე ფოსტაშ მარშრუტეფს არსულენს. 1931 წანას ჩილო
მოჸუნს სალვადორალი კონსული სანდოვალ დე გომესი. 1930-იან წანეფს ჟურნალისტო დო
კორესპონდენტო გერე. მუჭოთ კორესპონდენტიქჷნ, თიქ იშარჷ ლჷმაშ ბორჯის ესპანეთშა.
მაჟირა მოსოფელიშ ლჷმაშ დაჭყაფუს სენტ-ეგზიუპერი მუდგაზჷმარენი ოლჷმარი ფურინუაშ
გეშა ჯილდოშა ("ოლჷმარი ჯვარი" (Croix de Guerre)) რდჷ წჷმორინაფილი. 1941 წანაშ
მანგის მუშ დაწკჷმა ართო გინილჷ ვაოკუპირაფილ ზონაშა, მოგვიანაფილო ააშ-შა მიდართჷ.
ნიუ იორკის რინაშ ბორჯის დოჭარჷ მუში არძაშე უმოსო ჩინებული ნახანდი "ჭიჭე
მაფასქირი". 1943 წანას ფრანგულ ოჰეერო ოურდუმე ნძალეფშა დიირთჷ დო ოორუე აფრიკაშ
კომპანიას ოკათუდჷ. 1944 წანაშ 31 კვირკვეს კოკი სარდინიაშა მიდაფურინჷ ოთოლორანჯე
მისიათ, სოჸურეშეთ ვადურთინჷ.

ბრელი ხანიშ გოძვენას სენტ ეგზიუპერიშ დინაფაშ გეშა მუთუნნერი ჩინებეფი ვა რდჷ.
ხვალე 1998 წანას, მარსელწკჷმა ხოლოს ზუღას ართ მეჩხომექ ქოძირჷ ომანჯე, ნამუსჷთ
გეჸვენჯი გეჭარჷდჷ: «Antoine», «Consuelo» (თაში ჯოხოდჷ ანტუანიშ ჩილს) და «c/o
Reynal & Hitchcock, 386, 4th Ave. NYC USA». თე ეკონია თი გჷშმაშქუმალარობაშ
მიოწურაფუ რდჷ, ნამუსჷთ გჷშმეშქუმალუდჷ სენტ-ეგზიუპერიშ წინგეფინ. 2000 წანაშ მესის
ჸვინთუ ლიუკ ვანრელქ გაცხადჷ, ნამდა 70 მეტრაშ სიტომბას მიოგორუ ფურინჯიშ
ნოსქილედეფს, ნამუთ შილებე ორხველჷდჷკონ სენტ-ეგზიუპერს. კჷლაგორუაშ უკული თე
ვერსიაქ დედასურჷ. მარა, ფურინჯიშ გჷთოლაფაშ ბაძაძი ამდღარშახ ვარე ჩინებული.



https://xmf.wikipedia.org/wiki/%E1%83%A9%E1%83%94%E1%83%AE%E1%83%94%E1%83%97%E1%83%98

ჩეხეთიშ რესპუბლიკა (ჩეხ. Česká republika; კუნტა ჯოხო ჩეხეთი, Česko) — ზუღაშა
გიშალიშ ვამაღვენჯი ქიანა ცენტრალურ ევროპას. ოორუეჸურეშე უხურგანს პოლონეთი,
ბჟადალშე — გერმანია, ობჟათეშე — ავსტრია დო ბჟაეიოლშე — სლოვაკეთი. ქიანაშ უდიდაში
ნოღა დო ნანანოღა რე პრაღა, ნამუშ მახორობა დოხოლაფირო 1,3 მილიონ ადამიერს
აკმადგინანს.

ჩეხეთი პლურალისტური, მიარეპარტიული საპარლამენტო ქიანა რე, ნამუთ ევროპაშ რსხუშ დო
ნატოშ მაკათური რე.

ქიანა იდვალუაფუ ცენტრალურ ევროპას. ომძღჷ ქიანეფი: პოლონეთი, სლოვაკეთი, ავსტრია,
გერმანია. ფართობი რე 78.866 კვ.კმ.

1993 წანას რინელი ჩეხოსლოვაკიაშ რესპუბლიკაქ ხავერდოვანი რევოლუციაშ შარათ
შვიდობიანო გირთჷ ჟირ დუდიშულ სახენწჷფოთ - ჩეხეთიშ რესპუბლიკათ დო სლოვაკეთიშ
რესპუბლიკათ. 2003 წანაშახ ქიანაშ პრეზიდენტი რდჷ რინელი დისიდენტი დო დრამატურგი -
ვაცლავ ჰაველი. 1999 წანას ქიანაქ ნატოშა მიშელჷ, 2004 წანას - ევროკავშირშა.

სპორტსმენეფი: ემილ ზატოპეკი (ძალეოსანობა), ვერა ჩასლავსკა (ტანვარჯიში), ვერა
მენჩიკი (ჭადრაკი), ივან ლენდლი, მარტინა ნავრატილოვა, იანა ნოვოტნა, მარტინა
ჰინგისი (არძა ჩოგბურთი); იარომირ იაგრი (ჰოკეი).



https://xmf.wikipedia.org/wiki/%E1%83%A9%E1%83%90%E1%83%9C%E1%83%90%E1%83%A0%E1%83%94%E1%83%A4%E1%83%98

ჩანარი (Plantae ანუ Vegetabilia) — ორგანიზმეფი, ნამუეფშოთ დჷმახასიათაფალიე ბჟაშ
ენერგიაშ ხარჯიშა ავტოტროფული დიარა დო ცელულოზიშ მაკათური ფქსელიდაცხამი თოლეფი.
ჩანარეფს იშვიათო აბხვადუნა ჰეტეროტროფული (საპროფიტი დო პარაზიტი) ბუნეფი,
ნამუეფსჷთ დიარაშ ათე ტიპიშ გჷმომუშება მაჟირული მოლინა რე.

ტრადიციულო ჩანარეფს მიორხველუანდეს ხოლო ბაქტერიეფს, ლენიშფერ-წვანე წყარჩანარეფს
დო სოკოეფს, მარა XX ოშწანურიშ შქა წანეფშე გჷმორკვიებეფქ განძალიერჷ დიდი ხანიშ
უკახალე გუმოთქუალირი თაკილი ათე ორგანიზმეფიშ ჩანარეფწკჷმა გოართიანაფაშენ. ახალი
სისტემაშ მეჯინათ, ბაქტერიეფი დო ლენიშფერ-წვანე წყარჩანარეფი (ნამუთი თოლით ტიპურ
ბირთვის მორკებულიენ) იერთიანებუ პროკარიოტეფიშ თუდონომაფეს, სოკოეფი ჩანარეფი დო
ჩხოლარეფწკჷმა ართო ეუკარიოტეფიშ თუდონომაფეს.

ჩანარეფიშ ოქიანუ, ნამუსჷთ 350 ვითოშშე უმოს ბუნას კოროცხუნს, იკათუანს 3 დიდ
ტაქსონს (თუდენომაფე ვარდა ტიპი): ჭითა წყარჩანარეფს (Rhodobionta), ნანდული
წყარჩანარეფს (Phycobionta) დო უმაღალაშ ჩანარეფს (Embryobionta).

ართთოლამ ჩანარეფს უღუ მუჭოთ საართო თოლიშო დჷმახასიათაფალი ორგანოეფი, თეში
სპეციფიკური სტრუქტურეფი (ქრომატოფორი, მუშობურო აშაკეთებული დანცხი, ჯგირო
გუმოხანტილი ვაკუოლეფი დო შხვა), მუთი თენეფს ეჭვიმეუღალუო გინურთანს ჩხოლარამი
ორგანიზმეფშე.

სისტემატურო ინწყუაფუ ორთაშ თხილუაშო მეჯღუნილი ოერეფოშქაშე კონგრესეფი. ართ-ართი
თეჯგურა ფორუმქ „იუნესკოშ“ გინოჭყვადუათ 1977 წანაშ გჷმათუთას საქორთუოს (ნ. ქართი)
მინწყუ.



https://xmf.wikipedia.org/wiki/%E1%83%A1%E1%83%A3%E1%83%A0%E1%83%98%E1%83%9C%E1%83%90%E1%83%9B%E1%83%98

სურინამი (ჰოლ. Suriname, МФА: [ˌsyːriˈnaːmə]), ოფიციალური ჯოხოდვალა - სურინამიშ
რესპუბლიკა, (ჰოლ. Republiek Suriname), წოხოლე ვაოფიციალურო რჩქინელი რდჷ მუჭოთ -
ჰოლანდიაშ გვიანა - სახენწჷფო ობჟათე ამერიკაშ ოორუე-ბჟაეიოლს. ბჟადალშე უხურგანს
გაიანა, ბჟაეიოლშე - საფრანგეთიშ გვიანა, ობჟათეშე - ბრაზილია დო ოორუეშე ატლანტიშ
ოკიანე.

სურინამი ობჟათე ამერიკაშ ფართობით არძაშე უჭიჭაში სახენწჷფო რე. ქიანა შილებე
პირობითო გობრთათ ჟირ ნორთო: ოორუე დო ობჟათე. ოორუეშე, ატლანტიშ ოკიანეშ
წყარპიჯის, ქიანაშ მახორობაშ უმენტაში ნორთი ოხორანს, დიხა დითმიმუშებუაფუ. ქიანაშ
ობჟათეს მახორობა ძალამი მერკე რე, ტერიტორია სავანეფით დო ტროპიკული ჭვემამი
ტყალეფითიე ფორილი.

ქიანა იდვალუაფუ ეკვატორს. სურინამი გიშეგორუ ჩხე დო ლენჭყამი კლიმატით. ჰავაშ
ტემპერატურა პრაქტიკულო ვეთირუ სეზონშე სეზონშა (2 °C-იშ ფარგალეფს), ქიანაშ
ნანანოღაშ, პარამარიბოშ ოშქაშე წანამოწანური ტემპერატურა რე - +26 °C. წანამოწანას
ჭვემეფიშ ჟირი სეზონიე: ქირსეთუთაშე ფურთუთაშ დაჭყაფუშა დო პირელიშ დალიაშე
მარაშინაშ ოშქაშეშა. ოშქაშეთ წანამოწანაშ 200 ჭვემამი დღას გინმურს 2000—2500 მმ
ნოლექი.

სურინამი მართუალაშ ფორმათ რესპუბლიკა რე. სახენწჷფოშ დო თარობაშ მადუდე რე -
პრეზიდენტი, ნამუსით პარლამენტი გიშმაგორუნს 5 წანაშ ვადათ (ართ კოჩის შეულებჷ
პრეზიდენტო ბრელშა ირღვას კალი). 2010 წანაშ მარაშინათუთაშე სურინამიშ პრეზიდენტი -
დეზი ბაუტერსე.

ნინეფი: ჰოლანდიური (ოფიციალური), სრანან-ტონგო (არძაშ უმოსო გოფაჩილი ნინა
ერეფშქას ორაგადეთ, შხავდოშხვა ნინაშე გინოღალირი ინგლისურიშ ოსხირით - თაშ
ჯოხოდვალირი «ბასტარდ-ინგლიში»), ჰინდი, იავური, ჩინური.



https://xmf.wikipedia.org/wiki/%E1%83%A1%E1%83%9A%E1%83%9D%E1%83%95%E1%83%94%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

სლოვენური ნინა (სლოვენურო Slovenščina) ორხველჷ სლავური ნინეფიშ ობჟათე სლავური
ნინეფიშ ნოჸელას. სლავური ნინეფი მუშ განშე ინდოევროპული ნინეფიშ ფანიაშა მიშმურს.

თე ნინაშა იჩიებუ 2,5 მილიონი კოჩი მოსოფელს, ნამუშ უმეტაშობა ოხორანს სლოვენიას.
თენა რე თარი ნინა 1 850 000 კოჩშო დო რე ევროპაშ რსხუშ ართ-ართი სამუშა ნინა 24
ნინაშე.

სლოვენური რე ინდოევროპული ნინა, ნამუთ ორხველჷ სლავური ნინეფიშ ობჟათე სლავური
ნოჸელაშ ბჟადალურ გიმენბუნას, სერბო-ხორვატულწკჷმა ართო. თინა ხოლოს რე
სერბო-ხორვატული ნინაშ კაიკავურ დო ჩაკავურ დიალექტეფწკჷმა, მარა უმოს შორს რე
შტოკავურ დიალექტიშე, ნამუშათ რე გერსხილი ბოსნიური, ხორვატული, მონტენეგრული დო
სერბული სტანდარტული ნინეფი. თეშ მოხ, სლოვენურს უღჷ საართო ლინგვისტური
მახასიათაფალეფი არძა ობჟათე სლავურ ნინეფწკჷმა, თინეფ შქას ბჟაეიოლურ
სუბბუნაწკჷმა, ნამუეფშათ მიშმურს ბულგარული. თეშ უმიკუჯინუო, ნამჷ-და სლოვენური გჷ
კავკავურ დიალექტისჷნ, სერბო-ხორვატულიშ შხვა ვარიანტეფწკჷმა უღჷ გინორთეფი
ლექსიკას, გრამატიკას დო გჷმოთქვინუას. სლოვენურ ნინას ბრელი საართო მახასიათაფალი
გაჩქჷ ბჟადალურ სლავურ ნინეფწკჷმა ხოლო.

თეში, მუჭოთ შხვა სლავურ ნინეფსჷნ, სლოვენურიშ ჩხვიჩხვეფი მოურს პროტო-სლავური
ნინეფიშ ბუნაშე, ნამუეფშათ რდჷ გერსხილი ჯვეში საეკლესიო სლავური. სლოვენურ
დიალექტიშა არძაშე ორდოიანი ჩინებული ნაჭარეფი რე ფრეიზინგული მანუსკრიპტეფი,
სლოვენურო ჩინებული მუჭოთ „Brižinski spomeniki“.

თი ბორჯის პროტო-სლოვენურო იჩიებუდეს უმოს დიდ ტერიტორიას, ვინდარო ამდღარ
სლოვენურშა. თე ნინაშა იჩებუდეს ამდღარ ავსტრიულ შტატეფს, კარინტიას დო შტირიას,
მუჭოთ ბჟაეიოლ ტიროლს, პუსტერტალს, ობჟათე ტიროლს დო ავსტრიაშ შხვა კანკალე აკანს.

შქა ოშწანურეფიშ უმეტაშ ხანს, სლოვენური რდჷ ჸაზახეფიშ საკათო ნინა, თიშ
უმიკუჯინუო, ნამჷ-და თე ნინაშა იჩიებუდეს სლოვენიაშ ტერიტორიას ნოღეფიშ უმეტაშობას
გერმანულ დო იტალიურ ნინეფწკჷმა ართო. თიშ უმიკუჯინუო, ნამჷ-და თე პერიოდეფს
გერმანული რდჷ მაღალი ფენეფიშ კათაშ ოჩიებე ნინან, სლოვენურს ხოლო უკინებუდჷ
გარკვეული როლი კანკალე აკანს მაღალი ფენაშ წჷმმარინაფალეფს შქას.

მაართა ნაბეშტა სლოვენურ ტექსტიქ, „სტარა პრავდაქ“ („ჯვეში სამართალი“) მუკორჩქინდჷ
1515 წანას, ვენას.

რომანტიკული ნაციონალიზმიშ ფალუაშ ბორჯის, მა-19 ოშწანურას, ლირიზმიშ დო
პან-სლავიზმიშ კულტურული ყარაფეფიშ მოღალუთ სერბო-ხორვატულშე დო ჩეხურშე მიშელჷ
ზიტყვეფქ სტანდარტულ სლოვენურშა ორდო ნარსხებუ გერმანული ზიტყვეფიშ მანგიორო. თე
ინოვაციეფიშ უმეტაშობაქ ქჷდოსქიდჷ, თიშ უმიკუჯინუო, ნამჷ-და კანკალექ გეშალჷ
იშო-იშო გოვითარაფაშ უკული. მა-19 ოშწანურაშ მაჟირა გვერდის ბრელ ავტორქ ხვეიანო
გაგჷმირინუ სერბო-ხორვატული ზიტყვეფი.

იუგოსლავიაშ სამაფოშ ბორჯის, 1920-იანეფს დო 1930-იანეფს, კინე მირდჷ
სერბო-ხორვატულიშ გოლინაქ. თე პროცესის აწუდირთეს ახალი თაობეფიშ წჷმმარინაფალ
მოღალეეფქ დო ინტელექტუალეფქ.

მაჟირა მოსოფელიშ ლჷმაშ ბორჯის, სლოვენია აფჷდეს გორთილი ლირე ბერლინი-რომი-ტოკიოს,
ფაშისტურ იტალიას, ნაცისტურ გერმანიას დო უნგრეთის. არძა საოკუპაციო ხეშუულობა
ოცადჷდჷ მიოტებაფესჷკო სვლოვენურო ჩიებან, ვარა გვალო აკძრალესჷკო თე ნინა.

მაჟირა მოსოფელიშ ლჷმაშ უკული, სლოვენიაქ გინირთჷ იუგოსლავიაშ სოციალისტური
ფედერაციული რესპუბლიკაშ აკმადგინალ ნორთო. სლოვენური რდჷ ფედერაციაშ ართ-ართი
ოფიციალური ნინა.

1991 წანაშ უკული, მუჟამსჷთ სლოვენიაქ მიპალუ ზოხორინალა, სლოვენური ნინა
გჷმირინუაფუ, მუჭოთ ოფიციალური ნინა ოჯარალუ რინაშ არძა სფეროს. 2004 წანაშე
გინირთჷ ევროპაშ რსხუშ ართ-ართ ნინათ.

სლოვენურ ნინაშა იჩიებუ დოხოლაფირო 2,5 მილიონი კოჩი, უმოსო სლოვენიას, მარა თე
ნინაშა იჩიებუნა ფრიული-ვენეცია-ჯულიას, იტალიას (დოხოლაფირო 90 000 კოჩი ვენეციაშ
სლოვენიას, რეზიას დო შხვა კანკალე აკანს), ობჟათე კარინტიას დო შტირიაშ კანკალე
ნორთის ავსტრიას (25 000 კოჩი). სლოვენურო იჩებუნა ხორვატიას, უმოსო ისტრიას,
რიეკას დო ზაგრების (11 800-13 100 კოჩი), ობჟათე-ბჟადალ უნგრეთის (3000-3500
კოჩი), სერბეთის (5 000 კოჩი) დო სლოვენურ დიასპორას ევროპაშ დო მოსოფელიშ
მასშტაბით (30 000 კოჩშახ), უმოსო ააშ-ს (უმოსო ოჰაიოშ შტატის, 3400 კოჩშახ),
კანადას, არგენტინას, ავსტრალიას დო ობჟათე აფრიკას.

სლოვენური მინშა იხასიათებუ, მუჭოთ დიალექტურო არძაშე მიარეფერუანი სლავური ნინა,
შხვადოშხვა შანულობეფით დო გაგებუანობეფიშ ხარისხით. სლოვენურიშ დიალექტეფი რე
კლასიფიცირაფილი შკვით დიალექტურ ბუნათ, მინშა მერჩქინელი რე, ნამჷ-და თე ბუნეფი
ირთუ 50 დიალექტო. შხვა წყუეფი აკლასიფიცირენა ჩხორო, ვარა ბრუო დიალექტო.
გჷმოთქვინუა ხოლო დიდო გინორთელი რე შხვადოშხვა აკანეფ შქას, მარა ართიანიშ
გაგებინებას ვარცილჷ თე გინორთეფი.



https://xmf.wikipedia.org/wiki/%E1%83%A1%E1%83%98%E1%83%A0%E1%83%98%E1%83%90

სირია (არაბ.: سورية‎; სირიული: ܣܘܪܝܐ), ედომიშამი ოფიციალური ჯოხოდვალა სირიაშ
არაბული რესპუბლიკა (არაბ.: الجمهورية العربية السورية‎) — ქიანა ბჟადალ აზიას.
ბჟადალშე უხურგანს ლიბანი დ სქირონაშქა ზუღა, ოორუეშე თურქეთი, ბჟაეიოლშე ერაყი,
ობჟათეშე იორდანია დო ობჟათე-ბჟადალშე ისრაელი.

სირია იდვალუაფუ ობჟათე-ბჟადალ აზიას, სქირონაშქა ზუღაშ ბჟაეიოლ წყარპიჯის. თენა რე
ჸოფიერ ველეფიშ, გვალეფიშ დო ტიოზეფიშ ქიანა. სირიაშ მახურგე ქიანეფიე: თურქეთი,
ერაყი, იორდანია, ისრაელი, ლიბანი. ქიანაშ ფართობი აკმადგინანს 185.180 კვ.კმ-ს.

სირიაშ რკინაშ შარეფიშ ედომუშამი სიგჷრძა — 2 750 კმ. სირიას გიმირჷნუაფუ 2 ტიპიშ
ლიანდაგი. რკინაშ შარაშ 2423 კმ სტანდარტული ლიანდაგი რე 1435 მმ, დო 327 კმ —
1050 მმ ლიანდაგით. 1050 მმ-იანი ლიანდაგი, დიო ხოლო XX ოშწანურაშ დაჭყაფუს,
ოსმალეთიშ იმპერიაშ ბორჯის რდჷ დოგაფილი, ნამუთ დამასკო დო მედინა ართიანს
მითმიარსხუდჷნ. ასე თე გეზი ვაფუნქციონირენს. სირიას ორკინაშარე რსხუეფი უღჷ 3
მეძობელ სახენწჷფოწკჷმა: თურქეთი, ერაყი დო იორდანია. ალმახანურო დითმიგაფუაფუ
რკინაშ შარა ტარტუსი — ლატაკია; იგეგმუ რკინაშ შარაშ დოგაფა დამასკო — დარა დო
დეირ-ეზ-ზორი — აბუ-ქემალი.

სირიას აეროპორტეფიშ მუდანიბა რე — 104 (1999), თაჸურეშე ბეტონით დოგაფილი
ეიოფურინალ-დაფურინალი საროტიე — 24. თაჸურეშე 3-ს ოერეფოშქაშე სტატუსი უღჷ.
სახენწჷფო ავიაკომპანია — Syrianair, ასრულენს რეისეფს 50 ნოღაშე უმოსიშახ.

1946 წანას, სირიაქ საფრანგეთშე ედომუშამი ზოხორინალა მიღჷ. 1958-1961 წანეს
ეგვიპტეწკჷმა ართო მიშმეშჷ არაბეფიშ გოართოიანაფილ რესპუბლიკაშ ეკოდგინალუაშა.
ამშვდღამი ლჷმაშ უკული (1967) მიოდინუ გოლანიშ სუკფი, ნამუსჷთ ასე ხოლო ისრაელი
აკონტროლენს. 1981-82 წანებს ოურდუმე კონფლიქტი უღუდჷ ლიბანწკჷმა. 1991 წანას
სპარსეთიშ ჸუჯიშ ლჷმას ოკათუდჷ ერაყიშ სააწმარენჯოთ. ჰაფეზ ასადიშ ღურაშ უკული
ადამიერიშ ნებეფიშ თხილუაშჸურე სირიას დგომარობაქ ონდეთ გეუჯგუშჷ.



https://xmf.wikipedia.org/wiki/%E1%83%A1%E1%83%94%E1%83%A0%E1%83%91%E1%83%94%E1%83%97%E1%83%98

სერბეთი, (სერბ. Србија / Srbija) — ქიანა, ცენტრალურ დო ობჟათე-ბჟაეიოლ ევროპას,
ბალკანეთიშ ჩქონს. ოორუეშე ომძღჷ უნგრეთი, ბჟაეიოლშე ბულგარეთი დო რუმინეთი,
ობჟათეშე მაკედონია დო ალბანეთი, ბჟადალშე - მონტენეგრო, ხორვატია დო
ბოსნია-ჰერცეგოვინა. სერბეთიშ ტერიტორიას იდვალუაფუ მუშითაღიარებული სახენწჷფო -
კოსოვო, ნამუშ მახორობაშ უმეტაშობასით აკმადგინანა ეთნიკური ალბანარეფი. სერბეთიშ
ნანანოღა რე ბელგრადი. ოფიციალური ნინა რე - სერბული. სერბო-ხორვატული სერბეთიშ
კონსტიტუციაშ მეჯინათ, ვოევოდინას გეჸვენჯი ოფიციალური ნინეფი რე: რუმინული,
რუსინული, უნგრული, სლოვაკური დო ხორვატული; კოსოვო-მეტოხიას ალბანური, სერბულწკჷმა
ართო.

სერბეთიშ ტერიტორიაშ 80% იდვალუაფუ ბალკანეთიშ ჩქონს. სახენწჷფო სანძღოშ სიგჷნძა 2
027 კმ. რე, (რუმინეთიწკჷმა - 476კმ, ბულგარეთიწკჷმა - 318, მაკედონიაწკჷმა 221,
ჩერნოგორიაწკჷმა 203, ალბანეთიწკჷმა 115, ბოსნია დო ჰერცეგოვინაწკჷმა 302,
ხორვატიაწკჷმა - 241 უნგრეთიწკჷმა - 151 კმ). სერბეთი ორხველჷ დუნაიშ ღანჩოს,
ნამუსუთ აკათუ ქიანაშ დიდი წყარმალუეფი.



https://xmf.wikipedia.org/wiki/%E1%83%A0%E1%83%A3%E1%83%A1%E1%83%94%E1%83%A4%E1%83%98

რუსეფი — ერი, რუსეთიშ ფედერაციაშ ჯინჯიერი მახორუეფი (119,87 მლნ). ოხორანა
თაშნეშე უკრაინას — 11,35 მლნ, ყაზახეთის — 6,23 მლნ, უზბეკეთის — 1,65 მლნ,
ბელარუსის — 1,34 მლნ, ყირგიზეთის — 916,6 ვითოში, ლატვიას — 905,5 ვითოში,
მოლდოვას — 562 ვითოში, ესტონეთის— 474,8 ვითოში, ტაჯიკეთის — 388,5 ვითოში, ლიტვას
— 344,5 ვითოში, საქორთუოს — 67,671 ვითოში., თურქმენეთის — 333,9 ვითოში,
აზერბაიჯანის — 144,3 ვითოში, სომხეთის — 51,5 ვითოში, (1989 წანაშ მუნაჩამეფით),
ოორუე ამერიკას (ჯინჯიერო ააშ-ს) დო ბჟადალ ევროპას. ორხველჷ ევროპეიდული რასაშ
ბალტიურ, ბჟაეიოლევროპულ დო შხვა ტიპეფს.



https://xmf.wikipedia.org/wiki/%E1%83%9E%E1%83%90%E1%83%99%E1%83%98%E1%83%A1%E1%83%A2%E1%83%90%E1%83%9C%E1%83%98

პაკისტანი  — შანენს "სუფთეფიშ დიხას", ედომუშამი ჯოხოდვალა — პაკისტანიშ ისლამური
რესპუბლიკა (سلامی جمہوریہ پاکِستان, ისლამი ჯუმხურიიე პაკისტან) — სახენწჷფო
ობჟათე აზიას. პაკისტნქ დირსხუ 1947 წანას, ბრიტანეთიშ ინდოეთიშ ტერიტორიაშ
გორთუალაშ შედეგო.

ბჟაეიოლშე ომძღჷ არაბეთიშ ზუღა, ობჟათე–ბჟადალშე ოთანჯჷ ირანს, ავღანეთის
ოორუე–ბჟადალშე დო ოორუეშე, ჩინეთის ოორუე–ბჟაეიოლით დო ინდოეთის ბჟაეიოლშე ოთანჯჷ.
ოსქირონე თანჯეფი: ინდოეთი — 2912 კმ, ავღანეთი — 2430 კმ, ირანი — 909 კმ,
ჩინეთი — 523 კმ.

მახორობათ ქიანას მაამშვა აბანი უკინებუ 187 342 721 ვითოში კოჩით. ინდონეზიაშ
უკული, ქიანას მაჟია აბანი უკინებუ მუსულმანი მახორობაშ სიდიდათ (დოხოლაფირო 180
მილიონი კოჩი). პაკისტანი რე გოეროშ, ერეფიშ წორომაჸალობაშ, მოსოფელიშ ვაჭარუაშ
ორგანიზაციაშ მაკათური.

პაკისტანი მილარე ობჟათე აზიაშ ოორუე–ბჟაეიოლს, ოორუე–ბჟადალშე ოორუე–ბჟეიოლშა 1500
კილომოეტრის რე გინოზინდილი. პაკისტანს სქირე კონტინენტალური ტროპიკული კლიმატი რე.
ქიანაშ ოორუე–ბჟადალს – სუბტროპიკული, ოორუე გვალეფს – სილამე რე. ქიანაშ რზენს
ზოთონჯი ტიბუე (+12–+46 °C, წყარპიჯის +20 °C–შ რე), მაღალ გვალეფს — ჸინჩი რე
(−20 °C–შახ). ზარხული ჩხე რე (ტიოზის +35 °C, წყარპიჯის +29 °C), მაღალ გვალეფს —
ჸინჩი რე (5000–შ მეტრაშე მეტ სიმაღალაშ გვალეფს — 0 °C–ს თუდო რე). უმაღალაში
კოკეფი (მ) – ჩოგორი (K2) 8.611, ნანგა პარბატი 8.125, გაშერბრუმი 8.068,
ბროუდ-პიკი 8.047; წყარმალუეფი (კმ) – ინდი 2.200 (გვალე 3.180), სათლეჯი 1.450,
ჩენაბი 1.200; ტობა - ტარბელაშ წყაროჩუე. 250 კვ.კმ; კლიმატი - სქირე,
კონტინენტური.



https://xmf.wikipedia.org/wiki/%E1%83%9D%E1%83%91%E1%83%9F%E1%83%90%E1%83%97%E1%83%94_%E1%83%90%E1%83%A4%E1%83%A0%E1%83%98%E1%83%99%E1%83%90%E1%83%A8_%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

ობჟათე აფრიკაშ რესპუბლიკა (აფრიკ. Republiek van Suid-Afrika; ინგლ. Republic of
South Africa) – სახენწჷფო აფრიკაშ ობჟათე ძგაშ ნორთის. ოორუეშე ომძღჷ ნამიბია,
ბოტსვანა დო ზიმბაბვე, ოორუე-ბჟაეიოლშე მოზამბიკი დო სვაზილენდი. ობჟათე აფრიკაშ
რესპუბლიკაშ დინოხოლენ ტერიტორიას მილარე სახენწჷფო ანკლავი ლესოთო..

ობჟათე აფრიკაშ რესპუბლიკაშ გჷმაშხვანერაფალი შანი რე უთანჯე ანდაფერუანობა ირფელს.
თაქ 11 ნინა იკოროცხუ ოფიციალურ ნინათ. პოლიტიკოსეფს შქას რენა ტომიშ ბელადეფი,
რაბინეფი, რაგბისტეფი დო ემიგრაციაშე დორთელი რევოლუციონერეფი. ართ შოშეს მუშენა
ექიმბაშეფი დო ობირჟე ბროკერეფი. ართიანიშ ხასჷლას გედგჷ ქოხეფი დო დოხორეეფი. 1994
წანაშა, აკა თე ქიანას რდჷ დოკანონაფილი აპართეიდი - მახორობაშ დორთუალა ხიტაშ
(კანიშ) ფერიშ მეჯინათ.



https://xmf.wikipedia.org/wiki/%E1%83%9B%E1%83%9D%E1%83%A1%E1%83%9D%E1%83%A4%E1%83%94%E1%83%9A%E1%83%98%E1%83%A8_%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98_%E1%83%9B%E1%83%90%E1%83%AE%E1%83%9D%E1%83%A0%E1%83%9D%E1%83%91%E1%83%90%E1%83%A8_%E1%83%9B%E1%83%94%E1%83%AF%E1%83%98%E1%83%9C%E1%83%90%E1%83%97

თუდო მოჩამილი რე მოსოფელიშ ქიანეფიშ ერკებული მახორუეფიშ მეჯინათ. ერკებულშა
მიშაჸონაფილი რე დუდიშული ქიანეფი დო თაშნეშეთ დამოკიდებული ტერიტორიეფი ISO
3166-1-იშ გეშა. თეშ გალე მოჩამილი რე, მუჭოთ პროცენტინ, თეშ ირი ქიანაშ მახორუეფიშ
მუდანობა მემანგებული მოსოფელიშ მახორუეფშა, ნამუთ ასე მეხოლაფირო რე
6,970,300,000.

ტერიტორიეფი, ნამუთ სუვერენული სახენწჷფოეფიშ უგშურთუმ ნორთის წჷმარინუანა,
მაგალითო გოართოიანაფილი ომაფეშ ქიანეფი, ერკებულშა მიშაჸონაფილი რენა, მუჭოთ
სუვერენული სახენწჷფოეფიშ ნორთეფი. ერკებულშა ვა რე მიშაჸონაფილი თიშნერი
გოართოიანაფეფი, მუნერით რე ევრორსხუ. ევრორსხუს 2010 წანაშ 1 ღურთუთაშო
501,259,840 მახორუ რდჷ. ერკებულშა მიშაჸონაფაშ შვანს, ევრორსხუ დეკინენდჷ მასუმა
აბანს დო დამოკიდებული ტერიტორიეფი ნამუეფსჷთ ვა ჸუნა ირიათონი მახორობა, მაგალთო
ანტარქტიკაშე, ნამუშეთ შხვადოშხვა ქიანას პრეტენზიეფი უღუ.



https://xmf.wikipedia.org/wiki/%E1%83%9B%E1%83%9D%E1%83%9C%E1%83%90%E1%83%99%E1%83%9D

მონაკოშ სათარო(ფრანგ.: Principauté de Monaco; მონაკ.: Principatu de Múnegu;
იტალ: Principato di Monaco; Occitan: Principat de Mónegue) — ციქა ზოხორინელი
სახენწჷფო რე ობჟათე-ელახ ევროპას, სქირონაშქა ზუღაშ ოორუე-ცენტრალურ პიჯის. სუმ
დიხაშე ომძღჷ საფრანგეთი დო იტალიაშა მეძჷ 16 კილომეტრი. ფართობი რე 1,98 კმ.კვ.
2014 წანაშ მუნაჩემეფით, ქიანას ოხორანს 37 731 ადამიერი.

მონაკო რე სათარო კონსტიტუციური მონარქიაშ გიმე. ქიანაშ მადუდური რე პრინცი ალბერტ
II. კანონმადვალუ ორგანო რე ჟირპალატამი პარლამენტი (24 მაკათური). 1861 წანაშე,
რგებაფულენს ზოხორინალათ საფრანგეთიშ პროტექტორატიშ გიმე.

ქიანა გეჸვენჯი საირქიანო ორგანიზაციეფიშ მაკათური რე: გოერო (1993 წანაშე), ეუთო,
ევროპაშ სხუნუ (2004 წანაშე), ინტერპოლი, იუნესკო, მოსოფელიშ ჯანთელობაშ
ორგანიზაცია. მონაკოსქ იდვალუაფუ საირქიანო ჰიდროგრაფიული ორგანიზაციაშ შტაბ-ორენი.
მონაკოს 12 დიპლომატიური მისია უღუ ბჟადალ ევროპას დო იროიანი წჷმმარინაფალი გოეროს
დო ევროპაშ სხუნუს. 45 ქიანაშ 106 ნოღას მონაკოშ საპატიო საკონსულო იდვალუაფუ.
მონაკოს 66 ქიანას გენერალური საკონსულო უღუ, საპატიო საკონსულოეფი ვარდა
საკონსულოეფი.

ლეგენდაშ მეჯინათ, ნოღაშ დორსხუაფა მერსხილი რე ჰერაკლეშ ჯოხოწკჷმა, ნამუქჷთ
ესპანეთშე მუკორთინაშ უკული მისვანჯჷ თაქიან ზუღაშ პიჯის. თე აბანს ქიგიადუ Portus
Herculis Moniechi. ეკონია ზიტყვა ჯოხო იზოლირაფილს.

ქიანა იდვალუაფუ ბჟადალ ევროპას, სქირონაშქა ზუღაშ პიჯის. ოორუეშე დო ბჟადაალშე
ომძღჷ საფრანგეთი, ობჟათეშე დო ელახშე სქირონაშქა ზუღა. მონაკოშ ოთანჯე ზოლი რე 4,4
კილომეტრი, ოწყარპიჯე ზოლი რე 4,1 კილომეტრი. თე მუნაჩემეფით მონაკო რე მაჟირა
არძაშე უჭიჭაშ დუდიშული ქიანა მოსოფელს, ვატიკანიშ უკული.

ადმინისტრაციულო მონაკოშ სათარო დორთილი რე 3 კომუნათ (ფრანგ. communes), ნამუთ,
მუშჸურე, გორთილი რე 10 რაიონო (ფრანგ. quartiers). მონაკოშ სათაროშ 3 კომუნათ
დორთუალა მეწურაფილი რე 1911 წანაშ მონაკოშ კონსტიტუციაშ დჷნადგინას. 1967 წანას
კონსტიტუციაშა მიშაღალირი მიშათინუათ მეჯინათ, მონაკოშ სათარო აკმოდირთუ ხვალო ართი
აკა დო უგურთუ კომუნაშე, ნამუთ მუშჸურე აკმოდირთუ 10 რაიონშე.

მახორობა რე 35,986 კოჩი (2011). თენეფშე 47% ფრანგეფი, 16% მონაკოარეფი, 16%
იტალიარეფი. ოფიციალური ნინა რე ფრანგული. ნანანოღა რე მონაკო (1,400). ნოღეფი -
მონტე-კარლო (15,4), ლა კონდამინი (14,6).

მონაკოშ ეკონომიკაშ თარი წყუ რე ტურიზმი. ირ წანას ბრელ ტურისტის მიკიჭოფანს
მონაკოშ კაზინოეფი დო ჰამო კლიმატი. მონაკოშ მახორუეფს ვა უღჷნა კაზინოშ ლაჸაფიშ
ნება. ვალუტა რე ევრო. 2002 წანაშა რდჷ ფრანგული ფრანკი.



https://xmf.wikipedia.org/wiki/%E1%83%9B%E1%83%90%E1%83%93%E1%83%A0%E1%83%98%E1%83%93%E1%83%98

მადრიდი (ესპანურო Madrid) — ესპანეთიშ ნანანოღა, მადრიდიშ ავტონომიური ართურიშ
ადმინისტრაციული ცენტრი. ქიანაშ უშხუაში ეკონომიკური, კულტურული დო პოლიტიკური
ცენტრი.

ნოღას ოხორანს 3,3 მილიონი მახორუ მადრიდიშ მეტროპოლიას გვალო ოხორანს 6.271
მილიონი ადამიერი. ნოღა სიდიდათ მასუმა რე ევროპაშ რსხუს ლონდონიშ დო ბერლინიშ
უკული დო მუშ მეტროპოლიაშ ფართობით რე მასუმა ლონდონიშ დო პარიზიშ უკული. ნოღაშ
დართობი რე 604.3 კმ².

გინოჩამათ, ნოღა ტიბერინიშ (წყარმალუ ტიბრიშ ღორონთი) სქიქ, ანტიკურ გერგეზ ოკნიქ
გაჭყჷ. წყარმალუ მანსანარესიშ წყარპიჯის დუდშე მანტუაშ ჯიხასიმანგარაქ იჸუ ეგაფილქ.
ართ ვერსიათ, მადრიდიშ ჯოხოდვალა ელტური მაგერითიშე მოურს — დიდი ხინჯი (არაბეფიშ
პერიოდიშ უკული დამახინჯებული ფორმა მაჯირითი). ნოღაქ იჸუ ეგაფილქ მუში ჯოხოდვალაშ
ჯიხაზურგაშ მუკი-მუკის, ნამუთ მაართათ 932 წანას იშინუაფუ. 1083 წანაშო ნოღა ალფონს
IV-ქ გეჭოფუ. 1561 წანას ნოღა ფილიპე II-ქ ქიანაშ ნანანოღათ გინაშქუ. ოშწანურეფიშ
მალობას თაქ ესპანარეფი დო არაბეფი ოხორანდეს ართიანიშ ხასლას. მინ ოლჷმუდეს
ართიანს, მინ შვიდობიანო ოხორანდეს. ნოღაშ ინტენსიური გოვითარაფაშ პერიოდო
მერჩქინელი რე 1570-1670 წანეფი. XVI ოშწანურაშ დალიერს ნოღას 50 ვითოში ადამიერი
ოხორანდჷ, კარლ V ჰაბსბურგიშ ბორჯის — მაჟირა თიზმა. 1734 წანას, ფილიპე V-შ ბორჯის
დიჭყჷ ალკასარიშ დოხორეშ აბანს ახალი ომაფე დოხორეშ — პალასიო რეალიშ კიდანჯალაქ.
მაფა კარლ III-შ უკული მადრიდი თახმი ევროპული ნოღა რე. მაფაშ ზოჯუათ მოჭანაფილქ
იჸუეს თიჯგურა არქიტექტორეფქ, მუჭომეფით რდეს საბატინი, მარკე, ვენტურა როდრიგესი,
ხუან დე ვილიანუზვა დო შხვეფი. მადრიდიქ ნეოკლასიკური ანგარია ქიმიღჷ. თეშ
უმკუჯინუო, ნოღაშ მახორობაქ მორკება ქჷდიჭყჷ. 1808 წანას ნოღა გეჭოფეს ნაპოლეონ
ბონაპარტეშ ჯარეფქ. დიაფალ იზაბელაშ ბორჯის ნოღაქ დიდ სიჩქარათ მირდჷ, თეშ გეშა
ნოღაშ გალუანიშ არძა ოზეშხიბაშ გილანწყჷმაქ იჸუ ოხვილურქ. ნოღაშ სერიოზულ
გინოქიმინუაქ მოხვადჷ 20-21 ოშწანურეფს.

1975 წანას, ფრანკოშ ღურაშ უკული, ქიანას ბურბონეფიშ მასუმა რესტავრაციაქ მოხვადჷ
დო ომაფე ხვისტაშა ეშელჷ თეჟამიშ მამართვალ ხუან კარლოს I-ქ.

ინდუსტრიული ცენტრეფიშ ნოღაშგალე გიშაღალაშ უმკუჯინუო, მადრიდი ბარსელონაშ უკული
მაჟირა აბანს რე ესპანეთის ეკონომიკური შანულობათ. ბოლო ხანეფს მირდჷ აეროპორტ
ბარახასიშ როლქ ნოღაშ ეკონომიკაშ გოვითარაფას. დიდი სიჩქარათ მეურს რკინაშშარაშ
გოფართაფაშ სამუშეფი. მადრიდი, მუჭოთ თელი ესპანეთი, ევროპას ახალი ტექნოლოგიეფიშ
წარმებაშენ კჷნოსქილადირი რე. ნოღასგალე მუდგაზმარენი ავტოქარხანა რე.

ნოღაშ ოორუე-ბჟაეიოლშე იდვალუაფუ ბარახასიშ ოერეფოშქარე აეროპორტი 4 ტერმინალით.
აეროპორტი ირ წანას აინალს 40 მილიონ მეშარეს დო ევროპაშ 20 არძაშე შხუ აეროპორტეფ
შქას ისახელებუ.



https://xmf.wikipedia.org/wiki/%E1%83%9A%E1%83%98%E1%83%A2%E1%83%94%E1%83%A0%E1%83%90%E1%83%A2%E1%83%A3%E1%83%A0%E1%83%90

ლიტერატურა (ლათ."littera" - ანბანიშ ასო) - ფართე შანულობათ ჯარალუობურო ძივთუანი
ნაჭარა დო ნაბეშტა პროდუქცია. ინწრო გაგებათ - ხანტილური ლიტერატურა, ხელუანობაშ
ართ-ართი დარგი, ნამუთ გჷმოსახუაშ მეშქაშალათ ირინუანს ზიტყვას, რაგადის, ნინას.
ანტიკური ფარანს თის ხვალე ჟიპიჯზიტყვიერობაშ ფორმა უღუდჷ, უკული მოხვადჷ
ანაწარმებეფიშ დინოჭარუაქ. ბორჯეფიშ განწხანს ლიტერატურაქ აკიძინჷ კერძო ხასიათი დო
გინირთჷ ჯარალუობური ჸოფაშ, ადამიერული ურთიართობეფიშ დო ემოციეფიშ გჷმოხანტუაშ დო
კვლიაშ მეშქაშალათ.

აშხვანერენა ლიტერატურული ხელობუაშ ჟირი ბუნას: პოეზიას დო პროზას. პოეზია რე
ემოციეფიშ გჷნოჩამა ზიტყვაშ მუსიკათ, ნამუთ მეტრიკაშ გარკვიული წესეფს დოჸუნს, ოდო
პროზა რჩქვანელობური მუნათხობელა რე ლერსეფით გონწყუალაშ უმუშო. პროზა უმოსო ომანგჷ
ირდღალურ ოჩიებელი ნინას, ვინდარო პოეზია. ანტიკური ლიტერატურული ნაწარმებეფი ლერსო
რდჷ აკოქიმინელი, პროზა უმოსი გვიანიშ ეტაპი რე. ხვალე მა-18-19 ოშწანურეფს მოხვადჷ
თინეფიშ გოართმანგაფაქ შანულობაშ მეჯინათ.

რომანი,ნოველა,თხობელუა ,დრამა,პიესა, ესეი, პუბლიცისტური ნარკვვია,ეპისტოლე დო
მემუარეფი

ლიტერატურული ნაწარმებეფიშ გჷშაკერძაფილ სახეობას წჷმარინუანს კუნტა გჷმოთქუალეფი,
ნამუეფით გჷმოხანტჷნა ადამიერეფიშ ნოსჷმჷნს რინაშ შხვადოშხვა ღირაფილობეფიშ გეშა:

ლიტერატურაშრჩქინჯალა, ნამუთ გურაფულუნეც ლიტერატურაშ ისტორიას დო ფორმეფს, იჩინენს
თიშ გოვითარაფაშ სტილეფს დო პერიოდეფს:

გოთანჯაფაშ ალაფათ, ლიტერატურული ნაწარმებეფს ორხველჷ მუჭოთ „ვეფხისტყაოსანი“ დო
„დავითიანინ“, თეში ბიბლია, "ქართლის ცხოვრება" (მარგალურო - ქართლიშ რინა), დო
საქორთუოშ კონსტიტუცია. უმოსი ხშირას ტერმინი ‘ლიტერატურა’ არჩქილენა მუჭოთ
ბელეტრისტიკა ანუ ზიტყვაკაზმული ჭარილაფაშ (თხობელუეფი, რომანეფი) ნაწარმებეფიშ
ართიანალა.



https://xmf.wikipedia.org/wiki/%E1%83%9A%E1%83%98%E1%83%91%E1%83%94%E1%83%A0%E1%83%98%E1%83%90

ლიბერია (ინგლ. Liberia [laɪˈbɪəɹɪə]), ედომუშამი ოფიციალური ჯოხოდვალა — ლიბერიაშ
რესპუბლიკა (ინგლ. Republic of Liberia) — სახენწჷფო ბჟადალ აფრიკას, ატლანტიშ
ოკიანეშ წყარპიჯის. ლიბერიას ბჟადალშე უხურგანს სიერა-ლეონე, ოორუეშე - გვინეა,
ბჟაეიოლშე - კოტ-დ’ივუარი. ქიანაშ ფართობი - 111,369 კმ², მახორობა 4 მილიონშე
უმოსი (2015). ლიბერიაშ ოფიციალური ნინა რე ინგლისური, მარა ინგლისურიშ მოხ, ხოლო
ეჩდოვითშა აკანურ ნინაშა რაგადანა. ქიანაშ წყარპიჯიშ ღოზიშ უმენტაში ნორთი მანგროშ
ტყალეფით რე ფორილი, კინე თე ბორჯიშო ქიანაშ დინოხოლენი მერკეთ დოხორელი აკანეფი
აკმოდირთუ ღია ტყალეფშე, სოდე სქირე ოცალარ-ოდიარე გაბარეფი იდვალუაფუ. კლიმატი ჩხე
დო ეკვატორული რე, მესი-გჷმათუთა პერიოდის რე ჭვემაშ სეზონი, მუჟამსჷთ გჷნმურს
ნოლექეფიშ შანულამი მუდანობა, შხვა თუთეფიშ გოძვენას ჰარმატანული ბორიეფი უჩქუ.
ლიბერია თაშნეშე იკენს ჟილენი გვინეაშ ტყალეფიშ ჟარნეჩ პროცენტის.

ლიბერია, ნამუთ "დუდიშულაშ დიხას" შანენს, მუჭოთ ზოხორინელი სახენწჷფო,
გოდუდიშულაფირი დო გოტებული აფრიკალი ნეგრეფქ დარსხუეს.



https://xmf.wikipedia.org/wiki/%E1%83%98%E1%83%A0%E1%83%9A%E1%83%90%E1%83%9C%E1%83%93%E1%83%98%E1%83%90%E1%83%A8_%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

ირლანდია, ოფიციალურო ირლანდიაშ რესპუბლიკა, ირლანდ. Éire, (ირლანდ. Poblacht na
hÉireann), ქიანა ბჟადალ ევროპას, იდვალუაფუ თე ჯოხოდვალაშ კოკის. ქიანაშ ფართობი
რე 70 273 კმ². ოსქირონე სანძღო უღუ დიდ ბრიტანეთიწკჷმა. ბჟადალშე გოუხე ატლანტიშ
ოკიანე, კოკი დიდი ბრიტანეთშე გჷშართილი რე ირლანდიაშ ზუღათ დო წიმინდე გერგიშ
საროტით. კოკიქ პოლიტიკურო ჟირო გირთჷ 1921 წანას, მუჟამსჷთ ოორუე-ბჟადალს ოლსტერიშ
მეტი შხვა არძა პროვინციაქ ზოხორინელობა მიღჷ.

გეოგრაფიული თოლონჭაფუთ, ქიანა იდვალუაფუ ლაბრადორიშ ჩქონიშ, ობჟათე ალიასკაშ დო
ობჟათე კამჩატკაშ განედის, მარა კოკამი დვალაფაშ დო გოლფსტრიმიშ ტიბუ მალობაშ
გოლინათ თაქ რე ზუღური ტიპიშ კლიმატი. წანმოწანური ტემპერატურული ამპლიტუდა ვარე
მაღალი დო 15°-ს აკმადგინანს. ზარხული რგილი რე, ნოლექამი. ოშქარული ტემპერატურა
+18 — +20 °C. ბზოთონჯი ნორკებო ჸინამი რე, ოშქარული ტემპერატურა — +8 °C. მუჭოთ
მეძობელ დიდ ბრიტანეთის, ირლანდიას ფშხირი რე ატმოსფერული ნოლექეფი — უმოსო ჭვემაშ
სახეთ. ნოლექეფიშ ოშქარული მუდანობა რე 750-1000.

ირლანდია ვარე მაღალგვალამი ქიანა. მუში უმაღალაში კონკა კარანტუოჰილი ზუღაშ დონეშე
1041 მ. სიმაღალას იდვალუაფუ. ქიანაშ ტერიტორიაშ უდიდაშ ნორთის იკინენს რზენეფი დო
ხორგეფი, ნამუეფსჷთ მუკი-მუკი გოუძჷ შხვადოშხვა გვალამი სისტემეფი: მაკგილიკადი,
უიკლოუ, მორნი, ბლუსტეკი დო შხვეფი.

ქიანაშ დინოხოლენი წყარეფიშ რშვილი ჯგირო რე გოვითარაფილი. წყარმალუეფი ორხველჷნა
ატლანტიშ ოკეანეშ დო ირლანდიაშ ზუღაშ აუზეფს. უდიდაში წყარმალუ რე შენონი, ნამუშ
სიგჷნძა 360 კილომეტრი რე, აკათუ ატლანტიშ ოკიანეს. წყარმალუშ მანგის რე
მუდგაზმარენი ტობა — ლოჰ-ალენი,ლოჰ-რი,ლოჰ-დერგი. ირლანდია დიდარი რე ტყალეფით
ხოლო, ნამუეფსჷთ თაქი ”ლოჰეფს” (lough) უძახჷნა. უდიდაში ტობა რე ლოჰ-კორიბი
(სარკეშ ფართობი176 კვ.კმ) დო ლოჰ-დერგი.ირლანდიას ბრელი რე ონტყოლაშე.
ონტყოლაშეეფს ქიანაშ 1/6 უკინებუნა.. ირლანდიაშ ოწყარპიჯე ღოზის ბრელი რე ოპიჯე
კოკეფი დო მორჩილი ჩქონეფი.

2009 წანაშ მუნაჩემეფით, ირლანდიაშ მახორობა 4,2 მილიონი კოჩი რე. ნოღეფს ოხორანს
მახორობაშ 68,8% (მეხოლაფირო 2,9 მილიონი კოჩი). შხუ ნოღეფი რე დუბლინი (529 ვითოში
კოჩი), კორკი (119 ვითოში კოჩი), ლიმერიკი (52,5 ვითოში კოჩი)..

ირლანდიაშ ოფიციალური ნინეფი რე ირლანდიური დო ინგლისური. ოშწანურეფიშ მალობას
ირლანდიური, მუჭოთ კოლონიზაფილი კათაშ ნინა, თხოზინელი რდჷ ინგლისარეფშე.
ირლანდიურნინამ მახორობაქ შანულამო მირკჷ კარტოფილიშ შქირენაშ პერიოდის, 1871
წანაშა ირლანდიური ნინაშ გურაფა დაჭყაფუ სკოლეფს ხოლო აკრძალური რდჷ. თეჟამს
ირლანდიური ნინა რესპუბლიკაშ, 2007 წანაშე ევროკავშირიშ ოფიციალური ნინა რე. თე
ჟამს თე ნინა უჩქჷ ირლანდიაშ მახორობაშ 40%-ს, მარა ირდღალი ოჩიებელი ნინათ ხვალე
ქიანაშ დალიერიშ ბჟადალუ ნორთის თ.შ. (თაშნე გედვალირი), "Gaeltacht" - ის რე
მუწოსქილადირი.



https://xmf.wikipedia.org/wiki/%E1%83%95%E1%83%98%E1%83%94%E1%83%A2%E1%83%9C%E1%83%90%E1%83%9B%E1%83%98

ვიეტნამი (ვიეტ. Việt Nam), ედომუშამი ოფიციალური ჯოხოდვალა ვიეტნამიშ სოციალისტური
რესპუბლიკა (ვიეტ. Cộng hòa Xã hội chủ nghĩa Việt Nam) — ქიანა ინდოჩინეთიშ ჩქონს,
ობჟათე-ბჟაეიოლ აზიას.

ქიანა ობჟათე-ბჟაეიოლ აზიას, ინდოჩინეთიშ ჩქონს. მოხურგე ქიანეფი რე: ლაოსი,
კამბოჯა, ჩინეთი. ფართობი: 331.688 კვ.კმ.

1858-84 წანეფს, ფრანგული კოლონიალური ოღვენჯიშ ნორთი რდჷ ინდოჩინეთის. 1945 წანას,
ვიეტნამშე გეგშეონეს იაპონიაშ საოკუპაციო ნძალეფი. 1946-შე 1954 წანაშახ მიშჷ ლჷმა
ზოხორინალაშო საფრანგეთიშ სააწმარენჯოთ. ჟენევაშ კონვენციაშ მეჯინათ ქიანაქ ჟირ
ნორთო გირთჷ მა-17 პარალელო. თეშ უკული ქჷდიჭყჷ ლჷმაქ ოორუე ვიეტნამს დო ობჟათე
ვიეტნამს შქას (ნამუსჷთ აქტიურო ოხვარუდჷ ააშ). ლჷმაქ 1976 წანას გეთუ ვიეტნამიშ
სოციალისტური რესპუბლიკაშ დორსხუაფათ. 1978-79 წანეფს, ვიეტნამი ოლჷმუდჷ კამბოჯას
დო ოხურგე კონფლიქტი უღუდჷ ჩინეთწკჷმა. 90-იან წანეფს თე პრობლემეფქ გეგნოჭყორდჷ.



https://xmf.wikipedia.org/wiki/%E1%83%92%E1%83%90%E1%83%9B%E1%83%91%E1%83%98%E1%83%90

გამბიაშ ტერიტორია უთარაშო ბირტყა დჷკი რე (სიმაღალა 100 მეტრაშახ), ნამუსჷთ
განიერი დო წყახვეიანი წყარმალუ გამბია კვათუნს. ქიანა ორგებაფალი ნაგურეფით ძალამი
ღარიბი რე. ჰავა ეკვატორულ-მუსონური რე, ზარხული ჭვემამი რე, ზოთონჯი სქჷრე.
ნანანოღა ბანჯულს კვირკვეშ ოშქარი ტემპერატურა 27°-ი რე, ოდო ფურთუთაშ 23°.
ნოლექეფი 750-შე 1500 მმ-შახ წარმოწანას. ჩანარულ საფორს უმონს ოსვანჯეეფი.
წყარმალუ გამბიაშ ლეხერს ჭალეშ იროწვანე ტროპიკული ტყა რე. ჩხოლარეფიშე
წჷმოსქილადირი რე ანტილოპა, ჯიქი. ბრელი რე ქია, ჰიპოპოტამი, ნიანგი...

2007 წანაშ მუნაჩემეფით ქიანაშ მახორობა აკმადგინანს 1 700 000 კოჩის, ნამუეფიშ
99 %-ის აფრიკალეფი აკმადგინანა: 42 % - მანდინკა, 18 % - ფულბე, 16 % - ვოლოფი,
10 % - დიოლა, 9% - სონინკე. მახორობაშ მეჭედალა - 180,7 ადამიერი რე კვ. კმ-ის.
ნოღეფს ოხორანს მახორობაშ 26,3 % (2003).

სუნიტური ისლამიშ მათხოზინე რე მახორობაშ 90 %, ქირსიანი რე - 9 %, ოდო აბანობური
რწუმაშ (ანიმალიზმი, ფეტიშიზმი, ორთაშ ძალეფი) მათხოზინე რე - 1 %.

თელარაშ ოშქარი ხანგჷნძარობა (2005): 52,3 წანა (ქომოლკათა), 56,0 წანა (ოსურეფი).
იბადებუ — 39,9 1000 მახორუშე (2005), ღურუ — 12,5 1000 მახორუშე (2005).
ორთაშობური ნაძინი - — 27,4 1000 მახორუშე (2005).

გამბიაშ ტერიტორია XIII-ოშწანურეფს მიშმეშჷ აფრიკაშ შქა ოშწანურეფიშ სახენწჷფოეფიშ
(მალი, მოგვიანაფილო - სონგაი) აკოდგინალუაშა. მაართა ევროპალეფი გამბიაშ
ტერიტორიას რდეს ვენეციარეფი დო გენუარეფი. XV ოშწანურაშ შქა ხანეფს კილარჩქინდეს
პორტუგალიარეფქ, ოდო XVI ოშწანურაშ ლიას ინგლისარ ვაჭარეფქ. XVII ოშწანურაშე
გამბიას ფრანგეფი ოცადუდეს დოკვირდაფას. 1783 წანას ინგლისიშით დაკებული გამბიაშ
ტერიტორიაშ ნორთიქ 1807 წანას ომაფე კოლონიათ გიმიცხადინჷ. 1821 წანას დიდი
ბრიტანეთიშით დაკებული არძო ტერიტორია სიერა-ლეონეშ გუბერნატორიშ თუდო რდჷ, ოდო
1843 წანას ზოხო კოლონიათ გიმიცხადინჷ. 1866-1888 წწ. კჷნე სიერა-ლეონეშ
გუბერნატორი დუდენდჷ.

XX ოშწანურაშ 20-იან წანეფშე გამბიას ქჷდიჭყჷ ერუანულ-გჷმადუდიშალაფარი ყარაფიქ,
მუქჷთ გჷშაკერძაფილო გეძალიერჷ მაჟირა მოსოფელიშ ლჷმაშ უკული. 1965 წანაშ 18
ფურთუთას ქიანაქ გეგმაცხადჷ ზოხორინალა ერეფიშ წორომაჸალობაშ ხურგეფს. კჷნე თე
წანას გჷნირთჷ გოეროშ მაკათურო. 1970 წანაშ 24 პირელს გიმიცხადინჷ რესპუბლიკური
დუდალაქ. ახალი გოჭყაფილ რესპუბლიკაშმაართა პრეზიდენტო გჷნირთჷ დაუდა კაირიბა
ჯავარაქ, მით სახენწჷფოშ ოდუდეს გერდ 1994 წანაშახ დო უზისხირე ოურდუმე
მინორთინაფაშ გეშა დუდალას გამაჩილითუ 29 წანერ ლეიტენანტი იაჰია ჯამექ.
მინორთინაფაშ გეშა ეკრძალჷ ირინერი პოლიტიკური ქარანუაქ, ქჷდირსხუ აკოანჯარაფილი
ძალეფიშ კუნტახანურ მადუდე სხუნუქ. 1996 წანას გეჭოფეს ახალი კონსტიტუციაშ პროექტი.
კჷნე თე წანაშ 26 ეკენიას დოშანეს ოპრეზიდენტე გჷშაგორუეფი, სოდეთ ხონარეფიშ
55,7 %-ით გიმორძგჷ იაჰია ჯამექ. გჷშაგორუეფშე ჟირ დღაშა დეთხინუ კუნტახანურ
ოურდუმე სხუნუ დო 1997 წანაშო დოშანჷ ოპარლამენტე გჷშაგორუეფი, სოდეთ გიმორძგჷ
პრეზიდენტიშ პარტიაქ.

2001 წეანას იაჰია ჯამექ ხეახალაშო იჸუ გჷშაგორილქ ხონარეფიშ 53 %-ით, ოდო 2006
წანას ხონარეფიშ 67 %-ით ხოლო ართი ხუთწანამ ხანით გიხანგინძორჷ ოპრეზიდენტე
დუდალა.



https://xmf.wikipedia.org/wiki/%E1%83%91%E1%83%9D%E1%83%A1%E1%83%9C%E1%83%98%E1%83%90_%E1%83%93%E1%83%9D_%E1%83%B0%E1%83%94%E1%83%A0%E1%83%AA%E1%83%94%E1%83%92%E1%83%9D%E1%83%95%E1%83%98%E1%83%9C%E1%83%90

ქიანა ბალკანეთიშ ჩქონს იდვალუაფუ, იკათუანს ჟირი ისტორიულ-გეოგრაფიული ოლქიშ -
ბოსნიაშ დო ჰერცეგოვინაშ დიხეფს. ომძღჷ ქიანეფი: სერბეთი, მონტენეგრო დო ხორვატია.
ფართობი - 51.129 კვ.კმ.

1945 წანაშე რდჷ იუგოსლავიაშ ფედერაციაშა მიშმაულარი ართ-ართი რესპუბლიკა. 1990
წანაშ ეშასხუნუეფიშ უკული ოდუდეშა ნაციონალისტეფქ ქუმორთეს. სერბულ-ხორვატულ
კონფლიქტიქ გიფაჩ ბოსნიაშ ტერიტორიას ხოლო დო 1991 წანას სერბეფიშ არმიაქ დეკინჷ
მოხურგე რაიონეფი. რესპუბლიკაქ გაგჷმაცხადჷ სუვერენიტეტი, მუსჷთ წოხლე აწუდირთჷ
სერბ მახორობაქ. გეტირხჷ კონფლიქტიქ. 1992 წანას ევრორსხუქ დო ააშ-ქ გაგმაცხადჷ
ბოსნია-ჰერცეგოვინაშ ზოხორინელობა. თიმ წანას მიღებულქ იჸუ გოართოიანაფილი ერეფიშ
ორგანიზაციაშ აკოდგინალუაშა. გოართოიანაფილი ერეფიშ ორგანიზაციაშ დო ნატოშ მოხვარათ
მიხუჯინჷ კონფლიქტიშ გაჩერებაქ. 1997 წანს ჩეტარ მიარეერუანულ ეშასხუნუეფქ. ლჷმაშ
თებაშე 10 წანაშ უკული ხოლო ვარე მოწესრიგებული ურთიერთობები ეთნიკურ ბუნეფს შქას,
ეკონომიკა ტომბა კრიზისის რე. დეიტონიშ აპიჯაფათ თაქ ფაქტიურო გოართოიანაფილი
ერეფიშ ორგანიზაციაშ პროტექტორატი რე. ოერეფოშქარე კონტროლიშ მონწყჷმაშ შემთხვევას,
ფედერაციაშ სუბიექტეფი ოეგებიეთ ართიანს დეთხიებუნა, თიშენ, ნამდა სეპარატისტული
ტენდენციეფი ძალიერი რე.



https://xmf.wikipedia.org/wiki/%E1%83%91%E1%83%98%E1%83%9D%E1%83%9A%E1%83%9D%E1%83%92%E1%83%98%E1%83%90

ბიოლოგია — მენცარობა, ნამუთ გურაფულენს თელი სქჷლედეფიშ ენწყუალას, ფუნქციეფს,
დორშუალას, ბადებას, გოვითარაფას, რცხუაფას ართიანწკჷმა დო ღურელ ორთაწკჷმა. თინა
იკათუანს რინაშ მაგურაფალ მიარე მენცარობას. ბიოლოგიაშ რკვიებაშ თარი მეთოდეფი რე:
დოკვირაფა, ეჭარუა, მერინუა დო ცადება. რკვიებაშ შედეგეფი ისხუნუ თელი სქჷლედეფიშ
ისტორიულ მოჯგირობა დო გოვითარაფაშ თოლწონუათ. ბიოლოგიაშე დჷნადგინა ფაქტეფს დო
კანონზჷმიერობეფს გჷმირინუანს მედიცინა, ოფუტეშ მეურნობა დო შხვა დარგეფი.

ტერმინი ბიოლოგია მეღებული რე ბერძენულ ზიტყვეფშე: βίος (bios) „რინა“ დო λόγος
(logos) „მონძღვარუა“. ათე ტერმინი მაართათ, 1802 წანას მიშეღეს ფრანგ მენცარეფქ ჟ.
ბ. ლამარკიქ დო გერმანალ მენცარქ გ. რ. ტრევინარიუსიქ.

ანატომია — ბოტანიკა — გენეტიკა — ეკოლოგია — ემბრიოლოგია — ვირუსოლოგია —
ზოოლოგია — მიკრობიოლოგია — ფიზიოლოგია — ციტოლოგია — ჰისტოლოგია

ბიოგეოგრაფია — ბიოინჟინერია — ბიონიკა — ბიოკიბერნეტიკა — ბიოტექნოლოგია —
ბიოფიზიკა — კოსმოსური ბიოლოგია

ბიოლოგიური რჩქინაშ დაჭყაფურეფს აფხვადუთ ჯვეშ ცივილიზაციეფიშ მოაზირეეფიშ დო
მასქილადაფარეფიშ ნოჩიებუეფს, თენეფს შქას: ჰიპოკრატეწკჷმა, არისტოტელეწკჷმა დო
შხვა. შქა ოშწანურეფს ბიოლოგიაშ გოვითარაფაქ გებორჯჷ, მორო მა-16-17 ოშწანურეფიშ
მაგორალეფქ დიდძალი მოღე დოშაყარეს ორგანიზმეფიშ აკოგაფაშ გეშა.

ბიოსფერო — ორთაშობური გიშაგორუა — ელმოლი — გენი — დნმ — ევოლუცია — ეკოსისტემა —
ორგანიზმი — ძინა — გვარობა — თელარა — თოლი

არისტოტელე - კლოდ ბერნარი - ჟორჟ ლუი ლეკლერკ ბიუფონი - რობერტ ბროუნი - გალენი -
ჩარლზ დარვინი - ვეზალიუსი - კასპარ ფრიდრიხ ვოლფი - ჟორჟ კიუვიე - ლამარკი, ჟან
ბატისტ - ანტონი ვან ლევენჰუკი - კარლ ლინეი - კონრად ლორენცი - მენდელი, გრეგორ -
ილია მეჩნიკოვი - ივან პავლოვი - ლუი პასტერი - კარლ ფონ ფრიში - უილიამ ჰარვეი -
ალექსანდერ ფონ ჰუმბოლდტი



https://xmf.wikipedia.org/wiki/%E1%83%B0%E1%83%90%E1%83%95%E1%83%90%E1%83%98_(%E1%83%A8%E1%83%A2%E1%83%90%E1%83%A2%E1%83%98)

ჰავაი (Hawaii, Hw) — შტატი ააშ-ს, იდვალუაფუ რჩქალი ოკიანეშ რეგიონს. კოკეფს 1778
წანას მიოგორუ ჯეიმზ კუკიქ. ჩინებული რდჷ სენდვიჩიშ კოკეფიშ ჯოხოთ. 1843 —
ფრანკო-ბრიტანული კონვენციათ გარანტირაფილი რდჷ თიში ზოხორინალა კამეჰამეჰაშ
დინასტიაშ მართუალათ. მაფეფი: კამეჰამეჰა IV (1863-შახ); კამეჰამეჰა V (1872-შახ);
უილიამ ლუნალილო (1874-შახ); დევიდ კალაკაუა (1891-შახ); დიაფალი ლილიუოკალანი
(1893-შახ). 1887 — მიღეს კონსტიტუცია. 1894 — გჷმიცხადჷ რესპუბლიკათ. 1898 —
ქჷნკარსხჷ ააშ-ს. 1900 — ტერიტორია. 1959 — გჷნიღთჷ ააშ-იშ 50-ა შტატო.



https://xmf.wikipedia.org/wiki/%E1%83%AC%E1%83%A7%E1%83%90%E1%83%A0%E1%83%9B%E1%83%90%E1%83%9A%E1%83%A3

წყარმალუ — წყარიშ ნადუ, ნამუთ ორთაშობური კალაპოტის მეურს დო მუშ ღანჩოშ ჟიდოხური
დო დიხაშთუდოლენი გიმნაველით ირდუ.

წყარმალუეფს მენცარულო გურაფულენს დიხაუჩაშ ჰიდროლოგიაშ ართ-ართი დარგი -
წყარმალუეფიშ ჰიდროლოგია.

წყარმალუს უღუ ოდუდე — აბანი, სოჸურეშეთ იჭყაფუ, დო აკაკათაფუ — აბანი, სოდეთ თინა
ზუღას, ტობას ვარა შხვა წყარმალუს ახოლუ. წყარმალუ, ნამუთ უოშქარუეთ აკათუ ზუღას,
ტობას, ჭყონჭყოს ვარა ქვიშეფს მიშმადინუ — თარი წყარმალუ რე. წყარმალუს აკათუ
ნოჸელეფი.

თარი წყარმალუ მუში ნადუეფწკჷმა ართო აკმოქიმინჷნს წყარმალუეფიშ სისტემას. სქირონაშ
ჯიდოხი, სოჸურეშეთ წყარმალუშ სისტემა წყარს ეკოროფუნს, რე წყარმაშაყარუ ღანჩო. თენა
დო ვარ თი წყარმალუშ სისტემაშ წყარმაშაყარუ ღანჩოს, ნამუთ შხვა წყარმალუეფიშ
სისტემეფშე გჷმორთილიე წყარგჷმართალეფით, ჯოხო წყარმალუშ ღანჩო.

წყარმალუ ლეხერს მეურს. ლეხერიშ ჯინც არძაშე უდაბალაშ ნორთი რე კალაპოტი, ოდო თი
თია, ნამუთ ხვალე წყარალაშ ბორჯის იფორუ წყარით — ჭალე რე. ოდუდეშ დო ნადუშ
სიმაღალეფიშ შხვაობას წყარმალუშ ლაფა ჯოხო.

წყარმალუ გარემოშ შანულამი ელემენტეფიე: სიგჷრძა, სიგანა, სიტომბა, წყარიშ დონე,
ხჷრჩუაშ ნჭება, წყარიშ დო ნაღელიშ ხარჯი. რელიეფიშ ოსქვებურო რსებენს გვალაშ დო
დჷკიშ წყარმალუ. გვალაშ წყარმალუ მეურს ცორქო დო ტომბა ლეხერს, გჷშმეგორუ ჩხორჩხოლი
დინაფათ, კალაპოტი ჭოროამი უღუ დო ორჩქინანს წყარგელაფუეფს. დჷკიშ წყარმალუ
განიერი, ჯგირო გჷმომუშებულ ლეხერს მეხჷრჩანს, კალაპოტი ღიროკილი დო ჩხვინჩხვალი
უღუ, გეკინალა — უშანულამე , ულა — წყჷნარი.

წყარმალუშ ხასიათი დო გოვითარაფა მებუნაფილი რე კლიმატი, რელიეფი, გეოლოგიური
სტრუქტურა დო ღანჩოშ სიდიდაშა. კუნტახანური, სეზონური წყარმალუეფს უედეფს უძახჷნა
(არაბულო Wadi). თინეფი აშაძუნა საჰარას დო მეთე კლიმატური პიჯალეფიშ რეგიონეფს.
თინეფიშ კალაპოტეფი სქჷრიე, იფშაფუ ხვალე დიდი ჭვემეფიშ უკული.

ძალამ დიდი რე წყარმალუეფიშ როლი ოკათე მეურნობას. თინა რე ოშუმალი დო ინდუსტრიული
წყარიშ მიმაჭირინაფალი, ორთაშობური წყარიშ შარა, ჰიდროენერგიაშ წყუ, ჩხომეფიშ დო
შხვა ორგანიზმეფიშ ოხორინალი. წყარმალუეფიშ ართი ნორთი, უმოსო გოვითარაფილ ქიანეფს,
დანძვარებული რე. თე ქიანეფიშ თარობეფი აკმოგორუნა არძო ღარჯილს - კანონმადვალუს,
სანიტარულს, ტექნიკურს, ნამდა მურკანი ვარა დუდშე გეიჩილითუანი წყარმალუეფიშ
ორეწუალე ნოსქილედეფიშ მოხვამილაფა. წყარმალუეფი, ნამუეფით მუდგაზმარენი ქიანაშ
ტერიტორიას მიხვარჩალჷნან (დუნაი, რაინი, კონგო) გაკინებულეფი რენა კომერციული
ხვამარდეფიშ მეულა-მოულაშო. თაქ ნავიგაციაშ წესეფი დოდგინელი რე ოერეფოშქაშე
აკოალებათ. წყარმალუშ ალუვიონს ფხვადუთ ორგებაფალი ნაგურაშ (ორქო, პლატინა, ალმასი
დო შხვა) ქვიშონური ობადაშეეფს.



https://xmf.wikipedia.org/wiki/%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98%E1%83%A8_%E1%83%9D%E1%83%A2%E1%83%94%E1%83%9A%E1%83%94%E1%83%A4%E1%83%9D%E1%83%9C%E1%83%94_%E1%83%99%E1%83%9D%E1%83%93%E1%83%94%E1%83%A4%E1%83%98

ქიანეფიშ ოტელეფონე კოდეფი გოთანჯილი რე ITU-T-შ რეკომენდაციეფით, E.123 დო E.164
ნომერეფიშ გიმე. კანკალეშა თე კოდეფშა უჯოხონა IDD (International Direct Dialling)
ვარა ISD (International Subscriber Dialling)კოდეფი.

საირქიანო ოტელეფონე ნომერეფიშ ეიოკორობალო თი აპარატეფშე, ნამუთ მერსხილი რე
საართო გიმორინაფაშ კაბელურ ოტელეფონე რშვილეფს, დუდშე ოხვილჷ საირქიანო ორეკალშა
გინმალი სპეციალურ პრეფიქსიშ ეკორობუას, ნამუთ გიშეკერზუაფუ ქიანას მოქიმინჯე
რშვილეფიშ მეჯინათ. შხირას პრეფიქსიშ დინოხოლე თაშნეშე შილებე თი ოპერატორიშ
გიშაგორუა ხოლო, ნამუთ ონინალდას იჸი საირქიანო რეკუას, ვარდა შილებე გინულა მერკე
ხარისხიშ საირქიანო ორეკალშა, მარა ელაზჷმაფათ ეფ ტარიფშა. სამანგათ, ზსწ-შ კანკალე
ქიანას (ბელარუსი, ყაზახეთი, ტაჯიკეთი, თურქმენეთი, უზბეკეთი) პრეფიქსი რე "8 ~ 10"
(სიმბოლო ~-ით ეშანილი რე პაუზა ზარიშ ოჯინეთ).

მობილურ ტელეფონეფს ეკორობუაშ ბორჯის შილებე ვეკორნუას სპეციალური პრეფიქსი, დო
ტელეფონს ეიკორობუაფუ +.

რცხუშ ღოზეფი ზონეფიშ ნომერეფი რე, მაართა რიცხუ, ნამუთ გეჸუნს შანი +-ის. უჯრეფს
მეწურაფილი რე ქიანაშ კოდიშ მაჟირა რიცხუ (ზონეფიშ დორთუალაშ რსებაშ შვანს).



https://xmf.wikipedia.org/wiki/%E1%83%A3%E1%83%92%E1%83%90%E1%83%9C%E1%83%93%E1%83%90

უგანდა (ედომუშამი ოფიციალური ჯოხოდვალა უგანდაშ რესპუბლიკა, ინგლ. Republic of
Uganda, სუაჰ. Jamhuri ya Uganda) — სახენწჷფო ბჟაეიოლ აფრიკას. ქიანას ოკიანეშა
გიშალი ვაუღუ. ბჟაეიოლშე უხურგანს კენია, ოორუეშე - ობჟათე სუდანი, ბჟადალშე -
კონგოშ დემოკრატიული რესპუბლიკა, ობჟათე-ბჟაეიოლშე - რუანდა დო ობჟათეშე -
ტანზანია. ქიანაშ ობჟათე ხურგას ეშახე ტობა ვიქტორიაშ შანულამი ნორთი.

ქიანაშ ჯოხო მოურს ბუგანდაშ ომაფეშე, ნამუთ იდვალუაფუდჷ თიში ამდღანერი ტერიტორიაშ
ობჟათე ნორთის დო იკათუანდჷ ნანანოღა კამპალას ხოლო. მახორობაშ 76 % ოხორანს
სიდაღარაშ გეჸეშ გიმე.



https://xmf.wikipedia.org/wiki/%E1%83%A1%E1%83%9E%E1%83%90%E1%83%A0%E1%83%A1%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

სპარსული ნინა (ახალსპარსული ნინა, ფარსი, زبان فارسی [zæ'bɒːne fɒːr’siː]) —
ინდოევრპული ნინეფიშ ფანიაშ ირანული ბუნაშ ნინა, ნამუსჷთ დიდარი მიარეოშწანურამი
სალიტერატურო ტრადიცია უღუ, ნამუთ იკათუანს მოსოფელიშ ლიტერატურაშ აღიარაფილ
შედევრეფს. ნინაქ გიჭყჷ მუჭოთ ოშქაშესპარსული ნინაშ გოგჷნძარაფაქ ირანიშ
ისლამიზაციაშ ეპოქას, არაბული ეჭოფუეფიშ უკული დო დიდი გოლინა იღვენუ არაბულ ნინაქ.

სპარსული ნინა, კინე ფარსი — სპარსალეფიშ ნინა. სპარსულწკჷმა ძალამი არხოს რე დარი
ანუ ქაბულიშ სპარსული ნინა. თინეფს შქას გიშაკერძაფა ვართფერი შანულამი რე,
ლექსიკაშ დონეს. სპარსულიშ დიალექტშა რაგადანა ტაჯიკეფი ხოლო (ქძ. ტაჯიკური ნინა დო
დარი). ნინა გჷმირინუანს სპარსულ ჭარალუას, ნამუთ არაბულ ჭარალუაშა რე გერსხილი.



https://xmf.wikipedia.org/wiki/%E1%83%A0%E1%83%A9%E1%83%A5%E1%83%90%E1%83%9A%E1%83%98_%E1%83%9D%E1%83%99%E1%83%98%E1%83%90%E1%83%9C%E1%83%94

რჩქალი ოკიანე (გიოდჷ პორტუგალიარი მარკვიე ფერნანდო მაგელანქ) — მოსოფელიშ უდიდაში
წყარიშ რეზერვუარი. თინა მითმიკინენს დიხაუჩაშ ჟიდონფაშ ნასუმორს, საართო ფართობით
179,7 მილიონი კმ²; ოკიანეს მეხოლაფირო 25 000 კოკი რე, ნამუშ უმენტაშობა ეკვატორიშ
ობჟათეჸურე იდვალუაფუ. ოკიანეშ ქვინჯი ბჟადალჸურე უმოსი ტომბა რე ბჟაეიოლწკჷმა
ალაზიმაფათ. თიში არძოშე უმოსი ტომბა აბანიშ – მარიანიშ რღამილიშ სიტომბა 11022
მეტრა რე.

ედომუშამ რჩქალი ოკიანეს მოდვალირი რე ვულკანური გოჭყაფაშ კოკეფი. ნამთინე ათეცალ
კოკის გოლუას მანჯანეფქ ქჷგაარდჷ, ნამუშ უკულით კოკეფქ ზუღას ქიმშადინეს, დო
თინეფიშ აბანს რკალქ – მარჯანიშ რიფეფქ ქჷდოსქიდჷ. ოკიანეს გოლუაფირი აფჷ აქტური
ვულკანეფიშ ჯაჭვი, ნამუსჷთ „დაჩხირიშ რკალს“ უძახჷნა. რჩქალი ოკიანეშ რეგიონი
იხასიათებუ ტროპიკული შტორმეფით – ტაიფუნეფით, ნამუეფით იხასიათებუ მერთა-მორთაშ
რეღმეფით, მუთ ვულკანეფიშ ეშაგორგოთიშ დო წყარიშთუდონი დიხაშნწალუაშ მოღალუ რე.

რჩქალი ოკიანეშ კათეფს დორხველ ხვარებაშო უთარაშო მოჸუნა ოჩამალი ჩანარეფი. მარა,
მინი კოკეფს უღუნა თინერი ოექსპორტე კულტურეფით, მუნერეფით რე, ქოქოსიშ კაკალი დო
ზეთიშ პალმა. მიარე ჭიჭე კოკეფშო ჩხომჭოფუა ურცხოული ვალუტაშ მუშნაველიშ
უშანულამაში წყუ რე. შხუ ჩხომჭოფუ ოწარმეეფი მორჩილას რე. თინეფი აძვილებურეფი რენა
კონკურენცია გამუკუჸონანჷ იაპონიაშ დო რუსეთიშ ფედერაციაშ შხუ ჩხომმაჭოფუ ფლოტეფს.
პალმეფამი პლაჟეფიშ, მანჯანიშ რიფეფიშ დო ბჟალამი კლიმატიშით, რჩქალი ოკიანეშ
კოკეფი ტურისტეფს ძალიერო მიკმიჭოფანს.



https://xmf.wikipedia.org/wiki/%E1%83%A0%E1%83%90%E1%83%98%E1%83%9C%E1%83%98

რაინი (გერმ. Rhein /ʀaən/, ფრანგ. Rhin /ʀɛ̃/, ნიდ Rijn}} /rɛin/) — შხუ წყარმალუ
ბჟადალ ევროპას. გინმურს შვეიცარიაშ, ლიხტენშტაინიშ, ავსტრიას, გერმანიაშ,
საფრანგეთიშ დო ნიდერლანდეფიშ ტერიტორიას. სიგინძა — 1230 კმ, ღანჩოშ ფართობი — 185
ანთასი კმ².

წყარმალუ ოდუდეს ეჭოფუნს ალპეფს, გინმურს ბოდენიშ ტობათ, გუშურს იურაშ დო
შვარცვალდიშ ქჷნდჷრეფს, თეშ უკული ჟინი რაინიშ რზენს მეურს. თუდოლენი მალობა ოშქაშე
ევროპულ რზენს რე, სოდეთ კალაპოტეფი კანკალე აბანეფს დამბეფით რე მუკოხურგილი.
ოორუეშ ზუღას მოხვალამაშახ დელტას აკმოქიმინჷნს.

წყარმალუ ონიშე რე 953 კმ-ს, ნოღა ბაზელშახ ბოდენიშ ტობაშ მეკოროცხუათ. ოწყარმალე
შარეფიშ ედომუშამი სიგინძა წყარმალუ რაინიშ ღანჩოს 3000 კილომეტრი რე.

რაინს იდვალუაფუ ნოღეფი: არნემი (ნიდერლანდეფი), დიუსელდორფი, კელნი, ბონი, მაინცი,
მანჰაიმი, ბორმსი, სტრასბურგი (საფრანგეთი), ბაზელი (შვეიცარია).

1986 წანაშ 1 გერგობათუთას რაონს ევროპას ართ-ართი არძაშე უშხუაშ ეკოლოგიურ
კატასტროფაქ ქჷმოხვადჷ. შვეიცარიაშ ნოღა ბაზელს ფირმა "სანდოსიშ" ქიმიურ ქარხანას
გორჩქინელ დაჩხირქ წყარმალუშა 30 ტონა პესტიციდიშ, ვარჩხილიშწყარიშ დო შხვა ოფუტეშ
მეურნობაშ ქიმიკატეფიშ ინოწიმა გჷმიჭანუ. თეშ გეშა, წყარს ჭითა ფერქ ქიგიადუ,
წყარმალუშ რაიონეფს კათას ჸუდეეფშე გუმულაქ ეკრძალჷ, გფრ-ს წყარსადენეფქ დიკილჷ,
ნამუეფიშ მანგიორო ცისტერნეფით მეღალირი წყარი გჷმირინუაფუდუ. 10 დღაშ დინოხოლე
ოორუე ზუღაქ ხოლო ენძვარჷ. ექსპერტეფიშ შეფასებათ. გვერდ მილიონ ჩხომქ დოღურჷ,
კანკალე გვარობაქ გვალო გოქჷრჷ.



https://xmf.wikipedia.org/wiki/%E1%83%9F%E1%83%98%E1%83%9A%E1%83%94%E1%83%9C%E1%83%98_%E1%83%93%E1%83%9D%E1%83%9C%E1%83%94%E1%83%A8_%E1%83%94%E1%83%A0%E1%83%A3%E1%83%90%E1%83%9C%E1%83%A3%E1%83%9A%E1%83%98_%E1%83%93%E1%83%9D%E1%83%9B%E1%83%94%E1%83%9C%E1%83%98

ჟილენი დონეშ ერუანული დომენი (ccTLD) რე ინტერნეტიშ ჟილენი დონეშ დომენი, ნამუთ,
მუჭოთ წესინ, ნამუდგა იჸინი კონკრეტული ქიანაშო ვარა მუკობუნაფილი ტერიტორიაშო
გჷმირინუაფუ.

ჟილენი დომენიშ ერუანული დომენიშ რეკომენდაციეფი გეძჷ RFC-1032-ის 1987 წანაშ
გჷმათუთაშე, დო ხოლო RFC-2240-ის. კერზოთ, RFC-1032-ს ოძირანს, ნამდა «ქიანეფი,
ნამუსჷთ ოკონა ჟილენი დონეშ დომენიშ დორეგისტრირაფანი, თე დომენი ოკო აკმოდირთუდას
ორეგისტრირებელი ქიანაშ ჟირასოამი კოდით, ნამუსჷთ ითოლისწორენს ISO 3166-შ
ოერეფშქაშე სტანდართიშ ერკებული.

ჟილენი დონეშ ერუანული დომენიშ რეგისტრირაფა მიკორსხილიე გოთანჯილ პირობეფს,
თაურჷშე ართართიე — ქიანაშ აღიარაფა ოერეფშქაშე არენას. თაურჷშე, დომენი .tw-იშ
გეშა რე კონფლიქტეფი (ტაივანი), ხოლო დომენი (თე ბორჯიშოთ ვარე მეჩამილი)
დნესტრიშპიჯეთიშ მოლდოვეთიშ რესპუბლიკაშო დო შხვ.

მუსხირენ გონსაკუთრაფილი (ვაფორმალურობაშ მიუკუჯინალო) სტატუსი უღუ დომენეფს, ნამუშ
აბრევიატურეფიშ აკოხონარაფას უღჷ, თე თუ თი აკოკუნტარაფა. თაურჷშე, ტუვალუშ დომენი
- .tv, ფართას გიმირინუაფუ მუჭოთ ჟილენი დონეშ ვაერუანული დომენი ტელევიზიაშო,
მიკრონეზიაშ ფედერაციული შტატეფიშ დომენი - .fm — FM-რადიოსადგურეფშო, კოკი მენიშ
დომენი - .im — ინტერნეტ-მესენჯერეფშო (ინგლისურო Instant Messenger),თურქმენეთიშ
დომენი - .tm — ოვაჭრე შანეფშო, მოლდოვაშ დომენი - .md — სამედიცინო სტრუქტურეფშო,
ბჟადალი სამოაშ დომენი - .ws — ვებ-ხასჷლეფშო, დო ლაოსიშ დომენი - .la — თი
ორგანიზაციეფშო, ნამუთ დორეგისტრირაფილი რენა ლოს-ანჯელესის.

კანკალე ჟილენი დონეშ ერუანულ დომენს გოხურგუეფი უღუ, ნამ დომენიშ ეჭოფუათ დო
საიტიშ აკოხანდუათ ვეშილებენი. თეჯგუა რე მაგალთო ააშ (.us), ევროპაშ რსხუ (.eu),
ესტონეთი (.ee), უკრაინა (.ua), აზერბაიჯანი (.az).



https://xmf.wikipedia.org/wiki/%E1%83%9C%E1%83%94%E1%83%95%E1%83%90%E1%83%93%E1%83%90

ნევადა (ინგლ. Nevada /nəˈvædə/) — შტატი ააშ-იშ ბჟადალ ნორთის. თიში ფართობი
286,350 კმ² რე, მახორობა დოხოლაფათ 2.7 მილიონი კოჩი. ათე მაძირაფალით თინა
სიდიდათ მაშკვითა დო მახორობათ 35-ა შტატი რე ააშ-ს. ედომუშამი მახორობაშ დოხოლაფათ
2/3 ოხორანს ლას-ვეგასიშ აგლომერაციას, ნამჷთ აკმოდირთუ სუმი დიდი ნოღაშე.. ნევადაშ
შტატიშ ნანანოღა რე კარსონ-სიტი.

ნევადა ჯინჯიერო წჷმორინაფილი რე ტიოზეფით დო სემიარიდული ტერიტორიეფით, ნამჷეფით
ჯინჯიერი ნორთი მორთილი რე დიდი ღანჩოშ ხურგეფს. დიდი ღანჩოშ ობჟათეშე რინელი
რაიონეფი, იდვალუაფუ მოჰავეშ ტიოზიშ ტერიტორიას. შტატიშ დიხეფიშ 86% ააშ-იშ თარობაშ
დორხველობას რე შხვადოშხვა იურისდიქციაშ გიმე, მუჭოთ ოურდუმე, თეში ომენოღალე.

ჯოხოდვალა ნევადა მოურს თიშ ხოლოს დვალირი სიერა-ნევადაშ გვალეფიშე, მუთ ესპანურო
გეთილი გვალეფს შანენს. ევროპელეფწკჷმა კონტაქტიშა ამდღანერი შტატიშ ტერიტორიას
ოხორანდეს ამერიკაშ კვიდრი მახორობა პაიუტეფიიშ, შოშონეფიშ, დო უოშოშ თურეფი. დუდშე
ტერიტორია ესპანეთიშ დორხველობას რდჷ დო მიშეშჷ ალტა-კალიფორნიაშ აკოდგინალუაშა,
მექსიკაშ დუდიშალაშო ლჷმასშ უკული თიქ მექსიკაშ დორხველობაშა გინორთჷ. 1848 წანაშ
ამერიკა-მექსიკაშ ლჷმაშ უკული ტერიტორიაქ ააშ-იშ მაღვენჯალაშა გინორთჷ დო 1850
წანას იუტაშ ტერიტორიაშ ნორთიქ იჸუ. 1859 წანას კომსტოკ-ლოდის ვარჩხილიშ მეგორუაშ
უკული ათე აკანაფს დჭყჷ მახორობაშ მალი ტემპეფით ძინაქ, მუქჷთ ხე უნწყუ 1861 წანას
ნევადაშ ტერიტორიაშ დორსხუაფას იუტაშ ტერიტორიაშ ბჟადალ ნორთის. 1864 წანაში 31
გიმათუთას ნევადაქ იჸუ ააშ-იშ წკარით 36-ა შტატიქ.

აზრტული ლაჸაფეფიშ ლეგალიზაფაქ, დიარაშ დო დათხიაშ პროცედურაშ სიეფექ ნევადა XX
ოშწანურაშ თარი ტურისტულ ცენტრო გინაშქჷ. ტურიზმიშ ინდუსტრია შტატიშ მიშნაველიშ
თარი წყუ რე. ნევადაშ შტატი მოსოფელს ორქოშ მაწარმებელეფს შქას მაანთხა აბანს რე.

ნევადას ოფიციალურო „ვარჩხილიშ შტატის“ უძახჷნა თიშ ისტორიას დო ეკონომიკას
ვარჩხილიშ დიდი შანულობაშ გეშა. თინა ხოლო ჩინებული რე მუჭოთ „ლჷმას დუნაბადი
შტატი“, თიშენ ნამჷდა თიქ დუდიშალა ომენოღალე ლჷმაშ პერიოდის მიპალუ დო „აბზინდიშ
შტატი“ სიმბოლური ჩანარიშ გეშა.

ნევადა ააშ-იშ უდიდაში კილერი ტერიტორიაშ მაღვენჯი შტატი რე, ნამჷსჷთ ვაპალუ
ოსქირონე ხურგა კანადაწკჷმა დო მექსიკაწკჷმა.



https://xmf.wikipedia.org/wiki/%E1%83%9B%E1%83%9D%E1%83%9A%E1%83%93%E1%83%9D%E1%83%95%E1%83%90

მოლდოვა, ოფიციალურო მოლდოვაშ რესპუბლიკა — სახენწჷფო ბჟაეიოლ ევროპას, რუმინეთი დო
უკრაინა შქას. ნანანოღა რე კიშინიოვი.

მოლდოვა იდვალუაფუ ობჟათე-ბჟაეიოლ ევროპას. ბჟაეიოლშე ომძღჷ უკრაინა, ბჟადალშე -
რუმინეთი. ქიანაშ ფართობი რე 33.700 კვ.კმ. რუმინეთიწკჷმა მოლდოვაშ სანძღოეფი
მეჸუნს წყარმალეფს - პრუტის დო დუნაის. ქიანაშ უმაღალაში კონკა რე დეალულ ბელენეშტი
- 430 მ.

მოლდოვას მოხუჯური კლიმატური პიჯალეფი რე, მუთ ირზენს ოფუტეშ მეურნებაშ გოვითარაფაშ
საშუალებას. თეშენი ქიანაშ ექსპორტიშ უმეტაშ თია უკინებუ კვებაშ პროდუქტეფს,
დარანას (ღვინს), ტექსტილს, თუთუმს. უღუ ჭიჭე მუდანობათ მინერალური რესურსეფი -
ფოსფორიტი, თაბაშირი, კირქუა. ენერგომატარებელეფს - გაზის, ნავთობის დო ქუანოშქერს
უმოსო რუსეთიშე ღებულენს. მოლდოვაშ ვალუტა რე მოლდოვური ლეი (MDL).



https://xmf.wikipedia.org/wiki/%E1%83%9B%E1%83%90%E1%83%A4%E1%83%A3%E1%83%A0%E1%83%98%E1%83%9C%E1%83%AF%E1%83%94%E1%83%94%E1%83%A4%E1%83%98

მაფურინჯეეფი (Aves), ხირხიმელამ ჩხოლარეფიშ კლასი, ნამუთ იკათუანს დოხოლაფირო 8,6
ვითოშ გვარობას. მაფურინჯეეფიშ კლასის გოართოიანაფილი რენა ჟირკუჩხამ, ბურდღათ
ფორილი ჩხოლარეფი, ნამუეფიშ უმენტაშობაშ ლოკომოციაშ ჯინჯიერ ფორმას წჷმარინუანს
ფურინუა. მაფურინჯეეფშო დჷმახასიათაფალი რე მეკენჯი, ქექე, პნევმატური ჩონჩხი,
ოთხოკანამ გური,ინტენსიური ნიფთიერებეფიშ თირუა, ასა-გასაშ ირალი, მაღალი
ტემპერატურა (37,8-45,5 °C). გოჭყაფათ დო ასა-გასაშ ეგაფილობათ მაფურინჯეეფი ხოლოს
რენა ხოხუეფწკჷმა, ათეშენ ტ.ჰაქსელიშ კლასიფიკაციათ თინეფწკჷმა იართოიანებუნა ართ
ჟინკლასის (Saurapsida).



https://xmf.wikipedia.org/wiki/%E1%83%98%E1%83%A2%E1%83%90%E1%83%9A%E1%83%98%E1%83%90%E1%83%A8_%E1%83%94%E1%83%A0%E1%83%A3%E1%83%90%E1%83%9C%E1%83%A3%E1%83%9A%E1%83%98_%E1%83%9D%E1%83%99%E1%83%A3%E1%83%A9%E1%83%AE%E1%83%91%E1%83%A3%E1%83%A0%E1%83%97%E1%83%94_%E1%83%9C%E1%83%90%E1%83%99%E1%83%9D%E1%83%A0%E1%83%9D%E1%83%91%E1%83%90

იტალიაშ ერუანული ოკუჩხბურთე ნაკორობა — მოსოფელიშ დო ევროპაშ ართ-ართი არძაშე
ტიტულუანი ერუანული ნაკორობა, გიმორძგუ ფიფაშ ოთხ მოსოფელიშ ჩემპიონატის (1934,
1938, 1982 დო 2006), ართ ევროპაშ ოკუჩხბურთე ჩემპიონატის (1968) დო ართ ოლიმპიურ
ლაჸაფეფს (ორქოშ მენდალი 1936 წანაშ ზარხულიშ ილიმპიადას).

ერუანული ნაკორობაშ ტრადიციული ჟინმუკაქუნალიშ ფერი (თეშ მუჭოთ არძა იტალიური
ნაკორობა ბუნაშ დო ათლეტიშ, მოტო-სპორტიშ მოხ) რე ლაჟვარდიშფერი (იტალ. azzurro),
თეშნერო ერუანული ნაკორობაშ მაკათურეფშა მეტჯოხოთ Azzurri უჯოხონა.



https://xmf.wikipedia.org/wiki/%E1%83%97%E1%83%A3%E1%83%97%E1%83%90_(%E1%83%90%E1%83%9A%E1%83%9B%E1%83%90%E1%83%A8%E1%83%90%E1%83%A0%E1%83%94)

თუთა დიხაუჩაშ აკა ორთაშობური ალმაშარე რე. თის მუთუნი ფორმალური ჯოხო თუთაშ გალე,
ვა აპალუ, მორო ზოგადო მენცარულ ნახანდეფს თის „ლუნა"-თ (ჯოხოგიორთაშე, ლუნარული)
მიშინუანა (ლათ. Luna). თიშ სიმბოლო რე გვერდთუთა. თუთაშ ოშქაშე დოჩილითაფა
დიხაუჩაშე 384 399 კმ. რე. პერიგეუმს მეძვენა 363 104 კმ. რე დო აპოგეუმს 405 696
კმ. დიამეტრი 3 476 კმ. რე.

მაართა ხელობური ობიექტი, ნამუქუთ თუთას გედოხოდუნ რდჷ „ლუნა 2“ (1959). მაართა
ფოტოსურათეფი თუთაში დიხაუჩაშ განშე მოფარაფილი ჸურე გინიღჷ „ლუნა 3“-ქ კინ თე
წანას. პმაართა ადამიერეფი, ნამუეფქუთ თუთას გედგეს კუჩხინ, რდეს ხვამარდიშე „აპოლო
11“ (ააშ, 1969).

დიხაუჩაშ გოხ თუთაშრთაფაშ ბორჯის ბჟა თიშ შხვადოშხვა ნორთის ანათენს. თახმას, თუთაშ
ფორმა შურო ვეთირუ. თინა 27,3 დღას ოკორინუანს დიხაუჩაშ გოხ მუკორთინაფას. თუთაშ
„ფორმათირაფეფს“ ფაზეფი ჯოხო.

მუჟამც ბჟა თუთაშ ოკოხოლენი განს ანათენსჷნ, თუთა ცას დახე ვარჩქუ. ათეს ახალთუთალა
ჯოხო. გეჸვენჯი ჟირი მარაშ განწხანს, თუთაშ დიხაუჩაშ გოხ რთაფაშ ბორჯის, ბჟაშ
სინთეშ გიმე თიში უმოსი დო უმოსი ნორთი მუთმართუ.

მუჟამც თუთა დიხაუჩას ოგვერდიათ ქუგართუნ, თინა ედომუშამო გეკლარჩქინდჷ. ათეს
გოფშათუთალა ჯოხო. გეჸვენჯი ჟირი მარაშ განწხანს, თუთაშ დისკო ცას იჭიჭარებჷ, რახან
ბჟაშ სინთე თიშ ხოლო უმოსი მორჩილი ნორთის ხვადჷ. მალას თუთა ახალი გორთაფას
დიჭყანს.

მუჟამცჷთ თუთა დიხუჩაშ გოხ ირთანსჷნ, დიხაუჩაშე თუთაშ ხვალე ბჟათ გონათაფილი განიშ
შხვადოშხვა ნორთეფი რჩქჷ. თუთას ფორმა თხჷთხჷ მაგანაშ ფორმაშე, ქართაშ (დისკოშ)
ფორმაშახ იძინანს, ოდო უკული კინე ირკენს. ჯინჯიერო გჷშმეგორუ თუთაშ ოთხი ფაზა:
ახალი თუთა, მაართა ნანთხალი, გოფშა თუთა დო ეკონია ნანთხალი. ედომუშამი თე ციკლი
დიხაუჩაშ 29,5 დღა დო სერს ფორუნს.



https://xmf.wikipedia.org/wiki/%E1%83%93%E1%83%A3%E1%83%9C%E1%83%90%E1%83%98

დუნაი — არძაშე უგინძაში წყარმალუ ევრორსხუშ ტერიტორიას დო მაჟირა თელ ევროპას
ვოლგაშ უკული. მუში 270 ნადუშე 34 ონიშე რე. მუჭოთ ევროპაშ არძაშე უშხუაში
ოწყარმალუე მაგისტრალი, დუნაი დიდ როლს ლაჸაფენს ხარგეფიშ გინოზინდუას. დუნაის
ეგაფილი რე მუდგაზმარენი შხუ ჰესი, მარა დუნაიშ ჰიდროპოტენციალიშ უდიდაში თია დიო
ხოლო უგუმურინაფუ რე.

წყარმალუშ ჯოხოდვალაშ ეტიმოლოგიაშე ჩინებული რე მუდგაზმარენი ვერსია. მაართა ვერსია
მერსხუაფილი რე კელტურ ზიტყვაწკჷმა Danuvius, მუთ ჩქარ წყარმალუს შანენს (Danu -
ჩქარი, vius - წყარი). შხვა ვერსიეფით წყარმალუშ ჯოხო მოურს ჯვეში სპარსული
ზიტყვაშე — დუ ნა (მეურს თაქ).

წყარმალუ ოდუდეს ეჭოფუნს გერმანიას, შვარცვალდიშ გვალაშე, ნოღა დონაუშინგენწკჷმა
ხოლოს, ზუღაშ დონეშე 678 მეტრას.



https://xmf.wikipedia.org/wiki/%E1%83%92%E1%83%90%E1%83%9C%E1%83%90

განა — სახენწჷფო ბჟადალ აფრიკას. მიშმურს ბრიტანეთიშ ერეფიშ წორომაჸალობაშა.
ბჟადალშე უხურგანს - კოტ-დ’ივუარი, ოორუე-ბჟადალშე დო ოორუეშე — ბურკინა-ფასო,
ბჟაეიოლშე — ტოგო, ობჟათეშე — გვინეაშ ჸუჯი. ნანანოღა - აკრა.

ჰავა ეკვატორულ-მუსონურიე, ობჟათე-ბჟადალშე ეკვატორულშა გჷნმალი. არძაშე ტჷბუ თუთაშ
(მელახი) ოშქაშე ტემპერატურა რე 27°C-შე (ობჟათე) 32°C-შახ (ოორუე). არძაშე რგილი
თუთაშ (მარაშინათუთა), 23°C-შე 26°C-შახ. ნოლექეფი წყარპიჯიშ ბჟადალ ნორთის დო
აშანტიშ პლატოს 1 500 - 2 000 მმ წანმოწანას, აკრაშ რაიონს დო წყარპიჯიშ ბჟაეიოლ
ნორთის - 650 - 750 მმ, ქიანაშ ოორუეს - 1 000 - 1 200 მმ.
გერგობათუთა-მარაშინათუთას საჰარაშ ტიოზიშე უბარს სქირე დო ჩხე ბორია ჰარმატანი.

წყარმალუეფიშ რშვილი შხირიე. უდიდაში წყარმალუშ - ვოლტაშ ღანჩოს ქიანაშ ტერიტორიაშ
გვერდშე მეტი უკებჷ. წყარმალუეფი - პრა, ანკობრა დო ტანო ჭორომიანიე, ჭვემაშ სეზონს
იძინანს დო ონიშეთ გჷმირინუაფუ. განას აკა ტობა რე - ბოსუმტვი.

ტერიტორიაშ დიდი ნორთი სავანაშ ტყალეფით დო მაღალოდიარებამი სავანათიე ფორილი.
ობჟათეშე დო ობჟათე-ბჟადალშე თენეფს ნოტიო სუბტროპიკული ტყალეფი თირანს. ტყალეფს
ქვიანაშ ფართობიშ დოხოლაფირო 10% უკებჷ. ოკიანეშ წყარპიჯ ღოზის ქვერჩხამი
ჩანარეფიე, ბრელიე ზეთიშ დო ქოქოსიშ პალმა. დიხეფი უმენტაშო ლატერიტულიე.
ჩხოლარეფშე სავანაშ ტყალეფს მჷკოსქილადირიე - მუნჭყვი, სავანას - ნჯილო. თაშნეშე ხე
კამბეში, ბეჰემოთი, ჯიქი, მაიმუნი, ანტილოპა დო შხვა. მიარეფერუამიე მაფურინჯეეფიშ
დო მახოხინალეფიშ ოქიანუ.



https://xmf.wikipedia.org/wiki/%E1%83%91%E1%83%9F%E1%83%90

ბჟა თაშნეშე ჩხანა — ბჟაშ სისტემაშ ცენტრის მადვალუ აკა მურიცხი. ბჟა დახე იდეალურო
სფერული ფორმაში რე დო აკმოდირთუ ჩხე პლაზმაშე, ნამუსჷთ ინორე მაგნიტური ველეფი.
ბჟაშ დიამეტრი დოხოლაფირო 1 392 684 კილომეტრი რე — დიხაუჩაშ დიამეტრშე 109-შახ
დიდი. ბჟაშ მასა (1.989×1030 კილოგრამი; დიხაუჩაშ მასაშე დოხოლაფირო 330 000-შახ
უმოსი) ბჟაშ სისტემაშ ედომუშამი მასაშ 99,86%-ს იკენს. ქიმიურო, ბჟაშ მასაშ 3/4-ს
წყარბადი აკმადგინანს, შხვა დოსქილადირი უმენტაშო ჰელიუმი რე. დოსქილადირი 1,69%
(ნამუთ დიხაუჩაშ მასაშე 5600-შახ უმოსი რე) იკენს მონკა ელემენტეფი, თიჯგურა
მუჭომით რე: ჟანგბადი, ნოშქერბადი, ნეონი, რკინა დო შხვა.

ბჟაქ 4,568 მილიარდი წანაშ კინოხ გჷმიქიმინჷ დიდ მოლეკულურ მუნაფასი რსებულ
რეგიონიშ გრავიტაციული კოლაფსით. მატერიაშ უმეტნტაშობა ცენტრის რე შაყარელი,
დოსქილადირქ გიტატურუ მართუ დისკოთ, ნამუქჷთ უკულ ბჟაშ სისტემათ გჷნირთჷ.
ცენტრალური მასა უმოს დო უმოს ჩხე დო მანგარო გჷნირთჷ, საბოლოოთ - ქიდიჭყჷ
თერმობირთვული სინთეზიქ თიშ ბირთვის. მერჩქინელი რე, ნამჷ-და დახე არძო მურიცხი თე
პროცესიშ უკული გჷმიქიმინჷ. ბჟა სპექტრულ კლასით რე G ტიპიშ თარი გეჸვენჯობაშ
მურიცხი (G2V) დო თის ვაფორმალურაო ყვინთელ ჯუჯათ (ციქათ) მითმიშინუანა, მუშენ-და
თიში იძირენფერი გჷმოსხივაფა სპექტრიშ ყვინთელ-წვანე ნორთის რე არძოშე ინტენსიური.
თიშ უმკუჯინალო, ნამჷ-და სინანდულეს თინა ჩე ფერიში რე, დიხაუჩაშ ჟინპიჯიშე
ყვინთელო ჩქჷ ატმოსფეროშენ ლენი სინთეშ გოფაჩუაშ გეშა. სპექტრული კლასიშ მეჯინათ,
G2 ოძირანს ჟინპიჯიშ ტემპერატურას (დოხ. 5505°C) დო V მოძირანს, ნამჷ-და ბჟა, შხვა
მურიცხეფიშობურო, თარი გეჸვენჯობაშ მურიცხი რე დო, თაურეშე გიშულირი, ენერგიას
წჷმოქიმინუნს წყარბადიშ ჰელიუმო სინთეზით. ბჟა მუშ ბირთვის 620 მილიონი ტონა
წყარბადიშ სინთეზის ოჭიშუანს 1 მერქაშ განობას.

ართ ბორჯის ასტრონომეფი ბჟას ჭიჭე დო ელაზჷმაფათ ახირაფილ მურიცხო გებულენდეს, მარა
ასე მერჩქინელი რე, ნამჷ—და ირემიშ ნასხაპას რსებული მურიცხეფიშ 85%-შე ბარჩხალა
რე, ნამუშ უმენტაშობა ჭითა ჯუჯეფი რე. ბჟაშ აბსოლუტური მურიცხიერი სიდიდა +4,83 რე.
მარა, თიშ გეშა ნამჷ-და ბჟა დიხაუჩაწკჷმა მადვალუ უახოლაში მურიცხი რე, თინა
არძონერ ობიექტშე მაბარჩხალე რე ცას, ნამუშ თოლოძირუე მურიცხიერი სიდიდა -26,74 რე.
თენა რე დოხოლაფირო 13 მილიარდშახ მაბარჩხალე, ვინემ მაჟირა უმოს მაბარჩხალე
ობიექტი სირიუსი, ნამუშ თოლოძირუ მურიცხიერი სიდიდა -1,46 რე. ბჟაშ გოთართალერი
გარგუნჯელა უმუჭყორდუო იფართოებჷ დო აკმოქიმინუნს ბჟაშ ბორიას — დომუხტული ნორთეფიშ
ნოველი, ნამუთ იფართებუ ჰელიოპაუზაშახ, 100 ასტრონომიული ართაულიშ გოძვენას.
ჰელიოსფერო (ბურთულაშობური სტრუქტურა), ნამუთ მურიცხეფშქაფონი სივრცეს ბჟაშ ბორიაქ
გჷმოქიმინუნ, რე უდიდაში უმუჭყორდუო სტრუქტურა ბჟაშ სისტემას.

ასე ბჟა აბანობური მურიცხეფშქაფონი მუნაფათ (G-მუნაფაწკჷმა არხოს) აბანობური
ბურთულაშ ზონას ყარენს — ირემიშ ნასხაპაშ ორიონიშ კილეშ დინოხოლენ რგუალს. 17
სინთეშ წანაშ რადიუსით (დიხაუჩაშე) უახოლაში 50 მურიცხული სისტემაშე (უახოლაში რე
პროქსიმა კენტავრი, ნამუთ 4,2 სინთეშ წანათი რე დათხინაფილი დიხაუჩაშე) ბჟა მაანთხა
რე მასაშ მეჯინათ. ბჟა გალაქტიკაშ ცენტრიშე 24 000-26 000 სინთეშ წანაშ გოძვენას
ირთანს. ართ რსულ საათიშ კოპულიშჸურე ორბიტას (თუ გალაქტიკაშ ოორუე პოლუსიშე
დევეკვირებუთ-და) 225-250 მილიონ წანმოწანას არსულენს. თიშ გეშა ნამჷ-და ბჟა
კოსმოსური მიკრორეღმული ფონიშობურო (კმფ) ჰიდრაშ წორომურიცხედიშჸურე 550 კმ/მქ
სიჩქარეთ ყარენს, ბჟაშ მანგმოქიმინჯე სიჩქარე კმფ-შჸურე რე დოხოლაფირო 370 კმ/მქ
ნარგისიშ ვარდა ნჯილოშ წორომურიცხედიშჸურე.

დიხაუჩაშ დო ბჟაშ შქას ოშქაშე გოძვენა 1 ასტრონომიული ართაული რე (150 000 000
კილომეტრი), მარა დისტანცია ითირუ, მუჟამსჷთ დიხაუჩა გინმურს პერიჰელიუმიშე
(ღურთუთას) აფელიუმშა (კვირკვეს). თე ოშქაშე გოძვენას სინთეს ბჟაშე დიხაუჩაშა
მიოჭირჷნაფალო 8 წუნი დო 19 მერქა ოხვილჷ (ქძ. სინთეშ სიჩქარე). ბჟაშ სინთეშ
ენერგია დიხაუჩას რსებულ თელარაშ დახე არძო ფორმას ონინალჷ ფოტოსინთეზით დო
დიხაუჩაშ კლიმატშე დო ამინდშე რე გამამინჯალი. დიხაუჩას ბჟაშ ქვერსემი ეფექტი დიო
ხოლო პრეისტორიულ ხანეფს იძირაფედჷ დო ბჟას მიარე კულტურა ღორონთო აღიქმენდჷ. ბჟაშ
ზუსტი მენცარული გაგება რჩქალას გევითარჷ დო ბოლო ხანეფიშ (მა-19 ოშწანურაშ)
გიშარჩქინელ მენცარეფს ბჟაშ ფიზიკურ აკოდგინალუაშე დო ენერგიაშ წყუშე ძალამი დაღარი
რჩქინა უღუდეს. თე გაგება დიო ხოლო ივითარებუ: დიო ხოლო არსებენს გორკვიაფილი
მუდანობაშ ანომალია ბჟაშ ქიმინჯალაშენი, ნამუთ ასე ხოლო უგუნწყუმუ დო უსხუნუე რე.



https://xmf.wikipedia.org/wiki/%E1%83%91%E1%83%94%E1%83%A0%E1%83%AF%E1%83%94%E1%83%99%E1%83%98_%E1%83%93%E1%83%98%E1%83%A1%E1%83%99%E1%83%98

ბერჯეკ დისკის მუკოწონაფაშ მონწყილობა ართი ედომუშამი მონწყილობა რე თიში
კონსტრუქციული სქემა ღირიკონი დისკეფიშ ამძრავი მონწყილობაშ სქემაშნერიე. ბერჯეკი
დისკიშა მუკაწონაფარი მონწყილობაშ ნტირალა დო ინფორმაციაშ გოთირაფა მუზმარენ ოშარშა
უმოსიე ღირიკონი დისკიწკჷმა ალაზიმაფათ. ინფორმაცია მუზმარენ ბერჯეკო მერინაფილ
დისკეფს დინიჭარუაფუ. დისკეფი ფერომაგნიტური ფათ ფორილი ფირფიტეფიე. ინფორმაციაშ
დინოჭარუა/კითხირი იხორციელებუ ჟირხოლო ჸურე (ოძგაშე ფირფიტეფიშ გალე).

არგამა დინოჭარუა დო კითხირი იხორციელებუ მაგნიტური დუდიეფიშ ართიანალათ. დისკეფიშ
პაკეტი ირთანს 7500-10000 რთინი/მქ-ს (მქ-ს კუნტარაფა - მერქას-წამს) სიჩქარათ.
მაკითხე დუდიეფი "ნჩურუნა" დისკიშ ჟიპიჯიშე 0.5-0.13 მიკრომეტრიშ გოძვენას.
მუკოწონაფაშ მონწყილობეფს მუზმარენ ვითარ ფირმა გიშმაშქვანს მერინაფუობაშ ღანკით
აკომუშებულიე სპეციალური სტანდარტეფი, ნამუეფით რე: SATA, IDE, EIDE, SCSI.



https://xmf.wikipedia.org/wiki/%E1%83%91%E1%83%94%E1%83%9A%E1%83%98%E1%83%96%E1%83%98

ბელიზი (ინგლ. - Belize), ედომუშამი ოფიციალური ჯოხოდვალა — ბელიზი — სახენწჷფო
ცენტრალურ ამერიკას. 1973 წანაშე ქიანას ჯოხოდუ ბრიტანეთიშ ჰონდურასი.

ქიანას ოორუეშე მექსიკა დო ბჟადალშე - გვატემალა უხურგანს. ბელიზის ბჟაეიოლშე
კარიბიშ ზუღა ომძღჷ.

ქიანაშ ტერიტორიაშ უმენტაშ ნორთის აბან-აბანო ჭყენჭყამი რზენეფს იკენს, მიარე
ტობათი დო ლაგუნათ. ობჟათეთ იფაჩუ მაიაშ გვალეფი, ნამუშ სიმაღალა 1122 მ.-შა რე. თე
აბანი, ბელიზიშ არძაშე მერკეთ დოხორინელი აბანი რე.

ქიანაშ დოხოლაფირო გვერდი ტერიტორია ლამე ტროპიკულ ტერიტორიეფს უკინებუ. ბელიზიშ
ობჟათე-ბჟადალი ფართოფურცელამი დო წიწუამი ტყალეფი იდვალუაფუ. ქიანაშ კარიბიშ ზუღაშ
წყარპიჯი ღოზის მანგოშ ჩანარეფი ჩანს. ქიანაშ ტყალეფი დიდარიე ფასეული ჯიშიანი
ჯალეფით, ნამუშეთ არძაშე უმოსი ფართოთ იხვარებუ მაკაგონი დო ფიჭვი.

ბელიზიშ ჩხოლარაშ ორენი ძალამი მიარეფერუამიე. ფართასიე გოფაჩილი ფართოჩხვინდამი
მაიმუნი, იაგუარი, კაჟანამეფი, დიდი იგუანა დო შხვა ჩხოლარეფი. ძალამი ბრელიე
მაფურინჯეეფი, თენეფს შქას თუთიყუშეფი დო კოლიბრი. ქიანაშ წყარპიჯიშ ზუღაშ წყარეფი
დიდარიე ჩხომეფით, კიბოიაშნერეფით დო კუეფით.

რელიგიეფი: კათოლიკეფი 49,6 %, პროტესტანტეფი 27 % (ღორონთიშ ანსამბლეაშე
ჟარნეჩდოვითიანარეფი 7,4 %, ანგლიკანეფი 5,3 %, მაშკვითა დღაშ ადვენტისტეფი 5,2 %,
მენონიტეფი 4,1 %, მეთოდისტეფი 3,5 %, იეჰოვაშ მოწამეეფი 1,5 %), შხვეფი 14 %,
ათეისტეფი 9,4 % (2000 წანაშ ეჭარუათ). 2011 წანაშ სტატისტიკათ იეჰოვაშ მოწამეეფი
მახორობაშ 2,7 %-ს აკმადგინანს.



https://xmf.wikipedia.org/wiki/%E1%83%90%E1%83%A0%E1%83%92%E1%83%94%E1%83%9C%E1%83%A2%E1%83%98%E1%83%9C%E1%83%90

არგენტინა ოფიციალურო არგენტინაშ რესპუბლიკა (ესპ . República Argentina) — ობჟათე
ამერიკაშ სიდიდათ მაჟირა ქიანა, კონსტიტუციური მონწყილობათ რე ფედერალური
ოპრეზიდენტე რესპუბლიკა, 23 პროვინციათ დო ბუენოს-აირესიშ ავტონომიური ოლქით.
არგენტინა მოსოფელს სიდიდათ მაბრუო ქიანა რე დო არძაშე უდიდაში რე ესპანურ ნინაშა
მაჩიებე ქიანეფ შქას მოსოფელს.

არგენტინაშ ტერიტორია იდვალუაფუ ბჟადალშე ანდეფიშ გვალონეფს დო ბჟაეიოლშე ატლანტიშ
ოკეანე შქას. ოორუეშე ომძღჷ პარაგვაი დო ბოლივია, ოორუე-ბჟაეიოლშე ბრაზილია დო
ურუგვაი, ბჟადაალშე დო ობჟათეშე-ჩილე. არგენტინას პრტენზიეფი უღუ ფოლკლენდიშ
კოკეფშე, ობჟათე გეორგიაშე დო სენდვიჩიშ კოკეფშე, ნამუეფით რე ბრიტანეთიშ
ზუღაშმელენი ტერიტორიეფი.

არგენტინა რე გოერო-შ, დიდი ეჩიანიშ მაკათური დო ობჟათე ამერიკაშ ერეფიშ რსხუშ
ართ-ართი დჷმარცხუაფალი.

ნოღეფი: ბუენოს-აირესი (12.100; აგლომ. 13.100), კორდოვა (1.486; აგლომ. 1.560),
როსარიო (1.276; აგლომ. 1.373), მენდოსა (988), ლა-პლატა (690 ), სანტა-ფე (369),
სან-მიგელ-დე-ტუკუმანი (814).

არგენტინაქ ესპანეთშე ზოხორინელობა მიღჷ 1816 წანას. XX ს.: 1946-55 დო 1973-74
წანეფს ქიანაშ პრეზიდენტი რდჷ ხუან პერონი. 1982 წანას ოლჷმუდჷ დიდ ბრიტანეთის
ფოლკლენდიშ კოკეფიშ გეშა.

სპორტსმენეფი - დიეგო მარადონა, ხუან მანუელ ფანხიო, გაბრიელა საბატინი, გაბრიელ
ბატისტუტა, გილერმო ვილასი, კარლოს მონსონი, ლიონელ მესი;

პოლიტიკოსეფი - ჩე გევარა, ხუან პერონი, ედუარდო დუალდე, ხორხე ვიდელა, კარლოს
მენემ. მარია ესტელა (ისაბელ) მარტინეს დე პერონი.



https://xmf.wikipedia.org/wiki/%E1%83%B0%E1%83%90%E1%83%98%E1%83%A2%E1%83%98

ჰაიტიშ რესპუბლიკა (კრეოლ. Repiblik d Ayiti) — კოკი ჰაიტიშ (თაშნეშე ისპანიოლა)
ბჟადალ ნასუმორს მადვალუ ქიანა რე, ნამუსჷთ თაშნეშე მუსხირენ მორჩილი კოკი უღუ - ლა
გონავი, ლა ტორტიუ, ლე კაიემიტი დო ილ-ა-ვაში კარიბიშ ზუღას, კუბაშ ბჟაეიოლშე;
კოკის ჰაიტი დომინიკარეფიშ რესპუბლიკაწკჷმა ირთჷნს. ქიანაშ ედომუშამი ფართობი რე
27.750 კვ. კმ. ნანანოღა - პორტ-ო-პრენსი იდვალუაფუ თარ კოკის გონავიშ ჸუჯიშ
ობჟათე-ბჟაეიოლშე.



https://xmf.wikipedia.org/wiki/%E1%83%A5%E1%83%A3%E1%83%90%E1%83%A8_%E1%83%AE%E1%83%90%E1%83%9C%E1%83%90

ქუაშ ხანა — კოჩობურობაშ გოვითარაფაშ უჯვეშაში კულტურულ-ისტორიული პერიოდი,
მუჟამსჷთ ოხანდე დო ოლიმორი ანჯარეფი უმენტაშო ქუაშე გჷმიქიმინუდჷ. მარა, თაშნეშე
გჷმირინუაფუდჷ ჯა დო ძვალი ხოლო. ქუაშ ხანაშ ბოლოშო, გიფაჩჷ ტკილიშ ნოკეთებუეფიშ
გჷმორინაფაქ.

ქუაშ ხანა ირთუ სუმ ნორთო: პალეოლითი (ჯვეში ქუაშ ხანა), მეზოლითი (შქა ქუაშ ხანა)
დო ნეოლითი (ახალი ქუაშ ხანა). მუშჸურე, პალეოლითი ირთუ: გიმენი, შქა დო ჟილენი
პალეოლითო.

გიმენი პალეოლითი არძოშე ხანგჷრძე ხანა რე. თიმბორჯიანი ნოხორუეფშა საქორთუოს მიარე
აკანს რე მეგორილი: დმანისის, კაცხის, ლაშებალთას, ჭიქიანიშ გვალას.



https://xmf.wikipedia.org/wiki/%E1%83%A5%E1%83%90%E1%83%A0%E1%83%97%E1%83%98

ქართი (ქორთ. თბილისი, 1936 წანაშახ ტიფლისი , კოორდ. 41°43′N 44°47′E), საქორთუოშ
ნანანოღა დო სიდიდათ მაართა ნოღა, 1922 – 36 წანეფს რდჷ მოლენკავკაციაშ
სოციალისტური ფედერაციული სხუნუეფიშ რესპუბლიკაშ ნანანოღა, მილარე ბჟაეიოლ
საქორთუოს, ქართიშ ქვიბის, წყარმალუ ტკვარიშ ჟირხოლო პიჯის, ზუღაშ დონეშე 380—600 მ
სიმაღალას, ოორუეშე უხურგანს საგურამოშ ქჷნდჷრიშ ობჟათე ნორთი, ბჟაეიოლშე იორიშ
გაბარიშ ოორუე-ბჟადალუ მუნაკვათა, ბჟადალუშე დო ობჟათეშე — თრიალეთიშ ქჷნდჷრიშ
შხვადოშხვა ჸალეფი. ნოღას უკჷნებუ 720 კვ.კმ ფართობი დო ოხორანს 1.152 მილიონ
კოჩიშე მეტი.

ქართი კავკაციაშ რეგიონიშ შანულამი ინდუსტრიული, სოციალური დო კულტურული ცენტრი რე
დო ეკონია ბორჯეფს ართ-ართი უშანულამაშ ოტრანსპორტე ნასქვო გინმირთუ გლობალური
ენერგოგინმაღალარეფიშ დო ოვაჭარე პროექტეფშო. ნოღა ისტორიული აბრეშუმიშ დიდი შარაშ
ართ-ართი მარშრუტის აშაძჷ დო შანულამი ოტრანზიტე/ოვაჭარე ცენტრიშ პოზიცია უკჷნებუ
რუსეთიშ ოორუე კავკაციაშ, თურქეთიშ, ტრანსკავკასიაშ სომხეთიშ დო აზერბაიჯანიშ
რესპუბლიკეფიშ გინაკვათაფუს სტრატეგიული დვალათ.

ლეგენდაშ მეჯინათ, ქართიშ ტერიტორია ტყათ ჸოფე ფორილი, ქორთუ მაფას, ვახტანგ
გორგასალს სქვერი დუჭკირუ, სქვერს ჩხე წყარს გუბონუ დო გაკურნებული რტებუ ჯინორეფს.
შხვა ვარიანტით, მაფაშ მიმინო გეთხოზაფუ ქჷლორს, მაფურინჯეეფი ჩხე წყუს ქინოცჷმენა
დო დოთუთქელენა. ჩხე წყარიშ ომკურნალებერი თვისებეფიშ დო აბანიშ მოხუჯური დვინაფაშ
გეშა მაფას ტყა გუჭვარჷ დო ნოღა გეუკჷდჷ. „თბილისი“ — „თბილი“ (ჯვეშ ქორთულო
„ტფილი“) მინერალური წყუეფიშ გეშა გიოდვეს თე ნოღას. უკულიანშო თე აბანეფს წურწუფაშ
აბანოეფი ეიოგეს. თე აბანი ქართიშ ისტორიული განობა — აბანოთუბანი რე.

ვახტანგ გორგასალიშ მონძექ, დაჩი I უჯარმალქ (VI ოშწანურაშ დაჭყაფუს) გაათუ ნოღაშ
გალავანიშ დო ხურგაშ ეგაფა, ნამუქჷთ ნოღაშ სანძღოეფი გოფაჩჷ დო მუმაშ ანდერძიშ
მეჯინათ, ოხვისტე (სატახტო) ნოღა მცხეთაშე ქართიშა გეგნიღჷ. ნოღაშ უჯვეშაშ
მახორობაქ გორჩქინდჷ წურწუფამ წყარეფიშ განობას (ასეიანი გორგასალიშ მოედანიშ
მოხურგე ტერიტორია), ობჟათე-ბჟაეიოლშე ნოღა იფაჩჷდ ჸოფილი ორთაჭალაში ბაღიშ
საგანოეფით, ოორუე-ბჟაეიოლშე თანჯჷნდჷ წყარმალუ ტკვარი, ობჟათე-ბჟადალუშე - თაბორიშ
ქჷნდჷრიშ კართეეფი, ოორუე-ბჟადალუშე წავკისიშწყარი. IV ოშწანურაშე გორჩქინდჷ ქართიშ
მაჟირა განობა კალა ჯიხაშამო, უკული დო უკული ნოღაშ ტერიტორიას აძინუდუ ქართიშ დო
კალაშ ფარგალეფს გალე ხოლო, ტკვარიშ დინაფაშ ეკე. ნოღაშ რდუალას ხეს უნწყჷნდჷ მუში
მოხუჯური გეოგრაფიული დვალა. თაქ გჷშმეშჷ შხვადოშხვა ოვაჭარე შარეფი ბჟაეიოლ
კავკაციაშა დო წჷმენ აზიაშა. მოთანჯე ქიანეფიშ ოურდუმე-სტრატეგიული დო ეკონომიკური
ინტერესეფიშ გეშა VI ოშწანურაშ ეკონიაშე იჭყაფუ ლჷმა, ნამუთ ართ უკუნიშ მალობას
ვემეჭყვადელე.

1122 წანას ნოღა უცხოარეფიშ პატჷნობაშე გადუდიშულუ დავით IV აღმაშენებელქ.
აკოშქუმალირი საქორთუოშ ნანანოღა თე პერიოდეფშე ქართიშა გეგნიღეს დო თიქ ომაფე
ნოღაშ სტატუსი ქიმიღჷ. XII—XIII ოშწანურეფშო ქართი ეკონომიკურო ჭყანიერი, ჯგირო
მონწყილი ნოღა რდჷ, მუშ მახორობა ოჭირინდუანდჷ 80 ვითოშ კოც. გევითარჷ შხვადოშხვა
ეკონომიკური ოფირჩეფქ, დირსხუ ამქარული აკოშქუმალეფქ, ვაჭარეფიშ ოკრედიტე
ორგანიზაციეფქ — ორთაღეფქ. ქჷმიძინ ნოღაშ ტერიტორიეფქ. ფირქენა, ნამდა თიშა მიშეშ
ქაშვეთიშ ეკლესია დო ლურჯი ოხვამე. ნოღაშ კჷდალეფს გალე ართ-ართი დიდი გალენგანობა
რდჷ დიდუბე. ნოღაქ მირდჷ ტკვარიშ კვარჩხანი განშე ხოლო, ისანიშ ჯიხას რდჷ ომაფე
დოხორე. თე ფარანიშ ქართი მიარეფერუანი ნოღა რდჷ. ქორთუ მაფეფი ლოიალური პოლიტიკათ
ხეს უნწყჷნდეს შხვადოშხვა კათეფიშ დო რელიგიეფიშ კათეფიშ ართოიან რინას, მუთ ხეს
უნწყჷნდჷ ნოღაშ ეკონომიკური დო სოციალური რინაშ სტაბილიზებას. თე პერიოდეფს
საქორთუოშ ისტორიას „ორქოშ ფარანს,“ ვარა „ქორთული რენესანსიშ“ პერიოდის უძახჷნა.

1801 წანას ქართლ-კახეთიშ ომაფეშ რუსეთწკჷმა აკოართაფაშ უკული ქართიქ
ახალდჷნარსხუეფი საქორთუოშ გუბერნიაშ ცენტრო გინირთჷ, თაქ რდჷ კავკაციაშ არმიაშ
თარსარდალიშ ორენჯი. 1845 წანაშე ქართის კავკასიაშ მაფაჸონერიშ რეზიდენცია. ნოღაშ
ტერიტორიაქ ოგჷნაფალო მირდჷ. ქჷმიძინ ევროპული ნადგჷმეფიშ მუდანობაქ, გევითარჷ
ნოღაშ სამეურნეო დო კულტურული რინაქ. ჭკორპატჷნობაშ გოუქვაფაქ (1866), ქართი-ფუთიშ
(1872), ქართი-ბათუმიშ დო ქართი-ბაქოშ (1883) რკინაშარაშ გოჸუნაფაქ ბიჯგი მეჩჷ
ნოღაშ ეკონომიკური წჷმოკინას. 1819 წანას ქართის მაართათ გჷშართ პერიოდული
გჷმოჩამაქ — „საქართველოს გაზეთი,“ 1828-შე — „თბილისის უწყებანი“ (ქორთული დო
რუსული ნინეფშა). 1850 წანაშე კჷნ ქჷდიჭყჷ ფუნქციონირაფა ქორთული თეატრიქ.

1917 წანაშ რუსეთიშ რევოლუციაშ უკული ნოღა ამიერკავკაციაშ კუნტახანური თარობაშ
ორენჯი რდჷ, ნამუქჷთ 1919 წანას ამიერკავკაციაშ ფედერაცია ქჷდარსხუ ნანანოღათ
ქართის. თაქ, კავკაციაშ მაფაჸონერიშ დოხორეს, გაგმიცხადჷ ამიერკავკაციაშ სუმი
ქიანაშ - საქორთუოშ, აზერბაიჯანიშ დო სომხეთიშ ზოხორინელობაქ 1918 წანაშ 26-28
მესეფის. თეშ უკული ქართი საქორთუოშ დემოკრატიული რესპუბლიკაშ ნანანოღა რდჷ 1921
წანაშ 25 ფურთუთაშახ. 1918 დო 1919 წანეფს ართიანი დოთირუ თაქ გერმანიაშ დო დიდი
ბრიტანეთიშ ოურდუმე შტაბეფქ. დემოკრატიული რესპუბლიკაშ ხეშუულობაშ პერიოდეფს ქართიქ
მაართა ოუნივერსიტეტე ნოღათ გინირთჷ 1918 წანას ქართიშ სახენწჷფო
უნივერსიტეტიშდორსხუაფაშ უკული. 1925 წანაშ 25 ფურთუთას ბოლშევიკეფიშ ჭითა არმიაშ
მა-11 გიმენგჷნართაქ გამშეჭკირჷ დო ნოღაშ არანწკჷმა დჷრფა ლჷმეფიშ უკული სხუნუეფიშ
ხეშუულობაქ გაგმიცხადჷ.

1921 წანას საქორთუოშ დემოკრატიული რესპუბლიკაშ დონთხაფაშ უკული ქართი 1991 წანაშახ
დიო ამიერკავკასიაშ სოციალისტური ფედერაციული სხუნუეფიშ რესპუბლიკაშ ნანანოღა რდჷ
(ნამუთ იკათუანდ საქორთუოს, სომხეთის დო აზერბაიჯანს), უკული საქორთუოშ სხუნუეფიშ
სოციალისტური რესპუბლიკაშ ნანანოღა რდჷ.

ქართიშ ნანანოღაშ სტატუსი გოხურგილი რე საქორთუოშ კონსტიტუციაშ (1995) X ბირგულით
დო საქორთუოშ კანონით „საქართველოს დედაქალაქის - თბილისის - შესახებ“ (1998, 20
ფურთუთა).

დუდშე მერს დარინუანდჷ პოსტის საქორთუოშ პრეზიდენტი., უკულიე საკრებულო
ეშმაგორჷნდჷ. 2009 წანაშ 28 ქირსეთუთაშ თირაფათ მერქ ბონას ეშაგორაფად პოსტო
გინირთჷ

ნოღას მართუნს საკრებულო დო ქართიშ მერი. ქართიშ საკრებულო ირი ოთხი წანაშე ართშა
გჷშესხუნუ. ქართიშ მერი რე ნოღაშ თარი ხემანჯღვერი. მერი გჷშესხუნუ გჷშასხუნუეფით,
4 წანაშ ვადათ. ნოღაშ მერი რე გიგი უგულავა, საკრებულოშ დუდმახვენჯი - ზაალ
სამადაშვილი..

ქართიშ მახორობა ირო მიარეეთნიკური რდჷ. ქორთუეფიშ ხასჷლას ირო ოხორანდეს ქურთეფი,
სომეხეფი, აზერბაიჯანარეფი, რუსეფი, ბერძენეფი დო შხვა კათეფი. კავკაციას
ხვათახვალო ქართი რდჷ დო რე თიჯგურა ნოღა, სოდეთ მეჩეთის, სინაგოგას დო ოხვამეს
ართიანიშ ხასჷლას ძირჷნთ. ათეშენი, ქართი კავკაციაშ ცენტრი რდჷ. ამდღა ხოლო ნოღაშ
მახორობაშ მეხოლაფირო 20% ეთნიკურო ვა ქორთული რე. ოფიციალური მუნაჩემეფიშ გალე,
ნოღას ხოლო მეხოლაფირო 300 000 კოჩი ოხორანს. უმოსო თენეფი რენა რეგიონეფშე
კუნტახანურო მოულირეფი, სტუდენტეფი, მუშეფი, ყაზახეფი დო შხვა.

ქართიშ ორთა მიარეფერუამი რე. ნოღაშ წყარიშ თარი არტერია რე ტკვარი, ნამუთ ნოღას
გინმოკვათჷნს ოორუე-ბჟადალუშე ობჟათე-ბჟაეიოლშა. ქართის რე ტკვარიშ ნადუეფი:
მარძგვანი — დიღმისწყალი, ვერე დო წავკისისწყალი, კვარჩხანი გლდანისხევი დო ლოჭინა.
ქართიშ ფარგალეფს რე სამგორიშ ოწყარალი სისტემაშ ჟინი დო გიმენი არხეფი, ქართიშ
წყაროთხილუ, ლისიშ დო კუშ ტობეფი. ქართიშ რელიეფი ჯგირო გუმოხანტილი ტერასეფით
იხასიათებუ. ქართიშ ჰავა სუბტროპიკულსემიარიდული რე (სუბსქირონაშქაზუღაშ კლიმატიშ
ელემენტეფით). ზარხული ქართის ოგჷნაფალო ჩხე რე. კვირკვეს ჰაერიშ ოშქარი
ტემპერატურა +24,4o- რე. ზოთონჯი რგილი რე (ღურთუთას+0,9o). ნოლექიშ ოშქარული
მუდანობა 540 მმ რე. ნოლექეფიშ მაქსიმუმი იფიქსირებუ აფუნს, მინიმუმი — ზოთონც.
ქართის რე წურწუფაწყარბადამი თერმული მინერალური წყარეფი, ნამუეფით ბრელი დიხას
გიშმურს ნოღაშ ჯვეშ განობეფს. ჯვეშ ბორჯიშე თენეფიშ ბაზას მონწყილი რდჷ აბანოეფი,
უკული მინწყუ ქართიშ ბალნეოლოგიური კურორტიქ. დიხა-ჭუბერიშ საბადო რე დიღომიშ
რზენს. დიხა-ჭუბერს გიმირინუანა ანგურაშ წარმებას. ავჭალას რე კვარცხიშ სილა.



https://xmf.wikipedia.org/wiki/%E1%83%A3%E1%83%A0%E1%83%A3%E1%83%92%E1%83%95%E1%83%90%E1%83%98

ურუგვაი ედომუშამი ოფიცილური ჯოხოდვალა ბჟაეიოლი რესპუბლიკა ურუგვაი (ესპ.
República Oriental del Uruguay [reˈpuβlika oɾjenˈtal del uɾuˈɣwai]) — სახენწჷფო
ობჟათე ამერიკაშ ობჟათე-ბჟაეიოლ ნორთის, ატლანტიშ ოკიანეშ წყარპიჯის. ოორუეშე
უხურგანს ბრაზილია, ბჟადალშე — არგენტინა. ურუგვაიშ მახორობა 3,3 მლნ ადამიერს
აკმადგინანს, ნამუშეთ 1,8 მლნ ნანანოღა მონტევიდეოშ მეტროპოლიურ არეალს ოხორანს.
მახორობაშ დოხოლაფირო 88% ევროპული გამნარყობაშ რე. 176 000 კმ² ფართობით, ურუგვაი
ობჟათე ამერიკაშ უჭიჭაში სახენწჷფო რე ტერიტორიაშჸურე, სურინამიშ უკული.

1680 წანას, პორტუგალიარეფქ ქჷდარსხუეს ართ-ართი უჯვეშაში ევროპული ოხორუე ურუგვაის
— კოლონია-დელ-საკრამენტო. XVIII ოშწანურაშ დაჭყაფუს ესპანარეფქ ოურდუმე ჯიხაზურგაშ
სახეთ ქჷდარსხუეს მონტევიდეო. 1811–1828 წანეფს ესპანეთწკჷმა, პორტუგალიაწკჷმა,
არგენტინაწკჷმა დო ბრაზილიაწკჷმა ლჷმეფიშ უკული ურუგვაიქ ზოხორინალა მიღჷ.
ალმახანაშო თე ქიანა, დემოკრატიული კონსტიტუციური რესპუბლიკა რე, პრეზიდენტით,
ნამუთ მუჭოთ სახენწჷფოშ, თეშ თარობაშ მადუდე რე.

ურუგვაი მაართა აბანსიე ლათინურ ამერიკას დემოკრატიაშ, შვიდობაშ, კორუფციაშ
ნარკებობაშ დო რინაშ ხარისხიშ ინდექსიშ მაძირაფალეფით; თაშნეშე მაართა რე ობჟათე
ამერიკას პრესაშ დუდიშულობაშ, ოშქაშე კლასიშ ზჷმაშ, ჯგირობუაშ დო უშქურანჯობაშჸურე.
ართ შურ მახორუშო გოანგარიშაფათ, ურუგვაის მოსოფელიშ არძა შხვა ქიანაშე მეტი წვლილი
მიშმუღჷ გოეროშ საშვიდობო მისიეფშა. ქიანა რეგიონს მაჟირა რე ეკონომიკაშ
დუდიშულობაშ, მუშნაველეფიშ წორწოობაშ, ართ შურ მახორუშო მუშნაველეფიშ დო ბონი
ურცხოული ინვესტიციეფიშჸურე. ურუგვაი მასუმა არძაშე უჯგუში ქიანა რე კონტინენტის
ადამიერიშ გოვითარაფაშ ინდექსიშ, ეკონომიკაშ ძინაშ, ინოვაციეფიშ დო ინფრასტრუქტურაშ
მეჯინათ. გოეროშე ურუგვაი ფასებულიე მუჭოთ მაღალი მუშნაველეფიშ მაღვენჯი ქიანა —
აკა ფერი მუნაჩემიშ მაღვენჯი სახენწჷფო თე რეგიონშე ჩილეწკმა ართო. ურუგვაი
შანულამი ექსპორტიორიე თიჯგურა პროდუქტეფით, მუჭომეფითიე მონტყორი, ორზა, სოია,
ჩხოუშ გოჸინილი ხორცი, ალაო დო ბჟა (პროდუქტი).

2013 წანას, მარიხუანაშ წარმებაშ, გჷმოჩამაშ დო გჷმორნაფაშ მეჯინათ ინოვაციური
პოლიტიკაშ მიშაღალაშენი, ჟურნალ ეკონომისტიქ ურუგვაი „წანაშ ქიანა“ გიოდჷ. ქიანას
თაშნეშე ლეგალურიე ართსქესიამი ქორწინება დო აბორტი, მუშ შედეგოთ, ურუგვაი
მერჩქინელიე მოსოფელიშ ართ-ართ არძაშე ლიბერალურ დო სოციალურო გოვითარაფილ
სახენწჷფოთ. რეგიონს სამანგათიე დო ნთელ მოსოფელშ ართ-ართი უჯგუში ადამიერიშ
ნებეფიშ, ტოლერანტობაშ დო მაკათურობაშ ოკითხეფიშჸურე.

ლა-რეპუბლიკა-ორიენტალ-დელ-ურუგუაი (La República Oriental del Uruguay) შანენს
„წყარმალუ ურუგვაიშ ბჟაეიოლშე მადვალუ რესპუბლიკას“. წყარმალუ ურუგვაიშ ეტიმოლოგია
ეკონიაშახ უჩინებუე, ართ ვერსიათ გუარანიშ ნინაშე მოჸურს დო შანენს „ფერამი ჩიტეფიშ
წყარმალუს“.

ურუგვაიშ ტერიტორიას ესპანარეფიშ გჯმორჩქინაშახ ოხორანდეს ინდიარი ტომეფი ჩარუა დო
ჩანა. XVI ოშწანურას იჭყაფუ ესპანარეფიშ დოპყრობეფი, მარა დუდმაართაშე თინეფქ
ვაშილებუეს იროიანი გიოპონუ პუნქტეფიშ ღოლამა. 1680 წანას ლა-პლატაშ ჸუჯიშ
კვარჩხანი წყარპიჯის პორტუგალიარეფქ ქდარსხუეს ჯიხასიმანგარე
კოლონია-დელ-საკრამენტო, სოიშეთ ვალეგარულო გჷნმუღუდეს ოღალი ბუენოს-აირესშა.
კონტრაბანდისტეფშე ოთხილარო ესპანარეფქ 1724 წანას ქჷდარსხუეს ნოღა მონტევიდეო.
ახალ ნოღაშა კოკი ტენერიფეშე გეგნიხორეს გუანშეფქ. XVIII ოშწანურაშე გემიშართჷ
კოლონია რიო-დე-ლა-პლატაშ აკოდგინალუაშა. კოლონიალური მართუალაშ ბოლოს ალმახანურ
ურუგვაიშ ტერიორიას დოხორელი რდჷ 30 ვითოში ადამიერი, ნამუშ ნასუმორი მონტევიდეოს
ოხორანდჷ.

ნაპოლეონიშ ესპანეთშა მიშაჭკირუაშ უკული გეგმიცხადჷ რიო-დე-ლა-პლატის ვიცე-ომაფეშ
ზოხორინალაქ. ალმახანურ ურუგვაიშ ტერიტორიაქ (Banda Oriental) გემიშართჷ ახალი
ომაფეშ აკოდგინალუაშა. გაუჩოშ (გუანშეფიშ გამნარყეფი) ტომქ მუურინუ მუჭოთ
ესპანეთიშე, თეშ ბუენოს-აირესიშე ხოსე ხერვასიო არტიგასიშ ლჷმას ზოხორინალაშო.
დუდმაართათ არტიგასიქ დო თიშ მორინეეფქ მითხუეს ცალკე პროვინციაშ აკოოქიმინუა. 1814
წანაშ 7 მელახის რიო-დე-ლა-პლატაშ გოართოიანაფილი პროვინციეფიშ უჟინაშ დირექტორქ
ხერვასიო პოსადასიქ ზოჯუა გჷნოჩჷ ბჟაეიოლიშ პროვინციაშ აკოქიმინუაშენი.

1816 წანას ბჟაეიოლიშ პროვინციაშა გემიშეჭკირჷ პორტუგალიაშ, ბრაზილიაშ დო ალგარვეშ
გოართოიანაფილი ომაფეშ ნძალეფქ. გოართოიანაფილ პროვინციეფქ აღიარჷ ბჟაეიოლ
პროვინციაშ მოკავშირეობა, მარა ლჷმა ვაგმუცხადებჷ ბრაზილიაშ ხეშუულებაშა. 1820
წანაშ ეკენიას არტიგასის გიორჯგინეს დო პარაგვაიშა გეგნოლჷ. პორტუგალიარეფქ
ოკუპირებულ ტერიტორიას ქჷმიჭანეს სისპლატინიშ კონგრესი, ნამუქჷთ 1821 წანას
გჷმაცხადჷ ბრაზილიაწკჷმა ბჟაეიოლიშ პროვინციაშ აკოართაფა სისპლატინიშ ჯოხოდვალათ.
1825 წანას ფლორიდას აკოკორობილ კონგრესიქ გჷმაცხადჷ ბრაზილიაშე გჷმორთუალა დო კინე
გოართოიანაფილ პროვინციეფწკჷმა გოართოიანაფა. თეშ საგამოთ ბრაზილიაქ არგენტინას
ლჷმა გჷმცხადჷ. ლჷმაშ თებაშ უკული გეგმიცხადჷ ბჟაეიოლიშ პროვინციაშ ზოხორინალაქ დო
ქიანაქ მიღჷ ჯოხოდვალა: ბჟაეიოლი რესპუბლიკა ურუგვაი.

1830 წანას მიღეს ქიანაშ მაართა კონსტიტუცია. თიმ წანას 25 ეკენიას, ქიანაშ მაართა
პრეზიდენტო გჷშაგორეს ფრუქტუოსო რივერა. 1838-1852 წანეფს ქიანას მიშჷ ომენმაღალ
ჷმაშა გჷნულირი პარტიული მერინეფი, ნამუს გჷმორძგვილქ კინე რივერაქ გჷშართჷ.
1864-1870 წანეფს ურუგვაიქ ხოლო ართი, პარაგვაული ლჷმა გჷნიღჷ.

ურუგვაი მოსოფელს მაართა ქიანა რდჷ, ნამუქჷთ 1907 წანას მიღჷ კანონი ჩილ დო
ქომონჯიშ ჩათხინაფაშენი, დო მაჟირა ქიანა სოდეთ 1877 წანას გონათაფაქ სავალდვალოთ
დო უფასოთ გჷნირთჷნ.

1929 წანას დიდმა დეპრესიაქ შანულამი გეშქვაფა მიორინუ ქიანას. ნამუსჷთ მაჸუნჷ
სახენწჷფო გჷნორთეფქ დო 1942 წანაშ ახალი კონსტიტუციაქ. 1945 წანას ურუგვაიქ მაჷირა
მოსოფელიშ ლჷმას ფაშისტურ გერმანიას გჷმუცხადჷ ლჷმა.

1950 წანას საპრეზიდენტო გიშაგორუეფს გომორძგვილო გჷშართჷ ანდრეს მარტინეს ტრუებაქ,
ნამუშ ნძალათ 1951 წანას მიღჷ ახალი კონსტიტუცია.

1973 წანაშ 27 მანგის, ქიანას გეჸვენჯი ოურდუმე გჷნორთაქ ქჷმოხვადჷ დო ქჷდირსხუ
ოურდუმე დიქტატურაქ. 1976 წანას ხეშუულებაშა მულირჷ აპარასიო მენდესიქ აკოფაჩჷ არძა
პარტია. 1980 წანას იტარჷ რეფერენდუმქ ახალი კონსტიტუციაშ მეღებაშ დო არსებული
რეჟიმიშ თირუაშ გეშა. მახორობაშ 57 % დიქტატურაშ მოვარიე რდჷ. 1984 წანაშ დუდიშულ
საპრეზიდენტო გიშაგორუეფს გომორძგვილო გიშართჷ ხულიო მარია სანგინეტიქ დო
გადუდიშულჷ არძა პოლიტპატიმარი.

1991 წანას ურუგვაიქ გჷნირთჷ მერკოსურიშ ეკონომიკური ბლოკიშ მაკათურო. 2010 წანაშე
ურუგვაიშ პრეზიდენტიე ხოსე მუხიკა, ნამუსჷთ ართართ უდაღარაშ პრეზიდენტო
მითმირჩქინანა. 2013 წანას ურუგვაის დოკანონეს ართი სქესიშ უღულეფიშ ქორწინება.
2013 ანაშ 25 ქირსეთუთას, პრეზიდენტ მუხიკაქ ხე ქჷმაჭარჷ კანონს მარიხუანაშ
ლეგალიზაციაშენი, ნამუსჷთ თეიშახ პარლამენტიშ ჟილენ პალატაქ მოუურინუ. შედეგო
ურუგვაიქ გჷნირთჷ მაართა ქიანათ მოსოფელს, სოდეთ დოკანონეს თე ნარკოტიკული
ნივთარობაშ დობზადება დო გოსაღაფა.

თანჯაშ ედომუშამი სიგჷრძა 1564 კმ (თინეფს შქას: არგენტინაწკჷმა — 579 კმ,
ბრაზილიაწკჷმა — 985 კმ.). წყარპიჯიშ ღოზიშ სიგჷრძა: 660 კმ.

კიანაშ უმაღალაში კონკა რე გვალა სერო-კატედრალი 514 მ. ობჟთშე გა-ზუგუამი
ტერიტორია ითირუ რზენეფით. წყარპიჯიშ ღოზი ლაგუნაშ ტიპიშიე.

კლიმატი სუბტროპიკული, ოკიანურიე. ღურთუთაშ ოშქაშე ტემპერატურა 22—24 °C, კვირკვეშ
- 10—12 °C. ობჟთეშ ბორიეფიშ, პამპეროშ ბარუაშ ბორჯის ტემპერატურა 5°C-შახ დჷთმოლუ,
თირი ხოლო უჩქჷ.

ურუგვაი წჷმმარინაფალი დემოკრატიაშ რესპუბლიკა რე საპრეზიდენტო სისტემათ.
ხეშუულებაშ მაათურეფი ხუთი წანაშ ხანით გჷშეგორუაფნა უნივერსალური ოგიშაგორუე
სისტემათ. ურუგვაი უნიტარული სახენწჷფორე: ნთელ ქიანას ედომუშამო იხორციელებუაფჷ
იუსტიციაშ, გონათუაშ, უშქურანჯობაშ, ოგალენური დო დუდთხილუაშ პოლიტიკა. ემაჸონაფალი
ხეშუულებას ახორციელენს პრეზიდენტი დო 13 მინისტრშე აკოქიმინელი კაბინეტი.

კანონმადვალუ ხეშუულებას ახორციელენს ჟირპალატამი გენერალური ასამბლეა: დეპუტატეფიშ
პალატა, ნამუთ აკმოდირთუ 19 დეპარტამენტიშ 99 წჷმმარინაფალშე, ნამუთ პროპორციული
სისტემათ რენა გიშაგორილეფი დო სენატორეფიშ პალატა, ნამუთ აკმოდირთუ პროპორციული
სისტემათ გჷშაგორილ 31 მაკათურშე დო ვიცე-პრეზიდენტშე, ნამუთ პალატაშ დუდმახვენჯი
რე.

სასამართალო ხეშუულებას ახორციელენს უჟინაში სასამართლო დო ნთელი ქიანაშ მასშტაბით
არსებული სასამართალოეფი დო მოსამართალეეფი. უჟინაში სასამართალოშ მაკათურეფს
გენერალური ასემბლეა გჷშმაგორუნს; სასამართალოეფიშ მაკათურეფს სენატიშ ქოიათ
გჷშმაგორუნს უჟინაში სასამართალო, მოსამართალეეფს - ბონო დჷთმანიშნენს უჟინაში
სასამართალო.

მოქიმინჯე კონსტიტუცია ურუგვაიქ 1967 წანას მიღჷ. ბრელ მიშათინუაქ 1973 წანას
გაჩერდჷ, მარა კინე ქჷდიჭყჷ 1985 წანას. ურუგვაიშ კონსტიტუცია შვეიცარიაშ
კონსტიტუციაშ მეჯინათიე აკომუშებული დო მენოღალეფს საშუალებს არძენს, დოთირუან
კონსტიტუცია ოკათე ინიციატივაშ ოსხირით, მარა თინაქ უციოთ საარძო-ერუანული
რეფერენდუმით ოკო გჷნოჭყორდას. ეკონია 15 წანაშ გოძვენას, ურუგვაის თე მეთოდი
ბრელშა გჷმირინეს.

ურუგვაიშ ისტორიაშ გოძვენას, სახენწჷფოშ ოდუდეს არძაშე შხირას კოლორადოშ პარტია რე.
მარა, 2009 წანაშ ურუგვაიშ საარძო გიშაგორუეფს, პარლამენტიშ გიშაგორუეფი აბსოლუტური
უმენტაშობათ მიგჷ ფართო ფრონტიქ, საპრეზიდენტო გიშაგორუეფს - ფართო ფრონტის
კანდიდატიქ ხოსე მუხიკაქ ნაციონალური პარტიაშ კანდიდატი ლუის ალბერტო ლაკალიეს
გიორჯგინჷ.

2010 წანას, ლათინობარომეტრიშ ჯარალობურ რკუეფქ ოძირუ, ნამდა ლათინურ ამერიკას,
ურუგვაალეფი დემოკრატიას არძაშე მეტო მეურენა დო თაშნეშე, კმაყოფილ რენა მუნეფიშ
ქიანას დემოკრატიაშა გჷნოდგჷმილი ნაბიჯეფით. Freedom House-იშ „მოსოფელიშ შვიდობაშ
ინდექსით“, ურუგვაის 27-ა აბანი უკებჷ. Economist Intelligence Unit-იშ 2012 წანაშ
მუნაჩემეფით, ურუგვაიშ დემოკრატიაშ ინდექსი 8,17 რდჷ, მოსოფელს რსულ დემოკრატიათ
მერჩქინელ 25 ქიანაშ ერკებულს - მა-18 აბანს რდჷ. ოერეფოშქაშე გომერეკელაფაშენი
აკომუშებილ კორუფციაშ აღქმაშ ინდექსის - ურუგვაი მა-18 აბანსიე.

ურუგვაი დორთილიე 19 დეპარტამენტო, ნამუსჷთ უღჷნა კანონმადვალუ დო ემაჸონაფალი
ნებეფი. ირ დეპარტამენტი მუშ მამართვალს საარძო გიშაგორუეფით გჷშმაგორუნს.
დეპარტამენტიშ ემაჸონაფალ ხეშუულებას თოლჸუჯის უჸუნუანს დო კანონმადვალ ორგანოშ
ფუნქციას ასრულენს დეპარტამენტიშ სხუნუ.

2010 წანაშ გერგობათუთას, ურუგვაიქ ობჟათე ამერიკაშ სახენწჷფოეფიშა კონსტიტუციური
რსხუშ რატიფიცირაფა ღოლუ დო ორგანიზაციაშ მაჩხორამაკათურო გჷნირთჷ. აპიჯალაქ 2008
წანას დიდჷ დო ნძალაშა 30 დღაშ უკული მიშართჷ, მუჟანსჷთ მაკათურ ქიანეფქ თიში
რატიფიკაცია ღოლესინ.

ურუგვაიშ არძაშე შანულამი სავაჭარო პარტნიორეფი რენა არგეენტინა დო ბრაზილია. 2009
წანას იმპორტიშ 20% არგენტინაშა მიშჷ. თიშ უკული, მუთ არგენტინაწკჷმა ჟირჸურენი
ურთიართობეფი პრიორიტეტო გჷმაცხადჷნ, ურუგვაიქ ეჭვი ქჷმიღჷ ფოლკლენდიშ კოკეფიშ
ელმოლს ბრიტანული გემეფიშ ყარაფი დო ურუგვაიშ ტერიტორიიაშე დო ონიშოლეფშე ოჭკომალიშ
დო ნავთობიშ მეჭირინაფა მეუჭყვიდჷ. ართიანიშ რკინას მონტევიდეოშ დო ბუენოს-აირესიშ
ონიშოლეფს შქას ესპანეთიშ იმპერიაშ ბორჯიშე იჭყაფუ; თიმ ბორჯის თე ფაქტის
„ონიშოლეფიშ ლჷმა“ გიოდვეს. საბოლოოთ ჟირხოლო ქიანაშ ხემანჯღვერექ გინოჭყვიდჷ,
ნამდა თინეფს თე რკინაშ თებას ოხვილჷდეს დო გეჸვენჯ აპიჯალას 2010 წანას, რეგიონული
ინტეგრაციაშ ფარგალეფს მიოჭირინუეს.

2007 წანას, წყარმალუ ურუგვაიშ წყარპიჯის, ურუგვაიშჸურე ქაღარდიშ ფაბრიკაშ დოდგჷმაქ
არგენტინაშ პროტესტი გჷმიწანუ, თიშენი, ნამჷ-და არგენტინას მიოჩქდჷ, ნამდა თე
ფაბრიკა ორთაშ დაწინდარებას გჷმიჭანუანდჷნ; საბოლოოთ ჟირ ქიანას შქას დიპლომატიურ
ურთიართობეფქ დიძაბუ. უკულიანი დება თე საკითხშე 2010 წანას იჸუ, მუშენდა რკუეფქ
ოძირუ,ნამდა წყარმალუ იწინდარებუდჷ. 2010 წანაშ გერგობათუთას, ურუგვაიქ დო
არგენტინაქ გაცხადეს, ნამდა საბოლოოთ ქჷმიოჭირინუეს აპიჯალას, ქაღარდიშ ფაბრიკას
ართობურ მონიტორინგის გონხორციელებაშენი.

ბრაზილიას და ურუგვაის ხე აფჷნა მოჭარილი აპიჯალეფშა დუდთხილუაშ, მენცარობაშ,
ტექნოლოგიაშ, ენერგეტიკაშ, ოწყარმალუე ტრანსპორტირებაშ დო ჩხომუაშ ოკითხეფს
წოროხანდაშენი, მუქით ჟირ მეძობელ ქიანას შქას პოლიტიკური დო ეკონომიკური
ინტეგრაციაშ გარღააფას უნწყუ ხე. ურუგვაის ბრაზილიაწკჷმა ჟირი უგნუჭყვიდირი ოხურგე
კონფლიქტი უღჷ — ოწყარმალუე კოკ ისლა-ბრასილიერაშ დო ოფუტე მასოლიერიშ არხოს,
წყარმალუ ინვერანდიშ რეგიონიშ 235 კილომეტრიანი მუნოკვეთიშენი. ჟირ ქიანა
ვეთანხმებუნა თუ ნამ ნადუ წჯმარინუანს წყარმალუ კუარარიშ ლეგიტიმურ ოდუდესინ, მუთ
1851 წანას ჟირ ქიანას შქას დოდვალირი ოხურგე აპიჯალაშ მეჯინათ, გჷთმოთანჯჷნს
ოდებელი რეგიონიშ ხურგასჷნ. თიშ უმკუჯინალო, ნამდა ბრაზილიას დო ურუგვაის მაჸალური
დიპლომატიური ურთიართობეფი დო ეკონომიკური რსხუეფი უღჷნან, თე ოხურგე დება
ამდღარშახ უგნუჭყვიდირელიე. ოდებელი ტერიტორია დე ფაქტო ბრაზილიაშ კონტროლიშ გიმე
სქიდუ, ურუგვაი - იშენდოიშენ დიდ აქტიურობას ვეგჯმირჩქინანს მუში მოთხუალეფიშ
წჷმარინაფალო.

თიშ უკული, მუთ ურუგვაიქ დემოკრატიაშა ყარაფი დიჭყჷნ, მაჸალურ ურთიართობეფქ
ქჷდირსხუ ამერიკაშ აკოართაფილ შტატეფწკჷმა.

ურუგვაულ კულტურას დიდიე ევროპული გოლინა, გონსაკუთრებათ - ობჟათეევროპული. გაუჩოშ
ტრადიცია შანულამი ელემენტიე ურუგვაულ ხელუანობას დო ფოლკლორს.



https://xmf.wikipedia.org/wiki/%E1%83%A3%E1%83%96%E1%83%91%E1%83%94%E1%83%99%E1%83%94%E1%83%97%E1%83%98

უზბეკეთი (უზბ. - O'zbekiston, უოზბეკისტონ ვარდა უზბ. - O'zbekiston Respublikasi,
უოზბეკისტონ რესპუბლიკასი) — სახენწჷფო, იდვალუაფუ ოშქაშე აზიაშ ცენტრალურ ნორთის.
სახენწჷფოშ ჯოხოდვალეფი „უზბეკეთიშ რესპუბლიკა“ დო „უზბეკეთი“ ართშანულობაშიე.
მახურგე სახენწჷფოეფი: ბჟაეიოლშე — ყირგიზეთი; ოორუე-ბჟაეიოლშე, ოორუეშე დო
ოორუე-ბჟადალშე — ყაზახეთი; ობჟათე-ბჟადალშე დო ობჟათეშე — თურქმენეთი; ობჟათეშე —
ავღანეთი დო ობჟათე-ბჟაეიოლშე — ტაჯიკეთი.

უზბეკი კათაშ ისტორია მეჭედელო რე მიკორსხილი ცენტრალური აზიაშ შხვა თურქი კათეფიშ
ისტორიაწკჷმა დო ასეიანი უზბეკეთიშ ხურგას გალე გინანჭუ. ასეიანი უზბეკეთიშ
ტერიტორიას, მაართა სახენწჷფოეფიშ დორსხუაფა ჩქინ ერაშახ VIII—VII ოშწანურეფს
ორხველჷ, მუჟანსით აკიხანდჷ თიჯგურა სახენწჷფოეფქ მუჭოთიე: ხორეზმი დო ბაქტირია.
ასეიანი უზბეკეთიშ ტერიტორიაშ უჯვეშაში ნოღეფიე - ტაშკენტი, ბუხარა, სამარყანდი,
ხივა, შაჰრიბსიაბზი, კარში, ტერმეზი დო მარგილანი.

ჩქინ ერაშახ 329—327 წწ. ალექსანდრე მაკედონარქ გეჭოფუ სოგდიანა დო ბაქტირია, ოსურო
ქჷმიონჷ როქსანა, ბაქტირიაშ აკანური მართუშ ოსურსქუა.

ჩქინ ერაშახ IV ოშწანურას, ჯვეში ხორეზმიშ გოპეულუაქ დიჭყჷ. 305 წანა-შე
995 წანა-შახ, ხორეზმის მართჷნდჷ აფრიგიდეფიშ ხორეზმშაჰეფიშ დინასტია.

VI—VII ოო. ასეიანი უზბეკეთიშ ტერიტორიაშ ნორთი სოგდიანაშ დო ბაქტირიაშ
აკოდგინალუაშა მიშმეშჷ, ნამუეფით ნომინალურო მიკობუნელი რდეს თიურქულ კაგანატის დო
სასანიდურ იმპერიას.არაბეფიშე ეჭოფუაშ უკული არაბეფიშ ხალიფატიშ აკოდგინალუაშა
მიშმეშჷ. ერუანულ-გჷმადუდიშულაფარ ყარაფიქ გაჭყჷ თიჯგურა აკანური დინასტიეფი,
მუჭოთიე - ტახირიდი დო იაკუბიიონი. IX ოშწანურაშ მაჯია ნაანთხალშე, სამანიდეფქ
ქუდარსხუეს სამანიდეფიშ ზოხორინელი სახენწჷფო, მოვაროუნახრიშ დო ხოროსონაშ
ტერიტორიეფიშ აკოართიანაფათ. სამანიდეფიშ მართუაშ ბორჯის, ფორმირებულქ იჸუ
სახენწჷფოშ მართუაშ (სამინისტრო) ოსხირეფქ, ნამუთ არსებენდჷ X ო. დაჭყაფუშა. თიმ
ბორჯის გოპეულერი რდჷ თე რეგიონიშ მენცარობა, კულტურა დო პოეზია.

უზბეკეთი, კონსტიტუციაშ მეჯინათ — სამართალებური დემოკრატიული სახენწჷფო რე.
სახენწჷფოშ მადუდე — პრეზიდენტი. უზბეკეთიშ სახენწჷფო წუმმარინაფალი ორგანო რე -
ოლიი მაჯლისი, ნამუთ ახორციელენს კანონდუმადვალე ხეშუულებას. უზბეკეთიშ ოლიი
მაჯლისი აკმოდირთუ ჟირი პალატაშე — კანონდუმადვალე პალატა (გიმენი პალატა) დო
სენატი (ჟიშენი პალატა) (უზბეკეთიშ რესპუბლიკაშ კონსტიტუცია, დ. 18, ხს. 76).
უზბეკეთიშ ემაჸონაფალი ხეშუულებაშ ორგანო, ნამუთ უნჯღვერს ეკონომიკაშ, სოცილაურ დო
შურიელი სფეროეფიშ, კანონეფიშ ეჸონაფაშ, მაჯლისიშ შხვა გინოჭყვიდირეფიშ, უზბეკეთიშ
პრეზიდენტიშ ზოჯუეფიშ დო განკარგულებეფიშ ეფექტურ ფუნქციონირაფას რე - უზბეკეთიშ
მინისტრეფიშ კაბინეტი

2004 წანაშ 26 ქირსეთუთაშ გიშაგორუეფიშ შედეგო, პარლამენტშა გენნორთეს ულდპ, უოდპ,
„ფიდოკორლარი“, „ადოლატი“, „მილიი ტიკლანიში“.

2009 წანაშ 27 ქირსეთუთას იტარჷ პარლამენტიშ გიმენ პალატას; ართბორჯულო იტარჷ
გიშაგორუეფქ აკანურ, რაიონულ დო ონოღე ოკათე სხუნუეფს.

ქიანა იდვალუაფუ ცენტრალურ აზიას. უზბეკეთის უხურგანს გეჸვენჯი ქიანეფი: ყაზახეთი,
ყირგიზეთი, ტაჯიკეთი, ავღანეთი დო თურქმენეთი. ფართობი - 447 400 კვ.კმ. ტერიტორიაშ
ხვალე 10%-იე ოფუტეშ მეურნობაშო გიმირინენ ფერი. თარი წყარმალუეფიე - სირდარია,
ამუდარია დო ზარაფშანი. თაქ იდვალუაფუ არალიშ ზუღაშ ობჟათე ნორთი. მოსოფელს,
უზბეკეთი რე ართართი თი ჟირი ქიანაშე (მაჟია ლიხტენშტაინიე), ნამუსჷთ ზუღაშა გიშალი
ვაუღუ ვართ უშუალოთ დო ვართ მახურგე ქიანაშჸურე.

ხურგეფიშ სიგჷრძა — 6221 კმ. გჷნძარობა: ოორუეშე ობჟათეშა 925 კმ, ბჟადალშე
ბჟაეიოლშა 1400 კმ.

უმაღალაში აბანი ზუღაშ დონეშე: სიმაღალე 4643 მ (გისარიშ ქჷნდჷრი). უდაბალაში აბანი
ზუღაშ დონეშე: მინბულაკიშ რზენი — −12,8 მ (ტიოზი ყიზილკუმი).

კლიმატი უცე კონტინენტალურიე. ოშქაშე ტემპერატურა: ღურთუთაშ — +4 °C-შე −8 °C-შახ,
კვირკვეს — +22 °C-შე +32 °C-შახ.

უზბეკეთიშ ორთა მიარეფერუამიე, მარა ქიანაშ უმენტაში ტერიტორია ნორთობურო ორინეთ
ვარე ჯგირი: ტიოზეფიშ, სტეპეფიშ დო გვალეფიშ გეშა. უზბეკეთიშ ნოღეფი, ნამუშ ელმოლს
იხორუქიანაშ მახორობა, იდვალუაფუ წყარმალუეფიშ რზენეფს.

უზბეკეთი აკმოდირთუ ყარაყალპაკეთიშ რესპუბლიკაშე (ქძ. რუქას — 14), აკანეფშე (უზბ.
- viloyat}}), ოფუტე ტიპიშ რაიონეფშე (უზბ. - tuman}}), ონოღე ტიპიშ რაიონეფშე,
აკანური მიკობუნალაშ ნოღეფშე, რაიონულ მიკობუნალაშ ნოღეფშე, ოფუტეეფშე (კიშლაკეფშე
დო აულეფშე). უზბეკეთიშ ნანანოღა — ნოღა ტაშკენტი (რუკას — 1), ცენტრალურ
მიკობუნალაშ ნოღაშ სტატუსი უღუ. უზბეკეთიშ აკანეფი:

1991 წანას გეგმიცხადჷ უზბეკეთიშ ზოხორინალაქ. რე ზსწ-შ დო შხვა რეგიონული დო
საფინანსე ორგანიზაციეფიშ მაკათური.



https://xmf.wikipedia.org/wiki/%E1%83%A1%E1%83%A3%E1%83%93%E1%83%90%E1%83%9C%E1%83%98

სუდანი (არაბ. السودان‎‎), ედომუშამი ოფიციალური ჯოხოდვალა — სუდანიშ რესპუბლიკა
(არაბ. جمهورية السودان‎‎ [ჯუმჰურიატ ას-სუდან]) — სახენწჷფო ბჟაეილ აფრიკას.
ქიანას ოორუეშე უხურგანს ეგვიპტე, ოორუე-ბჟადალშე -ლიბია, ბჟადალშე - ჩადი,
ობჟათე-ბჟადალშე - ცენტრალური აფრიკაშ რესპუბლიკა, ობჟათეშე - ობჟათე სუდანი,
ობჟათე-ბჟაეიოლშე ერიტრეა დო ეთიოპია. ოორუე-ბჟაეიოლშე ომძღჷ ჭითა ზუღა. ქიანაშ
ნანანოღა — ხარტუმი.

სუდანი ადმინისტრაციულო ირთუ 18 პროვინციათ (არაბ.: ვილაიეთეფი), თაშნეშე კანკალეშა
იჯოხოდვალუაფუ შტატეფო:



https://xmf.wikipedia.org/wiki/%E1%83%9D%E1%83%9E%E1%83%94%E1%83%A0%E1%83%90%E1%83%A2%E1%83%98%E1%83%A3%E1%83%9A%E1%83%98_%E1%83%A8%E1%83%95%E1%83%94%E1%83%9C%E1%83%90

ოპერატიული მუკოწონაფაშ მონწყილობა (RAM) რეალიზაფილიე ქვერსემი ინტეგრალური სქემაშ
სახეთ. მუნაჩამეფიშ კითხირიშ ვარა დინოჭარუაშ ჟამს 60+ ნანომერქა რე (60x10−9წმ).
არსებენს ჟირი ტიპიშ ოპერატიული მუკოწონაფაშ მონწყილობა: სტატიკური დო დინამიკური.
სტატიკური ოპერატიული მუკოწონაფაშ მონწყილობაშ ელემენტარული უჯრედიშ როლს
ინტრიგერული სქემა გიშმურს. ათენერი სქემა იმპულსიშ მეღებაშახ ვარა ჩამაშ
გიმოთიშაფაშახ ინარჩუნენს ართ-ართი დგომარებას 0 ვარა 1. უჯრას დინოჭარილი
ინფორმაციაშ კითხირიშ ჟამს თიში დგომარება ვეთირუ. დინამიკური მოდელი აკმოდირთუ
მიკროსკოპული ნტირაფაშე (კონდესატორეფიშე). არძონერი კონდესატორი შილებე რდასინ ჟირ
დგომარებას: დომუხტული ვარა უდუმუხტუ. თეცალი შვენას ენოჭარილი მუნაჩამეფიშ
მუკაწონაფალო ოხვილური რე უდუმუხტუო კონდესატორეფიშ პერიოდულო დომუხტუა. თეშ გეშა
დინამიკური შვენა სტატიკურწკჷმა ალაზიმაფათ ნელმოქმედიე. მანგიორი თინა ნორკებას
ენერგონტირალიე. ოკო ებღანკათ, ნამუდა ჟირხოლო ტიპიშ მუკოწონაფაშ მონწყილაფა
წიმარინუანს მორჩილი ზუმაშ ბეშტილი პლატას, თიშა გოდვალირი მიკროსქემეფით.
ოპერატიული მუკოწონაფაშ მონწყილაფაშ გალე, წორობორჯული პერსონალური კომპიუტერეფს
გარჩქუნა თ.გ. ჟიოპერატიული მუკოწონაფაშ მონწყილაფა (ქეშ შვენა), ნამუთ
უნარღელჸოფირენს ნელმოქმენდი მონწყილობაშ მერინაფას, ფეიკარმოქმენდ
მონწყილობაწკჷმა, მაგალითო, მიკროპროცესორიშ დინამიკურ შვენაწკჷმა.



https://xmf.wikipedia.org/wiki/%E1%83%9C%E1%83%9D%E1%83%A6%E1%83%90

ნოღა — შხუ დოხორინელი პუნქტი, ნამუთ მეთხოზჷ ორეწუალე, ოტრანსპორტე, ომეურნული,
კულტურული, პოლიტიკური, ადმინისტრაციული ორგანიზაციაშ ფუნქციეფს. ნოღაშ კატეგორია
აბანობური მუშობურობეფით იხურგუ გეჸვენჯი შანეფიშ მეჯინათ: მახორობაშ მუდანობა დო
საქვარუა, დოხორინელი პუნქტიშ ეკონომიკური დო კულტურული შანულობა. ნოღას ახასიათენს
დოხორინიშ დიდი სიჭკუჭკარე დო განაშენიანებაშ კომპაქტურობა.



https://xmf.wikipedia.org/wiki/%E1%83%9C%E1%83%98%E1%83%99%E1%83%90%E1%83%A0%E1%83%90%E1%83%92%E1%83%A3%E1%83%90

ნიკარაგუა (ედომუშამი ოფიციალური ჯოხოდვალა ნიკარაგუაშ რესპუბლიკა (ესპ. República
de Nicaragua)) — სახენწჷფო ცენტრალურ ამერიკას. – წჷმორინაფონი დემოკრატიული
სახენწჷფო. ქიანა რეგიონიშ უდიდეში სახენწჷფო რე 130 000 კმ² ფართობით დო ბჟადალი
გვერდოსფეროშ მაჟირა უდიდაში სახენწჷფო სიდაღარაშჸურე. ნიკარაგუას ოორუეშე უხურგანს
ჰონდურასი, ობჟათეშე – კოსტა-რიკა, ბჟადალშე დო ბჟაეიოლშე ომძღჷ კარიბიშ ზუღა დო
რჩქალი ოკიანე. ტროპიკულ ტყალეფს ინოხუაფილი ნიკარაგუა იდვალუაფუ ოორუეშ მა-11 დო
მა-14 ორტყაფუეფს შქას, ოორუე გვერდოსფეროს.

ნიკარაგუაშ ნანანოღა - მანაგუა. კინე ქიანაშ ჯოხოდვალა ობორჯღირკაია წჷმოულობაში
რე. მაართა მოსაზრებათ თე ჯოხო გიოდვეს ესპანარი კოლონისტეფქ ართ-ართი ხემანჯღვერეშ
ნიკარაოშ მეჯინათ. მაჟირა მოსაზრებათ, თენა შილებე აკანურ ნინაშა შანენდას "წყარით
აკოხურგელი აკანს" ("წყარო" შილებე მიაზრებუდას ჟირი დიდი ტობა ნიკარაგუაშ
ტერიტორიას: ტობა მანაგუა დო ტობა ნიკარაგუა, ვარდა თინა, ნამჷ-და ტერიტორია
ბჟადალშე დო ბჟაეიოლშე ოკიანეეფით რე გოხურგელინ).



https://xmf.wikipedia.org/wiki/%E1%83%9B%E1%83%90%E1%83%A0%E1%83%9D%E1%83%99%E1%83%9D

მაროკო (არაბ. المغرب‎‎ ალ-მაღრიბი — „ბჟადალი“, თაშნეშე მაღრიბ ალ-აკსა —
„შორიშიანი ბჟადალი“, ბერბ. ⵍⵎⴰⵖⵔⵉⴱ Lmaɣrib), ედომუშამი ოფიციალური ჯოხოდვალა —
მაროკოშ ომაფე (არაბ. المملكة المغربية‎‎ ალ-მამლიაკა ალ-მაღრიბია, ბერბ. ⵜⴰⴳⵍⴷⵉⵜ ⵏ
ⵍⵎⴰⵖⵔⵉⴱ Tagldit n Lmaɣrib, ტამაზიხტი (მუჭოთ ართ-ართი ბერბერულ ნინეფშე) ) —
სახენწჷფო ოორუე აფრიკას.

მაროკო ასე აკა აფრიკული ქიანა რე, ნამუთ ვაკათუ აფრიკაშ რსხუს (რსხუშე გიშართჷ
1984 წანას). მარა თე სახენწჷფო მიშმურს არაბული ქიანეფიშ ლიგაშა, არაბეთიშ
მაღრიბიშ რსხუშა, ისლამიშ წორომაჸალობაშ ორგანიზაციაშა, ფრანკოფონიაშა,
სქირონაშქაზუღური დიალოგიშ ბუნაშა, ბუნა 77-შა.

მაროკოშ ომაფე მაღრიბიშ რეგიონშა (ოორუე აფრიკა) მიშმალი არძოშე ბჟადალშე მადვალუ
ქიანა რე. ქიანას ჟირჸურე ომძღჷ სქირონაშქა ზუღა დო ატლანტიშ ოკიანე,
კონტინენტიშჸურე კირდეამი გვალეფი. მაროკოშ მახურგე ქიანეფი რე: ალჟირი, ბჟადალი
საჰარა. ფართობი: 446 550 კვ.კმ.

მაროკო გვალამი ქიანა რე. ობჟათე-ბჟადალშე ოორუე-ბჟაეიოლშა გინოზინდილი რე ატლასიშ
გვალეფი (ზურგა 4165 მეტრაშახ). ქიანაშ ბჟადალ დო ოორუე-ბჟაეიოლ ნორთეფს რზენეფი დო
პლატოეფი რე. ობჟათეშე დო ობჟათე-ბჟაეიოლშე - საჰარაშ ქვიშამი დო ქუამი ტიოზეფი.
სასარგებელო დინოხურიშეფშე მიპალუაფუ ფოსფორიტეფი, რკინაშ, ტყვიაშ, თუთიაშ,
მანგანუმიშ, კობალტიშ, ლინჯიშ მადანი, ქუანოშქერი, მარმარილო დო შხვა.

ქიანას იროიანმალი წყარმალუეფი მორჩილას რე. არძოშე დიდი წყარმალუეფი რე: მულუია,
სებუ, უმ-ელ-რბია, ტენსიფტი. მიარეთ რე უადი (გიშაკერძაფილო ქიანაშ ობჟათე ნორთის).
ტობეფი უმენტაშო ჯიმუამი რე, ატლანტიშ ოკიანეშ წყარპიჯის ჭყენჭყამი ლაგუნეფი რე.

ჰავა ქიანაშ უმენტაშ ნორთის სუბტროპიკული რე, სქირონაშქა ზუღაშ ოორუეშე. ზარხული
სქირე უჩქჷ, ზოთონჯი - ლამე, ლექინი. კვირკვეშ ოშქაშე ტემპერატურა 24-28, ღურთუთაშ
- 10-12. წყარპიჯშე მოშორაფათ, გიშაკერძაფილო გვალეფიშ დინოხოლენ რზენეფს, ჰავა
უმოს კონტინენტური რე. გვალას დოხოლაფირო 100 დღა წანმოწანას ჸინუეფი რე. მაროკოშ
ობჟათე დო ობჟათე-ბჟაეიოლ ნორთის ჰავა ჩხე რე. ნოლექეფი ქიანაშ ოორუე ნორთის დო
გვალას დოხოლაფირო 1000 მმ წანმოწანას, ობჟათეშე - 200 მმ-შე მერკე.



https://xmf.wikipedia.org/wiki/%E1%83%9B%E1%83%90%E1%83%9A%E1%83%98

მალი (ფრანგ. Mali), ედომუშამი ოფიციალური ჯოხოდვალა — მალიშ რესპუბლიკა (ფრანგ.
République du Mali) — სახენწჷფო ბჟადალ აფრიკას. ქიანას ზუღაშა გიშალი ვაუღუ.
მალის ბჟადალშე უხურგანს სენეგალი, ოორუეშე — მავრიტანია დო ალჟირი, ბჟაეიოლშე —
ნიგერი, ობჟათე-ბჟაეიოლშე — ბურკინა-ფასო, ობჟათეშე — კორ-დ’ივუარი დო გვინეა.
მალიშ რესპუბლიკაშ ოორუე-ბჟაეიოლ ნორთის აკონტროლენა ისლამისტეფი, ნამუთ მერსხილჷ
რენა "ალ-ყაიდაწკჷმა" ბუნა "ანსარ-ად-დინწკჷმა", კინოხ თაქ გჷმოცხადაფილი რდჷ
ვაღიარაფილი ზოხორინელი სახენწჷფო აზავადი, ნამუშ თარობაქ, თე ტერიტორიაშე
კონტროლიშ დინაფაშ უკული, გაცხადჷ ავტონომიურ რეგიონიშ იდეაშა გინულა.

მალი გორთილი რე 8 ოლქო დო გიშაკერზაფილი ადმინისტრაციული ართული ბამაკო
(დისტრიქტი).



https://xmf.wikipedia.org/wiki/%E1%83%99%E1%83%9D%E1%83%9C%E1%83%A1%E1%83%A2%E1%83%90%E1%83%9C%E1%83%A2%E1%83%98%E1%83%9C%E1%83%9D%E1%83%9E%E1%83%9D%E1%83%9A%E1%83%98

კონსტანტინოპოლი (ბერძნ. Κωνσταντινούπολις) რე თეხანური სტამბოლიშ ჯვეში ჯოხო დო
ბიზანტიაშ ნანანოღა რდჷ ოშწანურეფიშ მალობას (ნოღაშ ჯვეში ბეძრნული ჯოხო რდჷ
ბიზანტიუმი). კონსტანტინოპოლი სტრატეგიულო მილარდჷ ორქოშ რქაშ დო მარმარილოშ ზუღაშ
საგანოეფს, თი აბანეფს, სოდეთ ევროპა აზიას შეთმეხვადუ. მუქ წჷმოძინელო ქიგედგჷ
დუდი ჯვეში რომიშ გინოჩამილ მონძეობას დო უდიდაში დო უდადარაში ნოღა რდჷ ევროპას
შქა ოშწანურეფიშ მალობას, მუშ გეშათ თის "ნოღეფიშ დიაფალი" ქიგიოდვეს.



https://xmf.wikipedia.org/wiki/%E1%83%99%E1%83%94%E1%83%9C%E1%83%98%E1%83%90

კენია (სუაჰილი დო ინგლ. - Kenya), ედომუშამი ოფიციალური ჯოხოდვალა - კენიაშ
რესპუბლიკა (სუაჰილი Jamhuri ya Kenya, ინგლ. Republic of Kenya) - ქიანა იდვალუაფუ
ბჟაეიოლ აფრიკას, ინდოეთიშ ოკიანეშ წყარპიჯის, ქიანას გჷნმოკვათუნს ეკვატორი.
კენიაშ მახურგე ქიანეფი რე: ეთიოპია (ოორუეშე), სომალი (ოორუე-ბჟაეიოლშე), ტანზანია
(ობჟათეშე), უგანდა, თაშნეშე ტობა ვიქტორია (ბჟადალშე), ობჟათე სუდანი
(ოორუე-ბჟადალშე). ქიანაშ ნანანოღა - ნაირობი. ბოლო წანეფს, ქიანაშ მახორობაქ ძალამ
მალას მიძინჷ დო აკმადგინანს დოხოლაფირო 45,1 მილიონს. კენიას უღუ ტყარ ორთაშ დიდი
რეზერვეფი. ქიანას გოფაჩილი რე ჩხოლარეფიშ ვითოშობათ გვარობა.



https://xmf.wikipedia.org/wiki/%E1%83%99%E1%83%90%E1%83%A0%E1%83%9C%E1%83%90%E1%83%A2%E1%83%90%E1%83%99%E1%83%90

კარნატაკა (კანად. ಕರ್ನಾಟಕ; ინგლ. Karnataka) — შტატი ინდოეთიშ ობჟათე-ბჟადალშე.
შტატიშ ნანანოღა დო უდიდაში ნოღა — ბანგალორი. მახორობა 61 130 704 ადამიერი (9-ა
აბანი შტატეფს შქას; 2011] წ.).

შტატიშ ტერიტორიაშ ფართობი 191 791 км² (8-ა აბანი, ქიანაშ ფართობიშ 5,83 %).
კარნატაკა იდვალუაფუ ინდოეთიშ ობჟათე-ბჟადალ ნორთის, ოორუე განედიშ 11°30' დო
18°30' შქას. უხურგანს მაჰარაშტრაშ დო გოაშ შტატეფი (ოორუეშე დო ოორუე-ბჟადალშე),
ტელანგანაშ შტატი (ოორუე-ბჟაეიოლშე), კერელაშ დო ტამილნადუშ შტატეფი (ობჟათეშე),
ანდჰრა-პრადეშიშ შტატი (ბჟაეიოლშე), ბჟადალშე ომძღჷ არაბეთიშ ზუღა. შტატი დეკანიშ
გაბარიშ რაიონს იდვალუაფუ, თი აკანს, სოდეთ ბჟადალი დო ბჟაეიოლი გჰატეფი
ეკმისვარუნა გვალამი რეგიონი ნილგირის. კარნატაკაშ უმაღალაში კონკა — გვალა
მულაიანაგირი, ნამუშ სიმაღალა ზუღაშ დონეშე 1929 მეტრა რე დო იდვალუაფუ კარნატაკაშ
შტატიშ ჩიკამაგალურუშ ოლქის.



https://xmf.wikipedia.org/wiki/%E1%83%95%E1%83%94%E1%83%9C%E1%83%94%E1%83%A1%E1%83%A3%E1%83%94%E1%83%9A%E1%83%90

ვენესუელა, ედომუშამი ოფიციალურ ჯოხოდვალა — ბოლივარიული რესპუბლიკა ვენესუელა
(ესპ. República Bolivariana de Venezuela, МФА: [reˈpuβlika βoliβaˈɾjana ðe
βeneˈθwela]) — სახენწჷფო ობჟათე ამერიკაშ ოორუეს. ოორუეშე ატლანტიშ ოკიანე დო
კარიბიშ ზუღა უხურგანს, ბჟაეიოლშე უხურგანს გაიანა, ობჟათეშე — ბრაზილია დო
ბჟადალშე - კოლუმბია.

ვენესუელაშ პრეზიდენტი ეშმიგორუაფუ არძაკათური ხონარიშ მეჩამათ ხონარეფიშ უბრალო
უმენტაშობათი დო რე სახენწჷფოშ დო თარობაშ მადუდე რე. პრეზიდენტიშ ეშმეგორუ 6
წანათ. ართ კოჩის ბრელშა შეულებუ პრეზიდენტობა. პრეზიდენტი დჷთმარინუანს
ვიცე-პრეზიდენტის, გინმოჭყვიდუნს თარობაშ აკოდგინალუას დო სტრუქტურას, დო
დჷთმარინუანს თეშ მაკათურეფს პარლამენტიშ თანხმუათ.

საქორთუოს დო ვენესუელაშ შქას დიპლომატიურ ურთიართობეფქ 2008 წანას მეჭყორდჷ,
საქორთუოშ ოკუპირებული ტერიტორიეფიშ: აფხაზეთიშ დო ცხინვალიშ რეგიონიშ (თაშ
ჯოხოდვალირი ობჟათე ოსეთი) სახენწჷფოთ აღიარაფაშ გეშა.

ვენესუელას უდიდაში ასტრონომიული ობსერვატორია რე = ლიანო დელ ხატოშ ერუანული
ასტრონომიული ობსერვატორია.



https://xmf.wikipedia.org/wiki/%E1%83%93%E1%83%A6%E1%83%90-%E1%83%A1%E1%83%94%E1%83%A0%E1%83%98

დღა-სერი, დიხაუჩაშ ღერზული რთაფაშ პერიოდი;ბორჯიშ ართ-ართი ჯინჯიერი ოზჷმალი
ართური. გჷმირთუ მურიცხიერი დღა-სერი — აფუნც ბუნიობაშ ჭურჭულიშ მეხჷ დიხაუჩაშ
რთაფაშ პერიოდი დო ბჟაშიერი დღა-სერი. მურიცხიერი დღა-სერიშ დოჭყაფუთ
იკოროცხუაფუნიშ ბუნიობაშ ჭურჭულიშ ჟინი კულმინაციაშ მომენტი (კულმინაცია ცაშ
რსხულიშ), ოდო ხანგინძარაფათ — თე ჭურჭულიშ ჟირი ალმავენჯური ჟინი კულმინაციაშ შქას
ბორჯიშ შქაშონი. თიშ მეჯინათ, თახმი აფუნიშ ბუნიობაშ ჭურჭულც ქოძირუნა, დო ვარ
ოშქარსჷნ (მაართა შვანც ითოლწონენც პრეცესიაშ დო ნუტაციაშ გოლინას, მაჟირას —
ხვაბჟაშირი დღა-სერს (თახმი ბჟაში ჟირი ალმაჸვენჯური ჟინი კულმინაციაშ შქას ბორჯიშ
შქაშონი), მუდგაშ დოჭყაფუთ იკოროცხუ თახმი ბჟაშ დისკოშ ცენტრიშ გიმენი კულმინაციაშ
მომენტი — თახმი შქასერი, დო ოშქაშე ბჟაშიერი დღა-სერც (ოშქაშე ბჟაშ ანალოგიური
კულმინაციეფიშ შქას ბორჯიშ შქაშონი; თიშ დოჭყაფუთ იკოროცხუ ოშქაშე ბჟაში გიმენი
კულმინაციაშ მომენტი — ოშქაშე შქასერი). მურიცხიერი დო ოშქაშე ბჟაშიერი დღა-სერი
ირთუ საათეფო (24 სთ), წუნეფო (1440 წნ) დო მერქეფო (86400 მრ). მურიცხიერი
დღა-სერიშ ართური ( დღა-სერი, წუნი ვარა მერქა) ოშქაშე ბჟაშიერი დღა-სერიშ
0,9972696 ართურც ომანგჷ. თახმი დო ოშქაშე ბჟაშიერი დღა-სერეფიშ ხანგინძარობეფიშ
შხვაობა წანაშ განწხანს ითირუ მაართა თინეფშეიანიშ თირონობაშ გეშა (ქოძირით ოშქაშე
ბჟაშიერი ბორჯი). თე ხანგინძარობეფი ართიანშა მერსხილიე ბორჯიშ თინაფათ.



https://xmf.wikipedia.org/wiki/%E1%83%93%E1%83%90%E1%83%A3%E1%83%93-%E1%83%A4%E1%83%90%E1%83%A8%E1%83%90_%E1%83%92%E1%83%A3%E1%83%A0%E1%83%AF%E1%83%98

დაუდ-ფაშა გურჯი, თახმი ჯოხო დავით გიორგის სქი მანველაშვილი (დ. 1767 ვარა
დოხოლაფირო 1774, თუდოლენი ქართლი; ღ. 1851, მედინა) — ერაყიშ ეკონია მამლუქი
მადუდე 1817-1831 წანეფს. ქორთული გამნარყიშ (მანველაშვილი). ბაღანობას ქიხვამილეს
ჭკორით მოვაჭარეეფქ დო ოსმალეთის გეგმოჩეს. ქო მოხვადჷ ბაღდადიშ ფაშა სულეიმან
ბუიუქწკჷმა, ნამუქჷთ თინა მამლუქეფიშ ოგურაფუს ქო მიაბარჷ. ოგურაფუშ თებაშ უკული
უკებუდჷ შხვადოშხვა პოსტი(საფაშოშ მარწკინდიშ მათხილე, ხაზინადარი, დავთარდარი დო
შხვა). გჷნირთჷ დო ვარი ერაყიშ მადუდეთჷნ, გეგნუდირთჷ ოსმალეთიშ სულთანს დო დუდენდჷ
ზოხორინელ ოდინოხოლენე დო ოგალენე პოლიტიკას. არმია გეგნოქიმინჷ ევროპულ ყალდაშა,
ერაყის 1829 წანას გონწყჷ მაართა სტამბა, გამუშეღჷ ოვაჭარე მონოპოლია
ოფუტურ-ომეურნულ პროდუქტეფშა. ოცადჷდჷ რუსეთ-ოსმალეთიშ 1828-1829 წანეფიშ ლჷმა მუში
ორგებაფალო გეგმურინუაფუდჷკონ დო ერაყიშ ზოხორინელობა გუმეკენჯებუდჷკონ.1830 წანას
სულთანქ თშ მეხჷ ჯარი მიდაჯღონჷ, დაუდ-ფაშა გურჯიქ დემარცხჷ დო 1831 წანაშ ეკენიას
თურქეფს ქაშუოლჷ ხეშა. 1832 წანას სულთანიშ ზოჯუათ ოკათჷდჷ ანატოლიაშა მიშაჭკირილ
მუჰამედ ალიშ ლოშქიშ მეხჷ ლჷმას. 1834 წანას ბოსნიაშ მადუდეთ ქო დარინეს. ჟირი
წანაშ უკული სტამბოლშა გეგნიჸუნეს, სოდეთ უკებუდჷ შხვადოშხვა პოსტი. 1839-1841
წანეფს ანკარაშ ვილაიეთის დუდენდჷ. 1841 წანას სახენწჷფო ომოინალეშე გეგნოდირთჷ.
1846 წანას მედინას ქო დიხორჷ დო დორხველი თხუალათ მაჰმადიშ საფულეშ გესაძინეთ ქო
დირინუ. ღურჷ 1851 წანას მედინას, დასაფულებური რე ხალიფა ოსმანიშ საფულეშ ხოლოს.



https://xmf.wikipedia.org/wiki/%E1%83%92%E1%83%98%E1%83%A0%E1%83%95%E1%83%90%E1%83%9C%E1%83%A5%E1%83%90_%E1%83%A1%E1%83%A2%E1%83%94%E1%83%A0%E1%83%9A%E1%83%98%E1%83%9C%E1%83%92%E1%83%98

გირვანქა სტერლინგი (ინგლ. pound sterling) — გოართოიანაფილი ომაფეშ დო ირლანდიაშ
გოართოიანაფილი ომაფეშ ფარაშ ართული. 1 ფუნტი = 100 პენსს. სიმბოლო: £ (ლათ. Libra
— ფუნტი). მიმოულას რე 5, 10, 20, 50 ფუნტიშ დენომინაციაშ ბანკნოტეფი, ხურდეფი 1/2
(უმენტაშო მერკეთ რე მიმოულას), 1, 2, 5, 10, 20, 50 პენსი, 1, 2, ფუნტი.
ბრიტანეთიშ აკოდგინალუაშა მიშმალი ზოხოიანი ტერიტორიეფი (შოტლანდია, ოლსტერი, უელსი
დო თ. უ.) ბანკნოტეფს მუნეფიშ დიზაინით ბეშტუნა.



https://xmf.wikipedia.org/wiki/%E1%83%92%E1%83%90%E1%83%9C%E1%83%92%E1%83%98

განგი (სანსკ. गङ्गा,Gaṅgā) - ინდოეთიშ თარი წყარმალუ, ინდუიზმიშ ოშურიელე წყუ,
ოდუდე ჰიმალაეფს უღჷ, სოდეთ ჟირი წყარმალუ აკმიკათუნა: ბაგირათხი-განგი დო
ალანკანდა-განგი. ობჟათე აზიაშ ართ-ართი არძაშე წყარგოფშა (ბრაჰმაპუტრაწკჷმა ართო,
მოსოფელს 3-ა აბანსიე წყარგოფშაფაშჸურე ამაზონიშ დო კონგოშ უკული) დო გჷრძე
წყარმალუ რე (2700 კმ). განგი ოდუდეს ეთმეჭოფუნს ბჟადალი ჰიმალაეფს, განგოტრიშ
ჯიშთიშე, ინდოეთიშ შტატი უტარაკჰანდის, მეხჷრჩანს ობჟათე-ბჟაეიოლშა, ინდოეთიშ
ოორუეს გჷნმოჭკირუნს ინდ-განგიშ რზენს, ინმაკათუ ბენგალიშ ჸუჯის, წყარმალუ
ბრაჰმაპუტა დო მეგჰნაწკჷმა ართო აკმოქიმინუნს განგ-ბრაჰმაპუტრაშ დელტას (უმენტაშო
ბანგლადეშიშ ტერიტორიას), ნამუშ ნორთი სუნდარაბანიშ ტყალეფით რე ფორილი. წყარიშ
ღანჩოშ ფართობი — 1 060 000 კმ².

განგი ინდუისტურ მითოლოგიას — ჟიცაშობური წყარმალუ, ნამუქჷთ დიხაუჩაშა გეგმორთ დო
წყარმალუ განგო გჷნირთჷ. მითაჟამიშ ბორჯიშე ინდუისტეფიშ წიმინდე წყარმალუთ
იკოროცხუ. ინდუისტეფი განგიშა გჷთახვამალო გილულა, გჷშაკერძაფილო თიშ ოდუდეშა დო
გიშმახჷრჩე ნოღეფშა: ჰადირვარი, ვარანასი დო ალაჰაბადი (წყარმალუ ჯამუნაშ
დინოკათუაშ აკანს). განგიშ წყარპიჯის კრემაციას ასრულენა, წყარს გჷთმოფანტჷნა
ღურელი ინდუისტეფიშ ნაველს დო რიტუალურ გონბონუას ასრულენა.



https://xmf.wikipedia.org/wiki/%E1%83%91%E1%83%94%E1%83%9C%E1%83%92%E1%83%90%E1%83%9A%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ბენგალური ნინა (ბენგ. বাংলা bāṇlā) — ბენგალარეფიშ ნინა, ინდოარიული ნოჸელაშ
ინდოევროპული ნინეფიშ ფანიაშ ართ-ართი ნინა. გოფაჩილი რე ბანგლადეშის დო ინდოეთიშ
შტატი ბჟადალ ბენგალს, თეშ მოხ, თე ნინაშა მორაგადეეფი ოხორანა ინდოეთიშ ასამიშ,
ბიჰარიშ დო ორისაშ შტატეფს. ბენგალურ ნინაშა მორაგადეეფიშ ედომუშამი მუდანობა —
დოხოლაფირო 250 მლნ ადამიერი (2009).

ბენგალური ნინა ისტორიულო გოფაჩილი რე ოორუე აჟიაშ ოორუე-ბჟაეიოლურ ნორთის, თი
რეგიონს, ნამუთ რჩქინელი რე მუჭოთ ბენგალი. ბენგალური ნინა ბანგლადეშიშ ოფიციალური
ნინა დო ინდოეთიშ 23 ოფიციალური ნინაშე ართ-ართი რე. ინდოეთიშ შტატეფს შქას,
ოფიციალური სტატუსი უღჷ ბჟადალ ბენგალს (შტატიშ მახორობაშ 85 %-იშ უმოსი რაგადანს
ბენგალურ ნინაშა) დო ტრიპურას (67 %-შე უმოსი). ბენგალურ ნინაშა მორაგადეეფიშ დიდი
მუდანობა ინდოეთიშ ასამიშ (შტატიშ მახორობაშ დოხოლ. 28 %), ანდამანიშ დო ნიკობარიშ
კოკეფიშ (დოხოლ. 26 %), ჯარხანდიშ (დოხოლ. 10 %), არუნაჩალ-პრადეშიშ დო მიზორამიშ
(9 %-იშ უმოსი) შტატეფს ხოლო ოხორანს. ბენგალური ნინა პლანეტაშ 200 მილიონიშე უმოსი
მახორუშო ოდაბადური ნინა რე.



https://xmf.wikipedia.org/wiki/%E1%83%90%E1%83%AE%E1%83%90%E1%83%9A%E1%83%98_%E1%83%96%E1%83%94%E1%83%9A%E1%83%90%E1%83%9C%E1%83%93%E1%83%98%E1%83%90

ახალი ზელანდია (ინგლ. New Zealand), იდვალუაფუ რჩქალი ოკიანეშ ობჟათე-ბჟადალუ
ნორთის, იდვალუაფუ ჟირი უდიდაშ კოკის, თე კოკეფს უძახჷნა: ოორუე-კოკი დო ობჟათე
კოკი, ქიანაშ ნანანოღა რე ველინგტონი. ახალი ზელანდიაშ მახორობა აკმადგინანს
მეხოლაფირო 4,315,800 ადამიერს (2009 წანაშ მუნაჩამუეფით). ქიანა რე კონსტიტუციური
მონარქიაშ დო დემოკრატიული პარლამენტიშ პრინციპშა ეგაფილი დო მიშმურს გოვითარაფილ
ქიანეფიშ ერკებულშა.

ახალი ზელანდიაშ მახორობაშ მუდანობა 2009 წანაშ მუნაჩამეფით აკმადგინანს 4,213.418
ადამიერს. 1995 წანას მახორობაშ მუდანობა რდჷ 2,717,625, 2004 წანას 3,993,800,
2005 წანას 3,035,461, ედომუშამო ბოლო 12 წანაშ მალობას ახალი ზელანდიაშ მახორობაქ
მირდჷ 1,485,793-ით, 2,8-შა. ოშქარე წანიერი რდუალა 0,92 %-იე (2007), 0,97%
(2008), ანუ ბოლო 12 წანაშ გოძვენაშა ოშქაშე წანიერი რდუალა 1,42-იე.

ახალ ზელანდიას სქირალაშ კოეფიციენტი 2009 წანაშ მუნაჩამუეფით 13,94-იე ირი 100
კვ.კმ-ის, ღურალაშ კოეფიციენტიე 7 ირი 1000 კოჩის. ბოლო 12-20 წანაშ მალობას
სქირალაშ დონე ლაჸაფენს 16,24-13,72-იშ ფარგალეფს. 1995 წანას დებადჷ 16 ადამიერქ
ირი 1000 კოჩის, დო 2008 წანას -14 ირი 1000 კოჩის. სქირალა ოშქარი დონეს
ინარჩუნენს, ღურალაქ მირკჷ - 1995 წანას 95 კოჩიქ დოღურ 1000 კოჩის, დო 2008 წანას
7 ადამიერქ ირი 1000 კაჩის. ორთაშობური რდუალაშ კოეფიციენტი 0,8-ის აკმადგინანს.

2006 წანაშ მუნაჩამუეფით ახალი ზელანდიაშ მახორობაშ მეხოლ.56%, ქირსიანობაშ არძაშე
უმოსი დენომინაციეფი წჷმორინაფილიე ანგლიკანეფით (14,9%), ლათინური გეზაშ
კათოლიკეფით (12,4%), პრესვიტერიანეფი (10,9%), მეტოლისტეფით (2,9%), ბაპტისტეფით
(1,3 %), შხვა ქირსიანეფით (9,4%), ახალ ზელანდიას ინდუიზმიშ დო ისლამიშ
წჷმმარინაფალეფი შხუ რელიგიურ თემეფს წჷმარინუანა. შხვა რელიგიეფიში დო
კონცეფციეფიშ წჷმმარინაფალეფიშ მუდანობა 0.5%-იე. ქიანას მოქმედენს მაორეფიშ
სექტეფი-რაიტანა დო რინგაუ, ნამუშ გურაფა წჷმარინუანს კვიდრეფიშ რელიგიაშ დო
ქირსიანეფიშ დორხველ დუს. ახალი ზელანდია რელიგიური კუნთხუთი მიარეფერუანი რე, თაქ
ქირსიანობაშ დო კვიდრი მახორობაშ რელიგიური სიწიმინდეეფი ართიანშა აკმიწყორუ.
თაშნერი ანალოგიური მოლინა ლაოსიშ რელიგიურ სტრუქტურეფს ვეგორე.



https://xmf.wikipedia.org/wiki/%E1%83%90%E1%83%A0%E1%83%A2%E1%83%98%E1%83%A1%E1%83%A2%E1%83%98

არტისტი, ვარდა როლიშ მასრულებერი — ადამიერი, ნამუთ დრამატულ ნაწარმეფს ლაჸაფენს
ვარდა ასრულენს როლს. თარო, თე ტერმინი თინეფშოთ გჷმირინუაფუ, მით კინოს,
სატელევიზიო გჷნოჩამეფს, თეატრის ვარდა რადიო გჷნოჩამას გიშმურსჷნ. თაშნეშე
არტისტეფი შილებე ჯოხოდან შოშეშ არტისტეფს ხოლო. დრამატული როლეფიშ ლაჸაფიშ მოხ,
თაშნეშე არტისტეფი შილებე იბირდან ვარდა ხანდენდან ხვალე რადიოს ვარდა ფილმეფს
ახონარენდანინ.



https://xmf.wikipedia.org/wiki/Twitter

Twitter (ტვიტერი) — ვებხასჷლა, ნამუთ უღჷ Twitter Inc_ის. საიტის გაჩქჷ სოციალური
რშვილი დო მიკრობლოგინგიშ სერვისეფი. მახვარებუეფს შეულებუნა ოჯღონან დო იკითხან
გჷნაფეფი — „ტვიტეფი“ (tweets). ტვიტი რე 140-შახ სიმბოლოშე აკოდგინელი ტექსტური
პოსტი, ნამუთ მახვარებუშ ხასჷლას იძირე.

მახვარებუეფს შეულებუნა ქიმიღან დო ოჯღონან ტვიტეფი ტვიტერიშ ვებხასჷლაშა, მერინელი
გალე აპლიკაციეფიშ, ვარ კუნტატექსტური გჷნაფეფიშ სერვისიშ მეშქაშალათ. ვებსაიტიშ
თარი ოფისი იდვალუაფუ სან-ფრანცისკოს, კალიფორნიაშ შტატის. ტვიტერს ოფისეფი დო
სერვერეფი უღჷ თეშნეშე სან-ანტონიოს დო ბოსტონს.

2006 წანაშე ტვიტერქ მიპალუ მოსოფელს პოპულარალა. ამდღანერშო თის ჸუნსუ მეხოლაფირო
190 მილიონი მახვარებუ დო ირდღარო აგენერირენს 65 მილიონ გჷნაფას. კანკალეშა თის
„ინტერნეტიშ SMS“-ის უძახუნა.



https://xmf.wikipedia.org/wiki/Skype

Skype (სკაიპი) — რე უფასო (კერზო) პროგრამა, ნამუშ მოხვარათ შილებე უფასო ჩიება
მუჭოთ პერსონალური კომპიუტერეფიშ, თაშნე ინტერნეტიწკჷმა რსხუშ მაღვენ შხვა
მონწყილობეფიშ მოხვარათ. თაშნეშე არსებენს ფასამი ხეშმოჭარა საირქიანო, რეალურ
ნომერშო და ფასამი საირქიანო ზარეფშო, მაგალთო ფიჭურ ტელეფონეფშა ორეკალო.

SkypeMe სახეშა გინაულარო ოხვლური რე გეჸვენჯი ოპერაციაშ შესრულება: Skype
Windows-შო, იმოქმედით მენიუშ ზოჯუათ File –> Change Online Status. Skype Mac
ოპერაციული სისტემაშო იმოქმედით მენიუშ ზოჯუათ Account -> Change Status.

თე ფუნქციაშ ორთებელო, ვარა მათიშალო ოპერაციულ სისტემა Windows-ს რინელი Skype-შო,
ოკო ასრულათ მოქმენდალა: Skype --> Tools -> Options --> Privacy. თაქ შილებე
ჟურნალირაფაშ რთება/მოთიშუა.

დიო გეგნამორსათ ოკო მახვარებუშ ჯოხოშ დო პაროლიშ სითინუე. პაროლქ გუგოჭყორდეს და,
თქვა შეილებუნა მითხუათ ახალი პაროლი: თაქ.

1. რთხინთ დერწუმათ, ნამჷდა გიღჷნა Skype-შ ეკონია ვერსია, ნამუშ გინოჭარუათ
შელებუანი რე : თე ხასჷლაშე. 2. დოკილეთ Skype. 3. ქოიღჷნა მარშრუტიზატორი და,
ქოცადით მუში გინოხარგუა. 4. თქვა ქჷგჷმირინუანთ proxy სერვერს და, დერწუმით, ნამდა
მეწურაფილი გაფუნა proxy-შ არძა პროგრამას - Internet Explorer - Tools > Internet
Options > Connections > LAN settings დო Skype-ს Tools > Options > Connection. 5.
თქვა ქჷგჷმირინუანთ Windows-ს ინოკჷდილ რშვილურ ფარს და, ქიმოქმედით მენიუშ ზოჯუას
Start menu Settings -- Control Panel -- Windows firewall. პარამეტრი ”Don't allow
exceptions ქორე რთებული და (ვა დუშქვათ გჷმჷნარკებუეფი)”, იწკჷმა გაგმორთით.
გინილით exceptions (გჷმჷნარკებუეფი) ინნართიშა. ერკებულს ვარე Skype და, დოლასით
თინა. Skype-შ რთება ბორჯის რშვილური ფარი რკითხენა, დუშქვას დო ვარ გჷმჷნარკებუ.
თეშ უკული ოხვილური რე დადასურათ გჷმჷნარკებუშ დოშქუმალაშე. 6. თქვა ქჷგჷმირინუანთ
რშვილურ ფარს-და, ქიმოქმედით მენიუშ ზოჯუაშე Start menu --All Programs დო
ქიმიოღანკით თქვანი firewall. დერწუმით, ნამდა გჷმჷნარკებუ დოშქუმალირი რე. გინილით
Exceptions (გჷმჷნარკებუეფი) ინნართიშა. ერკებულს ვარე Skype და, დოლასით თინა.
Skype-შ რთება ბორჯის რშვილური ფარი რკითხენა დოუშქვას დო ვარ გჷმჷნარკებუ. თეშ
უკული ოხვილური რე დადასურათ გჷმჷნარკებუშ დოშქუმალაშე. 7. ჩართით Skype. თექ
ვამჷგეხვარეს და, ქოძირით გეჸვენჯი რცხი



https://xmf.wikipedia.org/wiki/%E1%83%B0%E1%83%98%E1%83%9C%E1%83%93%E1%83%98_%E1%83%9C%E1%83%98%E1%83%9C%E1%83%90

ჰინდი (დევ. हिन्दी) — ინდოარიული ნინაშ ჯოხოდვალა, ვარდა ნინეფიშ დიალექტური
კონტინუუმი, გოფაჩილიე ინდოეთიშ ოორუე დო ცენტრალურ რეგიონეფს.

ორაგადუე დონეს ნინეფი ჰინდი დო ურდუ პრაქტიკულო ვეშხვეებუაფჷნა (ქძ. ჰინდუსტანი).
ნინა ურდუ თით გინშხვავებუ ჰინდიშე ნამდა, ურდუს ბრელი მუდანობათ არაბული დო
სპარსული ნორსხებუ ზიტყვეფი დო არაბული ანბანი უღუნჷ, მუჟანსჷთ ტრადიციულ ოჭარალე
ჰინდის — დევანაგარიშ ანბანი.

ჰინდი (ფართო გაგებათ) აკმიკათუანს ბრელ შხვა ალაზჷმაფათ მორჩილ ნინას დო დიალექტის
ინდოეთის დო პაკისტანს: სანსი, კაბუტრა, ბუნდელი (600 ვითოშიშე მუსხირენ
მილიონშახ), ბრაჯი, ჰარიანი, კანაუჯი, ბჰაია, ჩამარი დო შხვა.

ინდოეთი (შტატეფი: უტარ-პრადეში, მადჰია-პრადეში, ჰარიანა, ბიჰარი, რაჯასტჰანი,
ჰიმაჩალ-პრადეში, დელი), ნეპალი, ფიჯი ...

ჰინდი გჷმირინუანს ანბანს, ნამუთ წჷმარინუანს სანსკრიტული ანბანიშ დევანაგარიშ
გოფაჩილ ფორმას (გეძინელიე 8 ფონემა). ანბანს 54 სრულფასუანი ასო-შანიე. არსებენს
მიარე დუმახვარაფალი დო დიაკრიტიკული შანი დო ლიგატურა.

სანსკრიტული დევანაგარი წჷმარინუანს თ.გ. ლაწკარამ ჭარალუას. ირ წორხონარამიშ
ემაშანალი ფონემა (გჷშაკერძაფილი შანეფიშ მოხ) თხილერი წესიშობურო იკითხირუაფჷ
გეჸვენჯი მერკე ხონარამიშ अ a–იშ ელაჸუნაფათ. ალმახანურ ჰინდიშ ჭარალუას თე თხილერ
წესის თარო ორხველჷ (თიან ხოლო ნორთობური) ხვალე სანსკრიტიშე ნორსხებუ ზიტყვეფი. დო
კინე მუ ჰინდი–ჭარალუას საართო უნივერსალური წესიშ მეჯინათ წორხონარამი ლაწკარიშ დო
ზიტყვაშ ბოლოს (ირნერი დიაკრიტიკული შანიშ უმუშო) თე მერკე अ a–შ უმუშო
გჷმირაგადუაფუ. თენა ნორთობურო ართულენს გოთინილ (ლაწკარამ) კითხირს, მუშენ-და
მიარეფონემიან ზიტყვეფს ლაწკარეფიშ ზუსტი გოთანჯუა შხირას ნინაშ მუჭოთ ოდაბადეშ
ნინაშ რჩქინას ითოლიწონენს დო დჷმაგურაფალშო ტრანსკრიფციაშ საჭირებას ქიმინჷნს.
თაჸურეშე გიშულირი, ალმახანური ჰინდი–ჭარალუაქ ხვალე პიჯალურო შილებე ლაწკარამ
ჭარალუათ იკოროცხუასინჷ.

क ka ख kha (ქ) ग ga घ gha ङ ṅa च ca छ cha ज ja (ჯ) झ jha (ჯჰ) ञ ña ट ṭa ठ ṭha ड
ḍa ढ ḍha ण ṇa त ta (ტ) थ tha (თ) द da ध dha न na प pa फ pha (ფ) ब ba भ bha म ma
य ya र ra ल la व va श śa ष ṣa स sa ह ha.

ჭურჭულიშ მოხვარათ გოფაჩილი გეძინელი ასოეფი, ნამუთ ჰინდიშ ორხველურჷ სასაშიერ
ფონემეფს ასახენს:

თაშნეშე ჭურჭულიშ მოხვარათ გოფაჩილი გეძინელი ასოეფი, ნამუთ სპარსულ–არაბულშე
ნორსხებუ ფონემეფს გჷმოხანტუნსჷნ:

क़ qa (ყ) ख़ Kha (ხ) ग़ ġa (ღ) ज़ za फ़ fa (ალმახანურ ჰინდის ჭურჭულს უმენტაშო
ვახვარენა თი ტენდენციათ, ნამდა მოჩამილი ნორსხებუ ფონემეფი ჰინდიშო
დაჷმახასიათაფალი ხვალამა ასო–ბგერეფო წჷმირაგადუაფუ: क ka ख kha (ქ) ग ga ज ja (ჯ)
फ pha (ფ)).

अ a (წორხონარიელწკჷმა პოზიციას – ვეჭარუაფუ, მარა იგურიშხონარებუ) इ i
(წორხონარიელწკჷმა პოზიციას - ि) उ u (წორხონარიელწკჷმა პოზიციას – ु) ए
e(წორხონარიელწკჷმა პოზიციას – े).

आ ā (წორხონარიელწკჷმა პოზიციას – ा) ई ī (წორხონარიელწკჷმა პოზიციას – ी) ऊ ū
(წორხონარიელწკჷმა პოზიციას – ू) ओ o (წორხონარიელწკჷმა პოზიციას – ो).

ऋ ṛ (წორხონარიელწკჷმა პოზიციას – ृ) ॠ ṝ (წორხონარიელწკჷმა პოზიციას – ॄ, ჟირხოლო
პრაქტიკულო გჷმირაგადუ მუჭოთ რი) ऌ ḷ (წორხონარიელწკჷმა პოზიციას – ॢ) ॡ ḹ
(წორხონარიელწკჷმა პოზიციას – ॣ, ჟირხოლო პრაქტიკულო გჷმირაგადუ მუჭოთ ლი).

ხონარიელიშ უკული ფონემეფი ङ ṅa ञ ña ण ṇa न na დო म ma შხირას გჷმიხანტუ შანეფით ँ
ვარდა ं, სანსკრიტიშე ნორსხებუ კანკალე ზიტყვას წორხონარიელს ह ha უღჷ ფორმა ः .

ინგლისური ნინაშე ნორსხებუ ზიტყვეფს ხონარიელიშ [ɒ] გჷშახანტაფალო არსებენს შანი ॅ,
სამანგ. डॉक्टर ḍôkṭar (doctor).

თაშნეშე არსენებს მიარე ლიგატურა, ანუ წორხონარიელეფიშ ართიანშა გჷნობუნაფაშ შედეგო
მეღებული ასო–შანეფიშ ფორმა. არძაშე შხირიე სუმი თინეფშე:

ჰინდის რე 10 მეტყველებაშ ნორთი: (ტერმინოლოგია, მუშო ოკო რაგადი, სანსკრიტული
ნინაშე რე ნორსხებუ, თეშ, მუჭოთ ბრელ ევროპულ ნინას – ლათნურშე)

მერი ასათიანი: ალმახანური სალიტერატურო ჰინდიშ ლექსიკოლოგიაშ საკითხეფი / გ.
წერეთლიშ ჯოხ. ბჟაეიოლმარჩქინჯობაშ ინ-ტი - ქ. : მეცნიერება, 1980



https://xmf.wikipedia.org/wiki/%E1%83%A4%E1%83%A3%E1%83%97%E1%83%98

ფუთი (ქორთულო: ფოთი) — ნოღა დო ონიშოლი უჩა ზუღას, საქორთუოს, სამარგალო-ჟიმოლენი
შონეშ აკანს. იდვალუაფუ კოლხეთიშ რზენს, სოდეთ რიონწყარი უჩა ზუღას მიშაკათუნ,
რიონწყარიშ მელე-მოლე პიჯის. ზუღაშ დონეშე 1-3 მ. ქართიშე 330 კმ., ზუგდიდიშე 60
კმ. 2002 წანაშ ეკოროცხუათ ოხორანს 47 000 ადამიერი. ნოღაშ ფართობი რე 65,8 კვ. კმ.
მოლენ-კავკაციაშ რკინაშარაშ ცენტრალურ მაგისტრალს მიარცხუაფუ ფუთი-სენაკიშ
რკინაშარაშ 40 კმ.-ამი ნოკვათუთ. ნოღაშ ტერიტორიაშ უმოსი გეკიდილი რე კოკეფს,
ნამუსჷთ რიონიშ დელტეფი გიშაკვათჷნა. ნოღაშ ტერიტორიას რე პალიასტომიშ ტობა, ნამუთ
უჩა ზუღას კაპარჭაშ-წყარით მიაკათუნ. მუკე-მუკე ონძღოთ ნოღას გოჸუნს ჭყონჭყო დო
ისირონა.

ფუთი, მუჭოთ კოლხეთიშ ომაფეშ ჯვეშ ნოღა ფაზისი, ისტორიას პირველო მოშინელი რე ჯვ.
წ. ეკოროცხუაშ VIII ოშწანურას. ფაზისი ჯვეში ბორჯიშენო თელი კავკაციას ირიშენ
უდიდაშ დო თარი ონიშოლი რდჷ, ჩინეთშე მოჸუნელი ჯვეში აფრაშუმიშ რზაშ ეკონია პუნქტი
უჩა ზუღაპიჯის.

ნოღა ჩინებური რდჷ მუში ჯვეში ფაზისიშ აკადემიათ, სოდეთ ოგურაფუშა ბერძენეფი ხოლო
გილეშეს. ბერძენი მეისტორიე სტრაბონიშ (ჯვ. წ. 64/63 — ახ. წ. 23/24) გინოჩამათ,
ფაზისის სუმენეჩი ჯურიშ კათა იბუძოლუდუ.

ართამი საქორთუოშ ფაჩუაშე დო ემუშე სამარგალოშ (ოდიშიშ) ოთარეშ გიმორთუალაშ უკული
ფუთი დადიაშ სათაროშა მიშმეშჷ. 1578 წანაშენ პერიოდულოთ ნოღა თურქეფიშ (ოსმალეფიშ)
ხეს რდჷ. 1828 წანას, დიდი ლჷმაშ დო ზისხირწუმაშ დინოხოლე ფუთი თურქეფშე დოჩოლეს.
1858 წანას ოფიციალურო მეჩეს პორტული ნოღაშ სტატუსი, ოდო 1871-72 წანეფს ფუთის
გინწყჷ მოლენ-კავკაციას მაართა რკინაშარაშ ღოზიქ — ფუთი-შორაპანი. 1863-1905 წანეფს
ნოღაშ გოახალაფაშ საქვარშა ხე მოუთხჷდჷ ნიკო ნიკოლაძეს, ნამუთ თიშვანს ნოღაშ
დუდმანჯღვერი რდჷნ. 1914 წანაშოთ ფუთის 20 000 მახორუ სქიდუდუ.

ფუთის რე ვალერიან გუნიაშ ჯოხონობაშ სახენწჷფო დრამატული თეატრი, დორცხუაფილი 1925
წანას.



https://xmf.wikipedia.org/wiki/%E1%83%A3%E1%83%A9%E1%83%90_%E1%83%96%E1%83%A3%E1%83%A6%E1%83%90

უჩა ზუღა (ქორთ: შავი ზღვა; ბულგ.: Черно море; ბერძ.: Μαύρη Θάλασσα; რუმინ.:
Marea Neagră; რუს.: Чёрное мо́ре; თურქ.: Karadeniz; უკრ.: Чо́рне мо́ре). ჯვეში
ქორთული ჯოხო რე სპერის ზღვა. ანტიკურ ხანას ემუს ჯვეში ბერძენეფი დო ლათინეფი
იშინანდეს მუჭოთ პონტოშ ზუღა ვარა ეუქსინიშ ზუღა (ბერძ. "Εὔξεινος Πόντος", ლათ.
"Pontus Euxinus") — ოჩხანე–ბჟაეიოლ ევროპაშ დო მორჩილი აზიაშ შქას გეხვილირი ზუღა,
ნამუთ სქირონაშქა ზუღას მიარცხუაფუ ბოსფორიშ საროტით დო მარმარილოშ ზუღათ დო აზოვიშ
ზუღას ქერჩიშ საროტით.

ბოსფორიშ საროტიშენო მიშულირი ზუღაშ წყარიშ მუდანობა წარმოწანას მიანჭუაფუ 200
კმ³–ს. ზუღაშ მუკე–მუკე აკანეფშენ მიშაკათილი ლიგე წყარიშ მუდანობა წარმოწანას რე
320 კმ³, ნამუშ უდიდაში ნორთით მიშაკათუ შქაგურონა დო შქაგურონა–ბჟაეიოლუ ევროპაშე.
ირიშენ გინძე დო წყარხვე წყარმალუ, ნამუთ უჩა ზუღას მიაკათუნი, რე დუნაი. შხვა დიდი
წყარმალუეფი რე: დნესტრი, დნეპრი, ობჟათეშ ბუგი, იეშილირმაკი, ყიზილირმაკი, ჭოროხი,
რიონი, ინგირი დო შხვა. არძაშე უდიდაში ჩქონი რე ყირიმიშ ჩქონი. კოკეფი ბრელი ვა
უღუ, უდიდაშეფი რე ბერეზანი დო გვერიშ კოკი.

უჩა ზუღა ქიანაშ ართ–ართ არძაშე უდიდაში დინოკილერი წყარიშ მასივი რე. ზუღაშ
ფართობი რე 422.000 კმ² ოდო არძაშე უტომბაში გიონჭაფუ – 2210 მ, ოშქაშე გიონჭაფუ –
1300 მ. ზუღაშ სიგინძა არძაშე მეტი რე ბურგასი–ქობულეთიშ ღოზის – 1167 კმ, არძაშე
ონჭირე – 265 კმ. წყარიშ გენტირინა – 547 000 კმ³. ზუღაპიჯიშ გოჸუნელი სიგინძა
მეხოლაფირო რე 4 000 კმ, ნამუშათ საქორთუოს 320 კმ. ორხველჷ, რუსეთიშ ფედერაციას –
395 კმ, უკრაინას – 1340 კმ, რუმინეთის – 215 კმ, ბულგარეთის – 317 კმ დო თურქეთის
– 1365 კმ. უჩა ზუღაშ წყარი ჟირ ფათ ირთუ. ჟანგბადით ეფშა ჟილენი ფა, ნამუსჷთ
"ცოცხალი/სქიდერი" ფა ჯოხონ, გიანჭუაფუ 175–200 მ გიმე, ოდო 200 მ–შე გეჭყაფილო
ქვინჯიშახ უჟანგბადო ფა რე დო შუროთ ვეძირე ორგანული სქიდალა (ხვალო ანაერობული
ბაქტერიეფი). თე ჟირ–ფათ გორთილობა რე უჩა ზუღაშ არძაშე გიშაკერძაფილი მუშება,
ნამუთ ვა უღუ ქიანაშ შხვა არძო ჰიდროგარსის. ჟილენი ფა თუდონშენ უმოსი ქექე რე დო
თე ჟირ ფაშ წყარი ართიართწკჷმა ვეითახუ. ეიოშანალი რე ტომბა წყარს ეკოკორობილი რე
H2S–შ დიდი მუდანობა.

სქირონაშქა ზუღაშ გინაწონს უჩა ზუღაშ ფაუნა ჟირშენ უმოსი უღუნური რე. გვალო დინოხე
2000 ჯიშიშ შურდგჷმილი, ნამუშ 12%–ით ენდემური რე დო 300 ჯიშიშ უმარტივაში
შურდგჷმილეფი, 650 შხვადოშხვა ჭიეფი, 640 კიბოიაშმაგურეფი, 200–შე მეტი
ფერწო–მოლუსკეფი, 160 ჯიშიშ ჩხომეფი დო 150 ხოლო შხვა ჯიშეფი (სელაპი, დელფინეფი დო
ა.უ.).

უჩა ზუღაშ საქორთუოშ ზუღაპიჯი დიდო მიშაჭკირილ–გიშაჭკირილი ვარე დო ვა უღუ ტომბას
გიშაკინელი ჩქონით დო ლუბეფით. შხვა აკანეფშენ უმოსოთ გიშაგორილი რე აფხაზეთიშ
ზუღაპიჯი, სოდეთ წყარშა მიშულირი რენა ბიჭვინთაშ, სოუქსუშ, ჭითა შუქურაშ დო კოდორიშ
ჩქონეფინ, მუნეფიშ შქას ეშასქილადირი მიუსერაშ, ახალი ათონიშ, სოხუმიშ დო ოჩამჩირეშ
ლუბეფით. ფუთიწკჷმა, რიონწყარიშ დელტა გჷშაკვათუნს მუსხითგარენ ჭიჭე კოკის.

უჩა ზუღას არძაშე გჷშაკერძაფილი რე დო ედომუშამ სქირონაშქა ზუღას ანალოგი ჸუნს
გურიაშ ზუღაპიჯიშ მიშაკვათილი – ურეკიშ (მაგნეტიტი) ნოკვათის მუში მაგნეტიტური
ქვიშეფით. საქორთუოშ უჩაზუღაპიჯი ართ–ართი არძაშე უჯგუში მასვანჯებელი აბანი რე თელ
ზუღაპიჯის, სოდეთ ოსვანჯური სეზონი წარმოწანას 6–7 თუთას ოჭირინდუანს.

ზუღაშ წყარიშ ჯიმუანობა საქორთუოშ ირი აკან–პიჯის 17 პრომილშე მერკე რე (ანატოლიაშ
ზუღაპიჯის 18–შენ მეტი, ოშქაშეთ თელი ზუღაშ რე 22 პრომილიე), ნამუთ ქიანაშ ოკიანეშ
ჯიმუანობაშ გინაწონს ჟირშა ნორკე რე.



https://xmf.wikipedia.org/wiki/%E1%83%A3%E1%83%A0%E1%83%98%E1%83%A3%E1%83%9A%E1%83%98_%E1%83%9C%E1%83%98%E1%83%9C%E1%83%90

ურიული ნინა (עברית, ივრით), ორხველჷ სემიტური ნინეფიშ ქანაანური ბუნას. ურიული
ნინაშ უჯვეშაში ძეგლეფიე: ბიბლია, ეპიგრაფიკული ძეგლეფი (გეზერიშ კალენდარი - ჯვ.
წ. X ო., შილოახიშ მუკნაჭარა - ჯვ. წ. VII ო.), ოსტრაკა (სამარიაშე - ჯვ. წ. VIII
ო., ლახიშიშე - ჯვ. წ. VI ო.), პალიმფსესტი იუდაშ ტიოზიშე (ჯვ. წ. VIII - VII
ოშწანურეფი.), მონეტეფი, მუკნაჭარეფამი ოწონალეფი. ჯვ. წ. VI ოშწანურაშახ ურიული
ნინა საართო-ოკათაშე ნინა რდჷ პალესტინას, მუდგაშ უკული დიჭყჷ თიში არამეიზაციაქ
(უპირველაშ ირიშო - ნოღეფც). თე პერიოდის (ჯვ. წ. XII-II ოშწანურეფი.) ურიული ნინა
ჩინებულიე მუჭოთ ბიბლიაშ ურიული ვარა ჯვეში ურიული. ახ. წ. III ოშწანურაშახ ურიული
ნინა დიო ხოლოდ იხვარებაფუაფუდჷ ოფუტეშ მახორობას; ნოღას თის ირინუანდეს ხვალე
გურაფილეფი - რაბინეფი, ნამუეფქუთ დარსხის „აკადემიური“ ლიტერატურა: ბიბლიაშ
კომენტარეფი დო ბიბლიური კანონეფიშ გეძინელობეფი („მიშნა“, „თოსეფთა“,
„მიდრაშეფი“). უმოსი გვიანს - იერუსალიმიშ დო ბაბილონიშ „თალმუდეფი“ (IV-V
ოშწანურეფი.), ბიბლიაშ ტექსტეფიშ კითხირიშ წესეფიშ დო ვოკალიზაციაშ შანეფიშ კათელი
„მასორა“(VI-VII ოშწანურეფი.). თე ლიტერატურაშ ნინა ჩინებულიე მუჭოთ რაბინული
ურიული ვარა მიშნიშ ურიული. ჯვ. წ. III- ახ. წ. II ოშწანურეფიშ ხანიშიე იუდაშტიოზის
(ყუმრანიშ დო მურაბათიშ ლეხერეფი) კჷლრჩქინელი გრაგნილეფი, ოსტრაკა, თაშნეშე
ნახალ-ხევერს ნაძირეფი კორესპონდენცია. ბიბლიაშ უკულნეშიანი ურიული ლიტერატურაშ
ნინა ოშქარი ურიული რე ჩინებული. ათეშ უკული იჭყაფუ თეხანური ურიული ხანა
(კანკალეშა თისი ჩილათირო „ჯვეშურიულც“, „ივრითის“ უძახუნა, მუდგათ ურიულო „ურიული
ნინას“ შანენც). თეხანური ურიული ნინა შურდინომბარილი ბიბლიაშ ნინა რე, ნამუსუთ XIX
ოშწანურაშ ეკონიაშე სისტემატურო იქიმინუ ლიტერატურა (ხანტური, ოგურაფალი,
პერიოდიკა), ოდო ისრაელიშ სახენწჷფოშ დორსხუაფაშ უკული (1948) თე სახენწჷფოშ
ოფიციალური ნინა რე.



https://xmf.wikipedia.org/wiki/%E1%83%A1%E1%83%9D%E1%83%9B%E1%83%90%E1%83%9A%E1%83%98

სომალი (არაბ. الصومال‎‎), ედომუშამი ოფიციალური ჯოხოდვალა სომალიშ რესპუბლიკა
(სომალ. Jamhuuriyadda Soomaaliya, არაბ. جمهورية الصومال‎‎) — სახენწჷფო აფრიკას,
სომალიშ ჩქონს. ქიანას ოორუე-ბჟადალშე უხურგანს ჯიბუტი, ობჟათე-ბჟადალშე - კენია,
ოორუეშე უხურგანს ადენიშ ჸუჯი, ნამუშ საშუალებათ ქიანა მითმიარსხუ იემენს,
ბჟაეიოლშე სომალს უხურგანს ინდოეთიშ ოკიანე, ბჟადალშე - ეთიოპია. სომალიშ რელიეფი
თარო აკმოდირთუ რზენეფშე დო ზურგეფშე. სომალიშ ტერიტორიაშ უდიდაში ნორთი იდვალუაფუ
კინე თე ჯოხოდვალაშ ჩქონს, მახორობაშ უდიდაშ ნორთის აკმადგინანა სომალარეფი.

სომალიშ ტერიტორიას ოხორუეფი უჯვეშაში ბორჯიშე არსებენდჷ. შქა ოშწანურეფშე თე
ტერიტორია მუსლიმანური სახენწჷფოეფიშ აკმადგინალი ნორთი რდჷ. მოგვიანეთ უკვე თე
ტერიტორიას ბრიტანეთიშ იმპერია აკონტროლენდჷ. 1960 წანას მოხვადჷ სომალიშ
ზოხორინალაშ გჷმოცხადაფაქ, გვალო თიმ წანას აკიართიანჷ ბრიტანულ სომალილენდიქ დო
იტალიურ სომალილენდიქ. მოგვიანეთ ქიანას დემყარჷ ოურდუმე მართუალაქ. 1991 წანაშე
2000 წანაშა, ქაინას ვა არსებენდჷ ოერეფოშქაშეთ აღიარაფილი თარობა.

1991 წანაშე თე სახენწჷფოს ომენოღალე ლჷმა მეურს, სომალს შხირას მუთმოხვადუ
თარობეფიშ თირუა. ქიანაშ მუზმარენ რეგიონს აკოქიმინელი რე აკანური თარობეფი, ნამუთ
ზოხორინალას უზიმუანა. თინეფშე ეიოშანალი რე ქიანაშ ოორუეშე მადვალუ სომალილენდი.

ხვილაფა: რეგიონეფი, ნამუთ შანილი რე (*), მუშითაღიარაფილი სომალილენდიშ რესპუბლიკა
მუშ ტერიტორიათ კოროცხუნს.



https://xmf.wikipedia.org/wiki/%E1%83%A1%E1%83%94%E1%83%A0%E1%83%95%E1%83%94%E1%83%A0%E1%83%98_(%E1%83%99%E1%83%9D%E1%83%9B%E1%83%9E%E1%83%98%E1%83%A3%E1%83%A2%E1%83%94%E1%83%A0%E1%83%98)

სერვერი ვარა ჰოსტი (host) რე დიდი კომპიუტერი, ნამუშ გჷმორინაფა შეულებჷ
წორობორჯულო ბრელი მახვარებუს. თის შილებე ინიჩუალუაფუდას შხვადოშხვა პროგრამეფიშ,
ფაილეფიშა დო მუნაჩემეფიშ ბაზეფიშ ძალამი დიდი მუდანობა. ზიტყვა „სერვერი“
გჷმირინუაფუჟირი შანულობათ: სერვერი (server) რე კომპიუტერი, ნამუშ გჷმორინაფა
რშვილს ბრელი მახვარებუს შეულებჷ. ნამდგარდია ჰოსტი შილებე რდას სერვერინ, პიჯიქილე
ვარი. სერვერი (server) რე პროგრამანამუთ ოინალჷ შხვა პროგრამეფს — კლიენტეფს.
ინტერნეტი აკმოდირთუ სერვერეფშე ჟირხოლო შანულობათ. სამანგათ, ნამდგაინი კომპიუტერი
ინტერნეტის ქიჩუანს ვებ-დოკუმენტეფსჷ და, თიწკჷმა თინა რე ვებ-სერვერი დო თიქ ოკო
შელებუას მუშ დინოხ რენჯი ვებ-დოკუმენტეფიშ მეჭირინაფა კლიენტეფშო, ნამუდგაშ როლსჷთ
არსულენსს ბრაუზერინ. ოჯარალუთ, კლიენტი (client) რე პროგრამა ვარა კომპიუტერი,
ნამუსუთ რშვილს ოინალჷ შხვა პროგრამა ვარა კომპიუტერი.



https://xmf.wikipedia.org/wiki/%E1%83%A1%E1%83%90%E1%83%9B%E1%83%90%E1%83%A0%E1%83%92%E1%83%90%E1%83%9A%E1%83%9D-%E1%83%9F%E1%83%98%E1%83%9B%E1%83%9D%E1%83%9A%E1%83%94%E1%83%9C%E1%83%98_%E1%83%A8%E1%83%9D%E1%83%9C%E1%83%94%E1%83%A8_%E1%83%90%E1%83%99%E1%83%90%E1%83%9C%E1%83%98

სამარგალო-ჟიმოლენი შონეშ აკანი — აკანი ბჟადალ საქორთუოს, იკათუანს
ისტორიულ–გეოგრაფიული პროვინციეფიშ სამარგალოშ დო შონეშ (ჟიმოლენი შონეშ)
ტერიტორიეფს. რეგიონიშ ოერეფოშქარე კოდი რე GE-SZ.

აკანიშ ფართობი აკმადგინანს 7441 კვ.კმ-ს, მახორობა 466 ვითოშის, მახორობაშ
მეჭედალა 1 კვ.კმ-ს — 63 კოჩის. აკანიშ ადმინისტრაციული ცენტრი რე ნოღა ზუგდიდი.
აკანს 500 დოხორელი პუნქტი რე, თენეფ შქას:

სამარგალო-ჟიმოლენი შონე აკანი იდვალუაფუ საქორთუოშ ცენტრალურ ოორუე-ბჟადალ ნორთის.
რეგიონიშ ტერიტორია საქორთუოშ ტერიტორიაშ 10.6% რე, მუთ აკმადგინანს 7.4 ვითოშ კვ.
კმ-ს, თე მუნაჩემით სამარგალო-ჟიმოლენი შონეშ რეგიონს მაჟირა აბანი უკინებუ
საქორთუოშ რეგიონეფს შქას, ტყალეფს უკინებუ 3.01 ვითოშ კვ. კმ, ანუ რეგიონიშ
ედომუშამი ფართობიშ 40.7 %.

ბჟადალშე სამარგალო-ჟიმოლენი შონეს აფხაზეთი დო უჩა ზუღა, ოორუეშე თარი
წყარგჷმართალი ქჷნდჷრი, ოორუე-ბჟაეიოლშე დო ბჟაეიოლშე რაჭა-ლეჩხუმიშ დო თუდოლენი
შონეშ აკანი (ადმინისტრაციული თანჯა შონეშ, ეგრისიშ ქჷნდჷრს დო ასხიშ მასივს რე),
ობჟათე-ბჟაეიოლშე იმერეთიშ დო ობჟათეშე გურიაშ აკანი უხურგანს.



https://xmf.wikipedia.org/wiki/%E1%83%A0%E1%83%A3%E1%83%90%E1%83%9C%E1%83%93%E1%83%90

რუანდაშ რესპუბლიკა (1991 წანაშახ — რუანდული რესპუბლიკა, ფრანგ. République
Rwandaise) — სახენწჷფო ბჟაეიოლ აფრიკას. რუანდას ბჟადალშე უხურგანს კონგოშ
დემოკრატიული რესპუბლიკა, ოორუეშე - უგანდა, ბჟაეიოლშე - ტანზანია დო ობჟათეშე -
ბურუნდი. ქიანას ქჷნდჷრამი აკანეფიშ სიბრელეშ გეშა მეტჯოხო უღუ ვითოში ქჷნდჷრიშ
დიხა (ფრანგ. Pays des Mille Collines, კინიარუანდა - Igihugu cy’Imisozi
Igihumbi). ქიანა მოსოფელს რჩქინელი რე 1994 წანას მოხვალამირი გენოციდიშ გეშა.
ქიანაშ ნანანოღა - კიგალი.

რუანდა იდვალუაფუ აფრიკაშ ცენტრის, ეკვატორშე არხოს ობჟათეჸურე. ბჟადალშე მახურგე
კონგოშ დემოკრატიულ რესპუბლიკაწკჷმა იდვალუაფუ კივუშ ტობა დო წყარმალუ რუზიზი,
ნამუთ ბჟაეიოლი აფრიკაშ აკოცჷმაშ ღოზიშ ნორთი რე. ქიანაშ ცენტრის იდვალუაფუ თიში
ნანანოღა — კიგალი.

რუანდაშ რელიეფი თარო აკმოდირთუ ოშქაშე სიმაღალაშ გეფით, ბჟადალი ხურგას სიმაღალე
უცმას ელმურს კივუშ ტობაშ დო წყარმალუ რუზიზიშ წყარპიჯეფშა, ბჟაეიოლშე ჭიეჭიეთ
იკუნტარებუ ტანზანიაშ მალობათ, სოდეთ თარო იდვალუაფუ დოლოეფი დო ჭყენჭყეფი. რუანდას
იდვალუაფუ წყარმალუ ნილოსიშ კანკალე ნადუ.

წყარმალუ ნილოსიშ დო კონგოშ ღანჩოეფი რუანდაშ ტერიტორიას ხოლო რე. არძოშე დიდი ტობა
რე — კივუშ ტობა, ნამუთ აფრიკაშ აკა ტობა რე, სოდეთ ვა ხე ნიანგეფი. ქიანაშ
ობჟათეშე დო ბჟაეიოლშე რსებენს მორჩილი ტობეფიშ ბუნა (თექ ნიანგეფი ხე).

კლიმატი — სუბეკვატორული, ზუღაშ დონეშე შანულამი სიმაღალაშ გეშა სეზონურო ლამე დო
ქექე რე. კიგალსა (1550 მეტრ სიმაღალას) თუთაშ ოშქაშე ტემპერატურა ედომუშამი წანაშ
გოძვენას აკმადგინანს 17-21 °C-ს. ნოლექეფი დოხოლაფირო 1000—1500 მმ რე წანმოწანას.
სქირე სეზონი — მანგიშე ეკენიაშამო.

ჩხოლარეფიშ ორენი დახე მოჯალაგერი რე. არძოშე დიდი ჩხოლარეფი (ანტილოპეფი,
კამბეშეფი, ხვალოქა, ზებრეფი, ნჯილოეფი, მუნჭყვეფი, ბეჰემოთეფი, ნიანგეფი,
გორილეფი) ასქილადირი რე ხვალე ტყაჩირეფს.



https://xmf.wikipedia.org/wiki/%E1%83%A0%E1%83%94%E1%83%A1%E1%83%9E%E1%83%A3%E1%83%91%E1%83%9A%E1%83%98%E1%83%99%E1%83%90

რესპუბლიკა (ლათ. Res Publika — „კათაშ საქვარი“) — სახენწჷფო მართუალაშ ართ-ართი
ფორმა.

ალმახანური მოსოფელიშ სახენწჷფოეფიშ უმენტაშობა რესპუბლიკური მართუალაშ გემაჸვენჯი
რეა. რესპუბლიკური მართუალაშ ბორჯის სახენწჷფოშ მადუდეს გჷშმაგორჷნა გორკვეული
ხანით. რესპუბლიკური მართუალაშ კლასიკური ქიანეფიე: ააშ, საფრანგეთი, ფინეთი,
იტალია, ბრაზილია და თ. უ.

თეჯგურა ქიანეფს პრეზიდენტიშ ნძალანება თარო თარობაწკჷმა აპიჯაფათ ისრულებუაფუ.
პრეზიდენტის ხვალე საცერემონიალო ფუნქციეფი უღჷ (ინდოეთი, გერმანია,იტალია, მალტა,
საბერძნეთი, ავსტრია, საქორთუო[ხვილაფა 1] დო თ. უ.);

თეჯგურა ქიანეფს პრეზიდენტი, თარო, მუჭოთ სახენწჷფოს, თეშ თარობაშ მადუდე რე; თიში
როლი, მუჭოთ სახენწჷფოშ მადუდეშინ, თარო, საცერემონიალო ხასიათიშიე, დო თიში, მუჭოთ
თარობაშ მადუდეშინ, ფუნქციეფი გორკვეულო მუკობუნელიე ქიანას არსებულ კანონმადვალუ
ორგანოეფშა (თეჯგურა ქიანეფიე: ობჟათე კორეა, მექსიკა, პანამა, ააშ, არგენტინა,
ბრაზილია, ტაივანი);

თეჯგურა ქიანეფს გორკვეულწილო თხილერიე პარლამენტარიზმიშ კანკალე ატრიბუტი დო კინე
თე ბორჯის შანულამიე პრეზიდენტიშ პოზიციეფი (შრი-ლანკა, ჩეხეთი, ესტონეთი, ფინეთი,
საფრანგეთი, პორტუგალია დო თ. უ.);

თაქ შილებე გიართიანას თიჯგურა ქიანეფქ, სოდეთ მაართა პიჯი დახე ვარე გოხურგელი
მუში ნძალანებაშ გჷმორინაფაშ თოლოზირეთ (ოორუე კორეა, ინდონეზია, თურქმენეთი,
უგანდა, სირია, ლიბია, სომალი, სუდანი დო თ. უ.)



https://xmf.wikipedia.org/wiki/%E1%83%A0%E1%83%90%E1%83%93%E1%83%98%E1%83%9D_%E1%83%93%E1%83%A3%E1%83%93%E1%83%98%E1%83%A8%E1%83%A3%E1%83%9A%E1%83%98_%E1%83%94%E1%83%95%E1%83%A0%E1%83%9D%E1%83%9E%E1%83%90/%E1%83%A0%E1%83%90%E1%83%93%E1%83%98%E1%83%9D_%E1%83%93%E1%83%A3%E1%83%93%E1%83%98%E1%83%A8%E1%83%90%E1%83%9A%E1%83%90

რადიო დუდიშული ევროპა/რადიო დუდიშალა (ინგლ. Radio Free Europe/Radio Liberty
(RFE/RL)) — ააშ-იშ კონგრესიშით დორსხუაფილი დო დოფინანსაფილი რადიოსადგიმი, ნამუთ
მაუჭყაფულენს ევროპაშ, ცენტრალურ აზიაშ დო ხოლოშიან ბჟაეიოლიშ ქიანეფს. რადიო
დუდიშული ევროპა/რადიო დუდიშალა გინმოჩანს ახალ ამბეეფს დო ანალიტიკურ გჷნოჩამეფს
თი ქიანეფს, სოდეთ „ინფორმაციაშ ეჭოფუაშ დუდიშალა ედომუშამო ვა რე უნარღელჸოფილინ,
ვარა აკოხურგილიე თარობაშ ხეშე“.

რადიოსადგიმქ დირსხუ 1949 წანას, მუჭოთ ანტი-კომუნისტური ინფორმაციაშ წყუნ თეშ
რგილი ლიმაშ ფარანს. თიში ოდუდე ოფისი ნოღა მიუნხენს იდვალუაფუდჷ 1949-1995 წანეფს,
1995 წანაშ უკული თიქ პრაღაშა გინილჷ. რგილი ლიმაშ თებაშ უკული ევროპას
მაუჭყაფალობაშ მასშტაბეფქ ოგინაფალო მიირკჷ, ოდო თეშ გამათ ხოლოშიან ბჟაეიოლქ
გინირთჷ რადიოსადგიმიშ პრიორიტეტულ ზონათ. პრაღაშ ოდუდე ოფისიშ მოხ, „რადიო
დუდიშალას“ უღჷ 20 აბანობური ოფისი ომაუჭყაფალე რეგიონიშ ქიანეფს დო კორპორაციული
შტაბ-ორენი ნოღა ვაშინგტონს. მაუჭყაფალობა მეურს 28 ნინაშა 21 ქიანას, თინეფ შქას
რუსეთის, ირანს, ავღანეთის დო პაკისტანს.

რადიო დუდიშალაშ ქორთული ოინალუშ მაართა გჷნოჩამაქ ეერშა 1953 წანაშ 3 მელახის
გინიჩინჷ.



https://xmf.wikipedia.org/wiki/%E1%83%9E%E1%83%94%E1%83%9C%E1%83%A1%E1%83%98%E1%83%9A%E1%83%95%E1%83%90%E1%83%9C%E1%83%98%E1%83%90

პენსილვანია (Pennsylvania, Pa) — შტატი ააშ-ს, იდვალუაფუ შქა ატლანტიკურ რეგიონს.
პენსილვანია 1682 წანას დარსხუ უილიამ პენიქ, ნამჷქით ათეშო მიღჷ თანხა ჩარლზ II
-შე; 1787-შე ააშ-იშ შტატი რე. შტატიშ ფართობი აკადგინანს 116 ვითოშ კმ²–ის.

2010 წანაშ ეჭარუაშ მეჯინათ მახორობაშ 81.9% რდჷ ჩეკანამი (79.2% ვარი
ლათინო-ამერიკული ჩეკანამი), 11.3% აფრო-ამერიკალი, 0.3% ინდიარი, 2.9% აზიარი,
1.9% მიშაბუძოლერი რასაშ წჷმარდგინაფალი.

მახორობაშ 5.9% 5 წანაშ ნარკებიშ რე, 23.8% 18–იშ გიმე, 15.6% 65–იშ ვარდა უნჩაში.
ოსურეფი აკმოდირთუნა მახორობაშ 52%–ს. ნოღაშ მახორობა - 69,3%.

პენსილვანიას რე 56 ნოღა, 958 ჭიჭე ნოღა, 93 მაართა კლასიშ ოფუტე, 1454 მაჟირა
კლასიშ ოფუტე. ვითი უდიდაში ნოღა: ფილადელფია; პიტსბურგი; ალენტაუნი; ერი; რედინგი;
სკრანტონი; ბეთლემი; ლანკასტერი; ლევიტოუნი; ჰარისბურგი.



https://xmf.wikipedia.org/wiki/%E1%83%9D%E1%83%92%E1%83%9D%E1%83%A0%E1%83%90%E1%83%9A%E1%83%98_%E1%83%A1%E1%83%98%E1%83%A1%E1%83%A2%E1%83%94%E1%83%9B%E1%83%90

ოგორალი სისტემა (ინგლ. Search engine) რე ვებ საიტი, ნამუშ მეშანილობაშთ რე
ინტერნეტის ინფორმაციაშ მოგორაფა. გორუა უმენტაშო იხორციელებჷ მოსოფელიშ ფართო
რშვილს. მოგორაფილი ინფორმაცია ტიპეფიშ მეჯინათ შილებე გირთასჷნ ვებ ხასჷლეფო,
სურათეფო, ვიდეოფო დო ა.უ. თაშნეშე რე თიშნერი ოგორალი სისტემეფი, ნამუეფით FTP
სერვერს გორუნა ფაილეფს. ვებ საიტეფიშ კატალოგეფშე გინორთელო, ნამუთ ედომუშამო
ადამიერიშ ხეშე იმართუ, ოგორალი სისტემა მუშენს ადამიერიშ ხეშე სპეციალურო
დორცხუაფილი ალგორითმეფით.

2008 წანას, კომპანია Net Applications-იშ მუნაჩემეფით Google-ს ორხველუდჷ
ედომუშამი ბაზარიშ 79.90 %-ს, Yahoo — 11.01 %, MSN — 3.23 %, AOL — 2.17 %,
Microsoft Live Search — 1.57 %, Ask — 1.10 %, AltaVista — 0.09 %, Excite —
0.04 %, Lycos — 0.01 %, All the Web — 0.01 % .

მაართა ოგორალი სისტემა რდჷ «Wandex». ამდღარშო თინა ვა არსებენს. თინა დარცხუ
მეთიუ გრეიქ (ინგლ. Matthew Gray), მასაჩუსეტსიშ ტექნოლოგიური უნივერსიტეტიშე, 1993
წანას. თე წანასჷთ დირცხუ ოგორალი სისტემაქ «Aliweb», ნამუთ ამდღარშახ მუშენს. მორო
მაართა ოგორალი სისტემა, ნამუთ ედომუშამო "კითხულენდ" ვებ ხასჷლას რენჯი ტექსტის,
რდჷ «WebCrawler», ნამუქუთ 1994 წანას გოტებულქ იჸუ. მუში ოწოხლეიანიფიშე გინორთათ,
თინა გაბრას ირზენდჷ ნამდგარდია ონასკვუე ზიტყვებით გორუაშ, ნამდგარდია საიტის, მუთ
ამდღარშო ართნერი სტანდარტო რე გინორთელი დახე არძა ოგორალი სისტემაშო. 1994 წანას
გოტებულქ იჸუ ოგორალი სისტემაქ Lycos-იქჷთ, ნამუქუთ კარნეგი მელონიშ უნივერსიტეტის
დირცხუ.

მალას შხვა ოგორალი სისტემეფქ ხოლო გეკლარჩინდეს დო ქჷდიჭყეს პოპულარაფაშო ლჷმა.
ათენეფი რდეს Magellan, Excite, Infoseek, Inktomi, Northern Light, დო AltaVista.
თაშნეშე დასაბაღო პოპულარული რდჷ Yahoo!, მორო თი ბორჯიშო მუში ოგორალი ფუნქცია
ხვალე ვებ დირექტორიათ იფარგალებუდ, თის ვა შეულებუდ შხვა საიტეფიშ ინდექსირაფა.

1998 წანას ქიდირცხუ გუგლი-ქ, ნამუთ ამდღარშო არძაშე უმოს პოპულარული ოგორალი
სისტემა რე. თინა ირინუანდჷ დო ირინუანს საიტეფიშ შეფასებაშ ინოვატორულ ფუნქციას,
ნამუსუთ PageRank ჯოხო. გუგლი ეთმოჭოფუნს ინფორმაციას თუ მუსხი შხვა საიტის რე
რენჯი მოჩამილი საიტიშ რცხუ დო თეს ითოლწონენს საიტეფიშ შეფასება ბორჯის. გუგლი
თაშნეშე გჷშმეგორუ მუში სადა დო მარტივი დიზაინით, გოშხვანერაფილო მიარე მუში
კონკურენტიშე, ნამუეფუშ დიზაინით პორტალიშ სტილს რე გინოჭყვადილი.

2000 წანას Yahoo!-ქ წჷმარინუ გორუაშ სერვისი, ნამუთ Inktomi ოგორალი სისტემაშ
ბაზას ირინუანდ. Yahoo!-ქ ქიჸიდჷ Inktomi დო Overture (ნამუსუთ ორხველუდ AlltheWeb
დო AltaVista) 2003 წანას. 2004 წანაშახ Yahoo! გუგლიშ ბაზას ირინუანდ, ოდო 2004
წანას თიქ მუში ოგორალი სისტემა ქუდარცხუ.



https://xmf.wikipedia.org/wiki/%E1%83%9B%E1%83%90%E1%83%9A%E1%83%A2%E1%83%90

მალტა — სახნწჷფო ობჟათე ევროპას. იდვალუაფუ სქირონაშქა ზუღაშ ცენტრალურ ნორთის
დვალირ არქიპელაგის, ნამუთ სიცილიაშ წყარპიჯიშე 93 კმ-ით დო ტუნისიშ წყარპიჯიშე 288
კმ-ით რე დოშორაფილი. გოძვენა გიბრალტარიშ საროტიშახ 1,826 კმ რე.

მალტა აშაძჷ სქირონაშქა ზუღას ევროპა დო ოორუე აფრიკაშ შქას. აშაძჷ მალტაშ
არქიპელაგის. დუდ კოკეფი რე მალტა, გოცო დო კომინო.

მალტას ოხორანს 400,000 კოჩი (2003), თენეფშე 96,6% მალტარეფი, ოფიციალური ნინეფი
რე მალტური დო ინგლისური. რელიგია-კათოლიციზმი. ნანანოღა-ვალეტა (7, აგლომ.
114,000). ნოღეფი - კორმი (18), შლიემა (12), ბირკირკარა (22).

მალტას აფუ ფინიკიარეფიშ, ბერძენეფიშ, არაბეფიშ დო რომაალეფიშ მუშაცჷმა
გინნაკათეფჷ. 1814 წანაშე რდჷ ბრიტანელეფიშ კოლონია. 1964 წანაშე რე დუდიშუული
ქიანა. 2003 წანაშ რეფერენდუმს მალტაშ მახორობაშ უმეტაშობაქ ხუჯი დუკინჷ
ევროკავშირშა მიშულას. 2004 წანაშე რე ევროკავშირიშ მაკათური.



https://xmf.wikipedia.org/wiki/%E1%83%99%E1%83%9D%E1%83%A2-%E1%83%93%E2%80%99%E1%83%98%E1%83%95%E1%83%A3%E1%83%90%E1%83%A0%E1%83%98

კოტ-დ’ივუარიშ რესპუბლიკა (ფრანგ. République de Côte d'Ivoire [ʁepyˈblik də kot
diˈvwaʀ]; 1986 წანაშახ ოფიცილურო ჯოხოდჷ მუნჭყვიშ ძვალიშ წყრაპიჯიშ რესპუბლიკა) —
სახენწჷფო ბჟადალ აფრიკას. ქიანას უხურგანს ლიბერია, გვინეა, მალი, ბურკინა-ფასო დო
განა, ობჟათეშე ომძღჷ ატლანტიშ ოკიანეშ გვინეაშ ჸუჯი. საფრანგეთიშ ჸოფილ კოლონია.

ქიანას დოხოლაფირო 60 ეთნიკურ ბუნაშე უმოსი რე. ქიანაშ ნანანოღა — იამუსუკრო (242
ვთშ. მახორე), ქიანაშ თარი ნოღა — აბიჯანი (ქიანაშ ეკონომიკური ნანანოღა დოხოლაფირო
3 მილიონი ადამიერით). ოფიციალური ნინა — ფრანგული, თარი აკანური ნინეფი — დიულა,
ბაულე, ბეტე. ერუანული დღახუ — ზოხორინალაშ გჷმოცხადებაშ დღა (7 მარაშინათუთა
1960).



https://xmf.wikipedia.org/wiki/%E1%83%99%E1%83%90%E1%83%A2%E1%83%90%E1%83%A0%E1%83%98

კატარი - არაბ. قطر‎‎ [ˈqɑtˁɑr], აბანურო [ɡitˁar], ოფიციალურო — კატარიშ სახენწჷფო
(არაბ. دولة قطر‎‎ დავლათ კატარ) — სახენწჷფო (საემირო) არხო ბჟაეიოლს, იდვალუაფუ
არაბეთიშ ჩქონიშ ოორუე-ბჟაეიოლ ნორთის, კატარიშ ჩქონს. ქიანას ობჟათეშე უხურგანს
საუდიშ არაბეთი, დო უკული არძოჸურე გოხურგელი რე სპარსეთიშ ჸუჯით (საუდიშ არაბეთიშ
დო არაბეფიშ გოართოიანაფილი საამიროეფიშ შქას ოდებელი ტერიტორიაშ არსებობაშ გეშა,
მიარე რუკას კატარს თაშნეშე არაბეფიშ გოართოიანაფილი საამიროეფი ხოლო უხურგანს).
ქიანას ოორუე-ბჟადალშე ოზუღე ხურგა უღუ ბაჰრეინიშ კოკეფწკჷმა, ობჟათე-ბჟაეიოლშე —
ოზუღე ხურგა არაბეფიშ გოართოიანაფილი საამიროეფწკჷმა. ქიანაშ ნანანოღა — დოჰა.

კატარი — მოსოფელიშ ართ-ართი უდიდარაში სახენწჷფო რე, საირქიანო სავალუტო ფონდიშ
მუნაჩემეფით, თე ქიანა ბოლო მუსხირენ წანარე ლიდერენს თიჯგურა მაძირაფალით, მუჭოთი
რე ართ შურ მახორუშე ედპ-შ მეჯინათ. კატარს — მოსოფელს მასუმა აბანი უკებუ
ორთაშობური გაზიშ ოზირუყურე, მოსოფელს 6-ა რე ორთაშობური გაზიშ ექსპორტირებაშჸურე
დო ნავთობიშ დო ნავთობპროდუქტეფიშ უშხუაში ექსპორტიორი რე (მოსოფელს 21-ა აბანი
უკებუ). ნავთობიშ ექსპორტიორი ქიანეფიშ ორგანიზაციაშა მიშმურს.

კატარი 2004 წანაშ უკული გორთილი რე 7 მუნიციპალიტეტო (არაბ. بلديات‎‎ —
ბალადიიათი).



https://xmf.wikipedia.org/wiki/%E1%83%98%E1%83%A1%E1%83%9A%E1%83%90%E1%83%9B%E1%83%A3%E1%83%A0%E1%83%98_%E1%83%A1%E1%83%90%E1%83%AE%E1%83%94%E1%83%9C%E1%83%AC%E1%83%B7%E1%83%A4%E1%83%9D

ერაყიშ დო ლევანტიშ ისლამური სახენწფო, შხირას ერაყიშ დო შამიშ ისლამური სახენწჷფო,
ელის (არაბ. الدولة الإسلامية في العراق والشام‎‎) ვარდა დაიში (არაბ. داعش‎‎‎),
2014 წანაშ 30 მანგიშე ოფიციალურო ისლამური სახენწჷფო (არაბ. الدولة الإسلامية) —
სუნიტ ჯიჰადისტეფიშ ტერორისტული ორგანიზაცია ერაყის დო სირიას. აკონტროლენს ერაყიშ
დო სირიაშ ტერიტორიეფიშ ნორთის. ტერორისტეფიშ გჷრძევადამი ღანკი რე აკიართანჷ
ედომუშამი ლევანტი, თინეფს შქას ლიბანი, ისრაელი, პალესტინა, იორდანია, კვიპროსი,
ობჟათე თურქეთი. ორგანიზაციაშ მუსხირენ ლიდერქ გაცხადჷ, ნამჷ-და 2003 წანაშ ჯორჯ
ბუშიშ ერაყშა მიშაჭკირუაქ ამერიკალეფიშ სააწმარენჯოთ მიჸონჷ თინეფი ჯიჰადშახ, დო
ბიჯგი მეჩჷ თინეფს კონტროლი გუმანგარებუდესკონი არაბულ სახენწჷფოეფს.

გოერო ისლამურ სახენწჷფოს ტერორისტულ ორგანიზაციათ მირჩქინანს დო ადამიერიშ ნებეფიშ
მასობურ დორღვევეფს ადჷნოშურენს.



https://xmf.wikipedia.org/wiki/%E1%83%97%E1%83%A3%E1%83%A0%E1%83%A5%E1%83%9B%E1%83%94%E1%83%9C%E1%83%94%E1%83%97%E1%83%98

თურქმენეთი (ოფიციალურო თურქმენისტანი, თურქმ. - Türkmenistan) — ქიანა შქა აზიას.
ქიანას ობჟათეშე უხურგანს - ავღანეთი დო ირანი, ოორუეშე - ყაზახეთი დო უზბეკეთი,
ბჟადალშე ომძღჷ დინოხოლენი კასპიაშ ზუღას, მოსოფელიშ ოკიანეშა გიშალი ვაუღუ. 1992
წანაშ 2 მელახშე გოეროშ მაკათურიე. სახენწჷფოშ ნანანოღა — ნოღა აშხაბადი.
თურქმენეთი ნეიტრალური ქიანა რე.

სვეტური სახენწჷფო, საპრეზიდენტო რესპუბლიკა. თურქმენეთიშ პრეზიდენტი გურბანგული
ბერდიმუჰამედოვი (2007 წანაშ 14 ფურთუთა შე). ქიანა ირთუ 6
ადმინისტრაციულ-ტერიტორიულ ართულო, თაჸურეშე 5 ვილაიეთი რე, 1 — ნოღა ველაიეთიშ
ნებათ.

ქიანაქ ზოხორინალა გჷმაცხადჷ 1991 წანაშ 27 გჷმათუთას. ზოხორინალაშახ, ქიანა 69
წანაშ განობას სსრრ-შა მიშმეშჷ.

მანათი — თურქმენეთშ ოფიციალური სავალუტო ართული, ემანგებუ 100 ტენგეს. ვალუტაშ
კოდი ISO 4217-შ მეჯინათ TMT. მანათი მიშაღალირიე 1993 წანაშ 1 გერგობათუთას. .



https://xmf.wikipedia.org/wiki/%E1%83%96%E1%83%90%E1%83%9B%E1%83%91%E1%83%98%E1%83%90

ზამბია (ინგლ. Zambia), ედომუშამი ოფიციალური ჯოხოდვალა — ზამბიაშ რესპუბლიკა
(ინგლ. Republic of Zambia) — სახენწჷფო ობჟათე აფრიკას. ოორუეშე უხურგანს კონგოშ
დემოკრატიული რესპუბლიკა, ოორუე-ბჟაეიოლშე - ტანზანია, ბჟაეიოლშე - მალავი,
ობჟათეშე - მოზამბიკი, ზიმბაბვე, ბოტსვანა დო ნამიბია, ბჟადალშე - ანგოლა, ქიანას
ზუღაშა გიშალი ვაუღუ.

1964 წანაშ 24 გჷმათუთას ბრიტანეთიშ პროტექტორატი ოორუე როდეზიაქ ზოხორინალა
გჷმაცხადჷ ერეფიშ წორომაჸალობაშ ჩარჩოს დო დოთირუ ქიანაშ ჯოხო ალმახანურშა. ქიანაშ
ნანანოღა დო უდიდაში ნოღა - ლუსაკა.



https://xmf.wikipedia.org/wiki/%E1%83%94%E1%83%A1%E1%83%9E%E1%83%94%E1%83%A0%E1%83%90%E1%83%9C%E1%83%A2%E1%83%9D

ესპერანტო (ფრანგ. esperer) - რე ნინა ნამუთ დარსხუ დო გიმიგონუ ოფთალმოლოგიქ
ლუდვიგ ლაზარ ზამენჰოფიქ. ზამენჰოფიქ გიშაშქუ ესპერანტოშ ნინაშა ჭარილი მაართა
წინგი ვარშავას, პოლონეთის, 1887 წანას. ესპერანტო იკათუანს რომანული, გერმანული დო
სლავური ნინეფიშ ზიტყვეფს დო ლექსიკას. ესპერანტოშ ნინაშა ამდღარ დღას იჩიებუ
10,000 ანთასიშე 2 მლნ. კოჩი. ესპერანტოშ ნინაშა რსებენს ორიგინალური ლიტერატურა
ხოლო. ესპერანტოს 28 ასო რე.



https://xmf.wikipedia.org/wiki/%E1%83%92%E1%83%B7%E1%83%A8%E1%83%90%E1%83%99%E1%83%9D%E1%83%A0%E1%83%9D%E1%83%AA%E1%83%AE%E1%83%90%E1%83%9A%E1%83%98_%E1%83%A0%E1%83%A8%E1%83%95%E1%83%98%E1%83%9A%E1%83%98

გჷშაკოროცხალი რშვილი წჷმარინუანს შხვადოშხვა მონწყილობეფიშ (მაართა რანწკის
კოპიუტერეფიშ, თაშნეშე კონცენტრატორეფიშ, სენსორეფიშ) ართოიანაფას, ნამუეფით
გოართოიანაფილიე რსხუშ ღოზეფით (კაბელეფით), ორშვილუ ადაპტერეფით დო შხვა
ოკომუნიკაციე მეშქაშალეფი.

მაართა გჷშაკოროცხალი სისტემეფი იქიმინუაფუდჷ მაინფრეიმეფიშ (ძალიერი დო ოიმენდე
უნივერსალური კომპიუტერი) ბაზას. პროგრამეფიშ ტექსტიშ დო მუნაჩემეფიშ გამყარება
ხვადჷ ოწმახ პერფობარათეფს. სპეციალურ ოპერატორს მიშმუღუდჷ თე პერფობარათეფი
კომპიუტერშა, ოდო მახვარებუ ღებულენდჷ კოროცხუაშ მოღალუს გარკვეული ბორჯიშ
უკული,თიშ უმკუჯინუონამდა მუშებაშ ათეშნერი ინერტული რეჟიმი ვა რდჷ მოხუჯური
მახვარებუშონ, ათეშნერი რეჟიმი იშენი დასაბაღო დიდხანს გჷმურინუაფუდჷ, რახან
პაკეტური რეჟიმიშ ბორჯის მიჭირინუაფუ პროცესორიშ მუშებაშს არძაშე მაღალი მენდალა.

გჷშაკოროცხალი სისტემეფიშ გოვითარაფაშ გეჸვენჯი ეტაპი რდჷ მიარეტერმინალამი
სისტემეფიშ დორცხუაფა, მუშ ოსხირსჷთ გჷმარინუანს კომპიუტერიშ აპარატული
მეშქაშალეფიშ (მაართა რანწკის პროცესორიშ) გოეფაფა. ათეშნერი მუშებაშ პრიციპი
გერსხილი რდჷ ბორჯიშ დორთუალაშ პრინციპშა, პროცესორწკჷმა ართბორჯულო მუშებენდჷ
მუსხირენი მახვარებუ, თინეფს არძოს გჷმორთილი აფუდეს ტერმინალეფი, მუდგაშ
მეშქაშალათ ხოლო შეულებუდეს გუმანჯებუდესკონ დიალოგი კომპიუტერწკჷმა. სისიტემაშ
რეაქცია ობაღინაფალო დაბალი რდჷ დო მახვარებუეფი ოხვილუდეს ჯინას კოროცხუაშ
მოღალუეფშო. ტერმინალეფი რდჷ ოწარმეეშ ედომუშამი ტერიტორიას, ათეშნერი
მიარეტერმინალური სისტემეფი, ცენტრალიზაფირი პრინციპიშ უმკუჯინუო, ანგარიათ ძალამს
მოგენდჷ ლოკალურ რშვილეფს.

ტოპოლგია რე გრაფი, მუდგაშ წვანჯეფს წჷმარინუანა ექტრონული მონწყილობეფი დო ძგოპეფს
თინეფ შქას ფიზიკურ დო ლოგიკურ რსხუეფს. წვანჯეფს თაშნეშე უძახჷნაგიოდგინუეფს ვარა
ნასკვის.

რე შხვადოშხვა სახეშ ტოპოლოგიეფი:რსულფასამი ტოპოლოგია, უჯრედამი ტოპოლოგია, ოართე
სალტე, ტოპოლოგიური მურიცხი , რულეშური ტოპოლოგია,აკოწყორილი ტოპოლოგია.



https://xmf.wikipedia.org/wiki/%E1%83%90%E1%83%A0%E1%83%98%E1%83%A1%E1%83%A2%E1%83%9D%E1%83%A2%E1%83%94%E1%83%9A%E1%83%94

არისტოტელე (ჯვ.-ბერძენ. Ἀριστοτέλης), დაბადებაშ აბანიშ, სტაგირიშ მეჯინათ
მიშინუანა სტაგირიტის (დ. 384, სტაგირა, მაკედონია – ღ. 322, ქალკიდა) ― ჯვეშ
საბერძნეთიშ ფილოსოფოსი დო მენცარ-ენციკლოპედისტი. პლატონიშ მოწაფე, ალექსანდრე
მაკედონარიშ მორდუ ჯვ. წ. 343-შე, ჯვ. წ. 335 ათენს დარსხუ ლიცეუმი (ლიკეიონი),
ნამუთ ჩინებული რე პერიპატეტიკური სკოლაშ ჯოხოთ. ალექსანდრე მაკედონარიშ ღურაშ
უკული არისტოტელექ დეთხუ ანტიმაკედონურ ყარაფის, გეგნიხორჷ კოკი ვებეაშა, ნოღა
ქალკიდაშა, სოდეთ მალას დოღურჷ. არისტოტელეშ ნახანდეფიშ ედომუშამი კათელი ბერძენულო
გჷშაშქუ ალდუს მანუციუსიქ ვენეციას 1491-1498 წანეფს. არძაშე უხოლაში რე მ. ბეკერიშ
გჷშაშქუმალა 1831-1870 წანეფიშ. არისტოტელეშ ნახანდეფიშ ციტირაფა ეჭოფილი რე თე
გჷშაშქუმალაშ მეჯინათ. არისტოტელეშ დჷნარსხუეფი რე ლოგიკა.



https://xmf.wikipedia.org/wiki/%E1%83%90%E1%83%A0%E1%83%90%E1%83%91%E1%83%A3%E1%83%9A%E1%83%98_%E1%83%A5%E1%83%98%E1%83%90%E1%83%9C%E1%83%94%E1%83%A4%E1%83%98%E1%83%A8_%E1%83%9A%E1%83%98%E1%83%92%E1%83%90

არაბული ლიგა (არაბ. الجامعة العربية‎‎), ედომუშამი ოფიციალური ჯოხო არაბული
ქიანეფიშ ლიგა (არაბ. جامعة الدول العربية‎‎) — საირქიანო ორგანიზაცია, ნამუთ
იკათუანს 22 არაბულ ქიანას დო პარტნიორ სახენწჷფოეფს. ორგანიზაციაქ დირსხუ 1945
წანაშ 22 მელახის. უმაღალაში ორგანო — ლიგაშ სხუნუ იდვალუაფუ კაიროს (ეგვიპტე).

დორსხუაფაშე, 1945 წანას შვიდობაშ დო ორგანიზაციაშ აკოქიმინუაშ აპიჯალას შკვით
ქიანაქ მაჭარჷ ხე: ეგვიპტე, ერაყი, ლიბანი, საუდიშ არაბეთი, სირია, ტრანსიორდანია
(ასეაინი იორდანია) დო იემენი. უკულ ლიგას ქაკათეს: ლიბია(1953), სუდანი (1956),
მაროკო დო ტუნისი (1958), ქუვეითი (1961), ალჟირი (1962), ბაჰრეინი, კატარი, ომანი
დო არაბეფიშ საამიროეფი (1971), მავრიტანია (1973), სომალი (1974), ჯიბუტი (1977),
კომორიშ კოკეფი (1993). 1976 წანას ლიგაშა იკათუეს პალესტინაშ გოდუდიშულაფაშ
ორგანიზაცია, 1988 წანაშე წჷმარინუანს პალესტინაშ სახენწჷფოს.

ლიგაშ დორსხუაფაშე, 1945 წანაშე, ორგანიზაციაშა მიშმეშჷ 6 მაკათური ქიანა, არაბული
ლიგა იკენს 14 მილიონ კმ² ფართობის დო 22 მაკათურ ქიანას დო 4 დუმაკვირაფალ ქიანას.
ლიგაშ 22 მაკათურ ქიანაშა მიშმურს აფრიკაშ 3 უდიდაში სახენწჷფო: სუდანი, ალჟირი დო
ლიბია, არხო ბჟაეიოლიშ უდიადში სახენწჷფო (საუდიშ არაბეთი).

20 ოშწანურაშ მაჟირა ნორთის ორგანიზაციაშ მაკათურეფქ ქაძინჷ 15 არაბულ სახენწჷფოშ
სახეთ. სირიაშ მაკათურობა ობორჯეთ გაჩერებული რე 2011 წანაშე, მარა მოგვიანაფათ
ქიანაშ აბანქ გინაჩჷ სირიულ ოპოზიციას. 2015 წანაშ მუნაჩემეფით, ორგანიზაცია
იკათუანს 22 მაკათურ ქიანას. არაბული ქიანეფიშ ლიგაშ მაკათური ქიანეფი რე:



https://xmf.wikipedia.org/wiki/%E1%83%90%E1%83%9A%E1%83%90%E1%83%A1%E1%83%99%E1%83%90

ალასკა (ინგლ. Alaska), ალეუტურ ნინაშე ითანგუ  — "გვერშაპიშ აკანი", "გვერშაპიშ
ოხორუ" (ალა’სხ’ა) — ტერიტორიათ არძაშე უმოსი დიდი შტატი ააშ-ს ოორუე ამერიკაშ
ოორუე-ბჟადალ ელახის. თიშ ტერიტორიაშა მიშმურს ალასკაშ ჩქონი, ალეუტიშ ჩქონი,
რჩქალი ოკიანეშ კონჩხიშ ონჭირე ღოზი, ალექსანდროვიშ ჩქონიშ კოკეფი, ბჟადალ კანადაშ
წყარპიჯიშ ზოლი დო კონტინენტიშ ნორთი.

ალასკაშ შტატი იდვალუაფუ კონტინენტიშ უძგაშაშ ოორუე-ბჟადალს, ჩუკოტკაშ ჩქონშე
(რუსეთი) გჷშართილი რე ბერინგიშ ჸუჯით, ბჟაეიოლშე ოთანჯჷ კანადას, ბჟადალშე,
ბერინგიშ ჸუჯიშ ჭიჭე ნორთით — რუსეთის. აკმიდგინუ მატერიკული ნორთიშე დო კოკეფიშ
დიდ ნორთეფშე: ალექსანდროვიშ ჩქონი, ალეუტიშ კოკი, პრიბილოვიშ კოკი, კადიაკიშ კოკი,
წიმინდე ლავრენტიშ კოკი. ელახშე ომძღჷ ოორუეარქტიკული ოკიანე დო რჩქალი ოკიანე.
რჩქალი ოკიანეშ წყარპიჯის — ალასკაშ ქჷნდჷრი; ოორუეშე ომძღჷ — ბურქსიშ ქჷნდჷრი,
სოდე გეძჷ არქტიკული რზენი.

რჩქალი ოკიანეშ კონჩხიშ ღოზის კლიმატი ზომიერი რე, ზუღაშებური, უმოსო ბურტყუ; შხვა
რაიონეფს — არქტიკული დო სუბტროპიკული კონტინენტალური რე, ჸინჩი ზოთონჯეფითი.



https://xmf.wikipedia.org/wiki/1_%E1%83%A6%E1%83%A3%E1%83%A0%E1%83%97%E1%83%A3%E1%83%97%E1%83%90

1 ღურთუთა (იანარი) რე გრიგორიანული კალენდარიშ მა-1-ა დღა. წანაშ ლიაშა
დოსქილადირი რე 364 დღა (ნარკი წანეფს — 365 დღა).

შქა უკუნეფს, ქირსიანული რელიგიაშ გოლინათ, ბრელი ქიანას წანაშ დაჭყაფუ გინიღეს
ართ-ართ შანულამ ქირსიანულ დღახუშა: 25 ქირსეთუთაშა (ქირსეშ დაბადება), 1 მელახი,
25 მელახი (გუმოცხადება), დო თანაფაშა ხოლო. მეხოლაფირო 988 წანაშე, ბჟაეიოლ
ქირსიანულ ქიანეფქ, ნამდგაშ მახორობაშ უმენტაშობა თინმადიდარული ოხვამეშ მედგაშის
წჷმმარინუანდჷ, დიჭყჷ წანაშ ეკოროცხუა 1 ეკენიაშე.

ინგლისის, 1 ღურთუთას ეშანჷნდეს ახალი წანაშ ფესტივალით, მარა მავითოჟირა
ოშწანურაშე 1725 წანაშახ, წანაშ დაჭყაფუთ იკოროცხუდუ 25 მელახი ნამუთ რდჷ ნანაშ დღა
(ინგლისურო Lady Day). თაშ, მაგალთო, პარლამენტიშ პროტოკოლიშ ენნაჭარაშ მეჯინათ
ჩარლზ I-იშ დუდიშ კვათუაქ მოხვადჷ 1648 წანას, ნამუთ თინას შანენს ნამდა ისტორიკოსი
(ენოჭარუაშ ავტორი), წანაშ ოთებუთ მირჩქინანდჷ 24 მელახის; მარა ასეიანი
ისტორიკოსეფი დუდიშ კვათუაშ წანათ მირჩქინანა 1649 წანას, თიშენ ნამდა, თენეფი
ეკოროცხუას იჭყანა 1 ღურთუთაშე.

ბჟადალუ ევროპაშ ქიანეფიშ უმენტაშობაქ წანაშ ეკოროცხუა დიჭყჷ 1 ღურთუთაშ
გრიგორიანული კალენდარიშ მეღებაშა. მაგალითო, შოტლანდიაქ დოთირუ წანაშ დაჭყაფუ 1
ღურთუთაშა 1600 წანაშე. ინგლისიქ, ირლანდიაქ დო ბრიტანეთიშ კოლონიეფქ დოთირეს ახალი
წანაშ დაჭყაფუ 1 ღურთუთაშა 1752 წანაშე. მოგვიანებით, თი წანაშ ეკენიას,
გრიგორიანული კალენდარქ მიშაღალირქ იჸუ თელ ბრიტანეთიშა დო ბრიტანეთიშ თელ
კოლონიეფშა. ათე ჟირი რეფორმაქ მიშაღალირქ იჸუ კალენდარიშ (ახალი სტილიშ) აქტით
1750 წანას.



https://xmf.wikipedia.org/wiki/%E1%83%B8%E1%83%9D%E1%83%A0%E1%83%9D%E1%83%A4%E1%83%90

ჸოროფა — ჭყანიერი ართგურობაშ დო პიჯობური მერსხუალაშ ემოცია. ფილოსოფიურ
კონტექსტის, ჸოროფა რე სათნოება, ნამუთ წჷმარინუანს არძა ადამიერულ სიკეთეს,
წოროგინაფობას დო ართგურობას. რელიგიურ კონტექსტის, ჸოროფა ხვალე სათნოება ვარინ,
ირ არსებაშ ოსხირი რე („ღორონთი ჸოროფა რე“) დო ირ ღორონთიელი კანონიშ არსი რე
(„ორქოშ წესი“).

ზიტყვა ჸოროფა შილებე შხვადოშხვა გინაფას, დგომარობას დო მიკობუნალას გჷმოხანტუნდას
დოჭყაფილი საართო სიამნებაშე („თე ოჭკომალი მიორს“) თებული პიჯოფონოშქაშე
ურთართობეფით („ჩქიმი პარტნიორი მიორს“).

ჸოროფა, მუში შხვადოშხვა ფორმათ, პიჯოფონეფიშ ურთართობას თარი მაჸვენჯი რე დო
ცენტრალური აბანი უკენჷ ფსიქოლოგიას; თაშნეშე, სახუაფონ ხელუანობას არძაშე გოფაჩილი
თემა რე.

ჸოროფათ მუკოლუაფა ჯოხოიდვალუაფუ ჸოროფათ, ჸოროფიან მიკობუნელობას - ჸოროფიანობა
ჯოხო, ჸოროფაშ გინაფათ აკოჭოფილ ადამიერს ჸოროფამოდვალირი ჯოხო.

არსებენს ნებიანი, ომაჸალური (ჯიმალური/დალური), მასქერული, თაშნეშე იდეაშ,
პროფესიაშ, ოდაბადეშ ჸოროფა. თინეფშე ირ ემოციაშ არსებობაშ დო გჷმოხანტუაშ ხარისხიშ
ინტენსიობათ რე გინორთელი.



https://xmf.wikipedia.org/wiki/%E1%83%AF%E1%83%A3%E1%83%9B%E1%83%90%E1%83%A8%E1%83%AE%E1%83%90

ჯუმაშხა - მარაშ დღა თახაშხა დო ცაშხაშ შქას. ჯვეში რომს თე დღა ეჯღუნებუდჷ
ოხვამერი მერკურს, ათეშენ თინა მუკოჩუალირიე თე დღაშ ფრანგული (Mercredi), ესპანური
დო იტალიური ჯოხოდვალეფს. ოორუე ევროპას მერკურიშ მანგი რე ოდინი, სოჸურეშეთ
მუთმურს ინგლისური (Wednesday) დო ჰოლანდიური (Woensdag) ჯოხოდვალეფი. თი შვანს,
მუჟამცჷთ ჟაშხა დღას გეფსხუნუნთ დოჭყაფუ დღათჷნ, თიმწკჷმა ჯუმაშხა იჸი მარაშ შქა
დღა. ათაჸურეშე მუთმურს რუსული (Среда) დო გერმანული (Mittwoch) ჯოხოდვალეფი.



https://xmf.wikipedia.org/wiki/%E1%83%AE%E1%83%9D%E1%83%A0%E1%83%95%E1%83%90%E1%83%A2%E1%83%98%E1%83%90

ხორვატია (ხორ. Hrvatska), ოფიციალურო ხორვატიაშ რესპუბლიკა (ხორ. Republika
Hrvatska) — უნიტარული, საპარლამენტო რესპუბლიკა ობჟათე-ბჟაეიოლ ევროპას. ქიანაშ
ობჟათე-ბჟადალი ნორთი იდვალუაფუ ბალკანეთიშ ჩქონს. მოთანჯე ქიანეფი რე: ოორუეჸურე
დო ოორუე-ბჟადალჸურე — სლოვენია, ოორუეჸურე — უნგრეთი, ბჟაეიოლჸურე — სერბეთი,
ობჟათეჸურე — ჩერნოგორია, ბჟაეიოლჸურე დო ობჟათე-ბჟაეიოლჸურე — ბოსნია დო
ჰერცეგოვინა, ბჟადალჸურე დო ობჟათე-ბჟადალჸურე გოუხე ადრიატიკაშ ზუღა, ნამუსჷთ
იდვალუაფუ ხორვატიაშ დორხველი დალმაციაშ კოკეფი. ხორვატიაშ ტერიტორია ფორჷნს 56 500
კმ²-ს, მახორობა 4,3 მილიონი კოჩი რე.

1918 წანაშე ხორვატია მიშეშჷ სერბეფიშ, ხორვატეფიშ დო სლოვენეფიშ ომაფეშა (1929
წანაშე იუგოსლავია). მაჟირა მოსოფელიშ ლჷმაშ პერიოდის ხორვატია რდჷ ნაცისტური
მარიონეტული სახენწჷფო. 1945 წანაშე რდჷ იუგოსლავიაშ სოციალისტური ფედერაციაშ
მაკათური. 1990 წანას ხორვატიაქ გაგმაცხადჷ სუვერენიტეტი დო ქიმიღჷ ახალი
კონსტიტუცია, მუსჷთ მაჸუნჷ ლჷმაქ სერბეთიწკჷმა. 1992 წანას, ამერიკაშ გოართოიანაფილ
შტატეფქ ოფიციალურო ჩინებული ჸუ ხორვატიაშ ზოხორინალა.



https://xmf.wikipedia.org/wiki/%E1%83%AA%E1%83%A3%E1%83%9C%E1%83%90%E1%83%9B%E1%83%98

ცუნამი (იაპ. 津波) — ოკიანეშ ძალამ დიდი სიგჷრძაშ გრავიტაციული რეღმეფი, ნამუთ
უთარაშო წჷმიქიმინუ ქვინჯის ვარდა წყარპიჯიშ ღოზის მოხვალამირი დიხაშნწალუაშ
(რიხტერიშ სკალათ 6,5 ბალშე უმოსი სიჭყანიეშ დო ჰიპოცენტრით 50 კმ-შე მორჩილ
სიტომბეს), ვულკანური ქიმინჯუაშ დო შხვა ტექტონიკური პროცესეფიშ შედეგო. ცუნამიშ
1000-შახ ჩინებული შვანეფშე 100-შე უმოსი კატასტროფული რდჷ. ცუნამიშ 80% რჩქალი
ოკიანეშ პერიფერიას ჩქინდუ.



https://xmf.wikipedia.org/wiki/%E1%83%AA%E1%83%94%E1%83%9C%E1%83%A2%E1%83%A0%E1%83%90%E1%83%9A%E1%83%A3%E1%83%A0%E1%83%98_%E1%83%90%E1%83%96%E1%83%98%E1%83%90

ცენტრალური აზია (ყაზახ. Орталық Азия, მონღ. Төв Ази, თურქმ. Merkezi Aziýa,
უზბეკ. Markaziy Osiyo, ყირგ. Борбор Азия, ტაჯ. Осиёи Марказӣ, სპარს. آسیای
مرکزی, ურდუ: وسط ایشیا‎‎, ჩინ. 中亚) — ორთაშობური რეგიონი აზიას, ტერმინშე ზუსტი
აპიჯალა ვა არსებენს. მუჭოთ წესი, თინა იკათუანს გეჸვენჯი დიხაუჩაშ აკანეფს:

ცენტრალური აზიაშ ფართობი დოხოლაფირო 6 მლნ კვ.კმ. გაბარეფი დო რძენეფი
აკმოქინინჷნა ჟირ თარი იარუსის, ოშქაშე სიმაღალე 500-1500 მ (გობი, ალაშანი,
ორდოსი, ჯუნგარიშ დო ტარიმიშ რზენეფი) დო 4000-4500 მ (ტიბეტიშ გაბარი), ნამუთ
გიშართილი რე დო აკოხურგელი რე მაღალი ქჷნდჷრეფით — ტიან-შანი, კუნლუნი, ნანშანი,
ყარაყორუმი დო შხვა. კლიმატი კონტინენტური რე, ნოლექეფი რზენს 50-200 მმ რე,
გვალეფს — 500-1000 მმ წანმოწანას. რეგიონს მიარეთ რე ტიოზეფი დო გვერდოტიოზეფი,
ტიბეტიშ გაბარს - რგილი ტიოზეფი.



https://xmf.wikipedia.org/wiki/%E1%83%AA%E1%83%90%E1%83%A8%E1%83%AE%E1%83%90

ცაშხა — მარაშ დღა ჯუმაშხა დო ობიშხაშ შქას. ჯვეში რომს თე დღა ეჯღუნებუდ ოხვამერი
იუპიტერს, ჯვეში გერმანული ტომეფს - ტორუს. ათაურეშე ოკო მითმიშას თე დღაშ
ინგლისური ჯოხოდვალა (Thursday). ნამთინე აპიჯაფეფც ცაშხა რე დღა, ნამუთ
გუთმოხურგანც მარეფიშ ნუმერაციას: წანაშ მაართა მარათ მირჩქინუაფუ თი მარა, ნამუთ
იკათუანც წანაშ მაართა ცაშხას. ტრადიციაშურო, დიდი ბრიტანეთის გჷშაგორუეფი იმანჯებჷ
ცაშხა დღალეფც.



https://xmf.wikipedia.org/wiki/%E1%83%A9%E1%83%98%E1%83%99%E1%83%90%E1%83%92%E1%83%9D

ჩიკაგო (თაშნეშე ჩინებული რე მუჭოთ "მაჟირა ნოღა" ვარა "ბორიაშ ნოღა", პოტავატომიშ
ტომიშ ინდიალეფი, ნამუეფით თე აბანს ოხორანდეს ჩეკანამეფიშ ახალმახორუეფიშ
მუკორჩქინშახ თე აბანს "ჩეეკაგუ"-ს უძახჷდეს) - მახორობათ მასუმა უდიდაშ ნოღა ააშ-ს
ნიუ-იორკიშ დო ლოს-ანჟელესიშ უკული. ჩიკაგო იდვალუაფუ შქა-ბჟადალიშ შტატ ილინოისის
მიჩიგანიშ ტობაშ ობჟათე-ბჟადალ ოძგაშეშ მანგას. გალენსაგანოეფიშ დო გოხოლუას
გოდვალირი ქაუნთეფიშ მეკოროცხილო ჩიკაგოლენდიშ დიდი მეტროპოლია 10 მილიონშახ
მახორუს ეთმეკოროცხჷნს.

1833 წანას დორცხუაფილ მორჩილ სათანჯო ოხორექ ოლდ-ნორზვესტიშე ნოღაშა გინირდჷ დო
გევითარჷ მოსოფელიშ ართ-ართ მადუდე მეტროპოლიათ დო ამდღა ჩიკაგო მოსოფელს "ალფა"
(არძაშე ჟინჯირამი) ნოღეფიშ ვითურს რე. ჩიკაგო რდჷ აბანი, სოდგათ მოსოფელს მაართა
ცაშმადგუქ იკიდჷ დო ამდღანერშო თინა შქაბჟადალუშ ფინანსური, ოტრანსპორტე დო
კულტურული ნანანოღა რე. ნოღა თაშნეშიშე ჩინებული რე თიში ეთნიკური ანდაფერუანალათ.
ჩიკაგოშ ცაშმადგუეფი, აბანური საბზადი, პოლიტიკური ტრადიციეფი დო სპროტული ბუნეფი
თიში არძაშე ჩინებული სიმბოლოეფი რე.



https://xmf.wikipedia.org/wiki/%E1%83%A9%E1%83%90%E1%83%98

ჩაი (ჩინ. 茶 «ჩა» IPA /tʂʰɑ˧˥/, იაპ. 茶 «ჩა» IPA /tɕä/) — ოშუმალი, ნამუთ იზადუაფუ
ჩაიშ ფურცელეფიშ ვარდა ქვერჩხიშ დოჸონაფათ. უმოსი ფართე გაგებათ — ირნერი ფურცელამი
დო ქვერხამი დოონაფილი ოშუმალი. თაშნეშე ჩაი უჯოხონა გჷშაკერზაფილი წესით ზადილი
ჩაიშ ფურცელშა, ნამუთ თე ოშუმალშო ვარე გჷმორინაფონი.

2003 წანაშო ჩაიშ წარმება მოსოფელიშ მასშტაბით აკმადგინანდჷ 3,21 მილიონ ტონას.<
2010 წანას წარმებაქ მიძინჷ 4,52 მილიონ ტონაშა. უდიდაში მაწარმაფალეფი რენა
ჩინეთი, ინდოეთი, შრი-ლანკა დო თურქეთი.



https://xmf.wikipedia.org/wiki/%E1%83%A9%E1%83%90%E1%83%93%E1%83%98

ჩადი — სახენწჷფო ცენტრალურ აფრიკას. ქიანაშ ნანანოღა — ნჯამენა. ქიანას ზუღაშა
გიშალი ვა უღუ. ბჟადალშე უხურგანს ნიგერი, ნიგერია, კამერუნი, ობჟათეშე -
ცენტრალური აფრიკაშ რესპუბლიკა, ბჟაეიოლშე - სუდანი დო ლიბია - ოორუეშე.

ქიანა იდვალუაფუ საჰარაშ ტიოზის. მოხურგე ქიანეფი რე: ლიბია, სუდანი, ცენტრალური
აფრიკაშ რესპუბლიკა, კამერუნი, ნიგერი, ნიგერია. ფართობი: 1.284.000 კვ.კმ.

1920-60 წანეფს საფრანგეთიშ კოლონია რდჷ. 60-იანი წანეფშე დოჭყაფილი ომენოღალე ლჷმა
მუსულმანურ ოორუეს დო ქირსიანულ ობჟათეშ შქას, ნამუთ ასეშახ იგჷნძორებუ.



https://xmf.wikipedia.org/wiki/%E1%83%A8%E1%83%A0%E1%83%98-%E1%83%9A%E1%83%90%E1%83%9C%E1%83%99%E1%83%90

შრი–ლანკა, (ედომუშამი ჯოხოდვალა შრი–ლანკაშ დემოკრატიული სოცილისტური რესპუბლიკა)
— სახენწჷფო ობჟათე აზიას, მილარე კოკი შრი–ლანკას, ინდოსტანიშ ობჟათე–ბჟაეიოლშე.
1972 წანაშახ თე ქიანა ჩინებული რდჷ მუჭოთ – ცეილონი.

კოკი შრი–ლანკა ობჟათე აზიას მილარე, ინდოსტანიშ ობჟათე ჩქონიშ ონდეთ ბჟაეიოლშე
ომძღჷ ინდოეთიშ ოკიანე დო ბენგალიშ ჸუჯი. ინდოსტანშე გჷშართილი რე მანარიშ ჸუჯით დო
პოლკიშ საროტით. თაშ ჯოხოდვალირი ადამიშ ხინჯიქ — პოლკიშ საროტის გეგნორჩხჷ — ართ
ბორჯის შრი–ლანკაშ მატერიკშა მიმარსხუაფალი დიხაშ ნორთი, მარა ხენაჭარეფიშ
მუნაჩამუეფით თე დიხაშ ნორთი აკოპანჯჷ დოხოლაფირო 1481 წანაშ დიხაშ ნწალუაქ.

ტერიტორიაშ უმენტაში ნორთი უკინებუ წყარპიჯ რზენეფს. გვალეფი, ქიანაშ ცენტრალურ
ნორთის მილარე; არძაშე უმაღალაში კონკა რე — გვალა პინდურუტალაგალა (2524 მ), მაჟია
ჩინებული კონკა რე — შრი პადა (ჩინებული რე ხოლო მუჭოთ ადამიშ კონკა).

სუბეკვატორული მუსონური: ოორუე–ბჟაეიოლური მუსონი იგჷნძორებუ გჷმათუთაშე მელახშა,
ობჟათე–ბჟადალური მუსონი — ივანობაშე გჷმათუთაშა.

რზენეფიშ წყარმალუეფი კუნტა რე. გვალაშ წყარმალუეფს დიდ ჰიდროენერგოშილებუა უღუნა.
წყარმალუეფიშ უმენტაშობას წყარი – ტიბუ რე. ქიანაშ უდიდაშ წყარმალუეფი რე -
მახაველი–განგა, კელანი, კალუ, არუვი–არუ.

სინგალეფი დოხოლაფირო ნთელ მახორობაშ 75% რე, ტამილეფი — დოხოლაფირო მახორობაშ 18%
რე, უმენტაშო ქიანაშ ოორუე დო ბჟაეიოლ რაიონეფს. თაქ ხოლო ოხორანა ლანელი მავრეფი
(ლარაკალა - არაბეფიშ გამნარყეფი) — დოხოლაფირო მახორობაშ 7% რე, ბიურგერეფი
(ევროპალწკჷმა კათაფილი ფანიაშ გამნარყეფი) — დოხოლაფირო მახორობაშ 0,3% რე, ვედეფი
(კოკიშ უჯვეშაში მახორუეფიშ გამნარყეფი) — დოხოლაფირო 1000 კოჩი.

მახორობაშ დოხოლაფირო 70 % (უმენტაშო, სინგალეფი) ბუდისტი რე, 15 % რე — ინდუზმიშ
(თამილეფი), 8 % რე — ქირსიანობაშ, 7 % რე — ისლამიშ (ლანელი მავრეფი).



https://xmf.wikipedia.org/wiki/%E1%83%A8%E1%83%95%E1%83%94%E1%83%93%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

შვედური ნინა — შვედეფიშ ნინა, ორხველჷ ინდოევროპული ფანიაშ გერმანიკულ ბუნას.
შვედურ ნინაშა იჩიებუნა შვედეთის დო ფინეთიშ ობჟათე-ბჟადალ ნორთის, ალანდიშ კოკეფიშ
მანგის. მორაგადეეფიშ მუდანობა 10 მილიონიშ უმოსი რე. შვედური ნინა ხოლოს გერე
ნორვეგიულწკჷმა, ალაზიმაფათ ზოხო გერე დანიურწკჷმა. მუჭოთ შხვა გერმანიკული ნინეფი,
შვედური ხოლო ჯვეშნორდიკულშე ეჭოფუნს ოდუდეს. თე ნინაშა იჩიებუდუ გერმანიკული
მახორობაშ უდიდაში ნორთი ვიკინგეფიშ ფარანს.

ნინეფი, ნამუეფშათ ამდღანერ სკანდინავიას იჩიებუნა, გევითარჷ ჯვეშსკანდინავიურშე.
ვაჭარი ვიკინგეფი ნინას თელ ევროპას ფაჩჷნდეს. ბჟადალშე კოკი ისლანდიას დო ოორუე
ამერიკაშ წყარპიჯეფს ქიმიოჭირინდეს, ბჟაეიოლშე ათეხანური რუსეთიშ დო უკრაინაშ
ტერიტორიეფს. ჯვეშსკანდინავიური ნინა შქა ოშწანურეფს ფართას რდჷ გოფაჩილი ევროპას.
სკანდინავიურეფშე სუმი კონტინენტური ნინა - შვედური, დანიური და ნორვეგიული 1050
წანაშახ დახე ართ ნინას წჷმარინუანდეს, უკული გორთუალა ქჷდიჭყჷ. მოგვიანაფილო
თუდოლენიგერმანულიშ გოლინა ირდუ. შვედეთიშ სახენწჷფოშ სტანდარტული ოჭარუე ნინაქ
იფორმირჷ სვეებიშ დო იოტებიშ დიალეტქეფს. შვედური ნინა სერიოზულ ფორმირაფას იჭყანს
XIV ოშწანურაშე, მუჟამს ქიანაშ ოდუდეს მაგნუს II ერიქსონი გერე. ათეხანური შვედურიშ
სტანდარტიქ გისანძღჷ XIX ოშწანურას, მუსუთ წოხლე აწანჯღვერდჷ ქიანაშ
ინდუსტრიალიზაცია. საბოლოო შტრიხეფი ქჷმიძინჷ 1920-იან წანეფს რადიომაუჭყაფალობაშ
დოჭყაფაწკჷმა ართო.



https://xmf.wikipedia.org/wiki/%E1%83%A3%E1%83%A0%E1%83%93%E1%83%A3_%E1%83%9C%E1%83%98%E1%83%9C%E1%83%90

ურდუ — ჰინდუსტანიშ ართ-ართი ვარიანტი, ოჭარალუე დო ლიტერატურული ნინა, ნამუსჷთ
გჷმირინუანა პაკისტანიშ დო ინდოეთიშ მუსულმანეფი. ურდუ პაკისტანიშ ოფიციალური ნინა
დო ინდოეთიშს ართ-ართი თარი ლიტერატურული ნინა, ორხველჷ ინდოევროპული ფანიაშ ინდურ
ბუნას. გენეტიკურო დო სტრუქტურულო წჷმარინუანს ჰინდიშ ნერსახეობას. ჰინდიშე იშხეებუ
სპარსული დო არაბული ზიტყვეფიშ სიბრელეთ.

ურდუშ ოსხირქ იჸუ დელიშ რაიონიშ კილოკავეფი, ნამუთ რჩქინელი რე ჯოხოდვალათ „ქჰარი
ბოლი“. თინეფიშ ოსხირს XIII—XVI ოშწანურეფს გეგმიქიმინჷ ორაგადე ნინა ჰინდუსტანქ,
ნამუთ ეთნოსეფოშქაშე ურთიართობეფიშ ნინაშ ფუნქციას ასრულენდჷ. თიქ გიფაჩჷ დიდ
ნორეფს დო ოვაჭარე შარეფს კინე ჰინდუსტანს (ასე უტარ-პრადეში) დო პენჯაბის.
XVI—XVIII ოშწანურეფს ქმოხვადჷ ჰინდუსტანიშ ეართ-ართი ნერსახეობაშ ფორმირაფა
(უკულიანს ურდუ), ნამუსჷთ დიდი რდჷ სპარსულიშ დო არაბულიშ ჟიგოლინა. ურდუშ ჭარალუა
არაბულ გრაფიკასი რე.



https://xmf.wikipedia.org/wiki/%E1%83%A2%E1%83%9D%E1%83%91%E1%83%90

ტობა ვარა მერე — სქირონაშ ქვიბის მორთელი შენელებური წყართირაფაშ ორთაშობური
წყარონტირუ. გოჭყაფაშ მეჯინათ გიშმაგორუნა:

ტობაშ წყარიშ ბალანსიშ თარი მუშნალი რე აუზიშ ჟიპიჯური დო დიხაშთუდონი გიმნაველი,
თაშნეშეთ ტობაშ ჟიპიჯის მულირი ატმოსფერული ნოლექეფი; გიშალუ რე ტობაშ ჟიპიჯური დო
დიხაშთუდონი გიმნაველი დო აორქება ტობაშ ჟიპიჯიშე. ნამთინე დიდი ზჷმაშ ტობეფს ზუღას
უძახუნა; თეშნერი რე მაგ., კასპიაშ ზუღა.



https://xmf.wikipedia.org/wiki/%E1%83%A1%E1%83%90%E1%83%9B%E1%83%90%E1%83%A0%E1%83%92%E1%83%90%E1%83%9A%E1%83%9D

სამარგალო (ქორთ. სამეგრელო) ბჟადაალ საქორთუოშ ისტორიულ-გეოგრაფიული მუხური. აშაძჷ
წყარმალუ რიონს, ცხენწყარს, ინგირს დო უჩა ზუღა შქას. ჯოხოდვალა მოურს ისტორიული
მუხურიშ, ეგრისიშ ომაფეშე. ქორთულ ჭარილობით წყუეფს მაართათ იშინუაფუ XII
ოშწანურაშე. დუდშე სამარგალოშ ჯოხო გომანგაფილი რდჷ თელი ბჟადაალ საქორთუოშ
ჯოხოწკჷმა (მუჭოთ აფხაზეთი დო იმერეთი). XIII-XV ოშწანურეფშე ტერმინი ჯოხო ხვალე
ქორთუეფიშ ეთნოგრაფიული ბუნათ — მარგალეფით დოხორინელ მუხურს წყარმალუ ფსირცხას დო
ცხენწყარიშ შქას. ცენტრალური ნოღა რე ზუგდიდი. გვიან შქა ოშწანურეფს თე ტერიტორიას
დირსხუ ოდიშიშ სათაროქ. XIX ოშწანურაშ მაართა გვერდიშე კჷნე რჩქინდუ ჯოხოდვალა
„სამარგალო.“XVII ოშწანურაშ მაართა გვერდის აფხაზი ფეოდალეფიშ მონჯირაშ გეშა,
სამარგალოშ სამძღოქ დიო წყარმალუ კელასურშა, უკული ღალიძგაშა, ეკონიას ინგირშა
გინილჷ. ამდღარი ადმინისტრაციულ-ტერიტორიული დორთუალათ სამარგალო მიშმურს
სამარგალო-ჟიმოლენ შონეშ ადმინისტრაციულ აკანშა დო იკათუანს ნოღა ფუთიშ, ზუგდიდიშ,
მარტვილიშ, სენაკიშ, ჩხოროწყუშ, წალნჯიხაშ დო ხობიშ მუნიციპალიტეტეფიშ ტერიტორიეფს.

სამარგალო ბჟადალ საქორთუოშ ცენტრალურ ნორთის მილარე. მუშ ბჟადალ თანჯა უჩა
ზუღაშპიჯის მეჸუნს. ოორუე თანჯა დიო წყარმალუ ინგირს მეჸუნს, მუშ ნადუშე ოფუტე
ფახულანშა, უკული წყარმალუ ერწყარიშ აუზის დო ოხაჩქუშ მასივს გინმუურს. თე მასივიშ
ოორუეშე სამარგალოშ სამძღოეფშა მუშურს წყარმალ საკალმახოშ, ბერზუგაბიშ, ჩხიანიშ,
გვალათონაშ, მანდიაშ დო — ჭალეშ (ინგირიშ მარძგვანი ნადუ) მასივეფი, ნამუეფით
კოდორიშ ქჷნდჷრიშ თხემური ზოლიშ ობჟათე ძგას ეჩიხილი აკიბაშ მასივიშ ბჟაეიოლ ფერდის
იდვალუაფუნა. წყარმალ მალთაყვაშ ნადუშ უკული თანჯა წყარმალ ინგირიშ ლეხერიშ
მარძგვანი სუკის მეჸუნს დო ეშმუურს ადიშიშ ქჷნდჷრიშ თარი წყარგჷმართალიშ კუნწულშა,
ნამუთ დახე 50 კილომეტრიშ სიგჷნძას სამარგალოშ ტერიტორიას შონეშე გჷშმართჷნს.
თაურეშე თანჯა წყარმალუეფიშ, ტეხირიშ დო ცხენწყარიშ წყარიშგჷმართალს მეჸუნს. თეშ
უკული თანჯა წყარმალუეფიშ აბაშაწყარიშ დო საწისქვილეშ წყარგჷმართლას მეჸუნს. ოფუტე
ხიდიშე სამარგალოშ თანჯა მიკმურთანს ობჟათეშა დო ცხენწყარიშ მარძგვან წყარპიჯის
მეჸუნს. წყარმალუ ცხენწყარიშ ნადუწკჷმა სამარგალოშ თანჯა მიკმურთანს ბჟადალშე დო
მეხოლაფირო 12 კილომეტრიშ სიგჷნძას წყარმალუ რიონიშ მარძგვან წყარპიჯის მეჸუნს,
უკული გინუურს რიონიშ კვარჩხან წყარპიჯიშა დო წყარმალუ ფიჩორიშ კალაპოტის მეურე, თე
ეკონიაშ პალიასტომიშ ტობაშა კათაფაშა.

მაართა ოგურაფუქ (ოშურიელე) სამარგალოს 1830 წანას ლევან V-შ ბორჯის დირსხუუ
მარტვილს.XIX ოშწანურაშე ქორთუ კათას გურაფაქ ქჷმაჸუმენჷ. დუდშე სკოლეფქ
მონასტერეფწკჷმა გორჩქინდჷ, უკული რუსეთიშ თარობას განწყჷმალქ აჸუ დაჭყაფუ
ოგურაფუეფქ. სამარგალოშ ოგანმანათლებელე პროცესიშ გოვითარაფაშა დიდი თია მიშეღჷ
1879 წანას დორსხუაფილ ქორთუეფ შქას ჭარუა-კითხირიშ გჷმაფაჩალ ჯარალუაქ, ნამუეფიშ
დუდალათ ოკათე სკოლეფქ იჸუ გონწყჷმილქ. სამარგალოშ დახე არძა ოფუტეს ფუნქციონირენდ
დაჭყაფუ სკოლა, მუქჷთ მახორობაშ კულტურული დონეშ ეკინას დიდო უნწყუ ხე.

XX ოშწანურაშ დაჭყაფუს რეგიონს რდჷ 179 სკოლა. ოგანმანათებელე ცენტრი რდჷ ფუთი,
სოდეთ რდჷ გიმნაზიეფი, შხვადოშხვა ოგურაფუეფი, ნოღაშ ბიბლიოთეკა.

სამარგალოს თეატრიშ ისტორია XIX ოშწანურას ეჭოფუნს ოდუდეს. ზუგდიდის მაართა
სპექტაკლი 1869 წანას დოდგჷ ჭარუ ანტონ ფურცელაძექ. 1907–1908 წანეფს დორსხუაფილ
დრამაშ ქართას (ქართა - წრე ქორთ.) 125 სცენაშმოჸოროფე ოკათჷდ. 1932 წანას მაართა
სპექტაფლეფი დოდგჷ უკვე პროფესიონალური დრამატული თეატრიშ რანგიშა ეშაჸონაფილ
კოლექტივქ. 1959 წანაშე ზუგდიდიშ თეატრი შალვა დადიანიშ ჯოხოს ატარენს.

სამარგალოს, თეატრალური რინაშ ცენტრი რდჷ ნოღა ფუთი, სოდეთ 1925 წანას იუზა
ზარდალიშვილიშ ხემანჯღვერობათ თეატრიქ დირსხუ. 1963 წანაშე თეატრი ვალერიან გუნიაშ
ჯოხოს ატარენს. საინტერესო სპექტაკლეფი იდგჷმუუდჷ სენაკის ხოლო, სოდეთ ართ ბორჯის
სპექტაკლეფს მონაწილენდჷ ქორთული თეატრიშ დიდორსანტი აკაკი ხორავა.

სამარგალოშ ტურისტული პოტენციალი წჷმორინაფილი რე კლიმატურ–ოკურორტე (გვალაშ, ზუღაშ
ჰავა), პლაჟურ–ოკურორტე (ზუღაშ წყარი, ქვიშა), ჰიდრომინერალური (თერმული დო
მინერალური წყუეფი) რესურსეფით. თენეფიშ ბაზას სხუნუეფიშ პერიოდის გოვითარაფილი რდჷ
ოკურორტე მეურნობა, ნამუთ გოვითარაფაშ დონეთ კჷნასქიდუდჷ აფხაზეთიშ, აჭარაშ დო
ბორჯომ–ბაკურიანიშ ოკურორტე რაიონეფს.

სამარგალო ბჟადალ საქორთუოშ თელ ტერიტორიაწკჷმა ართო ზუღაშ ლამე სუბტრპიკულ ჰავაშ
ზონას რე. რზენიშ დო სუკეფიშ ზოლი გჷშმეგორუ ლამე ტჷბუ ჰავათ, უთირე ზოთონჯით დო
ჩხე ზარხულით. მუში ოშქარი დო ლაკადაშ აბანეფი გჷშეგორუ ზომიერო რგილი დო რგილი
ჰავათ, თირამი ზოთონჯით დო კუნტახანამი ზარხულით.

სამარგალოშ ტერიტორია გჷშეგორუ წყარმალუეფიშ ჰიდროლოგიური რშვილეფიშ ჯგირი
გოვითარაფათ. სამარგალოს რე 2441 დიდი დო ჭიჭე წყარმალუ, ნამუეფიშ ედომუშამი
სიგჷნძა რე 5191 კილომეტრი. თენეფიშ თიაშა მოურს საქორთუოშ წყარმალეფიშ ოართე
მუდანობაშ 9.3‰ დო ედომუშამი სიგჷნძაშ 7.6‰. არძაშე უგჷნძაში რე ხობწყარი, ნამუშ
სიგჷნძა 150 კილომეტრი რე დო მაამშვა წყარმალუ რე საქორთუოს დიდ წყარმალუეფ შქას.
ხობწყარი აკმოდირთუ 1485 ნადუშე.

მაჟირა აბანს რე ტეხირი, მასუმას რე აბაშაწყარი. შხვა დიდი წყარმალუეფი რე ინგირი,
ცხენწყარი დო რიონი, ნამუეფიშ სიგჷნძა სამარგალოშ ტერიტორიას რე 94, 44 დო 99
კმ–ეფი.



https://xmf.wikipedia.org/wiki/%E1%83%9E%E1%83%90%E1%83%9C%E1%83%90%E1%83%9B%E1%83%90

პანამა, ოფიციალური ედომუშამი ჯოხოდვალა პანამაშ რესპუბლიკა (ესპ. República de
Panamá) — სახენწჷფო ცენტრალური ამერიკაშ უძგაშაშ ობჟათე ნორთის. ქიანა იდვალუაფუ
ოორუე დო ობჟათე ამერიკაშ აკმაართაფალ კჷნჩხის. ბჟადალშე უხურგანს კოსტა-რიკა,
ობჟათე-ბჟაეიოლშე — კოლუმბია, ოორუეშე ომძღჷ — კარიბიშ ზუღა დო ობჟთეშე — რჩქალი
ოკიანე. ქიანაშ ნანანოღა რე პანამა.

ესპანარეფიშე ემუშაფილქ დო დოხორელქ იჸუ XVI ოშწანურას. 1821 წანას გეგშართჷ
ესპანეთის დო ქაკათჷ ახალი გრანადაშ ვიცე-ომაფეს, ეკვადორიშ დო ვენესუელაშ რსხუს,
ნამუსჷთ დიდი კოლუმბიაშ რესპუბლიკა ჯოხოდჷნ. მუჟამსჷთ 1831 წანას, დიდი კოლუმბიაქ
აკოციუნ, პანამაქ დო ახალ გრანადაქ ართო ქჷდოსკიდეს თე ეკონია სახენწჷფოშ
ჯოხოდვალაშ გიმე. ახალ გრანადაქ მოგვიანაფათ კოლუმბიაშ რესპუბლიკათ გინირთჷ. ააშ–იშ
მოხვარათ, 1903 წანას პანამაქ კოლუმბიას გეგჷშართჷ, თიშენ ნამდა პანამაშ არხი
1904–1914 წანეფს, ააშ–იშ არმიაშ ინჟინერიაშ კორპუსის დუდგჷმუდჷკონი. 1977 წანას ხე
ქჷმაჭარჷ აპიჯალას, ნამუშ მეჯინათ XX ოშწანურაშ ბოლოს პანამაშ არხი ააშ–ს პანამაშა
ედომუშამო ოკო გეგნუჩამუდჷკო.

პანამაშ არხიშე მეღებული მუშნაველი ალმახანაშო პანამაშ ედომუშამი დინოხოლენი
პროდუქტიშ შანულამი ნორთის წჷმარინუანს. პანამას თე ხანშო მასუმა ვარდა მაოთხა
უდიდაში ეკონომიკა უღჷ ცენტრალურ ამერიკას; თეწკჷმა ართო ქიანა არძაშე მალასიანი
მარდუ დო ართ შურ მახორუშო მუშნაველეფიშჸურე მაართა რე თე რეგიონს. 2010 წანას,
პანამა მაანთხა ადამიერული გგოვითარაფაშ ინდექსიშ ჸურე ლათინურ ამერიკას, მოსოფელს
- 54–ა.. მოსოფელიშ ეკონომიკური ფორუმიშ (WEF) 2010 წანაშ გლობალური
კონკურენტუნარიანობაშ ინდექსიშ მუნაჩემეფით, პანამაშ ეკონომიკა მაჟირა არძაშე
კონკურენტუნარიანიე ლათინურ ამერიკას. პანამაშ ჯუნგლეფს ბრელი რე ტროპიკული
ჩანარეფი, ჩხოლარეფი დო ფურინჯეფი, ნამუშეთ კანკალე მოსოფელს შხვადო სოთინ
ვეშმეფხვადნან.

ქიანას რე ტროპიკული კლიმატი, მაღალი ლამე დო მუნაფილობათ. მესიშე ღურთუთაშახ
ჭვემაშ სეზონიე, ღურთუთაშე მესიშა სქირე სეზონი.

რელიეფი უმენტაშო გერთელიე, ოლარჭაია, გვალეფით დო რზენეფით. ქიანაშ უმაღალაში
კონკა რე — ვულკანი ბარუ (3475 მ) იდვალუაფუ ჩირიკიშ პროვინციას.

ორთაშობური რესურსეფი — ლინჯი, ჯა-ტყა, ზუღაშ პროდუქტეფი, თაშნეშე უღჷ ჰიდრო
რესურსეფი, ნამუეფით შილებე ჰიდროელექტროსადგჷმეფიშ აკაგაფალო გიმირინუაფუდასჷნ.

წყარმალუეფი დონძვარებულიე ოფუტე მეურნობაშ ნოსქილადუეფით, მუთ ოშქურანჯიე
წყარმალუშ ფაუნაშო. ტროპიკული ტყალეფიშ უკანონო გჷშაკვათუა - თიშ დეგრადაციას
გჷმიჭანუანს.

ალმახანური პანამაშ ტერიტორია დოხორელი რდჷ ინდიარეფიშ ტომეფით (კუნა, ჩოკო დო
გუიამი). ქიანაშ ობჟათე ნორთის გოფაჩილი რდჷ კოკლეშ ტომიშ კულტურა, მუშ გოშხვაფილი
ტრადიციეფით, ნამუთ მეტალიშ დო კერამიკაშ ნივთეფიშ წარმუათ რჩქინელი რდეს. მაართა
კონტაქტი ევროპაწკჷმა რდჷ 1501 წანას, ესპანარი როდრიგო დე ბასტიდასოწკჷმა.

1502 წანას ქრისტეფორე კოლუმბიქ იშარჷ პანამაშ ბჟაეიოლ წყარპიკის მუში მაანთხა
შარალაშ ბორჯის.

1513 წანას ვასკო ნუნიეს დე ბალბოაქ გეგნორთჷ პანამაშ კჷნჩხი დო თინა რდჷ მაართა
ევროპალი, ნამუქჷთ ძირჷ რჩქალი ოკიანე. 1510 წანას თიქ ქჷდარსხუ კოლონია დო
რეგიონიშ გუბერნატორო გჷნირთჷ. მალას პორტობელოქ გჷნირთჷ ორქოშ გჷნოთირუაშ აკანქ
ინკეფს დო ევროპალეფს შქას, თაშნეშე თაქ იშაყარუდეს ინგლისარი მეკობრეეფი. 1519
წანას ქჷდარსხუეს ქიანაშ მუმალი ნანანოღა — პანამა. ინგლისარ მეკობრექ ჰენრი
მორგანქ, ნამუქჷთ უკული იამაიკაშ გუბერნატორო გჷნირთჷნ, გორჩუ ნოღა პორტობელო, 1671
წანას - ნოღა პანამა ხოლო.

შოტლანდიური კოლონიეფიშ ისტორიაქ პანამას ხანმერკექ გიშართჷ. 1696 წანას დოხოლაფირო
2500 შოტლანდიარ ემიგრანტიქ ქჷდარსხუ სავაჭარო კოლონია დარიენიშ პროვინციას.

პანამა ადმინისტრაციულო ირთუ 9 პროვინციათ (ესპ. provincias) დო 5 კომარკათ (ესპ.
comarca indígena).

ხოლო ჟირი კომარკა მიშმურს პროვინციეფიშ აკოდგინალუაშა დო იერარქიულო პანამაშ
რაიონეფიშ (ესპ. distrito) ეკვივალენტურიე.

პანამა საპრეზიდენტო რესპუბლიკა რე. ქიანაშ მადუდე რე პრეზიდენტი, ნამუსჷთ მახორობა
გჷშმაგორუნს ბონი გჷშაგორუეფით. 2009 წანაშ 1 ეკენიაშე, პანამაშ პრეზიდენტიე
რიკარდო მარტინელი. კანონმადვალ ხეშუულებას ასრულენს ართპალატამი ერუანული
ასამბლეა, ნამუთ აკმოდირთუ 5 წანაშ ხანით გჷშაგორილი 71 მაკათურშე.

პანამაშ ეკონომიკა პანამაშ არხიშ ექსპლუატაციას, თაშნეშე საბანკო დო სადაზღვევო
ოკითხეფს, გემეფიშ რეგისტრაციას ქიანეფიშ მეჯინათ დო ტურიზმის გეპონჷ. თე ირფელი
პანამაშ ედპ-იშ დო ქიანას დოსაქვარელიშ დოხოლ. 2/3-იე.

2009 წანაშ მეჯინათ, პანამაშ ედპ ართ შურ მახორუშო — 11,9 ვითოში დოლარი რდჷ (93-ა
აბანი მოსოფელს).

იანაშ ედპ-იშ 17% დო დოსაქვარაფილეფიშ 18% რეწუას უკებჷ, ოფუტეშ მეურნობას ედპ-იშ
6% დო დოსაქვარაფილეფიშ 15% უკებჷ.

თარი ოფუტეშ მეურნობაშ პროდუქტეფიე — ბანანი, ორზა, ლაიტი, ყავა, შანქარიშ ლარჭემი
დო შხვა.

რეწუალაშ თარი დარგეფიე — აკოგაფა, ლუდიშ წარმება, შანქარიშ წარმება, თაშნეშე
ცემენტიშ დო შხვა აკაგაფალი მასალეფიშ წარმება.

ესპანური (ოფიციალური), ინგლისური (მახორობაშ დოხოლ. 14%-ის უჩქჷ), ფრანგული
(მახორობაშ დოხოლ. 18%-ის უჩქჷ). პანამარეფიშ უმენტაშობა მუსხირენ ნინაშა იჩიებჷ.



https://xmf.wikipedia.org/wiki/%E1%83%9D%E1%83%A5%E1%83%A1%E1%83%98%E1%83%A2%E1%83%90%E1%83%9C%E1%83%A3%E1%83%A0%E1%83%98_%E1%83%9C%E1%83%98%E1%83%9C%E1%83%90

ოქსიტანური ნინა — რომანული ნინა, ნამუშათ რაგადანა ობჟათე საფრანგეთის, იტალიას,
მონაკოს დო ესპანეთის. ორხველჷ ინდოევროპული ნინეფიშ რომანულ ბუნას, ნამუთ
კატალანურ ნინაწკჷმა ართო აკმოქიმინჷნს ოქსიტანურ-რომანული ნინეფიშ გიმენფანიას.
ოქსიტანური ნინაშ მოჯგირე ნინა რე კატალანური ნინა. წჷმარინუანს ესპანეთიშ
ავტონომიური რეგიონიშ — კატალონიაშ ართ-ართ ოფიციალურ ნინას (ჩინებული რე მუჭოთ
არანული დიალექტი). 2010 წანაშ ეკენიას კატალონიაშ პარლამენტიქ არანულ ოქსიტანური
ნინა დანტკიცჷ მუჭოთ ესპანეთიშ ვალ დ’არანიშ ოფიციალური ნინა. ტერმინი პროვანსული
დიალექტი შილებე მერჩქინელი რდას, მუჭოთ ოქსიტანური ნინაშ ტრადიციული სინონიმი.

1999 წანაშ მუნაჩემეფით, ოქსიტანურ ნინაშა იჩიებუდუ 2 000 000 ადამიერი. რე
გინოლაფაშ პიჯის გერინელ ნინა, თეშენი იუნესკოქ ოქსიტანური დინაფაშ შარას გერინელ
ნინეფიშ ერკებულშა გემშეღჷ.



https://xmf.wikipedia.org/wiki/%E1%83%9D%E1%83%A5%E1%83%98%E1%83%90%E1%83%9C%E1%83%A3

ოქიანუ (ქორთ. - სამყარო) — ირი სქჷლედიშ ართოიანალა. ეკონია ომენცარე მუნაჩემეფიშ
მეჯინათ ოქიანუშ ხანი აკმადგინანც 13,7±0,2 მილიარდ წანას.

ტერმინიშ "ოქიანუ" შანულობა თი კონტექსტიშა რე მებუნაფილი, ნამუსჷთ თინა
გჷმირინუაფუნ. მატერიალისტური ფილოსოფიას ოქიანუ გჷთმიხურგუ, მუჭოთ ართოიანალა არძო
რენჯი მატერიალური ნორთიაშ დო ოფირჩაშ, ნამუსჷთ თინეფ შქას ართონქიმინჯალა
მუთმოხვადუ. კოსმოლოგიას ოქიანუ დო გუმათებუ, ვარა უგუთებუ ბორჯი-ოფირჩაშული
კონტინუუმი ართი რე, ნამუსუთ ედომუშამი მატერია დო ენერგია მილარენ.



https://xmf.wikipedia.org/wiki/%E1%83%9C%E1%83%98%E1%83%92%E1%83%94%E1%83%A0%E1%83%98

ნიგერი (ფრანგ. Niger [niˈʒɛʁ]), ედომუშამი ოფიციალური ჯოხოდვალა - ნიგერიშ
რესპუბლიკა (ფრანგ. République du Niger) - სახენწჷფო ბჟადალ აფრიკას. ქიანას ჯოხოქ
გიადჷ თიშ ტერიტორიას გინმალი წყარმალუ ნიგერიშ გეშა. ნიგერი — ტამაშეკიშ ნინაშა
შანენს "დიდი წყარმალუს" ვარა "წყარმალუეფიშ წყარმალუს". ქიანაშ ტერიტორიაშ 80%-იშ
უმოსი ტიოზი საჰარას იდვალუაფუ. დოსქილადირი 20% — საჰელიშ გვერდოტიოზის, ნამუთ ირო
გოლოფაშ დო გოტიოზაფაშ ოშქურანჯობაშ გოლინაშ გიმე რე. ქიანაშ ნანანოღა — ნიამეი.
ფართობი - 1267 ვითოში კვ.კმ. მახორობა - 10,2 მილიონი. ოფიციალური ნინა -
ფრანგული. რელიგიაშ მათხოზინეეფიშ უმეტაშობა მუსლიმანეფი რენა. ქიანა დორთილიე 7
დეპარტამენტო. ნანანოღა - ნიამეი. სახენწჷფოშ მანჯღვერი რე პრეზიდენტი.
კანონიშდუმადვალუ ორგანო - პარლამენტი.



https://xmf.wikipedia.org/wiki/%E1%83%9C%E1%83%90%E1%83%A0%E1%83%99%E1%83%98_%E1%83%AC%E1%83%90%E1%83%9C%E1%83%90

ნარკი წანმოწანა — კალენდარული წანმოწანა, ნამუთ 366 დღა დო სერს იკათუანს, 1 დღა
დო სერით უმოსი რე მარტივ წანაშე. ნარკი წანმოწანას ფურთუთა 29 დღა დო სერშე
აკმოდირთუ. ახალი სტილით ნარკო იკოროცხუ ირი წანმოწანა, ნამუთ ირთუ 4-შა, თი
წანეფიშ მოხ, ნამუეფიშ ნომერი, თუმცა დობოლაფირი რე 2 ნულით, უნოსქილედეთ ვერთუ
400-შა (მაგ., 1800, 1900, 2100). ნარკი წანმოწანაშ რინა, ანუ ართი დღაშ გეძინა,
თიშო რე ოხვილური, ნამჷდა მარტივი (365 დღამი) წანმოწანა ვაკმოდირთუ გვალო 365
დღაშე. აკმოდირთუ 365 დო დოხოლაფირო ართ ნაოთხარ დღაშე, თეშენი რე ნაკიანი დახე ირი
მაოთხა წანმოწანა.



https://xmf.wikipedia.org/wiki/%E1%83%9B%E1%83%A3%E1%83%A0%E1%83%98%E1%83%AA%E1%83%AE%E1%83%98

მურიცხი რე ცაშ მასიური ხვიჩა რსხილი, ნამუთ ბარჩხალანს მუშ დინოხოლე გენერირებული
ენერგიათ. ერემიშ ნასხაპაშ გალაქტიკას ვითოშობათ მილიარდი მურიცხი რე, მარა
ტექნიკაშ უმუშო კოჩიშ თოლი ბრელს ვარწყე. დიხაუჩაწკჷმა არძაშ უხოლაშ მურიცხი რე
ბჟა. ბჟაშე უხოლაში მურიცხიშახ 4,2 სინთეშ წანა მეძჷ დო ჩქინი გალაქტიკაშე უხოლაში
გალაქტიკაშახ მილიარდობათ წანა. ბჟასალო ზოხოთ რინელი მურიცხი ნორკებო რე, ვინემი
ართო რინელი; უმოსო მურიცხეფი ჭკობას ვარდა ბუნათ რენა გენწკარილი.



https://xmf.wikipedia.org/wiki/%E1%83%9A%E1%83%98%E1%83%AE%E1%83%A2%E1%83%94%E1%83%9C%E1%83%A8%E1%83%A2%E1%83%90%E1%83%98%E1%83%9C%E1%83%98

ლიხტენშტეინიშ ოთარე სუვერენული ქიანა რე. იდვალუაფუ ავსტრია დო შვეიცარიაშ შქას,
წყარმალუ რაინიშ პიჯის. ლიხტენშტაინიშ ნანანოღა რე ვადუცი, უდიდაში ნოღა — შაანი.
ქიანას ვა უღჷ ზუღაშა გჷშალი, თეწკჷმა, ლიხტენშტაინი ჟირჲ ქიანაშე ართ-ართი რე,
ნამუსჷთ ვანძღჷ ნამთინი ოზუღე ქიანანჲ. ლიხტენშტაინი ჯუჯა ქიანა რე დო მუში ფართობი
რე 160,48 კვ. კმ. სანძღოეფიშ სიგინძა რე 76,6 კმ. ტერიტორიაშა მიშმურს მუჭოთ
რზენი, თეშ - ალპეფი. არძაშე უმაღალაშ გვალა რე გრაუშპიცი — 2599 მ. ქიანას რე ჟირი
წყარმალუ — რაინი დო ზამინა. ქიანაშ მაქსიმალური სიგინძა რე 24,56 კმ, სიგანა —
12,36 კმ. ქიანას რე ხვალე ართი ტობა გამპრინერ ზეელე (გერმ. das Gampriner Seele),
ნამუქუთ 1927 წანას წყარმალუ რაინიშ ედიდაფაშ უკული აკიქიმინჷნჲ.

ლიხტენშტაინს კონსტიტუციური მონარქია რე, მუთ გერსხუაფილი რე დემოკრატიულ
პარლამენტიშა. ოფიციალური ნინა რე გერმანული, ვალუტა — შვეიცარიული ფრანკი. 1989
წანაშე სახენწჷფოშ მადუდე რე პატჷნი Hans Adam II. სახენწჷფო საქვარეფს 2004 წანაშე
დუდენს მონძე პრინცი Alois von und zu Liechtenstein. კანონიშდუმადვალუ ორგანო რე
ართპალატამი ლიხტენშტაინიშ ლანდტაგი, აკმოდირთუ 25 მაკათურშე, ნამუსჷთ გიშმაგორუნს
კათა 4 წანაშე ართშა. სასამართო ხეშუულობას რე 5 მოსამართე. 1868 წანაშე ქიანას ვა
ჸუნს ჯარი. ქიანაშ დინოხოლენჲ უშქურანჯალას პოლიცია თხილანს. ლიხტენშტაინიშ საელჩო
რე ვენას, ბერნის, ბერლინს, ბრიუსელს, სტრასბურგის, ვაშინგტონს დო ნიუ-იორკის
(გოართოიანაფილი ერეფიშ ორგანიზაცია). ადმინისტრაციულო ირთუ 2 ისტორიულ რეგიონო —
ობერლანდი (ცენტრი ვადუცი) დო უნტერლანდი (ცენტრი შელენბერგი). თეშ მოხ, ქიანა 11
ოეპისკოპოსეთ ირთუ.



https://xmf.wikipedia.org/wiki/%E1%83%9A%E1%83%94%E1%83%A1%E1%83%9D%E1%83%97%E1%83%9D

ლესოთო (სესოთო დო ინგლ. Lesotho), ედომუშამი ოფიციალური ჯოხოდვალა — ლესოთოშ ომაფე
(სესოთო Muso oa Lesotho, ინგლ. Kingdom of Lesotho) — სახენწჷფო ობჟათე აფრიკას,
ანკლავი, ნამუსჷთ არძო კუნთხუშე უხურგანს ობჟათე აფრიკაშ რესპუბლიკა. ქიანა
ფართობით 30 355 კმ² აფრიკაშ ართ-ართი მორჩილი ქიანა რე. თაშნეშე ლესოთო —
მოსოფელიშ აკა ქიანა რე, ნამუშ ედომუშამი ტერიტორია ზუღაშ დონეშე 1400 მეტრაშ
სიმაღალას იდვალუაფუ. 1966 წანას, ზოხორინალაშ მეღებაშახ ბასუტოლენდიშ ჯოხოთ
ბრიტანეთიშ პროტექტორატი რდჷ. ქიანაშ ნანანოღა — მასერუ.



https://xmf.wikipedia.org/wiki/%E1%83%98%E1%83%9C%E1%83%93%E1%83%98%E1%83%90%E1%83%A0%E1%83%94%E1%83%A4%E1%83%98

ინდიარეფი — ამერიკაშ ჭითაკანამი აბორიგენი ტომეფი (ესკიმოსეფი დ ალეუტეფიშ გალე);
არძოშე მიარერიცხვამი კათეფი რე — კეჩუა, აიმარა, აცტეკეფი, მაია, გუარანი,
არაუკანეფი დო შხვ. ევროპული კოლონიზაციაშ გეშა მიარე ტომქ მოსპილქ იჸუ რსულაშო
ვარა ნორთიშურო, ვარა გინოხორაფილქ იჸუ შხვა ტერიტორიეფშა. ააშ-ს დო კანადას თინეფი
ჯინჯიერო რეზერვაციეფც ოხორანა, ბოლივიას დო გვატემალას მახორობაშ უმენტაშობას
წჷმჷმარინუანა.



https://xmf.wikipedia.org/wiki/%E1%83%95%E1%83%A3%E1%83%9A%E1%83%99%E1%83%90%E1%83%9C%E1%83%98

ვულკანი (ლათ. Volcanus, Vulkan, ვულკანუს) — გეოლოგიური გუნაჭყეფი, ნამუთ
გორჩქინელიე დიხაუჩაშ ჟიდოხის დიხაუჩაშ ქერქიშე ეშაგორგოთელი ლავაშ გჷნოაბანუაშ დო
გორგილაფაშ გეშა. აშხვანერენა მოქიმინჯე დო ჩქირატილ ვულკანეფს. ვულკანუსი რომაული
მითოლოგიათ დაჩხირიშ დო ოჭკადუე საქვარიშ მათხილარ ღორონთც ჯოხოდჷ.

ვულკანშე ნიფთუანობა სუმი დგომარებას ეშმიგორგოთუ: ქვანთირი - ლავა, ბერჯეკი რე -
ვულკანური ფუთქი, ნტვერი, ლეტა დო ქუალეფი, გაზობური - წყარიშ ორქი, ნახშირორჟანგი
დო შხვა. გოვარვალერ ლავა ნჭაფიერო მითმეურს ვულკანიშ გვალაშ ფერდის, მუთმოჯილიკანს
ირფელი შურდგჷმილს, ფორუნს დო თინუნს სქირონაშ ჟიდოხის. ვულკანიშ
ეშაგორგოთუაბორჯის, ფუთქიწკჷმა დო ნტვერიშ უჭიფანაშ ნორთიეფწკჷმა ართო, შხირას დიდი
ასა-გასაშ დო მუდანობაშ ბერჯეკი მოღე ხოლო ეშასოფუნს, მუთ ლავაშე ნორკებო ოშქურანჯი
ვა რე.

დიხაუჩას ოშობათ (1300-ე უმოსი) მოქიმინჯე ვულკანიე, ნამუეფიშ უმენტაშობა მოსოფელიშ
ოკიანეშ წყართუდოლე რე. სქირონას ვულკანეფიშ მუდანობათ გჷშმეგორუ ინდონეზიაშ
კოკეფი. თაქ 200 ვულკანი რე, ნამუეფიშ 2/3 ქიმინჯენს კოჩიშობაშ ედომუშამი ისტორიაშ
განწხანც. ინდონეზიას, ზონდიშ კოკეფს სუმატრა დო იავაშ შქას, იდვალუაფუ ვულკანური
გოჭყაფაშ კოკი კრაკატაუ. 1883 წანას კრაკატაუქ გეშიგორგოთჷ. ვულკანიშ ხონარი
ავსტრალიასჷთ ირჩქილუაფუდჷ, ნამუთ კრაკატუშე 5 000 კმ-ით რე დოჩილითაფირი. ამუდღა
თიშ აბანს ახალი ვულკანი რე, ნამუსჷთ კრაკატაუშ სქუას უძახჷნა.

დიხაუჩას ვულკანეფიშ მუსხირენი ორტყაფუ რე, ნამუეფით ჯინჯიერო აკმუხვადუ
დიხაშნწალუეფიშ გოფაჩუაშ არეალს. ვულკანიშ ეშაგორგოთიშ პროგნოზირაფა ძალამი ძნელი
ირე. ეშაგორგოთის შხირას უწორუანს დიხაშნწალუა, მორო ჩინებული რე თიცალი სიტუაციეფი
ხოლო, მუჟამცჷთ ვულკანიშ ქიმინჯალა უნელო ქჷდოჭყაფენ.



https://xmf.wikipedia.org/wiki/%E1%83%95%E1%83%98%E1%83%99%E1%83%98%E1%83%AC%E1%83%A7%E1%83%A3

ვიკიწყუ (Wikisource) — ფონდ ვიკიმედიაშ ართ-ართი პროექტი, მეწურაფილი დუდიშული
გოფაჩუაშ ორიგინალური ტექსტეფიშ ბიბლიოთეკაშ დორსხუაფაშა. თენა შილებე ორდას, მუჭოთ
ლიტერატურული ნახანდეფი, თაშნეშე კომპიუტერული პროგრამეფიშ გჷმორინაფაშ
ოხემანჯღვერეეფი, ნამუეფით ჭარილი ვა რე სტატიაშ ავტორიშით. ვიკიწყუშ მოღეეფი GPL
ლიცენზიაშ თუდო რე. მარგალური ვიკიწყუ უხოლაში მუმალუს დირსხუაფუ.

თიშ გეშა, ნამუდა ვიკიწყუშ დუდშეიანი დუდჯოხო რდჷ „პროექტი ჸინწყუ“, თიშ დუდშეიანი
ლოგო რდჷ აისბერგიშ ამნახანტი. მუსხირენი ტექნიკური დო ლეგალური ბაძაძეფიშ გეშა
საბოლათ აისბერგიშ ამნახანტი ფოტოსურათიქ დითირჷ საგანგიოთ აკოქიმინელ ლოგოთ, ნამუთ
ვიკიწყუშ სიმბოლოთ ამუდღათ სქიდუ.



https://xmf.wikipedia.org/wiki/%E1%83%92%E1%83%9D%E1%83%90%E1%83%A0%E1%83%97%E1%83%9D%E1%83%98%E1%83%90%E1%83%9C%E1%83%90%E1%83%A4%E1%83%98%E1%83%9A%E1%83%98_%E1%83%94%E1%83%A0%E1%83%94%E1%83%A4%E1%83%98%E1%83%A8_%E1%83%9D%E1%83%A0%E1%83%92%E1%83%90%E1%83%9C%E1%83%98%E1%83%96%E1%83%90%E1%83%AA%E1%83%98%E1%83%90

გოართოიანაფილი ერეფიშ ორგანიზაცია, გოერო (United Nations Organization, UNO;
კუნტარაფათ - United Nations, UN) - ოირკოჩე თინჩალაშ უნარღელჸოფაშ დო
სახენწჷფოეფიშ წორომოხანდეობაშ ინტერნაციონალური ორგანიზაცია. დირსხუ 1945 წანაშ 26
მანგის, მუჟამცჷთ სან-ფრანცისკოშ კონფერენციას 50 სახენწჷფოქ ხე მაჭარჷ თიშ
წესდვალას. წესდვალაქ ნძალაშა მიშართჷ 1945 წანაშ 24 გჷმათუთას. თე დღა ირწანურო
მიშინუაფუმოსოფელს, მუჭოთ აკოართაფილი ერეფიშ დღა.

გოეროშ დორსხუაფაშ ოსხირო გინირთჷ ჰიტლერული გერმანიაშ დო თიში ბლოკიშ მეხჷ მალჷმორ
სახენწჷფოეფიშ აკოართაფაქ ნძალიერ კოალიციათ. 1942 წანაშ 1 ღურთუთას თინეფქ ხე
მაჭარეს “აკოართაფილი ერეფიშ დეკლარაციას”, ნამუშეთ უკულნეშის წჷმოდირთჷ
ორგანიზაციაშ ჯოხოდვალაქ. გჷნოჭყვადირუა ახალი ინტერნაციონალუტი ორგანიზაციაშ
დორსხუაფაშ გეშა ეჭოფჷ 3 დიდი სახენწჷფოქ - სსრრქ, ააშქ დო დიდი ბრიტანეთიქ - 1943
წანაშ 30 გჷმათუთას მოსკოვიშ კონფერენციას, მუთ გჷშაჭანაფილი რდჷ ფაქტით, ნამდა
“ერეფიშ ლიგაშ” რსებულ ორგანიზაციაქ პოლიტიკური დო ორგანიზაციული კილეფიშ გეშა
ღამაკელქ იჸუ გეუჩილითაფუაფუდუკო კოჩიშობაშ მა-2 მოსოფელიშ ლჷმამ. ორგანიზაციაშ
წესდვალა აკომუშებულქ იჸუ დუმბარტონ-ოქსიშ (1944 წანაშ მარაშინათუთა) დო ყირიმიშ
(1945 წანაშ ფურთუთა) კონფერენციეფს. თეშ გეშა გეგნოჭყორდჷ წესდვალაშ ოსხუნალო დო
ეიოჭოფალო სან-ფრანცისკოშ კონფერენციაშ მოჭანაფაქ.

შტაბ-ორენჯი. გოეროშ თარი ორენჯი ნიუ-იორკისიე. თექ რე თიში ირონმოქმენდი ორგანოეფი
- უშქურანჯობაშ სხუნუ დო ომელამოსე. უმენტაშო თექ იმანჯუ შხვა თაარი დო მოხვარე
ორგანოეფიშ სესიეფი. გოეროშ ნამთინე ორგანოეფი მუშენა თიშ ევროპულ ოფისეფც ჟენევას
დო ვენას.

ოფიციალური ნინეფი. გოეროშ ოფიციალური ნინეფი რე: არაბული, ესპანური, ინგლისური,
რუსული, ფრანგული დო ჩინური. თე ნინეფშა რე აკოდგინელი წესდვალაშ ავთენტიკური
ნათანგეფი, შილებე ზიტყვათ გჷშულა გოეროშ ორგანოეფც დო იბჟინუაფუ ოფიციალური
დოკუმენტაცია. გოეროშ ომუშებელი ნინეფიე ინგლისური დო ფრანგული, ნამთინე ორგანოეფც
თაშნეშე ესპანური დო რუსული.

ბიუჯეტი. გოეროშ ბიუჯეტი აკმოდირთუ მაკათური სახენწჷფოეფიშ ირწანური მიშნაღელეფშე.
ორგანიზაციაშ ბიუჯეტიშ 25%-ის ააშ კმაფშანც. “შხუ გინმაგაფალეფი” რენა თაშნეშე:
იაპონია (10,8%), გერმანია (8,3%), საფრანგეთი (6,4%), დიდი ბრიტანეთი (4,9%).

ავსტრალია, არგენტინა, ააშ, ახალი ზელანდია, ბელგია, ბელარუსი, ბოლივია, ბრაზილია,
გვატემალა, დანია, გოართოიანაფილი ომაფე, დომინიკარეფიშ რესპუბლიკა, ეგვიპტე,
ეთიოპია, ეკვადორი, ერაყი, ვენესუელა, თურქეთი, ინდოეთი, ირანი, იუგოსლავია,
კანადა, კოლუმბია, კოსტა-რიკა, კუბა, ლიბანი, ლიბერია, ლუქსემბურგი, მექსიკა,
ნიდერლანდი, ნიკარაგუა, ნორვეგია, პანამა, პარაგვაი, პერუ, პოლონეთი, საბერძნეთი,
სალვადორი, ობჟათე აფრიკაშ რესპუბლიკა, საუდიშ არაბეთი, საფრანგეთი, სირია, სსრრ,
უკრაინა, ურუგვაი, ფილიპინეფი, ჩეხოსლოვაკია, ჩილე, ჩინეთი, ჰაიტი, ჰონდურასი.



https://xmf.wikipedia.org/wiki/%E1%83%92%E1%83%94%E1%83%A0%E1%83%9B%E1%83%90%E1%83%9C%E1%83%98%E1%83%90%E1%83%A8_%E1%83%94%E1%83%A0%E1%83%A3%E1%83%90%E1%83%9C%E1%83%A3%E1%83%9A%E1%83%98_%E1%83%9D%E1%83%99%E1%83%A3%E1%83%A9%E1%83%AE%E1%83%91%E1%83%A3%E1%83%A0%E1%83%97%E1%83%94_%E1%83%9C%E1%83%90%E1%83%99%E1%83%9D%E1%83%A0%E1%83%9D%E1%83%91%E1%83%90

გერმანიაშ ერუანული ნაკორობა (გერმ. Die Deutsche Fußballnationalmannschaft) —
ოკუჩხბურთე ნაკორობაშ საირქიანო არენას. თის საირქიანო ოკუჩხალეშა ადმინისტრირაფას
უწიენს გერმანიაშ ოკუჩხბურთე რსხუ, ნაკორობა რე უეფა-შ დო ფიფა-შ მაკაღური დო ოკათუ
თინეფიშ ეგიდით მანჯაფილ ევროპაშ დო მოსოფელიშ ჩემპიონატეფს.

გერმანიაშ ნაკორობა რე მოსოფელიშ 4-შარაშ ჩემპიონი: 1954, 1974, 1990 დო 2014
წანეფს. თაშნეშე ოთხშა ვიცე-ჩემპიონი: 1966, 1982, 1986 დო 2002 წანეფს. 4-შა
გიშართჷ მასუმა აბანშა: 1934, 1970, 2006 დო 2010 წანეფს. გერმანია გვალო 12-შა რე
გიშულირი ოშქაშეფინალშა. 1930 დო 1950 წანეფიშ მოხ მოსოფელიშ არძა ჩემპიონატის
ოკათუდჷ. 1930 წანას უარი თქუ, 1950 წანას მაჟრა მოსოფელიშ ლჷმაშ გეშა ვეგნართინჷ
საკვალიფიკაციო რაუნდი.



https://xmf.wikipedia.org/wiki/%E1%83%92%E1%83%90%E1%83%98%E1%83%90%E1%83%9C%E1%83%90

გაიანა (ინგ. Guyana [ɡaɪˈænə]) (ოფიციალური ჯოხოდვალა - გაიანაშ კოოპერატიული
რესპუბლიკა), 1966 წანაშახ ბრიტანეთიშ გვიანა — სახენწჷფო ობჟათე ამერიკაშ
ოორე-ბჟაეიოლ წყარპიჯის. ოორუეშე უხურგანს ატალანტიშ ოკიანეს, ბჟადალშე უხურგანს
ვენესუელას, ობჟათეშე - ბრაზილიას, ბჟაეიოლშე - სურინამს. გაიანა — ობჟათე ამერიკაშ
აკა ქიანა რე, ნამუთ მიშმურს ერეფიშ ომაჸალეშა, დო კონტინენტის აკა ინგლისურნინამი
ქიანა რე.

გაიანა იდვალუაფუ გვიანაშ ლაკადაშ ბჟაეიოლ ნორთის. ქიანაშ ბჟადალს მილარე ქიანაშ
არძაშე უმოს მაღალი გვალა - რორაიმა (2772მ).

ქიანას მიარე წყარმალუ, ტობა დო წყარგელაფუ რე, წყარგელაფუეფშე არძაშე დიდიე -
კაიეტურიშ წყარგელაფუ, 5-შახ უმოს მაღალი რე ვინდარო ნიაგარაშ წყარგელაფუ.

ჩხოლარეფიშ ოქიანუ დიდარი დო შხვადოშხანერიე. 100-შე მეტი გვარობაშ მაღირღონალი,
თენეფ შქას ჩორჩილეფი, ჭკიჭკიდიაჭკომიეფი, კაჟანამეფი, ტაპირეფი. შხვადოშხვა
მაიმუნეფიშ მიარეჸოფა. წყარმალუეფს გილმანჩურუნს წვინორეფი, შხვადოშხვა ჩხომეფი
(თენეფს შქას პირანიეფი), კაიმანეფი. მაფურინჯეეფი - კოლიბრი, თუთიყუშეფი,
ტუკანეფი, ქილორეფი, ჸანჩეფი. მაჭანდიეფშე - გიგანტური ხოჭოეფი დო ფარფალიეფი.
ოკიანეშ წყარპიჯეის ალახე მიარე კრევეტეფი.

XVIII—XIX ოშწანურეფს გოართიანაფილი ომფეშ, ნიდერლანდეფი დო საფრანგეთიშ შქას რდჷ
ლჷმა გვიანაშ გოლინაშო. მაართა გომორძგუას მიანჭუ ნიდერლანდეფქ, ნამუქჷთ 1773 წანას
ქჷდარსხუ მუშ სუმი დოხორუა, წყარმალუეფიშ - იესეკიბოშ, დემერარაშ დო ბერბისიშ
ნოჸელეფს.

დუდშე ჰოლანდიარეფი დოკაფილი რდეს ინდიალ ტომეფწჷკმა ვაჭარუათ. უკული ქჷდიჭყეს
პლანტაციური მეურნობაშ, თუთუმიშ, ბამბეშ, ყავაშ, ჭაშანქარიშ კულტივირებაშ
გოვითარაფა.თიშ ცადუაქ, ნამდა თე პლანტაციეფს ინდიელეფს უხანდებდესკონი,
ვაგამართლუ, თიშ გეშა ნამდა ინდიელეფს თექ ხანდუა ვაკოდესი. XVII ოშწანურაშ
ოშქაშეშე ჰოლანდიარეფქ აფრიკაშე უჩაკანამი-ჭკორეფიშ მიშაჸონაფა ქჷდიჭყეს. მარა
ნეგრეფიშ ნორთი მირტებუდუ პლანტაციეფშე ჯუნგლეფშა, თენეფქ თექ ქჷდარსხუეს ჯარალუეფი
თაშ ჯოხოდვალირი ,,ტყაშ ნეგრეფი".

1803 წანას გოართოიანაფილ ომფექ გეჭოფუ ჰოლანდიური დოხორუეფი, დო 1814 წანას ვენაშ
აპიჯალათ ოფიციალურო მიღუ დიხეფი, ნამუთ 1831 წანას აკაართიანჷ ბრიტანეთიშ გვიანაშ
ჯოხოდვალაშ თუდო.

დიდ ბრიტანალეფქ ხოლო დეკინეს რინელი დიდი კოლუმბიაშ პერიფერიული დიხეფი, თაჸურეშე
დიჭყჷ ზოხორინელი ვენესუელაწჷკმა ტერიტორიულ ნირზიქ გაიანა-იესკიბოშ ტერიტორიაშ
(ბჟადალი გაიანა) გეშა.

1834 წანას დიდ ბრიტანეთშე ჭკორობუაშ გოუქვაფაშ შედეგო, უჩაკანამი ჭკორუეფიშ
პლანტაციეფშე ნოღეფშაა მასობურო ულა ქიდიჭყეს. ნეგრეფიშ ნორთიქ ქუდარსხუეს მუშ
დოხორუეფი. გოდუდიშულაფირი ერი ნეგრეფიშ პლანტაციეფს ხანდაშ ვაკორნებაქ, მოხანდე
ნძალაშ ოკითხი კინე ქჷდახუნუ. ინგლისარეფქ ქჷდიჭყეს მახანდე-კონტრაქტორეფიშ
მიშაჸონაფა. თენეფი რდეს პორტუგალიარეფი კოკი მადეირაშე, ჩინელეფი, მარა უმოს მეტი
- ინდიალეფი.

ზოხორინაშ მეღებაშ უკული, ქიანაშ მახორობაშ უმენტაშ ნორთიქ ემიგრაციაშა მიდართჷ,
უმენტაშო გოართოიანაფილ ომფეშა, ააშ-შა დო კანადაშა.

ექსპორტი (0,8 მლრდ დოლ. 2008 წანას) — შანქარი, ორქო, ბოქსიტეფი, ალუმინი, ორზა,
კრევეტეფი, მოლუსკეფი, რომი (ალკოჰოლური ოშუმალი),ტყაშ მასალეფი. თარი ნაჸიდეფი —
კანადა 20,8 %, ააშ 15,2 %, გოართიანაფილი ომაფე 12,3 %, ნიდერლანდეფი 7,2 %,
პორტუგალია 4,7 %, ტრინიდადი დო ტობაგო 4,7 %, იამაიკა 4,5 %,უკრაინა 4,3 %.

თარი მიმაჭირინაფალეფი — ააშ 23,4 %, ტრინიდადი დო ტობაგო 22,3 %, ფინეთი 7,7 %,
კუბა 6,1 %, ჩინეთი 5,7 %.



https://xmf.wikipedia.org/wiki/%E1%83%92%E1%83%90%E1%83%91%E1%83%9D%E1%83%9C%E1%83%98

გაბონი, ედომუშამი ოფიციალური ჯოხოდვალა — გაბონიშ რესპუბლიკა - სახენწჷფო
ცენტრალურ აფრიკას. საფრანგეთიშ ჸოფილი კოლონია. ოორუე-ბჟადალშე უხურგანს -
ეკვატორული გვინეა, ოორუეშე – კამერუნი, ბჟაეიოლშე დო ობჟათეშე – კონგო, ბჟადალშე –
ატლანტიშ ოკიანე. ქიანაშ ნანანოღა - ლიბრევილი.

გაბონი რე უნიტარული სახენწჷფო, ნამუთ ირთუ ჩხორო პროვინციათ. საპრეზიდენტო
რესპუბლიკა — 2009 წანაშ 30 მარაშინათუთას ქიანაშ პრეზიდენტო გჷშაგორეს - ალი ბონგო
ონდიმბა.

გაბონი აფრიკაშ ართ-ართი არძაშე დიდარ დო სტაბილურ სახენწჷფოთ იკოროცხუ. 2012 წანაშ
ფასებათ ედპ აკმადგინანდჷ 24,5 მილიარდ დოლარს (114 აბანსიე მოსოფელს). ქიანაშ
ვალუტა — ფრანკი.

ქიანაშ ჯოხოდვალა გაბონი წყარმალუ მბეშ პორტუგალიურ ჯოხოშე მოურს: Gabão (ნამუთ
შანენს კაპიუშონიან პალტოს).



https://xmf.wikipedia.org/wiki/%E1%83%91%E1%83%9D%E1%83%9A%E1%83%98%E1%83%95%E1%83%98%E1%83%90

ბოლივია, ოფიციალურო ბოლივიაშ მიარეერუანი სახენწჷფო (ესპ. Estado Plurinacional de
Bolivia, კეჩ. Bulivya Mamallaqta, აიმარ. Wuliwya Suyu, გუარ. - Tetã Volívia) —
მოსოფელიშ ოკიანეშა გჷშაულარიშ უღვენჯი სახენწჷფო ობჟათე ამერიკას. იდვალუაფუ
კონტინენტიშ ცენტრალურ ნორთის.

ოორუეშე დო ოორუე-ბჟაეიოლშე ბოლივია უხურგანს ბრაზილიას, ობჟათე-ბჟადალშე -
პარაგვაის, ობჟათეშე - არგენტინას,ობჟათე-ბჟადალშე დო ბჟადალშე - ჩილეს დო პერუს.
მოსოფელიშ ოკიანეშა გჷშაულარიშ უღვენჯი სახენწჷფო, მარა 2010 წანას, პერუწკჷმა ხე
მაჭარჷ აპიჯალას, 99 წანაშ ხანით, პერუშ წყარპიჯიშ ჭიჭე ნორთიშ არენდათ გინოჩამაშო
ონოშეშ აკაგაფალო.

ევროპულ კოლონიზაციაშახ, ანდეფიშ თი რეგიონი, სოდგათ ამდღა ბოლივია იდვალუაფუ,
წჷმარინუანდჷ კოლუმბიშახიანი ამერიკაშ არძაშე დიდი სახენწჷფოს - ინკეფიშ იმპერიაშ
ნორთის. თე ტერიტორია XVI ოშწანურას ესპანეთიქ გეჭოფუ. ესპანური კოლონიალიზმიშ
ფარანს, თე ტერიტორიას ჯოხოდჷ ჟიმოლენი პერუ დო მიშმეშჷ პერუშ ვიცე-ომაფეშა .
ქიანაქ ზოხორინელობა ქჷმიღ 1825 წანაშ 6 მარაშინათუთას დო თის ობჟათე ამერიკაშ
ზოხორინაშო მალჷმორი, სიმონ ბოლივარიშ პატიოჩამალო ბოლივიაქ ქჷგიადუ.

ამდღარშო, ბოლივია ოპრეზიდენტე, წჷმმარინაფალური დემოკრატიაშ რესპუბლიკა რე.
ადმინისტრაციულო ირთუ 9 დეპარტამენტო.

ქიანა იდვალუაფუ ობჟათე ამერიკას. ოორუეშე დო ოორუე-ელახშე ომძღჷ ბრაზილია, ობჟათე
ელახშე პარაგვაი, ობჟათეშე არგენტინა, დო ობჟთე-ბჟადალუშე დო ობჟათეშე ჩილე დო
პერუ.

ბოლივიაშ ფართობი აკმადგინანს 1 098 580 კმ²-ს. თის უკინებჷ 27-ა აბანი მოსოფელიშ
ქიანეფს შქას ფართობიშ მეჯინათ ეთიოპიაშ უკული.

ხურგაშ საართო სიგჷრძა რე 6743 კმ (თინეფ შქას: არგენტინაწკჷმა — 832 კმ,
ბრაზილიაწკჷმა — 3400 კმ, ჩილეწკჷმა — 861 კმ, პარაგვაიწკჷმა — 750 კმ, პერუწკჷმა —
900 კმ).

ქიანაშ უმაღალაში კონკა რე — ვულკანი ნევადო-სახამა (6542მ), ნამუთ იდვალუაფუ
ორუროშ დეპარტამენტის.

ბოლივია, სახენწჷფო მონწყუალათ რესპუბლიკა რე. სახენწჷფოშ დო თარობაშ მადუდე რე -
პრეზიდენტი, ნამუსჷთ 5 წანაშ ვადათ გიშმაგორუნს მახორობა. 2006 წანაშ 22 ღურთუთაშე,
ქიანაშ პრეზიდენტი რე - ევო მორალესი. პრეზიდენტი დუდენს თარობას, ამტკიცენს
მინისტრეფიშ კაბინეტიშ აკოდგინალუას, ბოლივიაშ აკოანჯარაფილი ნძალეფიშ თარსარდალიე.

2009 წანაშ ღურთუთაშ რეფერენდუმიშ შედეგო, კონსტიტუციაშ თირუაშენი (ინდიარეფშო
პრივილეგიეფიშ დო ქიანაშ ეკონომიკაშო სახენწჷფო კონტროლიშ მიშაღალარო). ქიანაშ
მორანწკი პრეზიდენტიშ დო ოპარლამენტე გიშაგორუეფქ ვადაშახ ჩეტარჷ, 2009 წანაშ 6
ქირსეთუთას. ევო მორალესის პრეზიდენტო მაჟიაშა კალიშრღვაფაშ ნებაქ ქიმიაჩჷ დო
გიშაგორუეფს გჷმორჯგინელო გიშელჷ (ხონარეფიშ 60 %-შე მეტი).

ბოლივია ართ-ართი არძაშე ღარიბი დო ნორკებო გოვითარაფილი ქიანა რე ლათინურ
ამერიკას. რინაშ დონე ძალამი დაბალიე. ნოღაშ მახორობაშ 65% დო ოფუტეშ მახორობაშ
მეხოლაფირო 90% სიღარიბეშ თანჯაშ თუდო რე. ორენჯი მინიმუმი მეხოლ. $69 დოლარიე .
ოფიციალური სტატისტიკათ, 2002 წანას ედპ აკმადგინანდჷ 7,79 მილიარდ დოლარს (883
დოლარი ართ შურ მახორუშა). ედომუშამი დინოხოლენი პროდუქტიშ რდუალაშ ტემპი - 2.75%
2002 წანას დო 1,51% 2001 წანას. 2001 წანას ეკონომიკურო აქტიური მახორობაშ რიცხუ
2.5 მილიონი ადამიერი რდჷ. სართო უმუშალობაშ დონე - 8,5%-იე. ფართას რე გოფაჩილი
გვერდი გჷნაკვათაშა დოსაქვარაფა.

თარი მიმაჭირნაფალეფი — ბრაზილია 27 %, არგენტინა 16 %, ააშ 13 %, ჩილე 9 %, პერუ
7 %.

1538 წანას, ინკეფიშ იმპერია ესპანარეფქ ეჭოფეს დო დარცხუეს მუზმარენი დოხორე. თე
რეგიონს დოჭყაფუს ჯოხოდ ჩარკასიშ პროვინცია დო მოგვიანაფათ ჟიმოლენი პერუ.
კოლონიალურ პერიოდის, ვარჩხილიშ ობადუეფს მუშენდეს ინდიარეფი (პეონეფი), ნამუეფქჷთ
ბრელშა მანწყუეს არყაფა ესპანარეფიშ მეხჷ. 300 წანაშ მალობას ბოლივიაშ ტერიტორია
ესპანეთიშ კოლონიური იმპერიაშ ნორთი რდჷ. ედომუშამი კოლონიური პერიოდიშ მიმალუობას
გჷშკერძაფილო XVI-XVII ოშწანურეფს, ჟიმოლენი პერუ (ბოლივია) ესპანეთიშ კოლონიური
იმპერიაშ თარი ეკონომიკური ცენტრი რდჷ ობჟთე ამერიკას. ჟიმოლენი პერუშ ტერიტორიეფიშ
დიდი ნორთიქ გეგნაჩჷ ესპანარ კოლონისტეფს. სოციალურ-ეკონომიკური ურთიართალეფს
ჟიმოლენი პერუს წჷმარინუანდჷ ჭკორმაჸვენჯური დო ფეოდალური ფორმეფიშ გჷმორინაფა.
ინდიარეფი ორჩანას ოლჷმჷდეს კოლონიალისტეფს. არძაშე შანულამი არყაფაქ მოხვადჷ
1780-1781 წანეფს ჯიმალეფ კატარეფიშ დუდალათ, მარა თეშინეშეს მუჭოთ ინდიარეფიშ შხვა
გჷშულეფი, კონწარო რდჷ ინოშქირატილი.

1809 წანაშ მესის მოხვადჷ არყაფაქ ჩუკისაკას, ნამუქჷთ ინოშქირატილქ იჸუ. 1824 წანაშ
9 ქირსეთუთას გენერალი ანტონიო ხოსე სუკრეშ არმიაქ აიაკუჩოშ ლჷმას დამარცხჷ
ესპანარეფი დო გეგშერსხჷ ბოლივიაშ ტერიტორიეფი. შანულამი რევოლუციური ეტაპო
ბოლივიაშ ისტორიას ზოხორინალაშო ლჷმა იკოროცხუ. ართ-ართი ჩინებული მოხანდე ბოლივიაშ
გჷმადუდიშულაფარი ლჷმა რდჷ პ.დ. მურილო - რევოლუციური ხუნტაშ დუდმახვენჯი, ნამუთ
ასაჯეს არყაფაშ ინოშქირიტუაშ უკული, 1809 წანას. 1824 წანას გჷმადუდიშალაფარი
არმიაქ სუკრეშ დუდალათ, სიმონ ბოლივარწკჷმა ართო საბოლოთ დამარცხჷ ესპანეთიშ არმია.
1825 წანაშ მარაშინათუთას კონგრესიქ ჩუკისაკას გაცხადეს ზოხორინელი ქიანაშ,
ბოლივიაშ რესპუბლიკაშ გოჭყაფა. თიშ უკული, ქიანას ფშხირას ხვადუდჷ ოურდუმე
გინორთინაფეფი, თინეფ შქასიე 1967 წანაშ არყაფა ერნესტო ჩე გევარაშ დუდალათ.

ბოლივიაშ ოგალენური ურთიართალეფს დუდენს ბოლივიაშ ოგალენური საქვარეფიშ სამინისტრო.
ტრადიციულო, ბოლივიას ამერიკაშ არძო სახენწჷფოწკჷმა ნორმალური ურთიართალეფი
უღჷდ,ჩილეშ მოხ. ბოლივია გოეროშ დო მუზმარენი შხვა ორგანიზაციაშ დო ვარი პროგრამაშ
მაკათურიე, თენეფიე: ამერიკაშ სახენწჷფოეფიშ ორგანიზაცია (OAS), ანდეფიშ ჯარალუა,
INTELSAT-ი, უგინორინალუობაშ ყარაფი, ოპარლამენტეფშქაშე რსხუ, ლათინური ამერიკაშ
ინტეგრაციაშ ორგანიზაცია (ALADI), მოსოფელიშ ოვაჭარე ორგანიზაცია, ოერეფოშქაშე
ურთიართმოხვარაშ აკოპიჯაფა, მერკოსური (MERCOSUR) დო URUPABOL (ურუგვაი, პარაგვაი,
ბოლივია. დირსხუ 1993 წანას).

ეთნო-რასობური აკოდგინალუა — ინდიარეფი 55% (უმენტაშო კეჩუა დო აიმარა), მეტისეფი
30%, ჩეკანამეფი 15%.

ნინეფი — 37 ოფიციალური სახენწჷფო ნინა (მოსოფელს მაართა აბანსიე მუდანობაშ
მეჯინათ): აიმარა 22%, კეჩუა 32%, ესპანური 44% ; შხვა ნინეფი 2%.

რელიგიეფი — კათოლიკეფი 59%, პროტესტანტეფი (ევანგელიური მეთოდისტეფი, ღორონთიშ
ასამბლეა დო შხვ.) 11%, ათეისტეფი დო აგნოსტიკეფი 12%, ინკანიზმი 15%, ბუდიზმი დო
შხვა 3%.

ჭარუა-კითხირიშ რჩქინა — 93% ქომოლკათა, 81 % ოსურკათა (2001 წანაშ ეჭარუათ); 97,5%
ქომოლკათა, 92,5% ოსურკათა (2012 წანაშ ეჭარუათ).



https://xmf.wikipedia.org/wiki/%E1%83%91%E1%83%94%E1%83%9A%E1%83%90%E1%83%A0%E1%83%A3%E1%83%A1%E1%83%98

ბელარუსი (Беларусь, Рэспубліка Беларусь) — რე ელახ ევროპაშ ართ-ართ ქიანა. თიშ
ნანანოღა რე მინსკი. ბელარუსიშ სახენწჷფო ნინა რე ბელარუსული დო რუსული. ქიანა
უხურგანს რუსეთის, ლიტვას, ლატვიას, პოლონეთის დო უკრაინას. ქიანაშ ფართობი რე
207600 კმ2. ქიანაშ მახორობა რე 9.85 მილიონ კოჩი. ქიანაშ თარ ურბანული ცენტრი რე
ნოღა მინსკი. თაქიან მახორობაშ 80% ბელარუსი რე. ქიანას ბრელ ოხორანს უკრაინალი დო
პოლონარი. 1995 წანაშ რეფერენდუმიშ უკულ ქიანას ბლორუსულწკჷმა ართო, ოფიციალურ ნინა
რე რუსული.



https://xmf.wikipedia.org/wiki/%E1%83%91%E1%83%90%E1%83%A1%E1%83%A2%E1%83%98%E1%83%90%E1%83%9C_%E1%83%A8%E1%83%95%E1%83%90%E1%83%98%E1%83%9C%E1%83%A8%E1%83%A2%E1%83%90%E1%83%98%E1%83%92%E1%83%94%E1%83%A0%E1%83%98

ბასტიან შვაინშტაიგერი (გერმ. Bastian Schweinsteiger; დ. 1 მარაშინათუთა, 1984,
კოლბერმორი, გერმანია) — გერმანალი მობურთე, „მანჩესტერ იუნაიტედიშ“ დო გერმანიაშ
ერუანული ნაკორობაშ ოშქაშემათხილე. თინა ასპარეზენს 31 ნომერამი ჟინმუკაქუნალით.
2014 წანას გერმანიაშ ნაკორობაშე ფილიპ ლამიშ ულაშ უკულ ნაკორობაშ კაპიტანო
გჷნირთჷ. შვაინშტაიგერი 13 წანაშ გოძვენას ოდაბადურ კლუბის, „ბაიერნს“,
ასპარეზენდჷ. 30 წანაშ ხანს - „მანჩესტერ იუნაიტედშა“ გეგნორთჷ.



https://xmf.wikipedia.org/wiki/%E1%83%90%E1%83%9A%E1%83%9E%E1%83%94%E1%83%A4%E1%83%98

ალპეფი, ალპიშ გვალეფი (გერმ. Alpen; იტალ. Alpi; ფრანგ. Alpes; ბერძ. Αλπεις,
ტრანსლიტერაცია Alpeis; ოქსიტანური Aups/Alps; რომანული Alps; სლოვენური Alpe) —
ართ-ართი უმაღალაში გვალეფიშ ბუნა ევროპას. გინოზინდილი რე სქირონაშქა ზუღაშ
წყარპიჯეფშე შქა დუნაიშ რზენშა. ალპეფიშ გეოგრაფიული თანჯეფიშ ფარგალეფს ედომუშამო,
ვარა ნორთობურო მილარე 6 სახენწჷფოშ ტერიტორია, თენეფი რე: საფრანგეთი, მონაკო,
იტალია, შვეიცარია, ლიხტენშტაინი, გერმანია, ავსტრია დო სლოვენია. ალპეფი
გინოზინდილი რე დოხოლაფირო 1200 კილომეტრის, სიგანა რე 50-260 კმ. უმაღალაში
ჭურჭულიშ სიმაღალა რე ზუღაშ დონეშე 4808 მეტრას (მონბლანი, ბჟადალ ევროპაშ
უმაღალაში კონკა). ალპეფიშ გვალეფიშ სისტემაშ ოართე ფართობი რე დოხოლაფირო 207,000
კმ².

ალპეფი ბჟადალ ევროპაშ შქაბანიშ მაღალგვალამი ოლქი რე. თინა მუში თირით დო ჸინეფით
აკმონაზირანს ბჟადალ ევროპაშ მიარე დიდ წყარმალუს დო მუნეფიშ ნადუეფს, დიდ გოლინას
ოხვამილუანს შქა ევროპაშ ჰავაშე დო ორთაშ ლანდშაფტეფიშ მუშობური კომპლექსეფით
იხასიათებუ. გჷშაკერძაფილო გჷშაგორილი რე ალპეფიშ გეოლოგიური ეგაფილობაშ
გჷშაკერძაფილო სირთულა დო გვალეფიშ რელიეფიშ ფორმეფი. გვალეფიშ შანულამი ედომუშამი
სიმაღალა, მუნეფიშ კვათჷრას დორთუალაწკჷმა ართო, გჷთმოთანჯჷნს ვერტიკალური
ლანდშაფტეფიშ ზონეფიშ კვათჷრას გჷმოხანტილ თირუას დო ტიპიური ალპური ლანდშაფტეფიშ
ფართო გოვითარაფას. თე მუშებეფიშ მეჯინათ, ალპეფი გჷშეგორუ, მუჭოთ ევროპაშ,
გჷშაკერძაფილო, დიდი ფიზიკურ გეოგრაფიული ოლქი.

ალპეფი აკმოქიმინჷნა ძალიერ ართოიან გვალაშ რკალს, ნამუთ სქირონაშქა ზუღაშ გენუაშ
ლუბაშ წყარპიჯიწკჷმა იჭყაფუ, თაქ აკონჭირელ დო დოდაბალაფირ რაიონს, ართიანს
აკმოხვადუ ჟირი მაღალგვალამი გვალაშ ბუნა: ალპეფი დო აპენინეფი. თაჸურეშე ალპეფი
დიო ობჟათე-ბჟადალშა მეურს, ზუღაშ წყარპიჯიშ მანგის, სოდეთ მუში სისქვამათ ჩინებული
საფრანგეთიშ რივიერა იდვალუაფუ, უკული კვათჷრას აკმოღჷრკუ ოორუე-ბჟადალშე დო
ორუეშე. თე რაიონი ჩინებული რე ზუღაშპიჯიშ ალპეფიშ ჯოხოდვალათ. უკული ოორუეჸურე,
მაღალგვალამი ზონა, ოგინაფალო იმაღალებუ დო იფართებუ, იძინანს მუჭო გვალეფიშ
სიმაღალა, თაშნეშე ქვერსემი გვალაშ მასივეფიშ დო კონკეფიშ, თირამი, ძალიერი
ჯიშთეფით ფორილი გერგენი გვალეფიშ რიცხუ.

ალპეფიშ, პირენეეფიშ დო კარპატეფიშ გვალამი სისტემა, ევროპაშო პიჯალობურ თანჯას
ქიმინჷნს ტიბუ ობჟათეს დო რგილ ოორუეს შქას.

ართ-ართი არძაშე გოფაჩილი ჰიპოთეზაშ მეჯინათ, ჯოხოდვალა „ალპეფი“ მოურს კელტური alp
„მაღალი გვალაშ“ ჯოხოდვალაშე. თაშნეშე რე არზი ჯოხოდვალაშ ინდოევროპულშახიან
გორჩქინაშე, ნამუსჷთ კერძოთ, ოსხირო უძჷ *al- / *ar- „მაღალი“, ნამუთ შხვადოშხვა
დობოლაფეფით (alb, alp, arb დო შხვა) აფხვადუნა ართგან ომონიმეფს. ჯოხოდვალა
„ალპეფი“ alpis ფორმაშ სახეთ, ჩქინ წანაშეკოროცხუაშახ V ოშწანურას მოშინაფილი რე
ჯვეში ბერძენი ისტორიკოსიშ ჰეროდოტეშე (დოხოლ. ჯვ. წ. 484 — დოხოლ. ჯვ. წ. 425);
ჯვეშ რომს — Alpes, ალმახანურ გერმანულს — Alpen, ფრანგულს — Alpes, იტალიურს —
Alpi. გერმანულო Albe, Alpe ვარა Alp, ოქსიტანიურო Alp/Aup, ფრანგულო — Alpage ვარა
Alpe ხვალობით რიცხუს ეშანჷნს — ალპურ ოდიარეს, მარა მიარეობით რიცხუს ჯოხოდვალა
ქჷნდჷრეფიშ ართოიანი ემაშანალი რე.

ჯოხოდვალაშ მიარეობითი რიცხუშ ფორმეფიშ ტრადიციული გჷმორინაფა მერსხუაფილი რე
მუდგაზმარენი ალპეფიშ რინაწკჷმა: ჩინებული რე დოლომიტამი, პენინიშ, ზუღაპიჯიშ,
იულიუსიშ დო თაშ ალპეფი, ნამუეფშეთ ირი იკათუანს ქჷნდჷრეფს დო გვალაშ მასივეფს,
სოდეთ ამხვადუნა ტერმინი ალპეფი.

ალპეფიშ ბჟადალი ნორთი რე კოტიშ ალპეფი, ნამუთ საფრანგეთის დო იტალიას იფაჩუ.
მაქსიმალური სიმაღალა ზუღაშ დონეშე 3841 მეტრას (მონტე-ვიზო), ოორუეშე იფაჩუ გრაიშ
ალპეფი, ნამუსჷთ გრან-პარადიზოშ მასივი იდვალუაფუ; უკული მოურს კრისტალური
მონბლანიშ მასივი, ნამუთ თე ჯოხოდვალაშ კონკათ რე დოგურგინაფილი (დაგვირგვინებული).
ზუღაშპიჯიშ ალპეფშე მონბლანშახ ალპეფიშ რკალს უმოსო მერიდიანული გეზა უღჷ. გვალეფიშ
ბჟაეიოლიშ კართეეფი გიმურს წყარმალუ პოშ რზენშა. ბჟადალი კართე ალაზიმაფათ ფართო
რე, წყარგჷმართუ ქჷნდჷრიშ პარალელურო, დოდაბალაფირო ზოლით, თიშე გჷშართილი, ხასჷლაშ
მასივეფიშ მაღალი ქჷნდჷრი მეურს, უკული ოშქაშე სიმაღალაშ გვალეფიშ (წოხოლენალპეფიშ)
ფირჩა ფართობი დო გვალაშწჷმოხონეფი, ნამუეფით ჭიე-ჭიეთ გიმულა წყარმალუ რონაშ
ლეხერიშ რზენშა. თე გვალაშწჷმოხონიშ ზოლშე ოორუეშა, ალპეფშე ჸალეფო გჷშმერთუ ოშქაშე
სიმაღალაშ იურიშ გვალეფი, ნამუეფით წყარმალუ რონაშ ბირგულით რე გჷშართილი (ჟენევაშ
ტობაშ თუდო) დო გინოზინდილი რე ოორუეშე-ბჟაეიოლშა.

ალპეფს დო იურიშ გვალეფს შქას იფაჩუ შვეიცარიაშ გაბარი. საფრანგეთიშ ალპეფიშ ოორუე
რაიონი, მონბლანწკჷმა ართო, ჩინებული რე სავოიაშ ალპეფიშ ჯოხოდვალათ. მონბლანიშ
რაიონს ალპეფიშ რკალი მაქსიმალურ სიმაღალას ოჭირინდუანს. თეწკჷმა, ოგინაფალო
იინწროებუ დო კვათჷრას ღჷრკუ ოორუე-ბჟაეიოლჸურე. უკული გვალონაშ თი ნორთი
იდვალუაფუ, ნამუსჷთ შვეიცარიაშ ალპეფს უძახჷნა. თე მუნაკვათას ალპეფიშ რკალი
ოორუე-ბჟაეიოლჸურე მეურს დო მიშმურს შვეიცარიაშ ფარგალეფშა. იტალიას ორხველჷ თე
მუნაკვათაშ ხვალე ობჟათე კართეეფი.

შვეიცარიას იდვალუაფუ ალპეფიშ მაღალგვალამი მუნაკვათა, ნამუთ ჩინებული რე მუში
გოსოფური ლანდშაფტეფით. თაქ რე ეპონილი ალპეფიშ მაღალი გვალაშ ზოლიშ მაღალი
მასივეფი, ნამუეფშათ დიდი ჯიშთეფი გიმულა. თესალი რე ჟირი თარი ქჷნდჷრი, ნამუეფით
ართიანიშ პარალელურო მეულა ოორუე-ბჟაეიოლჸურე; თენეფ შქას იდვალუაფუ დახე თინღოზამი
ღარტაფი, ნამუსჷთ წყარმალუეფი რონა დო რაინიშ ჟიმოლენი წელი მეურს. მონბლანიშ დო
გოტარდიშ მასივეფს შქას იფაჩუ პენინიშ ალპეფი, უმაღალაში კონკეფით მონბლანიშ უკული.
ეიოშანალი რე კონკეფი: მონტე-როზა (4634 მ), მატერჰორნი (4478 მ), ვაისჰორნი (4506
მ). პენინიშ ალპეფი დო მუნეფიშ ოორუე-ბჟაეიოლი გოგინძორაფა — ალაზიმაფათ დაბალი
ლეპონტინიშ ალპეფი (გოტარდიშ მასივწკჷმა ართო) ალპეფიშ თარი წყარგჷმართუ ქჷნდჷრიშ
ცენტრალურ ნორთიშა მიშმულა.

რონაშ ჟიმოლენი წელიშ ოორუეშე გონოზინდილი რე ბერნიშ ალპეფი, ნამუთ ბჟაეიოლიშ აარიშ
მასივით იბოლოებუ; თე ეკონიაშ ჯიშთეფშე ოდუდეს ეთმეჭოფუნს მასივშა ტომბას
ინოჭკირილი წყარმალუ აარე. ბერნიშ ალპეფიშ გოგინძორაფას წჷმარინუანს გლარნიშ
ალპეფი, ნამუთ რაინიშ ოდუდეს თანჯჷნს ოორუეშე. ბერნიშ ალპეფიშ კონკეფი მუში სიდიდათ
დო ჯიშთეფიშ სიჭყანიერათ პენინიშ კონკეფს უჭანა მოტაბიკობას. ეიოშანალი რე:
იუნგფრაუ (4158 მ), ალეჩჰორნი (4193 მ), ფინსტერაარჰორნი (4274 მ). გლარნიშ ალპეფი
სიმაღალათ ბერნიშ ალპეფს კჷნასქიდუნა.

გლარნიშ ალპეფიშ თარი კონკა რე ტედი (3614 მ). ლეპონტინიშ დო გლარნიშ ალპეფი
ოგინაფალო იდაბალებუნა ბჟაიოლშა დო თაქ თელი ალპეფიშ მუკი-მუკის, დახე მერიდიანული
გეზათ (ოორუე-ოორუე-ბჟაეიოლი — ობჟათე-ობჟათე-ბჟადალი) ინოჭკირილი ტომბა ღარტაფი
იდვალუაფუ. თე ღარტაფის ოორუეშე ბოდენიშ ტობაშახ შარას იჭვარჷნს ჟინი რაინი დო მუშ
ჟირ თარ ოდუდეშე უმოს ობჟათეშე დვალირი — უკოხოლენი რაინი, თიწკჷმა, მუჟამსჷთ
მაჟირა ოდუდე — წოხოლენი რაინი მანგის ლეხერს მეურს. შპლიუგენიშ ჸალაიბონს გინმურს
უკოხოლენ რაინიშ ლეხერშე წყარმალუ ლირო-მერაშ მერიდიანულ ლეხერს (ლირო წყარმალუ
მერაშ ნადუ რე); ლირო-მერა კომოშ ტობაშ ოორუე ძგას აკათუ. კომოშ ტობა გინძე დო
ინწრო რე, ობჟათეშე ჟირო რე გორთილი, მერიდიანული გეზათ რე გოგინძორაფილი დო ტომბას
რე ინოჭკირილი ალპეფიშ ობჟათე კართეეფშა.

ალპეფიშ ძალიერ მაღალგვალამ ზოლს ოორუეშე დო ობჟათეშე ოხოლჷ ოშქაშე სიმაღალაშ
ალპეფი, ნამუეფით ბონას გინმურს რზენეფშა, დახე, გალამი წოხოლენგვალეფიშ უმუშოთ.
შვეიცარიაშ დო იტალიაშ წოხოლენგვალეფშო დჷმახასიათაფალი რე დიდი გჷშმალი ტობეფი,
ნამუეფით ტომბას რენა მიშაჭკირილი გვალეფშა მუნეფიშ ჟინი ბოლოეფით, თუდონი ნორთეფით
გვალაშწჷმოხონეფიშ რზენეფშა გჷშმულა. თე ტობეფი დო წყარმალუეფიშ ტომბა ლეხერეფი
ძალამო რთჷნა გვალეფიშ რელიეფის დო აეფენა ადამიერიშ დო თელი ფაუნაშ გვალეფშა
მიშაჭკირუას.

ბჟაეიოლი ალპეფი, ოროგრაფიული დო ტექტონიკური მეჯინათ მეჭედას რე მერსხუაფილი
ბჟადალიშ ალპეფწკჷმა. თინა სიგანეფიშ გეზაშ რე შქა დუნაიშ რზენშა, სოდეთ ბჟაეიოლ
ალპეფიშ ძგა იჭყაფუ. ბჟადალ ალპეფიშ გინაწონს, ბჟაეიოლი ალპეფი ნორკე სიმაღალაშ რე,
მარა უმოსი განიერი რე. ნოღა ვერონას მერიდიანს ალპეფი უდიდაშ სიგანას ოჭირინდუანს.
ბჟაეიოლი ალპეფი ფართო რე თელ სიგინძას, მუში ბოლო რაიონი იდაბალებუ დო ოშქაშე
სიმაღალაშ გვალეფშა გინმურს, მარა ვეინწროებუ. პიჯიშო, თაქ მასუმური ნოჭიროკეფიშ
ვირგაციას უღუ აბანი; ქჷნდჷრეფი მარაოსალო იფაჩუ, თეწკჷმა ობჟათე ჸა (იულიუსიშ
ალპეფი) ბალკანეთიშ ჩქონიშ დინარიშ გვალეფს აკათუ. ოორუე ჸა მოკვათილი რე ვენაშ
ღანჩოშ ახალი ნოსხილეტი რღამილით, მარა ტექტონიკურო კარპატეფიშ რკალს იგინძორებუ.

ბჟაეიოლი ალპეფიშ მაღალგვალამი ზოლი თი მერიდიანული რობუშე, ნამუსჷთ ჟინი რაინიშ დო
ლიო-მერაშ ლეხერეფი იდვალუაფუნა, რეტიშ ალპეფიშ ოორუე ქჷნდჷრს დო ბერნინიშ ალპეფიშ
ობჟათე ქჷნდჷრს იგინძორებუ; თე ქჷნდჷრეფი გორთილი რე (ოორუე-ბჟაეილოიშ გეზათ) ჟინი
ინიშ ლეხერით. ბერნინიშ მასივიშ სიმაღალა 4082 მეტრას ოჭირინდუანს. თე აბანს
მაღალგვალამ ორტყაფუშა მიშმურს შვეიცარიაშ ბჟაეიოლი რაიონი დო მუშ გოხოლუას დვალირ
იტალიაშ რაიონი, უკული მაღალგვალამი ორტყაფუ გინმურს ავსტრიაშ დო ოორუე-ბჟაეიოლ
იტალიაშ ფარგალეფშა. რეტიშ დო ბერნინიშ ქჷნდჷრეფიშ ოორუე-ბჟაეიოლიშ გოგინძორაფას
წჷმარინუანა ოორუეშე — ეცტალიშ ალპეფი (3768 მ) დო ობჟათეშე — ორტლერიშ ალპეფი
(3905 მ), ნამუეფით გორთილი რენა წყარმალუ ადიჯეშ ჟინი წელით. ოართეთ გვალეფიშ
ოროგრაფია თაქ რთული ხასიათიშ რე, ქჷნდჷრეფს დო წყარმალუეფიშ ლეხერეფს შხვადოშხვა
გეზა უღუნა.

ინიშ ლეხერს დო შქა ადიჯეს შქას დვალირი ღარტაფი, ბრენერიშ ჸალაიბონწკჷმა (1370 მ)
ართო ეცტალიშ დო ორტლერიშ ალპეფიშ სისტემას ბჟაეიოლშე აკმობორკჷნს. უკული
მაღალგვალამი ზოლი, ოართეთ, იინწროებუ დო უმოსი ართგვარი ხასიათიშ რე. რელიეფის
ლირული (ლირე-ღერძი ქორთ.) წყარგჷმართუ ქჷნდჷრი რე გოპატჷნაფილი, თეცალი რე
ცილერტალიშ ალპეფიშ (3510 მ) ქჷნდჷრი, ნამუთ ბჟაეიოლშა გოზინდილი, გინძე, მაღალი
ტაუერნიშ მასივშა (3798 მ) გინმურს; თე ეკონიაშ გოგინძორაფას წჷმარინუანს გინძე,
ბჟაეიოლ ჸურე დოდაბალაფირი, დაბალი ტაუერნიშ ქჷნდჷრი (ბჟადალ ნორთის 2863 მ).
ალპეფიშ ლირული ზონაშ ოძგაშე ოშქაშე სიმაღალაშ რაიონი, ობჟათეშე დვალირ
ქჷნდჷრეფამო, შტირიაშ ალპეფიშ ჯოხოდვალათ რე ჩინებული. ალპეფიშ თელი რკალიშ სიგინძა
გენუაშ ლუბაშე შქა დუნაიშ რზენშახ დოხოლაფირო 1200 კილომეტრი რე.

ბჟაეიოლ ალპეფიშ ზოლი იშხვავებუ ბჟადალშე ნორკე სიმაღალათ, აკოჸინალუაშ ფართობი მუს
უმოსო ნორკე უღუ დო ჯიშთი ხოლო ნორკე სიდიდაშ რე, მარა თარ კონკეფს დო ქჷნდჷრეფს
თაქ ხოლო ბრელი ირალი ჸინი რე შაყარელი. ბჟაეიოლ ალპეფიშ ლირულ მაღალგვალამ ზოლს
ოორუეშე დო ობჟათეშე ოხოლჷ ოშქაშე სიმაღალაშ წოხოლენალპეფიშ ოორუე დო ობჟათე ფართო
ზონეფი. ოორუეშე თაქ იდვალუაფუ ფორარლბერგი დო ალგაიშ ალპეფი, ნამუეფით ზალცბურგიშ
დო უკული, ავსტრიაშ წოხოლენალპეფშა გინმურს, ობჟათეშე კომოშ დო გარდაშ ტობეფს შქას,
იდვალუაფუ ლომბარდიაშ წოხოლენალპეფი, შქა ადიჯეშ ბჟაეიოლშე — ობჟათე ტიროლიშ
დოლომიტამი ალპეფი (დოლომიტეფი). უკული ბჟაეიოლშე — ვენეციაშ წოხოლენ, კარნიაშ
ალპეფიშ, კარავანკიშ დო იულიუსიშ ალპეფიშ ქჷნდჷრეფით. უმაღალაში წოხოლენალპეფიშ
ზოხო მასივეფიშ სიმაღალა 3000 მეტრაშ უმოსი რე. თენეფს იფაჩუ ჭიჭე ზომაშ ჯიშთეფი დო
ირალი თირი, ნამუეფით გარტყჷნა ნორთობურო მაღალი გვალაშ ორტყაფუს. კვათჷრას დორთილი
ოშქაშე სიმაღალაშ გვალეფიშ ლანდშაფტის მუკი-მუკის გარტყჷ ინწრო, გალამი
გვალაშწჷმოხონიშ ზონეფი.

საფრანგეთიშ ალპეფიშ ჭირაკუაშა, ნამუთ დიო ხოლო ჟიდონ მიოცენს ხვადუდუნი, თია
მიშეღეს გალამი გვალაშწჷმოხონიშ მიოცენურ ქვიშაქუალეფქ და კონგლომერატეფქ, ნამუეფით
ნორთობურო წოხოლენალპეფიშ კირქუალამ ზონაშა გინმულა. თე კონგლომერატეფიშ ქუალეფიშ
სიდიდა თი ბორჯიშ ალპეფიშ შანულამი სიმაღალაშ მაძირაფალი რე. შვეიცარიაშ ალპეფიშ
ოორუე ძგაშ ზოლიშ გვალაშწჷმოხონიშ მოლასეფი ქვერსემი სიფსქაშ რე, ნორთობურო ძალამი
დისლოცირაფილი დო უმოსი ჯვეში რე, თარ მასას ოლიგოცენური რე.

კონგლომერატიშ ფალეფი მაქსიმალურ სიძალიერას ოჭირინდუანა ჟინ ოლიგოცენს. თაქიანი
ქუალეფიშ ზჷმა თი ბორჯიშ ალპური გვალონაშ ინტენსიური ეშაკინაშ მაძირაფალი რე.
გოთანჯილ აბანეფს, ნამუეფით ალმახანურ განიერ ლეხერეფიშ გჷშაულარეფს ემანგებუ,
კონგლომერატული მოლასური ნორღვეფი გჷშაკერძაფილო დიდი რე ჯვეში წყარმალუეფიშ
გჷშაზინდუაშ კონუსის წჷმარინუანს. თაქ წყარმალუეფიშ ოდუდეეფი ასეიანშე უმოს შორს,
ობჟათეშე ოკო ჸოფედჷკო, თარ წყარგჷმართუ ქჷნდჷრს.

თიწკჷმა დიო ხოლო ვა რდჷ დიდი დინოხოლენალპური მანგური ღარტაფი. ჯვეში გჷშაზინდუაშ
კონუსეფიშ ქუალეფს შქას ვამიპალუაფუ ჰელვეციური შარიაჟიშ დო გალენი მასივეფიშ
ქანეფი. რეყეშ ქუალეფიშ თარ მასას ბჟაეიოლი ალპეფიშ შარიაჟული სისტემა ირზენდჷ,
მიოცენს — მუს ჟიდოხური კომპონენტეფი ხოლო გიაძინუდუ. თენა ანტკიცენს, ნამდა
შვეიცარიაშ ალპეფიშ შარიაჟული სტრუქტურა ოლიგოცენს ფორმირაფილი რე დო ჟი დვალირი
ნოჭიროკეფი ძალიერო ჸოფენა გინნარჩხი.

მოლასური კონგლომერატეფი ოლიგოცენურშე ჟინ მიოცენურშახ ინტენსიურო დისლოცირაფილი
რე, მუქჷთ გჷმიჭანუ თინეფიშ ჭირაკუა დო ეშაკინა, უკული — ჰელვეციური ნოჭიროკეფიშ
ნორთობური მიშახოხუა თინეფშა. თაში, შვეიცარიაშ ალპეფს უკვე პლიოცენს ხვადუდუ
შანულამი ვერტიკალური დო თაშნეშე ჰორიზონტული (მიშახოხუათ) ყარაფეფი. უმოს
ბჟაეიოლშე, ბავარიაშ დო ავსტრიაშ ალპეფიშ ძგაშ ზონას გვალაშწჷმოხონიშ მოლასეფი,
ნორთობურო, კინე ძალიერო დისლოცირაფილი დო ჟი ეკინელი რე, თინეფს გჷშახანტილი რე
კონგლომერატეფიშ ჟირი ფაშ მორიგობა (ჟინი ოლიგოცენი დო ჟინი მიოცენი); თე ჟირ ფას
შქას ჭიფეკაკალამი ქვიშაქუაშ დო მერგელეფიშ (თუდონი მიოცენიშ) ფა იდვალუაფუ. თენა
გვალეფიშ ეშაკინაშ ჟირი ფაზაშ მაძირაფალი რე — ოლიგოცენს დო მიოცენს; თე ფარანეფს
შქა ეშაკინა მეჭყვადილი რე დო ძალიერი გინორჩხუალაშ გეშა, გვალაშ რელიეფი
დოდაბალაფირი რე.

თაქ მეგორაფილი რე ჯვეშ მოიცენურ მოთინილ ჟიდოხეფშა, ნამუეფით ნორთობურო მოსარკილი
კვარციშ და კრისტალური რეყეშ ქუალეფით რე ფორილი, მამუეფით მუშ განშე, დულექჷ
გვალაშ ლირულ ზონაშე გჷმნაულა წყარმალუეფს. თინა მერსხუაფილი რე გვალაშწჷმოხონიშ
ჭიფეკაკალამ მოლასურ ნოლექეფწკჷმა.

შილებე ირაგადინუას, ნამდა ბჟაეიოლ ალპეფიშ ალმახანური რელიეფიშ გოვითარაფა შქა დო
ჟინ მოიცენს რე დოჭყაფილი, ენერგიულ ახალ ტექტონიკურ ყარაფეფწკჷმა მერსხუაფათ,
ნამუეფქჷთ აკარღუ შქამოიცენური, მოსარსალერი ჟიდოხი, თე ყარაფეფი წოხოლენგვალაშ
მოსალეფიშ დისლოცირაფაწკჷმა ართო ხვადუდუ, მარა შხვა ფორმეფს.

ოორუე კირქუალამ ალპეფს შანულამ როლს ლაჸაფენდ ინოხუალეფი დო ბერტული ყარაფეფი.
ცენტრიშ ლირეშ ზონას ახალგროჩქინაშ ყარაფეფი მუჭოთ რჩქჷნი, რელიეფიშ ფირჩა მანგიშ
ორგალიშობურ ღჷრიკუას გჷმილინებუდუ, მარა თაქ ხოლო გვალეფიშ ბჟაეიოლ ძგაშ გოხოლუას,
ნამუეფით ინოხულაეფით დო ნოსხილოტეფით რე მუკოხურგილი, ძალამი დჷმახასიათაფალი რე
ლოდა ყარაფეფი დო ტექტონიკური ინალაფუეფი გვალაშწჷმოხონეფს. თე ქვიბეფს მასუმური
ნოლექეფიშ აკოდგინალუა დო მუეფიშ დისლოცირაფილობა რელიეფიშ ახალგორჩქინაშ
ტექტონიკური გოვითარაფაშ ზოხოური სტადიეფიშ მაძირაფალი რე.

მაგალითო, ნორიაშ ღარტაფიშ (წყარმალუეფიშ მურაშ დო მიურციშ ლეხერეფიშ) მანგის
ინორანწკილ მასუმურ ქვიბეფს იდვალუაფუ მიოცენური ნოშქერიშ მაკათაფალი ქანეფი, მუთ
ადასურენს, ნამდა მუნეფიშ გორჩქინაშ ბორჯის მუკი-მუკის დვალირ აბანეფს დაბალი
რელიეფი უღუდეს. თე ფალეფიშ მულდიშობური დვალირობა ადასურენს, ნამდა უკვე თიწკჷმა
ოკო დოჭყაფედჷკო უმოსი დიდი ოორუე ლეხერეფიშ ფორმირაფა. უკული ეშაკინაშ
გოძალიარაფაშ დო რელიეფიშ მეტი სიმაღალაშ მაძირაფალი რე ჟინიმიოცენური შხუ რეყეშ
ქუალეფი, ნამუეფით ჭიფე კაკალამ ნოლექეფს ფორნჷს. უკული ნოლექეფიშ თელი თე
კომპლექსი დისლოკაციეფს რდჷ მოჸუნაფილი, ობჟათე ძგაშა რდჷ მიშახოხილი დო ძალიერი
ნოსხილეტეფით რდჷ დორთილი.

ლუნგაუს, მურაშ ჟინ ლეხერს, მასუმურ ნოშქერიშ მათირალ ნოლექეფქ ხვალე ინიკინეს დო
თეშ გეშა წჷმიქიმინჷ ქჷრქექ, ნამუშ დიდ ფლექსურას ლეხერშა დაბალი ტაუერნიშ ქჷნდჷრი
გიმურს. მასუმური ნოლექეფი ენსიშ მანგის ლეხერს გინოკვათილი რე ნოსხილეტეფით, ნამუშ
ამპლიტუდათ დოხოლაფირო 900 მეტრა რე. ლევანტიშ თუდონ ლეხერს ოჭირინდუანდჷ
თუდონმოიცენური ზუღა, ნამუშ ნოლექეფით კონტინენტურ, ნოშქერიშ მიშმაკათაფალ
ნოლექეფშა გინმურს, ბჟაეიოლ ძგას თინეფი მუკოკვათილი რენა დიდი ნოსხილეტით, მუთ
მერიდიანულ ბერტულ კორალპეშ ქჷნდჷრს (2144 მ) ბჟადალშე აკმობორკჷნს. კორალპეშ
ნოსხილეტიშ გოგინძორაფა იძირებე შორს, მუჭოთ ოორუეშა, თაშნეშე ობჟათეშა. თინა
აკმადგინანს ალპეფიშ ბჟაეიოლ ძგაშ ნორთიშ დიდ განივ აკოხუალას, ობჟათეშე თინა
ჭკირჷნს ბჟაეიოლიშ განშე კარავანკიშ ქჷნდჷრს. დიდ ტექტონიკურ რღამილს ორჩქინანს
თაშნეშე კლაგენფურტიშ ღანჩო; თინა გოზინდილი რე სიგანედიშ გეზათ, ობჟათეშე
გოხურგილი რე კარავანკიშ ქჷნდჷრით დო თელ სიგინძას წყარმალუ ფრავათ რე გინოკვათილი.
თენა ეშაფშაფილი რე პლიოცენური კონგლომერატეფით, ნამუეფი ლინგიტეფიშ შქამიოცენურ
თიხეფს ფორჷნს. უმოს ახალ, ფირჩა ტექტონიკურ რღამილს წჷმარინუანს ლიუბლიანაშ აუზი;
თინა კარავანკიშ ობჟათეშე, იულიუსიშ ალპეფიშ ბჟაეიოლშე, ალპეფიშ დო დინარიდეფიშ
თანჯას იდვალუაფუ. ლიუბლიანაშ რღამილიშ არძაშე ჯვეში ფალეფი ჟინი პლიოცენური რე; თე
აუზიშ ფორმირაფაშ ახალი ისტორია უკვე მაოთხურ ფარანს ორხველჷ. ჟინმასუმურიშ მაგური
ტექტონიკური ყარაფეფი: ნორთობურო — ნოსხილეტეფი, ნორთობურო ორგალიშობური (თაღისებრი
ქორთ.) ფლექსური ტიპიშ გინოღირიკუეფი გოთანჯჷნა ალპეფიშ ირიბო მერინელ ბჟაეიოლ
ძგას, ნამუსჷთ თაშნეშე ოხოლჷ ახალეშნასოფა ქანეფიშ გჷშაულარეფი დო ალმახანურ
ფარანშახ აფუ ასქილადირი სეისმურობა.

ვენაშ აუზიშ (ნამუთ ალპეფიშ ოორუე-ბჟაეიოლ კუნთხუს კარპატეშე რთჷნს) ტექტონიკური
დეპრესიაშ ფორმირაფაქ შქა მიოცენს დიჭყჷ, ნამუქჷთ უკული მაჟირაშა მახორცქჷ ქვიბის,
მუკი-მუკის ქჷგარტყჷ ნოსხილტეფიშ სახეთ. ობჟათე-ბჟაეიოლ ალპეფს გვალეფიშ ზონალური
გოვითარაფაშ შანეფი, ცარცული პერიოდშე დოჭყაფილი, გვალო ახალი დო ჭირაკილი ზონეფიშ
ჭიე-ჭიეთ რდუალა, უმოს ნათელო იძირებე, ვინდარო ოორუეშ ალპეფს. უმოსი ჯვეში ზონეფი
გინორჩხუალათ ისარსალუ. გვალაშწჷმოხონეფიშ ინალაფუეფს დოლექილი ბერჯეკი ნორღვეფი
მასალეფი აკოჭირაკუაშ ახალ ფაზეფს მაჸუნუდუ, თეწკჷმა ასიმეტრიული ნოჭიროკეფი
გინონჯირას დო ქერცუან მიშახოხუას განიცადენა. თეშ მოხ, თაქით ხვადუდუ დიდი
ვერტიკალური ეზინდუეფი, ნორთობურო — ორგალიშობური, ნორთობურო ბერტული ინოხუალეფით
დო ნოსხილეტეფით. თეწკჷმა ართო, ახალ გორჩქინაშ ტექტონიკური ყარაფეფიშ ამპლიტუდა,
მუჭოთ რჩქჷ, ბჟაეიოლშე ბჟადალშახ იძინანდჷ. გვალეფს ახალგორჩქინაშ ჟინ მასუმურ დო
მაოთხურ ეშაკინეფს, მუთ დიფერენცირაფილო, ორგალიშობური ყარაფიშ სახეთ ხვადუდუ,
მიდასურენა მიარერუცხუანი მიოცენური, პლიოცენური მაოთხური ხანიშ ტერასული ჟიდოხეფიშ
ნოსქილედეფი გვალეფს დო ლეხერეფიშ კართეეფს. თეცალი მოთინილი ჟიდოხეფი დო ტერასეფი
მუჭოთ ობჟათეშე, თაშნეშე ოორუე-ბჟაეიოლ ალპეფს, ფართას რე გოფაჩილი, მარა თინეფი
ძალიერო დოსვარილეფი რენა დო მიარე შვანს, ძალიერი აკოჸინალუაშ ინტენსიური
წყარმალური ეროზიაშ გეშა, გეგნორჩხელენა.

ეიოშანალი რე, ნამდა ბჟაეიოლ ალპეფშო ძალიერო დჷმახასიათაფალი რე დო მინ აბანს
ფირჩა მოთინილი ჟიდოხეფი თაქ შურო ვამიპალუაფუ, მუთ რელიეფიშ გოვითარაფაშ,
ნორთობურო შხვანერი მალუობაშ მაძირაფალი რე. ოართეთ, ბჟადალიშ ალპეფქ, ოლიგოცენშე
მოჸუნაფილი მაოთხურ პერიოდშახ, ბჟაეიოლიშ გინაწონს, უმოს ძალიერო ეშეკინჷ. გვალაშ
რელიეფიშ ეროზია ინტენსიურო მიშჷ, მარა გვალეფიშ ძალიერ დოდაბალაფაშახ ვემიშჷ. რე
თიშ შანეფი, ნამდა ნეოგენს გვალეფი თაქ ხოლო გინორჩხელენა მონჭინაფაშ სტადიაშახ,
მუშ გეშათ ჟინ პლიოცენს მოხვალამე ახალი ძალიერი ეშაკინა დო რელიეფიშ გოახალაფა,
თეს მაჸუნუ მაოთხური ალპეფიშ აკოჸინალუაქ.

შვეიცარიაშ ალპეფს, ეკონია შარიაჟული მიშახოხუაშ თებაშ უკული, მიოცენიშ დო
პლიოცენიშ თანჯას ჰელვეციურ ზონას ოკო მოხვალამდეკო გვალეფიშ ედომუშამი ინტენსიური
ეკინა. მაღალი რაიონეფშო გინორჩხუალა უმოს ძალიერო მიშჷ, დჷნოლექ ოფორუქ გეგნირჩხჷ,
კრისტალურ მასივეფქ გეტარკალჷ, ლირულ ნოღირიკეფს დჷნოლექ ქანეფქ უმოსო ქჷდოსქიდჷ.
თიწკჷმა გვალეფიშ თელ ასაგასას დიდ განივ ინოღჷრიკუაქ წჷმიქიმიჷ, მუქჷთ გჷმიჭანუ
ბჟადალი დო ბჟაეიოლი ალპეფიშ თანჯას წყარმალუეფიშ ლეხერეფიშ დორთილი ღარტაფიშ
გოვითარა. შვეიცარიაშ ალპეფიშ მუშობურობას, ბჟაეიოლ ალპეფიშ გინაწონს, აკოხუალაშ დო
ნოსხილეტი დისლოკაციეფიშ ალაზიმაფათ სიმორჩილე წჷმარინუანს. ახალგორჩქინაშ
ტექტონიკური ყარაფეფი უმოსო ხვადუდუ ოართე დო დიფერენცირაფილი ორგალიშობური
ეშაკინეფიშ სახეთ, ნამუეფით უმოსო დოშქუმალირი რდეს ძგალეფჸურე, გჷშაკერძაფილო —
ობჟათეჸურე. ალპეფიშ ლეხერეფიშ რშვილიშ გოვითარაფას, შილებე უთოლჸუჯუათ თუდონი
მიოცენშე, წოხოლენგვალეფიშ დო დინოხოლენგვალეფიშ წყარმალური დო ტობაშ ნოლექეფიშ
ხასიათიშ მეჯინათ. თეწკჷმა, ირდიხას კონსტანტირაფილი რე წყარმალური ეროზიაშ
დუდშეიანი კონსექვენტური მალუობაშ უჯგუშობა, წყარგჷმართუშე გჷმჷმალი წყარმალუეფიშ
დიდი განიერი ლეხერეფით. ხვალე უმოს გვიანო — ჟინ მიოცენს დო პლიოცენს იჭყანს
ფორმირაფას ალპეფიშ ალმახანურ რელიეფშო ძალიერო დჷმახასიათაფალი რე დიდი ლეხერეფი.
ლეხერეფიშ დუდშეიანი გოვითარაფა, დიო ხოლო დორთილი ალპეფიშ კართეეფიშ ზოგად გეზაშა
რდჷ მუკობუნელი, მუსჷთ აეფენდჷ ჭიროკილი გვალეფიშ დო ჭიროკილი შარიაჟეფიშ ლირეშ
მანგის დოკინა ჭიროკილი მასეფიშ ეშაკინაშ დო ნწყუალაშ რაიონეფიშ მორიგობა.

ოორუე შვეიცარიაშ ალპეფიშ დიდი განიერი ლეხერეფი, მუჭომით რე აარეშ, რაისიშ დო
ლინთიშ ლეხერეფი, თი სახეთ მუჭოთ თინეფი ჯვეშ ბორჯის რდეს გოჭყაფილი, ხვალე
ნორთობურო რენა აკოფარდაფილი ჭიროკილი მასივეფიშ მანგიშ დოკინაწკჷმა. შვეიცარიაშ
დიდი მანგური დინოხოლენი ღარტაფი, ახლაგორჩქინაშ ტექტონიკური ინოღჷრიკუაშ ზონას
იდვალუაფუ. თეშ მაგური გენეზისი უღუ ალპეფიშ ობჟათე (იტალიაშ) კართეეფს, პენინურ
ჯინჯურ ზონას (ინსუბრიშ ღარტაფის) დვალირ ვალტელინიშ მანგის ღარტაფის წყარმალუ ადაშ
ლეხერით.

ალპეფიშ გეოლოგიური ეგაფილობა დო ტექტონიკა რთული ხასიათიშ რე. ალპეფქ აკიქიმინჷ
ალპური გვალეფიშგორჩქინაშ მალუობაშ ბორჯის, ნამუქჷთ დიჭყჷ დოხოლაფირო 65 მილიონი
წანაშ წოხოლე. აფრიკაშ ბაქანიშ ევროპაშ კონტინენტიწკჷმა რაგვინიშ უკული ბჟადალი
ალპეფი ბჟაეიოლ ალპეფიშ გინაწონს ბრელით უმოსო აკოკორობილი რდჷ. თეშ გეშა ბჟაეიოლ
ალპეფს გაჩქჷ არძაშე დიდი დიამეტრი, თი ბორჯის, მუჟამსჷთ ბჟადალ ალპეფს ამხვადუნა
არძაშე მაღალი პიკეფი. არძაშე ჯვეში ართურეფი ორხველჷ ჰელვეციურ შარიაჟის, ნამუთ
იკათუანს პრეკემბრიულ, პალეოზოურ დო ჰერცინულ ჭირაკუეფს.

ალპეფიშ გეოლოგიურ ეგაფილობაშ უდიდაშ როლს ლაჸაფენს შარიაჟული სტრუქტურა —
ნოჭიროკეფიშ ძენწარეფიშ რთული შაყარუა, გინონჯირა დო მიშახოხუა ბჟადალშა დო
ოორუე-ბჟადალშა — ბჟადალ ალპეფს, ბჟაეიოლ ალპეფშა — ოორუეჸურე. თაურეშე ოკო
გჷმითიშას ობჟათე-ბჟაეიოლ ალპეფიშ ოლქიქ, ნამუთ ტექტონიკურო „ალპიდეფს“ ვარინ,
ორხველჷ „დინარიდეფს“. თეშ მოხ, ალპეფიშ ფართობიშ დიდ ნორთის, ოღონც ედომუშამო ვარ,
აკმადგინანს ალოქტონური შარიაჟული ნოჭიროკეფიშ ოფორუეფი, უმეტაშო აკოხუალეფით დო
ეროზიათ რენა დათხიული ნოჭიროკეფიშ ჯინჯეფს. ბჟადალ ალპეფშო ძალიერო
დჷმახასიათაფალი რე თაშნეგედვალირი "გალეიანი" ჯვეში (კრისტალური) ავტოქთონური
(ე.ი. აბანური გორჩქინაშ) მასივეფიშ რანწკი. თინეფი ბჟადალშა ეშაკინელი რკალით
მეულა ზუღაშპიჯიშ ალპეფშე (ობჟათეშე) დო ოორუე-ბჟაეიოლშე აარიშ მასივს იბოლოებუნა;
თაშ ნამდა, თინეფი ბჟადალ ალპეფიშ მაღალგვალამი ორტყაფუშ გალეიან ქჷნდჷრს
აკმადგინანა. თე მასივეფი ჯვეში ჰერცინული ნოჭიროკამი ქჷნდჷრიშ საბოლო აკოციმას დო
გინორჩხუალას გინოსქილადირ ნოსქილედო იკოროცხუ, ნამუთ ნორთობურო ახალგორჩქინაშ
მასუმური გვალეფიშ — ალპეფიშ ოსხირს იდვალუაფუ.

ჯვეში მასივეფიშ მოხ ავტოქთონური რე თაშნეშე ბჟადალ საფრანგეთიშ წოხოლენალპეფიშ
წესიერო ეგაფილი მასუმური ჭიროკილი ქჷნდჷრეფი, მუშ წოხოლენ გვალეფს დო იურიშ
გვალეფიშ ჸალეფწკჷმა ართო. ალპეფიშ ოორუე ზონაშ მანგის გინოზინდილი რე
ახალგორჩქინაშ ავტოქთონური ნოჭიროკეფიშ ინწრო ზოლი, ნამუთ ნეოგენური წოხოლენგვალაშ
„მოლასეფშე“ (კონგლომერატეფშე, ქვიშეფშე დო თიხეფშე) რე ეგაფილი, თე ნოჭიროკეფი
შარიაჟული ოფორუშ ფრონტალურ ღოზის უხურგანა.

ალპეფი აკმოდირთუ ევროპაშ ფილეფიშ ნორთეფშე. რანგით მაჟირა ალპური დოჭიროკუაქ (ე.ი.
ოროგენული) მოხვადჷ ჟინ ეოცენს დო ოლიგოცენს, პენინიკურ ოკიანექ გოქჷრჷ დო დიჭყჷ
ალპეფიშ ზუღაშ დონეშე ეზინდუაქ. თარი ეზინდუაქ დიჭყჷ მიო-პლიოცენს, მარა რეგიონული
ეზინდუა რთული ხასიათიშ რდჷ. ამდღარშო ბჟადალ ალპეფშო (შვეიცარიას დო საფრანგეთის)
დჷმახასიათაფალი რე ჰელვეციური დო პენინიკური ტექტონიკური შარიაჟი, ნამუეფით
ბჟაეიოლ ალპეფს გჷმოლინაფას ხვალე უძგაშაშ ოორუე ნორთის ძირაფულენს. ევროპაშ
მეჩეჩის ჰელვეციური ტექტონიკური შარიაჟი დეპონირაფილი რდჷ მეზოზოურს დო თუდონ
მასუმურს. თეშენი ეგაფილობას ბრელი რე კირქუალეფი, ნამუეფით ეიოგანა ალპეფიშ ანდა
ჩინებულ პიკის. ბჟაეიოლ ალპეფს პენინიკური შარიაჟი ტკიცას რე ფორილი ბჟაეიოლ
ალპეფიშ ართურეფით. პენინიკური ართურეფი ვანაფერო რჩქინდუნა ტექტონიკურ ოჭკორიეეფს.
თინეფშე არძაშე უდიდაში რე ტაუერნიშ ოჭკორიე.

ალპეფი ეგაფილი რე შხვადოშხვა ხანიშ ქანეფით. ჭიროკილი სისტემაშ ოსხირს ქიმინჷნს
კამბრიულიშწოხოლენი კრისტალური ქანეფი (გნაისეფი, ფიქალეფი), ჟინპროტეროზოული დო
კვარც-ფილიტური ფიქალეფი, გრანიტული ინტრუზიეფი. კრისტალური ოსხირი ფორილი რე
თუდონპალეოზოური ფილიტური ფიქალეფით, ქვიშაქუალეფით, კირქუალეფით, ჟინპალეოზური
მოლასური კომპლექსით, მეზოზოური ფიქალეფით დო კირქუალეფით, მეზოზოური დო
პალეოგენური ფლიშით დო დიდი სიფსქაშ ნეოგენური მოლასური ფათ. ანთროპოგენულშე
წჷმორინაფილი რე ტიპური ჯიშთური ნოლექეფი.

ალპურ-დინარული „ენაკაკაშ“ (ნაჭდევი ქორთ.) მანგის, ნამუთ გჷმოხანტილი რე ძალამი
გინძე ტექტონიკური ღარტაფით, თის წყარმალუეფიშ მანგიშ ლეხერეფით, ობჟათე კირქუალამი
ალპეფიშ სისტემა ითამ მერსხუაფილი რე ბჟაეიოლ ალპეფიშ ლირულ-კრისტალურ დო ფიქალამ
სტრუქტურაწკჷმა. ობჟათე კირქუალამი ალპეფიშ ალპების სისტემა ზოხორინელი
გეოსინკლინური აუზიშე რე წჷმოქიმინელი, იხასიათებუ ნოჭიროკეფიშ ობჟათეშა გინონჯირათ
დო მიშახოხუათ, თაშნეშე გვალეფიშ ზონალური გოვითარაფათ ობჟათეჸურე; თეწკჷმა, მუშ
ეგაფილობას დიდ როლს ლაჸაფენს აკოხუალეფი, ნოსხილეტეფი დო ვულკანური გიშაულარეფი.

ალპეფიშ გეოლოგიური ეგაფილობაშ მეტო შანულამ მუშობურობას აკმადგინანს კვათჷრას
გჷმოხანტილი მანგური ტექტონიკური დო ლითოლოგიური ზონალობა, მუთ გიოხე გვალეფიშ
გეომორფოლოგიას. შვეიცარიას ბჟადალ ალპეფიშ მაართა (ოორუეშე) გეოლოგიურ დო
მორფოლოგიურ ზონას აკმადგინანს დოჭიროკუა დო მიშახუხუას მოჸუნაფილი გვალაშწჷმოხონიშ
მოლასეფი, ნამუეფით კვათჷრას რენა ეკინელი, შვეიცარიაშ ჰაბარიშ ვადისლოცირაფილ
გაბარეფს. თაქ შანულამ სიმაღალას ამხვადუნა ოლიგოცენ-მიოცენური კონგლომერატეფი,
ინტენსიურო დორთილი გვალეფიშ რელიეფიშ ფორმეფით.

უკული ობჟათეჸურე მეურს რთულას დისლოცირაფილი ზოლი, ნამუსჷთ ცარცის ჭიროკილი ფლიში,
კირქუალეფი დო მერგელეფი რენა მეჭედას გინონჯირელეფი დო გინოფორილი იურული ფაშ
დჷნოლექ ქანეფს — ჰელვეციურ ქერამ შარიაჟეფს. თეშ მაგურო რე გინოჯვარედინაფილეფი
იურული ფალეფი დო ფლიშიშ ზოლეფი ხოლო გალენ ავტოქთონურ მასივეფიშ ქჷნდჷრეფიშ
კრისტალურ ქანეფწკჷმა. შვეიცარიას თეცალი რე აარიშ დო გოტარდიშ მასივეფი, ნამუეფიშ
ჟირხოლო განშეთ მეზოზოური ფაშ ნოლექი ფალეფი, ტექტონიკურ ღარტაფშახ ოჭირინდუანა
(ჟინი რაინიშ, ჟინი რაისიშ დო წოხოლენი რაინიშ ლეხერეფით). თე ღარტაფი ნორთობურო
ბიუნდნერიშ ფხვიერი ფიქალეფიშ ზოლს ომანგჷ დო ოორუე შვეიცარიაშ ალპეფს ობჟათეშე
რთჷნს. ეკონია შხვადოშხვა, მეტამორფიზაფილი პენინური შარიაჟული ქანეფიშ ფალეფშე რე
ეგაფილი. თაქ უმოსო რე კრისტალური მაღალი გვალაშ რელიეფიშ ფორმეფი.
შვეიცარია-იტალიაშ ალპეფიშ ობჟათე-ბჟაეიოლ ძგაშ ნორთის კვათჷრას გჷშერთუ მეზოზოური
კირქუალეფიშ ზონაშ ნოსქილედეფი, თე ზონაშ ბჟადალი გოგინძორაფა დოკინელი რე წყარმალუ
პოშ რზენიშ ალუვიური ნორღვეფით რე ფორილი.

საფრანგეთიშ ალპეფი შვეიცარიაშ ალპეფშე იშხვავებუ ფართო, წესიერო ეგაფილი
ავტოქთონური ჭიროკილი ქჷნდჷრეფიშ ზოლით, ნამუეფიშ ეგაფილობასჷთ უმოსო მეზოზოური
ნოლექი ფალეფი ღებულენა მენორთობას, გჷშაკერძაფილო — კირქუალეფი (საფრანგეთიშ
კირქუალამი წოხოლენალპეფი). საფრანგეთიშ ალპეფს გალენი ავტოქთონური კრისტალური
მასივეფიშ ზონა უმოს კვათჷრას რე გჷმოხანტილი, მარა იშენი მეჭყვადილო რე
წჷმორინაფილი ზოხოური მასივეფიშ სახეთ (მონბლანიშ, ბელდონიშ, გრანდ-რუსიშ, პელვუშ,
მერკანტურიშ მასივეფი). თინეფ შქას გჷმოციკინაფილეფი ნორთობურო ბჟადალშა გინმულა,
თინეფი გინოზინდილეფი რენა „ბრიანსონის ზონაშ“ ბჟაეიოლჸურე, თე ზონა ფხვიორი
კარბონიშ დო ბიუნდერიშ ფიქალეფიშ ფალეფით რე ეგაფილი დო რელიეფის დოდაბალაფაშ ზოლს
წჷმოქიმინჷნს.

უკული მოურს პენინური შარიაჟეფიშ დინოხოლენი მაღალი წყარგჷმართუ ზონა, ნამუსჷთ
ფიქალეფი დო გნაისეფი რე უმოსო. თე ზონა უხურგანს წყარმალუ პოშ რზენს.
გჷშაკერძაფილო კვათჷრას რე გჷმოხანტილი დო ართიანშე გჷშართილი რე ბჟაეიოლი ალპეფიშ
მანგიშ გეოლოგიური დო მორფოლოგიური ზონეფი. შვეიცარიაშე გოგინძორაფილი ჭიროკილი
მოლასეფიშ ზონა შანულამ სიგანას დო სიმაღალას თაქ ხვალე ბჟადალ რაიონს ოჭირინდუანს.
თიშ ჟი, ვარა გალამი გვალაშწჷმოხონეფიშ ზოლიშ ჟი, ეპონილი რე ფლიშური ზონა, ნამუსჷთ
უბრალო, ოშქაშე სიმაღალაშ გვალეფიშ რელიეფიშ ფორმეფი ახასიათენს. ბრეგენცერ-ვალდიშ
ბჟადალ რაიონიშ მოხ, ფლიშური ზონა თაქ სოთინი ვეგნურს დინოხოლენ მაღალგვალამ
ოლქიშა. უკული მეჸუნს კირქუალეფიშ ოორუე ზონა. თიშ მეჯინათ, ნამდა მუჭო რე თის
ცარციშ ძალიერი კირქუალეფიშ ფა დვალირი, თაქ ამხვადუნა ქირქე კართეეფამი ინწრო
ქჷნდჷრეფი დო კუნწულეფი, ვარა ფლატეძგალამი კარსტული ტაბაკიშობური მასივეფი დო
პლატოეფი (ზონაშ ბჟაეიოლ გვერდის).

ეიოშანალი რე, ნამდა კირქუალამ ალპეფს, ნამუთ დიდ სიმაღალას ოჭირინდუანს, ირო
კირქუაშ წოხოლენალპეფიშ ზოლი ოხოლჷ, თინეფს უმოსი დაბალი, ნორკეთ კვათჷრი ფორმეფი
უღუნა, მარა უმოსი რთული ეგაფილობაშ რე. თაქ გვალეფიშ ეგაფილობას, ტრიასული
დოლომიტამი ქანეფიშ მოხ მენორთობას ღებულენა თაშნეშე იურული დო ცარცული კირქუალეფი
დო მერგელეფი. ოორუეშ კირქუალამი ზონაშ ობჟათეშე გინოზინდილი რე ზოლი, ფშხირას თიშ
მანგის ლეხერეფით დოშორაფილი, სოდეთ უმოსო რე პალეოზოური ფიქალეფი (თაშნეგედვალირი
„გრაუვაკული ზონა“) ოშქაშე სიმაღალაშ ტიპიშ გვალეფით, ნამუეფიშ სიმაღალა ვანაფერო
ეკმაჩირთუ 2000 მ-ს. თე ზოლიშ უკული იდვალუაფუ წყარმალუეფიშ ლეხერეფამი დიდი
ღარტაფი, ნამუსჷთ მეჸუნს ფართო ცენტრალური (გნაისამი) ზონა; გნაისამ ზონას დიდ
გოძვენას მაღალი გვალამი ტიპიშ რელიეფი უღჷ, ნამუთ უძგაშაშ ბჟაეიოლ რაიონს (შტირიაშ
წოხოლენალპეფს) ოშქაშე გვალეფშახ დო გალამ განშახ ხოლო იდაბალებულ. უმოს ობჟათეშე
კინე გინმურს ფიქალამი ზოლი, ნამუშ მანგისჷთ გინოზინდლილი რე ობჟათეშ დიდი ღარტაფი,
წყარმალუეფიშ ლეხერეფით. თინა გჷშმართჷნს ართიანშე ობჟათე კირქუალამ ზონას, ნამუთ
ხოლო უმოსი რთული ეგაფილობაშ რე, ვინდარო ოორუეშ ზონა.

თაქ ტიპიური რე ობჟათე ტიროლიშ დოლომიტამი გჷშაკერძაფილი, ჸორშიშობური კონკეფამი
მასივეფი, თენეფწკჷმა ართო, კირქუაშ გინძე ქჷნდჷრეფი დო თხემეფი რე ადიჯეშ ბჟადალშე
დო ბჟაეიოლშე — კარნიაშ ალპეფს. თე ზონაშო დჷმახასიათაფალი რე ჯვეში დო
ახალგორჩქინაშ ეშნასოფა ქანეფიშ ძალიერი გჷშაულარეფი (გრანიტული დო პორფირიტული
მასივეფი). კირქუაშ მაღალი გვალეფიშ ზოლს თაქი ხოლო ოხოლჷ უმოსი დაბალი
წოხოლენალპეფიშ დო გვალაშწჷმოხეფიშ კირქუალამი ზონა, ნამუთ წყარმალუ პოშ რზენს
უხურგანს (ვენეციაშ წოხოლენალპეფი). ალპეფიშ რთული ნოგაფუშ ფორმირაფაშ გეოლოგიური
ისტორია უკული დუდ ეტაპეფს ისახუ. დუდშე, შანულამი რე ჟინპალეოზოური გვალეფიშ
წჷმოქიმინუაშ ფაქტიშ რენჯობა; მუქ აკოქიმინჷ ჰერცინული ჭიროკილი გვალეფი. უკული თე
გვალეფქ ძალამო გეგნირჩხჷ დო აკოციუ, მარა ნორთობურო იშენი რე დვალირი ალპეფიშ
მასუმური სტრუქტურაშ ოსხირო. ჰერცინული გვალეფიშ გეოსინკლინური გენეზისი დო თინეფიშ
სიტომბაშ სტრუქტურა ოგინაფალი რე ბჟადალ ალპეფიშ გალეიანი ზონაშ მასივეფს, სოდეთ
კრისტალური ფიქალეფი დო გნაისეფი გრანიტამ ინტრუზიულ ბირთვეფს იკათუანა. შხვა
გრანიტ-გნაისამი მასივეფი, მუჭომეფით რე მაღალი ტაუერნი, გეოლოგიურო უმოს
ახალგჷნარჩქინათ შილებე იკოროცხანი.

ჰერცინულ გვალეფიშ წჷმოქიმინუაშ უკული წჷმიქიმინჷ ჟინი კარბონიშ გვალამ სქირონაქ.
პერმულ ნოლექეფსჷთ ალპეფს თაშნეშე კონტინენტური ვარა კონტინენტურიშ მაგური ხასიათი
უღუ; მუს ოხოლჷ ძალიერი, ერუპტიული მინაძინეფი (ბოცენიშ დო ლუგანოშ ტობაშ დო შხვა
რაიონეფიშ პორფირეფი); უკვე თუდონი ტრიასი ხოლო წყარპიჯიშ ნოლექეფით იხასიათებუ.
ხვალე ტრიასის, ტეტისიშ ფარგალეფს, იჭყაფუ ალპური გეოსინკლინიშ ტომბა ინოკინა; მუს
მუდგაზმარენი, ძალამი თირაფადი სიტომბაშ დო გოფაჩუაშ გიმე ლაფაშ ზონა უღუდუ, მუქჷთ
გოთანჯჷ მეზოზოური ფალეფიშ ფაციალური გინორთი (შხვაობა) მუჭოთ ბორჯიშ, თაშნეშე
ოფირჩაშ მეჯინათ. თაქ ვეძირებე ნოლექეფიშ წესიერი ეკერეცხული მორიგობა.

თაში, ბჟაეიოლ ალპეფს ტრიასი წჷმორინაფილი რე კირქუალეფიშ დო დოლომიტეფიშ (სუფთა
ზუღური გენეზისიშ) ქვერსემი ფათ (მუდგაზმარენი ვითოში მეტრაშ სიძალიერაშ).
ობჟათე-ბჟაეიოლ ოლქეფს ტრიასიშ რიფეფიშ მასიური დოლომიტამი კირქუალეფიშ ფალეფი
ვულკანურ წჷმჷნაქიმინეფწკჷმა მორიგენა. ბჟადალ ალპეფს პიჯიშო, ტრიასიშ ნოლექეფი
მორჩილი სიძალიერაშ, კონტინენტური ფაციესიშ მაგურეფი რენა დო გვალეფიშ რელიეფის
შანულამ როლს ვა ლაჸაფენა. იურულ პერიოდის კუნტახანური რეგრესიაშ უკული, მოხვადჷ
ზუღაშ ახალ აკოკინაქ, მარა თიწკჷმა, მუჟამსჷთ შქა იურული სილაქუალეფი დო ჟინი
იურული კირქუალეფი (შვეიცარიაშ „მაღალი გვალაშ“ კირქუალეფი) ალპეფიშ გალენი ზოლიშ
რელიეფის დიდ როლს ლაჸაფენა, ბჟაეიოლ ალპეფიშ იურული ქანეფი უმოს ნორკეთ რე
გოვითარაფილი (თინეფიშ უკულიანი გოვითარაფაშ გეშა) დო, თეშ მოხ, თინეფი
წჷმორინაფილი რენა ძალიერო თირაფადი ფაციესეფით (მარა თაქ ხოლო კირქუალეფი რე
უმოსო). „ბარჩხალა ფიქალეფიშ“ ფაციესი, ნერჩი ქანეფიშ ერუპტივეფწკჷმა ართო,
მერსხუაფილი რე ხვალე ბჟადალ ალპეფიშ პენინური შარიაჟეფიშ ზონაწკჷმა; ხანით თინა
უმოსო იურულო იკოროცხუ.

ცარცული ნოლექეფი, თეში მუჭოთ ტრიასული დო იურული, ჯინჯიერო გინორთელი
(გოშხვავაფილი) რე ბჟადალ დო ბჟაეიოლ ალპეფს. ცარცულ კირქუალეფს დო მერგელეფს დიდი
შანულობა უღუ ალპეფიშ დო ბრეგენცერ-ვალდიშ გალენი ზონაშ ნოჭიროკამი ქჷნდჷრეფიშ
ეგაფილობას. ცარცული პერიოდიშ მალობას თაქ უმუჭყვადუო წარმენდჷ სედიმენტაცია.
ნეოკომიშ უკული, ბჟაეიოლ ალპეფიშ ოლქის მოხვადჷ გვალეფიშ ძალიერ წჷმოქიმინუაქ დო
ინტენსიური ჭირაკუაშ პროცესეფქ. ცარცული პერიოდიშ შქას წჷმოქიმინელ გვალეფქ თაქ
ენერგიულო გეგნირჩხეს დო აკოციეს. გინორჩხილი მასივეფი დო მუნეფიშ ლეხერეფი დეკინჷ
ჟინცარცულ ზუღაქ, ნამუშ ნოლექეფით კონგლომერატეფით იჭყაფუ. თე ჟინი ცარცული ზუღა
აკმიშქუმალუდუ ალპეფიშ ძგაშ ზუღაწკჷმა, ნამუსჷთ ილექუდუ ფლიშური ნოლექეფი (ბჟაეიოლ
ალპეფს ფლიში ნორთობურო ცარცის ორხველჷ, შვეიცარიას ფლიში პალეოგენური ხანიშ რე,
ხვალე ეგზოტიკურ მასივეფს რე თინა ნორთულო ჟინცარცული).

ჭირაკუაშ ცარცული ფაზა ალპეფიშ ობჟათე-ბჟაეიოლ ოლქის უმოს მორჩილო რე გჷმოლინაფილი.
ცარციშ ბოლოშო ალპეფიშ ფართობიშ უმეტაში ნორთიშე ზუღაქ უკოხოლე დიკინჷ, თენა რდჷ
დიხაუჩაშ ქერქიშ ლარამიული ფაზაშ ეშაკინაშ მოღალუ, ნამუშ გჷმოლინაფასჷთ იულიუსიშ
ალპეფიშ დო კანკალე შხვა რაიონიშ ჭირაკუა წჷმარინუანს.

ოორუე ალპეფს ეშაკინას შანულამ სიდიდაშა ვემიაჭირინდუ. თიწკჷმა წჷმოქიმინელ კანკალე
ღარტაფის (კერძოთ, წყარმალუ ინიშ დო ზალცახიშ ლეხერეფს) ჟინი ეოცენი ოჭირინდუანს,
მარა მუჭოთ თუდონი ოლიგოცენი, თინა სქიდუ ალპეფიშ ოორუე ძგაშ ზონაწკჷმა მერსხუაფილო
დო ჟირი — ნუმულიტური დო ფლიშური ფაციესით რე წჷმორინაფილი. ოლიგოცენს დიხაუჩაშ
ქერქიშ მასუმური ალპური ჭირაკუაშ თარი ფაზაშ ყარაფი მაქსიმალურ ზჷმას ოჭირინდუანს.
უმოსო თე ბორჯის იქიმინუ ალპეფიშ გრანდიოზული ტექტონიკური სტრუქტურა დო წარმენს
გვალეფიშ ძალიერი ეშაკინა, მუთ ნეოგენს დო მაოთხურ პერიოდის ხოლო იგინძორებუ.
ალპური ჭირაკუაშ დო მიშახოხუაშ ეკონია ქჷრაფადი ფაზეფი ალპეფიშ პერიფერიულ ზონეფს
მიოცენს დო თუდონ პლიოცენს ხოლო იძირებე.

ნოღა გლარუსი იდვალუაფუ ნოღა ციურიხიშე მუდგზმარენ ვითურ კილომეტრის. თე ტერიტორია
წჷმარინუანს შვეიცარიაშ ართ-ართ უჯვეშაშ რაიონს, ნამუთ იდვალუაფუ წყარმალუ ლინციშ
ლეხერიშ მანგის. XVIII ოშწანურაშ შქა წანეფს გლარუსი რდჷ შვეიცარიას ტექსტილიშ
წარმებაშ ცენტრი, XIX ოშწანურაშ დაჭყაფუს გინირთჷ ალპინიზმიშ თარ ცენტრო.
დოხოლაფირო თი პერიოდის, გეოლოგ არნოლდ ეშერქ, თე აბანეფიშ მახორუქ, აწარმუ
შანულამი გეოლოგიური დაკვირებეფი.

წყარმალუ ლინციშ ლეხერი წჷმარინუანს U-შობურ ლეხერს, ნამუთ დოჭაჭილი რე
რისულ-ვიურმული პერიოდიშ ჯიშთეფით. გარტყჷ გოტარკალერი კონკეფი, ნამუეფიშ სიმაღალა
რე 2000-3000 მ. ეშერქ გური გუჩჷ, ნამდა პერმული ხანიშ ვულკანური კონგლომერატეფი,
ნამუსჷთ ვერუკანოშ ფორმაციას უძახჷნა, ფართას რე გოფაჩილი თე რაიონს კონკეფწკჷმა,
ქვიშაქუაშ დო მერგელეფშე ეგაფილი ეოცენური ფალეფი, შვეიცარიას ჩინებული, მუჭოთ
ფლიში, ირო ჯინჯიწკჷმა რე გოფაჩილი.

გეოლოგ ჩარლზ ლაიელქ გჷმაბჟინუ მუში ჩინებული ნახანდი „გეოლოგიაშ ოსხირეფი“, სოდეთ
ეჭარილი რე, ნამდა თუდონ (ჯინჯიწკჷმა დვალირი ფალეფი) ხანით უმოსი ჯვეში რე,
ვინდარო ჟი დვალირი ფალეფი, მუქჷთ გინირთჷ აღიარებულ ომენცარე ფაქტო. ეშერი, ნამუთ
თიშ მოხ, ნამდა რდჷ გეოლოგი, თეწკჷმა ჯგირი ალპინისტით გოხოლჷდეს. თინა სკეპტიკურო
გენწყილ კოლეგეფს არწუმენდჷ მუშ სიმართეშე დო ფშხირას გვალეფშა მეჸუნდუ. მალე
მითინს ვაუჭუდუ, ნამდა თენა რე სტრატიგრაფიული ინვერსია, ნამუთ გინოზინდილი რე
20-30 კილომეტრის. ეშერქ ლინციშ ლეხერი ეზჷმუ დეტალურო და დარწუმუ მარკვიებელეფი,
ნამდა თი პერიოდის ხვადუდუ უნიკალური, დიხაუჩაშ ქერქიშ უნელი ყარაფეფი.

ვერუკანოშ ფორმაცია, ნამუქჷთ დილექჷ თუდო დვალირ დონეეფს, გეგნიაბანჷ მასუმური
ფალეფიშ ჟი, დახე ჰორიზონტალური ყარაფათ გინნაკინაშ მანგის. თეცალ შხუმასშტაბურ
ნოკინწჷმოქიმინუას გიადუ მიშახოხუათწჷმოქიმინუაქ, (overthrusting); გჷმირკვიუ,
ნამდა შვეიცარიაშ ალპეფიშ მაღალ გვალაშ პიკეფქ წჷმოქიმინჷ თე პროცესიშ რეზულტატიშ
ხარჯიშე. ქანეფიშ გერგენი მასივი, ნამუქჷთ შანულამ სიგინძას გეგნიაბანჷ
მიშახოხუათწჷმოქიმინუაშ უკული, ჯოხო „შარიაჟი“ (nappe). |XIX-XX ოშწანურეფს
აღიარეს, ნამდა მიშახოხუა წჷმარინუანს რჩქვანილობურ სტრუქტურას, შვეიცარიაშ ალპეფს
ეჭარჷნდეს მიარე ოხემანჯღვერეს, მუჭოთ ოროგენული პროცესეფით გოპიჯალაფირ გეოლოგიური
სტრუქტურაშ მოდელს. ნოკინი, ნამუსჷთ ეშერქ მიოგორუ ვერუკანოშ ფორმაციას დო ფლიშის
შქას, გიადუ გლარნიშ მიშახოხუაქ. შვანდენიშ დოხორალაშ მანგის, ნამუთ გლარუსიშე 5
კილომეტრით რე დოშორაფილი, რჩქჷ ჯგირო გჷმოკვათილი ნოკინი. შვეიცარიაშ ალპეფიშ
სტრუქტურაშ აკოგურაფა გაგინძორჷ ალბერტ ჰეიმქ, ნამუქჷთ ჭარჷ ნახანდი ჯოხოდვალათ
„შვეიცარიაშ გეოლოგია“ (1919-1922). ჰეიმიშ ეშანილი წინგი ალმახანურ ბორჯის ხოლო
წჷმარინუანს შანულამ გეოლოგიურ ნახანდის ალპეფიშ გეშა, თის მოჸონაფილი სტრუქტურეფიშ
კლასიფიკაცია ამდღა ხოლო გჷმირინუაფუ მენცარობას.

შვეიცარიაშ ალპეფი გეოლოგიური სტრუქტურეფიშ მუშობურობეფიშ მეჯინათ დორთილი რე:
მოლასური აუზით, ჰელვეციური, პენინური, დო თაშნეშე ავსტრიული დო ობჟათეალპური
ზონეფით. არძაშე შანულამი ნორთეფი — ჰელვეციური დო პენინური ზონეფიშ სტრუქტურაშ
მუშობურობეფი მერსხუაფილი რე მიშახოხუათ გოჭყაფაწკჷმა. პენინური ზონაშ დიდი ნორთი
დოჸუნს მეტამორფიზმის, მუშ აკმადგინალ სტრუქტურეფქ გერთულუ, მუშ გეშათ ირთულებუ
ორდოიანი ისტორიაშ გოვითარაფაშ დეფორმაცია.

კონკა იუნგფრაუშე ბჟაეიოლ ჸურე დოხლაფირო 50 კილომეტრის იდვალუაფუ ტერიტორია, ნამუთ
გჷშაგორილი რე მაღალი გვალეფით დო გჷშაკინელი პიკეფით, ნამუეფიშ სიმაღალა
დოხლოაფირო 3000 მეტრა რე. მიარერიცხუან თირამ კონკეფშე არძაშე მაღალი რე გვალა
ტედი (3620 მ). თიშე ობჟათეჸურე იდვალუაფუ ცენტრალური მასივეფი, ნამუეფიშ გოჭყაფა
მერსხუაფილი რე ჰერცინულ ორიგენიულ ყარაფეფწკჷმა დო ეგაფილი რე მეტამორფულ ქანეფით
და გრანიტეფით. ჰელვეციური ზონა ეგაფილი რე შხვადოშხვა ხანიშ ფორმაციეფით (პერმულშე
დოჭყაფილი პალეოგენით თებული).

პერმული ფორმაციაშ დუდი ნორთი წჷმორინაფილი რე ვულკანოგენური კონგლომერატეფით,
ნამუეფსჷთ ვერუკანოშ ფორმაცია ჯოხო და გლარუსიშ გოხოლუას დო მუში საძალიერე 1000
მეტრას ოჭირინდუანს. ტრიასულ დჷნოლექეფს გაჩქჷნა ალაზიმაფათ ნორკე სიძალიერე დო
იკათუანს მოჭითე ფიქალეფს. ჰელვეციური ზონა დჷნოლექეფიშ მეჯინათ აკმოდირთუ იურულ დო
ცარცული ხანიშ კარბონატულ ქანეფშე. იურული ხანიშ დჷნოლექეფიშ სიძალიერა დოხოლაფირო
1000 მეტრა რე, ინ ნორთის თინეფი ჟინ ნორთის უმოსო წჷმარინუანს ჭიფეკაკალამ
კირქუალეფს. ჟინიურული კირქუალეფი ფართას რენა გოფაჩილი შვეიცარიაშ ალპეფშე
დოჭყაფილი იურიშ გვალეფით თებული.

ჰელვეციურ ზონას უმოსო რე მოუჩე ფერიშ კირქუალეფი დო ნორთობურო ჭუბერამი, მარა
ოორუეშე თინეფი გინმულა მოტუტაშფერო რიფულ კირქუალეფშა. ცარცული პერიოდიშ დაჭყაფუს
ტერიტორიაქ (დვალირი ალმახანური დგომარობათ აარიშ მასივიშ ობჟათეშე), ოეგებიეთ,
გინირთჷ ნოლექეფიშ შაყარუაშ ცენტრო. თუდონცარცული ხანიშ დჷნოლექეფიშ სიძალიერა
(აარიშ მასივიშ ოორუეშე) ვემიკმაჩირთუ 100 მეტრას. ობჟათეშე სიძალიერა იძინანს 1500
მეტრაშახ. შქაცარცული ხანიშ დჷნოლექეფი წჷმორინაფილი რე „გოლტო“ გედვალირი
გლაუკონიტამი ფორმაციეფით, ნამუეფიშ სიძალიერა რე 10-80 მეტრა.

გლარნიშ მიშახოხუაქ აკიქიმინჷ თიწკჷმა, მუჟამს პერმულ დო ცარცულ დჷნოლექეფს დვალირი
ქანეფიშ ფალეფიშ კომპლექსეფქ გაგშერთეს დო გეგნიაბანეს აარიშ დო გოტარდიშ მასივეფიშ
ოორუეშე. შარიაჟიქ გეგნიაბანჷ ჟინი რაინიშ ოორუეშე 40 კილომეტრით, ნამუთ ყარენდჷ
აარიშ მასივიშ გოულათ, იურული, ცარცული დო თაშნეშე მასუმური ფორმაციეფიშ დუდის.
მიშახოხუაშ ალმახანური სიბირტყაშ გოთოლწონაფათ, შილებე ირაგადინუას, ნამდა თინა
ინმურს მაღალი პიკეფიშ გოულათ, მუჭომეფით რე ჰაუსშტოკი (3158 მ), სუბჰორიზონტალურო,
ზუღაშ დონეშე დოხოლაფირო 2800-3000 მეტრაშ სიმაღალას, მარა ოორუეშე 14 კილომეტრიშ
დოშორაფათ, შვანდენიშ ძგას, სიმაღალა ანთხუ დახე 700 მ-შახ, თეშენი მიშახოხუაშ
სიბირტყაშ ოშქაშე გინოწონუა ომანგჷ 8°-ს ოორუეშე.

გლარნიშ შარიაჟი ამდღარშო უმოსო ეგაფილი რე ვერუკანოშ ფორმაციაშ ქანეფით, მარა
შარიაჟიშ ოორუე ნორთის, ვერუკანოშ მოხ, ასქილადირი რე ფსქელი ფალეფი (იურულშე
პალეოგენშახ), მუშ გეშათ გლარნიშ მიშახოხუა, ოეგებიეთ, გინიაბანებუდუ დაფინალეფით,
2000 მეტრაშახ. გლარნიშ მიშახოხუათ გინოაბანაფილი, ეგაფილი რდჷ დჷნოლექ ქანეფით.
ფა, ნამუქჷთ დილექჷნ რე აარიშ მასივიშ ოორუეშე, ფაქტიურო აბანს დოსქიდჷ დო
გინოფორილი რდჷ კინ თი შარიაჟეფით. თეჯგურა სტრუქტურას, ნამუთ გინოფორილ
უგინუაბანაფუ რენ, ჯოხო ავტოქთონი, მიშახოხუათ გინოაბანაფილ სტრუქტურას — შარიაჟი.

მაჟირა მოსოფელიშ ლჷმაშ უკული, შვეიცარიაშ ალპეფს იჸუ ტარებულქ შანულამ გეოლოგიურ
რკვიეფქ, ნამუქჷთ იჸუ მეჯღუნელქ თე ტერიტორიეფიშ მიშახოხუაშახიან, სედიმენტოლოგიურ
დო პალეოგეოგრაფიულ აკოგურაფაშა. გეოლოგი რუდოლფ ტრიუმპი (1960), ნამუთ ირკვენდჷ
შვეიცარიაშ ალპეფს, ფლიშურ ფორმაციეფს აკაჯამუ ფაციესეფიშ მიარეფერუანობა. თე
სქემაშ აკოდგინათ, ქიმიღეს ზიტყვასქვილი, ნამდა ავთოქთონური ორტყაფუ დო ჰელვეციური
მიშახოხუეფი დვალირი რდეს აარიშ მასივიშ ოორუე დო ობჟათე ფერდეფს, თაშ ნამდა,
ულტრაჰელვეციურ ზონას ჯოხო შარიაჟეფი, ნამუთ ყარენდჷ უმოსი ობჟათეშე დვალირ
ოლქეფშე.

კანკალე აბანს, გლარნიშ მიშახოხუას დო ფლიშის შქას, შელებუანი რე ჟიცარცული დო
პალეოგენური ფორმაციეფიშ ძირაფა. თენა რე ჰელვეციური დო ულტრაჰელვეციური შარიაჟეფი,
ნამუეფქჷთ ქიმკიმარგეს ობჟათეშე ზოხოურ მიშახოხუეფს. ირთულებუ გლარნიშ მიშახოხუეფიშ
გარკვიება ლინციშ ლეხერიშ ბჟადალ განშე. თაქ გოტარკალაფირ ტიპიურ სტრუქტურეფს შქას,
გჷმოლინაფირი რე აქსენიშ დო სენტის-დრუსბერგიშ შარიაჟეფი. აქსენიშ ხანი ტრიასული
რე, მარა ურნერიშ ტობაწკჷმა, შქა იურულიშ, ვარა თუდონ ცარცულიშ ფორმაციეფი ფლიშის
რე წჷმორინაფილი. თეწკჷმა, სენტის-დრუსბერგიშ შარიაჟეფს თუდონცარცული ფორმაციეფი
დვალირი რენა აქსენიშ შარიაჟეფს. ხაპაკაკალამი ნოტახი ქანეფი, ნამუეფით იკათუანა
მეტო შხუ რეყეშ ქუალეფს, იფაჩუნა ჰელვეციური ზონაშ ოორუე ნორთის. თენა რე თაშნე
გედვალირი მოლასა (Molasse), ნამუშ გოჭყაფა იკათუანდჷ პერიოდეფს შქა ოლიგოცენშე
პლიოცენიშ მეკოროცხუათ.

ჰელვეციური ზონაშ სიგინძა 200-300 კილომეტრი რე, სიგანა — დოხოლაფირო 50
კილომეტრიშახ. სტრუქტურული მეჯინათ თინა ვარე გინორთელი ფუნდამენტალურო თი
სტრუქტურეფშე, ნამუეფით გლარუსიშ მუკი-მუკის რე დვალირი. მერჩქინელი რე, ნამდა
პენინური ორტყაფუშ ჭიროკილი სტრუქტურეფი, ჰელვეციური ზონაშ ჭიროკილი სტრუქტურეფიშ
ანალოგიური რე. გლარნიშ ზონას, კერძოთ, შვანდენიშ ელჷ-მოლეფს გოტარკალერი გლარნიშ
მიშახოხუა დეტალურო ეჭარჷ გეოლოგ ჰეიმქ (1921-1922).

ვერუკანოშ ფორმაცია დო ფლიში მუჭოთ წესინ დორთილეფი რენა გინმალი ფალეფით, ნამუეფიშ
სიძალიერა რე 1-3 მეტრა დო აკმოდირთუ ჭიფეკაკალამ კირქუალეფშე, ნამუეფით მუშ განშე,
იკათუანა მიარერიცხუან ფიქალიშობურ ლაქეფს, ნამუეფიშ სიგანა რე მუდგაზმარენი
მილიმეტრი დო ჯოხო ლოხშეიტენიშ კირქუა. ჰელვეციურ ზონას დეფორმაციაშ უძგაშაში
ოკუჩხე (საფეხური ქორთ.) წჷმორინაფილი რე ჭიფე ჭირაკუეფით, ნამუეფით გოვითარაფილი
რე კირქუაშ ფალეფს დო გაჩქჷ 3-5 მეტრა სიძალიერა. 1959 წანას ჰიუბერტიქ დო რუბიქ
აკიმუშუეს ქანეფიშ მექანიკაშ პრინციპეფი მიშახოხუაწკჷმა მემართებას.

თიშ უკული, მუთ ეშერქ მიოგორუ გლარნიშ მიშახოხუას, 100 წანაშ მალუობას შვეიცარიაშ
ალპეფი მერჩქინელი რდჷ, მუჭოთ გეოლოგიური სტრუქტურაშ მოდელი. მარა, კანკალე
პრობლემა, მუთ ოწაწჷ მიშახოხუაშ გოჭყაფას დო მექანიზმის, ამდღარშო კინე სქიდუ
უგინუჭკირუ პრობლემათ. მაგალითიშო, სოჸურეშე რდჷ მიშახოხილი ჰელვეციური შარიაჟეფი?
ტრიუმპიშ (1960) მეჯინათ, შვეიცარიაშ ალპეფიშ სიგანა 150 კილომეტრიშახ რე, თის
დუორთინუანთ დაჭყაფუ დგომარობაშა და, მუში სიგანა 300 კილომეტრიშახ იჸუაფუდუ.

ალპეფი მუში რელიეფით დო გეოლოგიური ეგაფილობათ კვათჷრას გჷშერთუ ბჟადალ ევროპაშ
შხვა ქიანეფიშ ფონს. ალპიშ გვალეფი წჷმარინუანს ბჟადალ ევროპაშ თარ ჰიდროგრაფიულ
ნოსქვის. თინა მუშობურო დიდი ცენტრალური, მაღალგვალამი რეგიონი რე, მუშ მუკი-მუკის
დვალირ რზენი, გალამ დო ოშქაშე სიმაღალაშ რაიონეფს შქას. ალპეფიშ რელიეფიშ თე
მუშობურობეფი გოთანჯჷნა მუში ჰავაშ (კლიმატიშ) მუშობურობასჷთ. დუდშე, ალპეფი
ედომუშამო მაღალი ტენამობაშ აკანი რე, სოდეთ გჷმოხანტილი რე ხვეიანი ატმოსფერული
ნოლექეფიშ, ირალი ჸინეფიშ ზოთონჯიშ თირიშ ძალიერი შაყარუაშ დო ფშხირი ჰიდრორშვილიშ
თირუა. წყარმალუეფი ალპეფშე შხვადოშხვა გეზათ მეულა მეძობელ ქიანეფშა. ალპეფიშ
ჸინეფი, თირი დო მიმალი წყარეფი შქა ევროპაშ დიდ წყარმალუეფიშ უმიარაშობას
აკმონაზირანს.

ხვეიანი ატმოსფერული ნოლექეფი, ჰაერიშ სილამიე, თირიშ დო ჸინეფიშ ძალიერი შაყარუა
წყარიშ არტერიეფიშ აკონაზირუაშ შანულამ წყუს წჷმარინუანა დო გოთანჯჷნა ალპეფიშ
სიდიდარას დინოხოლენი წყარეფით — მიარერიცხუანი წყუეფით, წყარიშ ნადუეფით დო
წყარმალუეფით, მორჩილი დო დიდი ტობეფით. ხვალე კარსტული მასივეფიშ გოვითარაფაშ
რაიონეფს გჷშაკერძაფილო ავსტრიაშ კირქუალამ ალპეფს, წყარმალუეფიშ რშვილი უმოსი
ვანაფერი რე დო გვალეფიშ ჟინი ნორთეფი ალაზიმაფათ ღარჷბი რე წყარით. კირქუალამ
წოხოლენალპეფს, კარსტული ფორმეფიშ დო რშვილეფიშ მოლინეფიშ რენჯობაშ უმკუჯინუო,
მიარე წყუ დო ჰიდრორშვილი ფშხირი დო დიდარი რე წყარიშ აკნაზირათ, თიშენი, ნამდა
წყარმალუეფიშ უმიარაშობას ოდუდე მაღალგვალამ კრისტალურ დო ფიქალამ ზონას უღუ. თეშ
მოხ, კირქუალეფი ძალიერო დისლოცირაფილი რე, თინა მუჭოთ რჩქვანილობურო, ჭუბერიშ,
ქვიშაქუალეფიშ, მერგელეფიშ ფალეფწკჷმა მორიგენს, მუთ უნარღელჸონს წყარუგუულ
ჰორიზონტეფიშ რენჯობას დო ნორმალური, ხვეიანი, წყარმალური გუმნაულეფიშ პიჯალეფს.

ალპეფიშ გვალეფიშ ქჷნდჷრეფშე ოდუდეს ეჭოფუნა ევროპაშ უდიდაში წყარმალუეფი: რაინი,
რონა, დუნაი, პო დო თინეფიშ მიარერიცხუანი ნადუეფი, ნამუეფშეთ არძაშე შანულამეფი
რე: აარე, რეისი, დიურანსი, დრომი, იზერი, დრავა, ენსი, ინი, ოლო, ადა, ტიჩინო დო
თაში.

ალპეფიშ წყარმალუეფი ორხველჷნა ოორუეშ ზუღას (რაინიშ ნადუეფამო), უჩა ზუღაშ (დუნაი
დო მუში მარძგვანი ნადუეფი ილერი, ლეხი, ინი, ენსი, დრავაშ ჟინი მალობა),
ადრიატიკაშ ზუღაშ (ადიჯე, პოშ კვარჩხანი ნადუეფით), ლიგურიაშ ზურაშ დო ლიონიშ ჸუჯიშ
(რონა კვარჩხან ნადუეფამო) აუზეფს. წყარმალუეფი ჩქარი რე დო წყარხვეიანი. უმეტაშო
ირდუნა ჯიშთური, თირიშ დო ჭვემაშ წყარეფით. წყარიშ მაქსიმუმი წყარმალუეფს აფუნს,
ზარხულიშ მაართა გვერდის დო დამორჩილს იფიქსირებუ.

გვალეფიშ სიმაღალაშ დო ქირქეამი სუკეფიშ რინაშ გეშა ალპეფს წყარმალური გჷმნაულაშ
მუდანობა, ევროპაშ შხვა ქიანეფიშ გინაწონს, გჷშაკერძაფილო დიდი რე. გვალაშ
წყარმალუეფს, ნამუეფით ირალი თირით დო ჯიშთეფიშ ნდღულაფათ აკმინაზირუნა, ხოლო უმოსი
დიდი გუმნაულაშ კოეფიციენტი უღჷნა. წყარმალუეფი, ნამუეფიშ აუზეფით უთარაშო
წოხოლენალპეფწკჷმა რე მერსხუაფილი დო ნამუეფსჷთ ჯიშთეფიშ წყარით აკმონაზირანა შურო
ვაუღუნა, ვარა ჭიჭე მუდანობათ — წყარხვეიანეფი რე, მარა ალაზიმაფათ ნორკებო,
ვინდარო თე წყარმალუეფი, ნამუეფით ჯიშთეფით ირდუნა. ალპეფიშ დიდი წყარმალუეფიშ
უმიარაშობას, დო თაშნეშე, დახე არძა მაღალგვალამი ზონაშ წყარიშ ნადუეფს ტიპიური
ალპური გჷმნაულაშ რეჟიმი უღჷნა, ნამუთ რეგულარულ, კვათჷრას გჷმოხანტილ, ზარხულიშ
თუთეფიშ მაქსიმუმწკჷმა დო თაშნეშე წესიერ დო ირალ ზოთონჯიშ მინიმუმეფწკჷმა
(ღურთუთა-ფურთუთა) რენა მერსხუაფილი. ჯიშთეფიშ დო ირალი თირიშ ძალიერი ნდღულაფაშ
ბორჯის რაინიშ მაღალი დონეშ ოშქაშე სიდიდა ვითშახ ეკმაჩირთუ დაბალი დონეშ ოშქაშე
სიდიდას. ალპურ წყარმალუეფს, ნამუეფიშ ოდუდეეფიშ აკონაზირუას ჭვემეფი დო თირიშ
ნდღულაფა დიდ როლს ლაჸაფენა, ნორკებო ტიპიურო გჷმოხანტილი ალპური რეჟიმი უღჷნა;
თეცალი წყარმალუეფიშ ზოთონჯიშ დონე უმოს ორდო იძინანს — ფურთუთა-მელახშე; თაშნეშე
მაქსიმუმი ხოლო რჩქვანილობურშე ჭიჭეთ ორდო — მანგიშე მოურს. თეცალი რეჟიმი უღჷნა
მაგალითო წყარმალუ დიურანსიშ ჟინ წელს, თაშნეშე წყარმალუეფს: იზერს, ენსს, დრავას
დო ბრელ შხვას.

წყარმალუეფს, ნამუეფიშ აუზეფით ოორუე წოხოლენალპეფს რე, გუმნაულაშ სეზონური
კონტრასტი ნორკებო კვათჷრი უღჷნა თი წყარმალუეფიშ გინაწონს, ნამუეფი ოდუდეს
მაღალგვალამ ზონას ეჭოფუნა. თინეფიშ ზოთონჯიშ მინიმუმიშ ბორჯი ძალამი მორჩილი რე.
მინიმუმი კანკალეშა დამორჩილს ხოლო მოურს, ე.ი. ზარხულიშ აორქაფაშ გეშა გრუნტიშ
წყარეფიშ ნაზირაშ მორკებაშ ბორჯის; მაქსიმუმი — აფუნს (მესის) უჩქჷ. გვალო შხვა
ტიპიშ რეჟიმი ახასიათენს ობჟათე წოხოლენალპეფიშ წყარმალუეფს, სოდეთ სქირონაშქა
ზუღაშ ჰავაშ გოლინა რე; თენა მეტ-ნორკებო გიოხე გუმნაულაშ მალუობას, მუთ გჷმიხანტუ
ზარხულობათ წყარიშ დონეშ ოგინაფალო დორკებას. კერძოთ, თეცალი რე ვენეციაშ
წოხოლენალპეფიშ დო საფრანგეთიშ ალპეფიშ ობჟათე რაიონიშ წყარმალუეფი, ნორთობურო
ობჟათე ტიროლიშ დო ლომბარდიაშ წოხოლენალპეფიშ წყარმალუეფი ხოლო. თიშ უმკუჯინუო,
ნამდა ტალიამენტოს, პიავეს დო ბრენტას მაღალ ალპეფს უღჷნა ოდუდე, ზარხულს თინეფი
წყარიშ სინორკეთ იხასიათებუნა დო ვენეციაშ წოხოლენალპეფიშ ლეხერეფშე ფართო, დახე
სქირე, რეყეშ ქუალეფით ფორილ კალაპოტის მიხარჩალჷნა. დონეშ კვათჷრი მოძინა დო
წყარალა თაქ აფუნს უჩქჷ, გვალეფს თირიშ ნდღულაფას დო აფუნიშ ჭვემეფიშ ბორჯის.
მაჟირა მაქსიმუმს დამორჩილიშ ჭვემეფი გჷშეჭანუანს.

ზარხულიშ აორქაფა ობჟათე ალპეფს თი ზომაშა ოჭირინდუანს, ნამდა თიცალ დიდ ალპურ
წყარმალუეფს ხოლო გიოხე, მუჭომეფით რე ადიჯე, ნამუშ აუზით უმოსო მაღალგვალამ
ორტყაფუს იდვალუაფუ, მუში ოდუდე ირალი თირით დო ჸინეფით ირდუ.

ოორუეშ ზუღას ორხველჷ წყარმალუ რაინი, ნამუთ ოდუდეს ეჭოფუნს ალპეფს დო ჟინ მალობას
კვათჷნს იურის, შვარცალდიშ გვალეფიშ ჸაქჷნდჷრეფს, უკული გინმურს ბოდენზეეშა.
წჷმარინუანს ბჟადალ ევროპაშ უშანულამაშ ოერეფოშქაშე წყარიშ მაგისტრალს. სიგინძა რე
1233 კმ, აუზის ფართობი — 185 ვითოში კმ². თარი ნადუეფი რე: ნეკარი (სიგინძა 367,
აუზიშ ფართობი 13 900 კმ²), მაინი (სიგინძა 527, აუზიშ ფართობი 27 292 კმ²), რური
(სიგინძა 217, აუზიშ ფართობი 4 485 კმ²) (კვარჩხანი); აარე (სიგინძა 295, აუზიშ
ფართობი 17 779 კმ²), მოზელი (სიგინძა 545, აუზიშ ფართობი 28 286 კმ²) (მარძგვანი).
რაინი მიორსხუანს ოორუეშ ზუღას დო ალპეფიშ გვალეფს.

წყარმალუ დუნაი ოდუდეს ეჭოფუნს შვარცვალდიშე, ზუღაშ დონეშე 678 მ სიმაღალას.
სიგინძა რე 2857 კმ. მალობაშ ჟინ მუნაკვათას მარძგვანშე აკათუ ალპეფიშ კართეეფშე
გჷმჷმალი მიარე წყარმალუ, ნამუეფშეთ შანულამი რე: ლეხი (სიგინძა 264, აუზიშ ფართობი
3 926 კმ²), იზარი (სიგინძა 295 კმ, აუზიშ ფართობი 8 370 კმ²), ინი (სიგინძა 517
კმ, აუზიშ ფართობი 25 700 კმ²), ენსი (სიგინძა 254 კმ, აუზიშ ფართობი 6 000 კმ²) დო
შხვა.

რონა ოდუდეს ეჭოფუნს ლეპონტინიშ ალპეფს. ჟინ მალობას დო შქაწელს უთარაშო ირდუ თირიშ
დო ჯიშთეფიშ წყარით. სიგინძა რე 812 კმ. მარძგვანი ნადუეფი რე ენი (სიგინძა 190 კმ,
აუზიშ ფართობი 3 630 კმ²), სონა (სიგინძა 473 კმ, აუზიშ ფართობი 29 900 კმ²),
არდეში (სიგინძა 125 კმ, აუზიშ ფართობი 2 430 კმ²), კვარჩხანი: იზერი (სიგინძა 286
კმ, აუზიშ ფართობი 11 800 კმ²), დიურანსი (სიგინძა 324 კმ, აუზიშ ფართობი 14 225
კმ²).

წყარმალუ ადიჯე ოდუდეს ეჭოფუნს ოორუე იტალიას, ალპეფს. სიგინძა რე 410 კილომეტრი.
შანულამი რე თაშნეშე წყარმალუ პო, ნამუშ სიგინძა რე 652 კილომეტრი. ჟირხოლო
წყარმალუ ალპეფიშ დო ადრიატიკაშ ზუღაშ მიმარსხუაფალი არტერიეფი რე.

წყარმალუ ტალიამენტო იკოროცხუ ეკონია დიდ ალპურ წყარმალუთ, ნამუთ წჷმარინუანს
ალპეფშო წყარმალუშ ეკოსისტემაშ მინუშის. მუში ოდუდეეფი იდვალუაფუ იტალიაშ ალპეფიშ
ოორუე-ბჟაეიოლ კირქუალამ ზონას, ზუღაშ დონეშე 1195 მეტრაშ სიმაღალას. აკათუ
ადრიატიკაშ ზუღას. სიგინძა რე 178 კილომეტრი, აუზიშ ფართობი 2 916 კმ². გოფართაფილ
რზენ აბანეფს წყარმალუშ სიგანა 3 კილომეტრიშახ ოჭირინდუანს. ტალიამენტოშ გარჩქჷ
ლეხერიშ რთული დო ჯვეში მორფოლოგიური ხასიათი. წყარმალუ ართიანწკჷმა მიორსხუანს
ალპეფიშ გვალეფს დო ადრიატიკაშ ზუღას.

ალპეფიშ წყარმალუეფი, მუნეფიშ დიდი ფეიკარობაშ, განივი პროფილიშ კვათჷრი გარდატეხაშ
დო გვალეფს მერეხი ჭვემეფიშ დო თირიშ ნდღულაფაშ ბორჯის, დონეშ ფეიკარი ეკინაშ გეშა,
ვარე მოღე წყარიშ ტრანსპორტიშო, მარა მანგიორი თინეფი დიდარეფი რენა წყარიშ
ენერგიაშ უდიდაში ნაზირათ, მუში გჷმორინაფაქჷთ უშანულამაშ ფაქტორო გინირთჷ XIX
ოშწანურაშ ბოლოს დო XX ოშწანურაშ დაჭყაფუს ოორუე იტალიას, შვეიცარიას დო
საფრანგეთის შხუ რეწუალაშ ფეიკარი გოვითარაფაშო.

ალპეფიშ გვალაშწჷმოხონეფიშ ტობეფი, გჷშაკერძაფილო შვეიცარიაშ დიდი დო ჟინი იტალიაშ
ტობეფი შანულამ როლს ლაჸაფენა გვალეფიშ დო მახორობაშ რინას. წყარიშ დიდი აუზეფი —
ტობეფი, ნამუეფით ზოთონჯის რჩქვანილობურო ვეჸინუნა (ოორუე ტობეფი რგილ ზოთონს მინშა
ნორთობურო იჸინუნა), ალჷბორენა მუნეფიშ წყარპიჯეფიშ დო ელჷ-მოლეფიშ ჰავას.

მუნეფიშ წყარპიჯეფი მეჭედას რე დოხორელი დო ფორილი რე ბაღეფით. ჟინი იტალიაშ
გვალეფით თხილერი ტობეფიშ გოხოლუას ლჷბუ დო ლამე ჰავა რე; თაქ ბრელით უმოსი ლჷბუ
ზოთონჯი უჩქჷ, ვინდარო წყარმალუ პოშ რზენს, თეშენი თაქი გოფაჩილი რე სქირონაშქა
ზუღაშ ირალწვანე ფლორა, ნამუთ რზენს ვაჩანს. თეშ მოხ, ტობეფი წჷმარინუანს წყარით
მეულა-მოულაშ მოხუჯურ საშუალებას. თაურეშე იჭყაფუ გვალეფშა მიშაულარი შარეფი,
ნამუეფით ფართო დო ტომბა ტროგულ ლეხერეფს იგინძორებუ დო უშანულამაშ გინაულარეფშა
მეურს. თეშენი თე შარეფი დო მუნეფიშ წყარპიჯეფი შანულამ როლს ლაჸაფენდეს ევროპაშ
ქიანეფიშ ურთიართალას.

ლომბარდიაშ ალპეფიშ ბჟადალ ნორთის, ზუღაშ დონეშე 193 მეტრაშ სიმაღალას, ტექტონიკურ
ქვიბის აშახვილჷ ლაგო-მაჯორეშ ტობა, ნამუშ სიგინძა რე 65 კილომეტრი, სიგანა რე 11
კილომეტრი. გოხურგილი რე უმოსო ქირქეამ დო მარალ წყარპიჯეფით. ტობაშ ქვიბი
გჷმომუშებული რე გვალეფშე მოულირ ჯვეშ ჯიშთიშე. ობჟათეშე დოვილირი რე ჯვეში ჯიშთიშ
მორენით. ტობაშ სიტომბა რე 372 მეტრა. გჷმირინუაფუ ონიშეთ. ტობას ოორუეშე ობჟათეშა
კვათჷნს წყარმალუ პოშ კვარჩხანი ნადუ ტიჩინო. ბჟადალ ნორთის იდვალუაფუ ჩინებული
კოკი ბორომეო. XV ოშწანურაშე ტობაშ მუკი-მუკის დიხორჷ ბორომეოშ ფანიაქ, ნამუეფით
ამდღარშახ ოხორანა კოკის დო მეთხოზჷნა ჩხომიშ ჭოფუას. ლაგო-მაჯორე ჩხომით დიდარი
რე, ხე კალმახა, ქაშაყი დო შხვა ბუნაშ ჩხომეფი. ჟინ ნორთის გოფაჩილი რე ალპეფი, შქა
ნორთი გალეფს შქას რე გოდვალირი, თუდონ ნორთის გოფაჩილი რე ლომბარდიაშ რზენი.
ბჟადალ წყარპიჯიწკჷმა ეგაფილი რე ჩინებული კურორტეფი: სტრეზა, ვერბანია, არონა დო
კანობიო. ლაგო-მაჯორე ზიტყვაზიტყვით ითანგუ, მუჭოთ „დიდი ტობა“.

ალპეფიშ ობჟათე გვალაშწჷმოხონეფს, ზუღაშ დონეშე 198 მეტრაშ სიმაღალას იდვალუაფუ
ტობა კომო, ნამუთ გოხურგილი რე კირქუალეფით დო გრანიტეფით ეგაფილ მაღალ გვალეფით,
ნამუეფიშ სიმაღალა ლაჸაფენს 2000 მეტრაშე (ობჟათეშე) 2400 მეტრაშახ
(ოორუე-ბჟაეიოლჸურე). ქვიბი ტექტონიკურ-ჯიშთური გორჩქინაშ (გორჩქინა-წარმოშობა,
თაქ) რე. წყარპიჯეფი უმეტაშო ქირქე რე, კირდეამი დო მაღალი რე. ტობაშ სიგინძა რე 47
კილომეტრი, სიგანა 4 კმ. მაქსიმალური სიტომბა 414 მეტრა. ტობას გინმურს წყარმალუ
პოშ კვარჩხანი ნადუ ადა. ტობაშ მუკი-მუკის ფლორა მიარეფერუანი რე. ტობა დიდარი რე
ჩხომით. ხე კალმახა, მარა ტობაშ დოწიმდორაფაშ გეშა, ჩხომიშ პოპულაცია ირკენს. ჰავა
სქირონაშქა ზუღაშ ტიპიშ რე, ლჷბუ. წყარპიჯეფწკჷმა ეგაფილი რე ანდა კურორტი. ტობა
ჩინებული რე მუში გოსოფური ლანდშაფტეფით, ველური ორთათ დო გვალაშ კურორტეფით.
გოვითარაფილი რე სპორტიშ მუდგაზმარენი ბუნა. ფართას გოფაჩილი მეჯინელობაშ მეჯინათ,
კომო იკოროცხუ იტალიაშ ართ-ართ არძაშე უსქვამაშ ტობათ.

ალპეფიშ გვალაშწჷმოხონეფს, ზუღაშ დონეშე 65 მეტრაშ სიმაღალას გეხვილჷ ტობა გარდა,
ნამუშ ქვიბი ჯიშთურ-ტექტონიკური გორჩქინაშ რე. გჷმომუშებული რე პლეისტოცენური
ჯიშთეფით. ოორუე ინწრო დო გინძე ნორთი ფიორდის ელაგენს დო გოხურგილი რე 2000
მეტრაშახ სიმაღალაშ გვალეფით. ობჟათე ნორთი ალაზიმაფათ განიერი რე დო ეგაფილი რე
მორენული ნოლექეფით. გარდაშ ოორუეშე აკათუ წყარმალუ სარკა, ობჟათეშე გუშურს
წყარმალუ პოშ კვარჩხანი ნადუ მინჩო. უდიდაში სიტომბა 346 მეტრა რე. ტობას რე 5 ჭიჭე
კოკი, ნამუეფშეთ უდიდაში რე კოკი გარდა, ნამუსჷთ ფრანჩესკო ასიზელქ 1220 წანას
დარცხუ მონასტერი, ნამუთ XVIII ოშწანურაშახ არსებენდჷ. წყარიშ ოშქაშე ტემპერატურა
ომანგჷ 12°С-ს, სიტომბას (100 მ-მე) ტემპერატურა ირკენს 8 °C-შახ. გოვითარაფილი რე
ნიშალა, გოხოლუას რე ანდა კურორტი. ბრელი ხე ჩხომი.

ლომბარდიაშ ალპეფს, ზუღაშ დონეშე 271 მეტრაშ სიმაღალას გეხვილჷ ჯიშთური გორჩქინაშ
ლუგანოშ ტობა, ნამუშ წყარპიჯეფი ქირქეამი დო ღარკულერი რე. ტობა ინაზირუ
მიარერიცხუანი ნადუეფით. ლუგანოშ ტობაშ მაქსიმალური სიტომბა რე 288 მეტრა. ახალი
წანაშეკოროცხუაშ 590 წანას, გრიგოლ ტურელქ ტობას კერეზიო ქიგიოდუ. 804 წანას
ართ-ერთ დოკუმენტის ტობა მიშინუაფუ, მუჭოთ ლაკო-ლუანასკო.

ალპეფიშ გვალაშ ჯინჯის, ზუღაშ დონეშე 433 მეტრაშ აბსოლუტურ სიმაღალას, გვალეფშქას
ტექტონიკურ ქვიბის იდვალუაფუ ფირვალდშტედტიშ ტობა, ნამუსჷთ რთული მორფოლოგია გაჩქჷ.
ქვიბიშ ჯინჯი ჯვეშ ჯიშთეფშე რე მოთინილი. ტობაშ მაქსიმალური სიტომბა რე 214 მეტრა.
წყარპიჯიშ ღოზიშ დიდი ნორთი გოხურგილი რე 1500 მეტრაშახ სიმაღალაშ გვალეფით.
აკმოდირთუ ოთხი დუდი აუზიშე, ნამუეფით ჯიშთურ აუზეფს წჷმარინუანა. ზარხულს წყარიშ
ტემპერატურა ეშმურს 22 °C-შახ.

ალპეფს ეიოშანალი რე თაშნეშე ბრიენციშ ტობა, ნამუშ სიტომბა 261 მეტრა რე. გეხვილჷ
ზუღაშ დონეშე 564 მეტრაშ სიმაღალას.

ალპეფი რთული ხასიათიშ გვალეფიშ სისტემა რე, აკოჸინალუაშ თარი ყებური რე გვალეფიშ
სისტემაშ კუნწული. არძაშე დიდი ჯიშთეფი იფაჩუნა ალპეფიშ მაღალგვალამ ნორთეფს, თირიშ
ღოზიშ ჟი. აკოჸინალუაშ ძალიერი აბანეფი რე: ფინსტერაარჰორნიშ,
მონტე-როზა-მატერჰორნიშ, მონბლანიშ დო მაღალი ტაუერნიშ მასივეფი. აკოჸინალუა
უმეტაშო ოორუე კართეს რე, უმოსი ნორკე ჯიშთეფი რე აკოშაყარელი ალპეფიშ ობჟათე
ფერდეფს. ობჟათე ფერდეფს ჩხანაშ ინტენსივობა ძალამი დიდი რე. ლამე ბორიეფი ზოთონჯის
ურქენა ბჟადალ დო ოორუე-ბჟადალ განშე. ობჟათეშ ბორიეფი ირქენს უმოსო აფუნს დო
დამორჩილს. წანანშ მალობას ობჟათეშ ფერდეფი ბჟაშე მეტ ჩხორიეფს ღებულენა, ვინდარო
ოორუე კართეეფი.

ალპეფს გლაციოლოგიური რკვიეფი 1800 წანაშე იჭყაფუ, თი პერიოდის აკოჸინალუაშ კანკალე
აბანეფი ინტენსიურო გაკიგურეს, კანკალე — ზომიერო. ამდღარშო ჯიშთეფიშ აკოგურაფაშო
ფშხირას მემართენა აეროფოტოსურათეფიშ მეთოდის. თეს ქიგიაძინჷ ზონდირაფაშ მეთოდიქ,
ე.ი. ალმაშარულ გჷმოსახილობეფქ, ნამუთ შანულამო აეფენს ალპეფს გლაციოლოგიურ
რკვიეფს. Landsat-იშ ალპეფიშ გჷმოსახილობეფქ დუდშე გჷმორჩქინდჷ 1972 წანას.

ცენტრალური ბჟაეიოლი ალპეფი წჷმარინუანს აკოჸინალუაშ შანულამ ყებურს. ჩინებეფი
ჯიშთეფშე მიპალუაფუ დიო ხოლო შქა ოშწანურეფშე. 1846 წანაშე ზოხოურ ჯიშთეფს ინწყუაფუ
სპეციალური გლაციოლოგიური დო ტოპოგრაფიული რკვიეფი. 1969 წამაშ აეროფოტოსურათეფით
გჷმილინჷ, ნამდა ავსტრიაშ ალპეფს რე 925 ჯიშთი, ნამუეფიშ ედომუშამი ფართობი რე 542
კვადრატული კილომეტრი. რკვიეფი იკათუანდჷ: ჯიშთეფიშ მასაშ დო ენერგეტიკული
ბალანსიშ, ჯიშთიშ დო კლიმატიშ ურთიართალას, ფიზიკური გლაციოლოგიაშ, დისტანციური
ზონდირაფაშ ტესტირაფაშ მეთოდეფს დო შხვა ოკითხეფს. აკოჸინალუაშ თარი ზონეფი
იდვალუაფუ თარი ქჷნდჷრიშ მანგის. ოროგრაფიული ეფექტეფიშ გეშა ნოლექამობა ოორუე დო
ობჟათე ფერდეფს ირკენს ალპურ დინოხოლენ ზონაშახ. ეცტალიშ ალპეფიშ ცენტრალურ ნორთის
ნოლექამობა ჯიშთეფიშ დუდის დოხოლაფრო 1500 მმ ოჭირინდუანს წანამოწანას.

ცენტრალური ბჟაეიოლ ალპეფიშ ჯიშთეფიშ ეჭარუა, ნამუთ რე გერსხუაფილი ვერტიკალურ
ოჰაერე ფოტოსურათეფს (1969 წანა ეკენია-გჷმათუთა) ავსტრიაშ ალპეფს გჷმალინჷ 925
ჯიშთი (542 კმ² ედომუშამი ფართობით), ნამუეფშეთ 5 ჯიშთიშ ფართობი მიკმაჩირთუდუ 10
კმ²-ს. 25 ჯიშთიშ ფართობი 4 კმ²-შ უმოსი რე, მარა ჯიშთეფიშ დიდი ნორთიშ ფართობი 1
კმ²-შე ნორკე რე. თიცალი ჯიშთეფი, ნამუეფიშ დონე თირიშ ღოზიშ ჟი იდვალუაფუ, ფორჷნს
გვალაშ რეგიონეფს, სოდეთ ამხვადუნა ჯიშთიშ ნინა, ფირნიშ ვე დო შხვა. ფშხირ შვანს
ჯიშთიშ ნინა გიმურს ინწრო ლეხერეფშა. უდიდაში ჯიშთიშ სიგინძა რე 9,2 კილომეტრი
(პასტერზენ-კეესი (Pasterzen Kees), მაღალი ტაუერნი).

ბჟაეიოლ ალპეფიშ ჯიშთეფიშ წიაკალშა გითოგორუეფქ დიჭყჷ თიშ უკული, მუშ უკულით
ხემიოჭირინდაფუქ გინირთჷ ტოპოგრაფიული რუკეფიშ გჷმორინაფაქ. 1807-1834 წანეფს იჸუ
გჷშაშქუმალირქ 1:28800 მასშტაბამ რუკეფქ, 1845 წანაშ უკული დიჭყჷ ინტენსიური
დაკვირებეფქ, სოდეთ აკიქიმინჷ ზოხოური ჯიშთეფიშ რუკეფქ დო დოგურაფილქ იჸუ ჸინიშ
ყარაფიშ სიჩქარაქ. ჯიშთიელიშ ართ-ართი მაართა ეჭარუა ორხველჷნა ა. შლაგინტვეიტის,
კ. სონკლერს დო ჯ. პეიერს. ბჟაეიოლ ალპეფიშ ჯიშთიეფი მაართათ ედომუშამო ეჭარჷ
რიხტერქ (1988). XIX ოშწანურაშე დიჭყჷ ჯიშთიეფიშ აკოგურაფაქ, ნამუთ ამდღარ ბორჯიშა
იგინძორებუ.

ისტორიული დოკუმენტეფიშ მეჯინათ, ბჟაეიოლ დო ბჟადალ ალპეფს ჯიშთეფიშ უკოხოლე დოკინა
მეურს 400 წანაშ მალობას. XVII ოშწანურაშ დაჭყაფუს ჯიშთეფი სქიდუდეს აწოკინელ
დგომარობას, ხვალე ჭიჭე ვარიციეფი რდჷ დჷმახასიათაფალი გეჸვენჯ 250 წანაშ მალობას.
ბჟაეიოლ ალპეფიშ ჯიშთეფიშ უმეტაშობაქ ჯიშთურ მაქსიმუმს მიოჭირინდუ 1770-1780 წანეფს
დო მაჟირაშა მეხოლაფირო 1850 წანას. კინ თი პერიოდშე ჯიშთეფი უკოხოლე მიშეს 1965
წანაშახ, მარა უკოხოლე დოკინაქ ჭიჭე აწოკინეფით დითირჷ 1890-1920 წანეფს შქას.

ჩხე ზარხულეფიშ დო მორკებული თირიშ მუდანობაშ გეშა, 1980-ამი წანეფიშ შქა პერიოდის
ჯიშთეფიშ დიდი ნორთიშ წჷმჷ ულაქ აკიბორკჷ, 1988 წანაშო ავსტრიაშ ჯიშთეფიშ
დოხოლაფირო 80%-ქ უკოხოლე დიკინჷ.

1973 წანას ეჭარილქ იჸუ ჯიშთეფქ, სოდეთ გჷმილინჷ 1828 ჯიშთიქ, 1342 კვადრატული
კილომეტრი ედომუშამი ფართობით. ართ-ართი მაართა დეტალურ დაკვირებეფქ იჸუ რონაშ
ჯიშთის, ნამუშ ჟიდოხი ანდაშა აკიგურეს. გჷმორკვიაფილქ იჸუ ყარაფიქ დო პულსაციაქ.
უხოლაში დოკვირაფეფი იკათუანდჷ კლიმოტოლოგიურ დო ჰიდროლოგიურ რკვიეფს. შვეიცარიაშ
ალპეფიშ ჯიშთეფს მონწყილი გლაციოლოგიური გითოგორუეფი იკათუანდჷ ჯიშთეფიშ შქურინჯიშ,
ჯიშთეფიშ ნინაშ ქანცალიშ, ჯიშთიშ მექანიკაშ, ბირთვიშ დო მასაშ ბალანსიშ აკოგურაფაშ
ოკითხეეფს.

ხარისხამი რუკეფი, სოდეთ გჷმოსახილი რდჷ ჯიშთეფიშ მოფინუალა იკათუანდჷ 1:25,000,
1:50,000, 1:100,000, 1:200,000, დო 1:500,000 მასშტაბამ რუკეფს. შვეიცარიაშ ალპეფი
მაღალი გვალეფიშ სისტემა, ნამუთ ტომბა ღარტაფით დორთილი რე ოორუე დო ობჟათე სუკეფო.
გოპატჷნაფილი ლამე ბორიეფი იფაჩუ ბჟადალ დო ოორუე-ბჟადალ განშე, მარა აფუნს დო
დამორჩილს სიტუაცია ითირუ დო იფაჩუ ობჟათეშ ბორიეფი, ნამუეფით იჭანუანა ძალიერ
დოლექუას ქჷნდჷრიშ ობჟათე კართეეფს. ბჟაეიოლ ბჟადალი ფირჩა ლეხერეფი ღებულენა
არძაშე ჭიჭე ნოლექის, თიშენი, ნამდა გოხურგილეფი რენა ოორუეშე დო ობჟათეშე
გვალეფით. მოჩამილი ვითარაფა გჷშაკერძაფათ ჯგირო რჩქჷ წყარმალუ რონაშ დო მუში
ნადუეფიშ ლეხერეფს. არძაშე დიდი ჯიშთური მასეფი შაყარელი რე ბერნიშ, ლეპონტინიშ დო
რეტიშ ალპეფიშ მაღალგვალამ ზონეფს.

XVIII ოშწანურაშახ ადამიერიშ მერინა ჯიშთეფიშ ჸურე უგუმუშითცნობიერებელი რდჷ.
ჯიშთეფშე წარმოდგენაქ ხვალე XIX ოშწანურას გორჩქინდჷ. 1595 წანას პენინიშ ალპეფს
დვალირ ართ-ართ ტობაშე მოულირ წყარქ ქეკიდინუ 160 ადამიერი. 1597 წანას ართ-ართ
ჯიშთიშე გიმანჯირელ თირ-სვიმონქ 81 ადამიერი გოჭყვიდჷ.

ართ-ართი მაართა დეტალურ გჷმორკვიაფაქ იჸუ მონწყილქ რონაშ ჯიშთის. 1874-1914 წანეფს
იჸუ მონწყილქ კომპლექსურ გჷმორკვიაფეფქ, ნამუეფიშ აკმაშქუმალარი ნახანდი გჷშაშქუ
1916 წანას შვეიცარიაშ ნაციონალურ აკადემიაქ. 1880 წანაშე მოჸუნაფილი ჯიშთიშ ნინაშ
ქანცალს აკმიგურუანდეს ირწანურო დო შედეგეფს ობჟინუანსეს ჟურნალეფს.

მეჭედას დოხორელ აბანეფს ჯიშთეფიშ შქურინჯიშ ოკითხუ დიდი შანულობაშ რე, ჯიშთეფიშ
ბალანსიშ უჭყვიდჷ გოზჷმუა მეურს მუდგაზმარენ ჯიშთის. ჰიდროლოგიური მოდელიშ
საშუალებათ იჸუ აკოფასებულქ ალპეფიშ არძაშე დიდი ჯიშთიშ — ალეჩიშ ჯიშთიშ მასაშ
ბალანსიქ.

საფრანგეთიშ ალპეფი ალპიშ გვალეფიშ ბჟადალი მუნაკვათა რე, ნამუთ იკათუანს
ტერიტორიას ჟენევაშ ტობას დო სქირონაშქა ზუღას შქას. გოვითარაფილი რე ეროზიული
რელიეფი.

საფრანგეთიშ ალპეფს დვალირი ჯიშთეფი აკმიართაფუნა ოთხ დუდ ბუნას, ნამუეფიშ
ედომუშამი ფართობი რე 350 კვადრატული კილომეტრი. ოორუეშე დვალირი მონბლანიშ მასივს
ჯიშთეფიშ ფართობი აკმადგინანს 110 კვადრატულ კილომეტრის. თაქი რე მერ-დე-გლასიშ
ჯიშთი (ჟიდოხიშ ფართობი 40 კვადრატული კილომეტრი), ნამუთ წჷმარინუანს ბჟადალ
ალპეფიშ არძაშე დიდ ჯიშთის. უმოს ობჟათეშე ვანუაზიშ მასივი იკათუანს 130 ჯიშთის,
ნამუეფიშ საართო ფართობი რე 85 კვადრატული კილომეტრი. პელვუშ მასივიშ ჯიშთიშ
ფართობი რე 120 კვადრატული კილომეტრი.

დოლექუა თელ საფრანგეთიშ ალპეფს ართმანგას რე თელ წანაშ მალობას. მონბლანიშ გვალაშ
ობჟათეშე (შამონი) წანამოწანას მოურს 1020 მმ ნოლექი. პელვუშ მასივიშ ძგას
წანამოწანას მოურს 600-700 მმ ნოლექი. ნოლექამობას გჷშეჭანუანს ბჟადალშე რინელი
(ატლანტიშ ოკიანე) ზუღაშე მოულირი ჰაერიშ ნადუეფი.

მონბლანი რე აკა კაკალია გვალაშ მასივი, ნამუსჷთ გაჩქჷ დიდი, ალაზიმაფათ უჭყვადუ
ჯიშთური ფართობი. თაქ ჯიშთიშ ფართობი რე 110 კვადრატული კილომეტრი. უდიდაში რე
ჯიშთი მერ-დე-გლასი, ნამუშ ფართობი რე 40 კვადრატული კილომეტრი. მონბლანიშ მასივიშ
ოჟათეშე გონჯირელი რე ვანუაზიშ მასივი, ნამუშ სიმაღალა რე ზუღაშ დონეშე 3861 მეტრა.
მასივი იკათუანს დოხოლაფირო 130 ჯიშთის. პელვუშ მასივი ალპეფიშ არძაშე ობჟათეშე
დვალირი ჯიშთი გვალაშ მასივი რე, ნამუშ სიმაღალა რე ზუღაშ დონეშე 4102 მეტრა
(ბარ-დეზ-ეკრენი).

ალპეფი წჷმარინუანს ევროპაშ ართ-ართი უშანულამაშ კლიმატგჷმართალს, ნამუსჷთ ილინუაფუ
ზუღაშ, პანონიური დო სქირონაშქაზუღური კლიმატეფი. ჯინჯიერი კლიმატური გოლინა
იგინაფუაფუ ლჷბუ ბჟადალიშ ბორიეფიშ, ატლანტიკაშ ლამე ჰაერიშ მასეფიშ, ოორუეშე
მოულირი რგილი არქტიკული ჰაერიშ, ბჟაეიოლშე მოულირი სქირე კონტინენტური ჰაერიშ
მასეფიშ დო ობჟათეშე მოულირი ტიბუ სქირონაშქაზუღური ჰაერიშ სახეთ. ალპეფი ედომუშამო
მაღალი ტენამობაშ ოლქი რე, ხვეიანი ატმოსფერული ნოლექეფიშ, ირალი ჸინეფიშ დო
ზოთონჯიშ თირიშ ძალიერი შაყარუაშ დო ფშხირი ჰიდრორშვილიშ მაღვენი რე. ალპეფიშ ჰავაშ
მაჟირა შანულამ მუშობურობას წჷმარინუანს მუში ზონალობა სიმაღალაშ მეჯინათ, მუთ
კვათჷრას გჷმისახუ ლანდშაფტეფიშ ვერტიკალური ზონეფიშ ფშხირ თირუას; თეს გიაძინუ
რელიეფიშ ფორმეფიშ სიმიარე დო სირთულე; ირფელი თენა ორთაშობური პიჯალეფიშ დიდ
მიარებუნობას ქიმინჷნს. მაღალ აბანეფს კლიმატური პიჯალეფიშ თირუა ხვადუ
ტემპერატურაშ დორკებაშ დო სილამიეშ მოძინაშ სახეთ. ეიოშანალი რე, ნამდა სილამიე
ხვალე გარკვეულ სიმაღალეშა იძინანს, მუშ უკული თინა კინე ირკენს. ჩხანათ განათებული
კონკეფი ფშხირას „მუნაფეფიშ ზუღათ“ მოფინილ არეს რე ებიჯილი; მუნაფეფი გაქუნუ
გვალეფიშ ორტყაფუს დოხოლაფირო 1500-2000 მეტრაშ სიმაღალას, სოდეთ ალაზიმაფონი
სილამიე დო ნოლექეფიშ მუდანობა გჷშაკერძაფილო დიდი რე. თაში, გვალეფიშ „ალპური
ზონა“ ტყაშ დო სუბალპურ ზონეფშე ონდეთ მეტი სისქირუეთ დო ნორკე მუნაფუანობათ
იშხვანერებუ. ტემპერატურაშ რკება, სიმაღალაშ მეჯინათ, უმოსი კვათჷრი რე ზარხულს,
ვინდარო ზოთონჯის.

ზოთონჯი თირამი კონკეფიშ ორტყაფუს ნამეტანი კონწარი ვარე (ოშქაშე ტემპერატურათ),
მარა ხვეიანთირამი რე დო გლახა ტაროსის მეტო ოშქურანჯი რე, უჩქჷ ძალიერი ბორიეფი დო
ქარშხუფი. ოართეთ, ზოთონჯი თაქ უმოსი ნათელი დო სქირე სეზონით გჷშეგორუ, ვინდარო
ზარხული, ნამუსჷთ ფშხირი ჭვემეფი დო ნირსეფი ახასიათენს. აბანიშ აბსოლუტური
სიმაღალა თარ, მარა ვარ გჷშაკერძაფილ, როლს ლაჸაფენს ჰავაშ თირუეფს. დიდი შანულობა
უღუ კართეეფიშ ექსპოზიციას. კვათჷრას იშხვავებუ ბჟაჸურე მეჭოფაფილი ობჟათეშ
(„ბჟალამი“) დო ოორუეშ („ჩოროამი“) გვალეფიშ კართეეფიშ ჰავა. ობჟათე ქირქე კართეეფი
ზომიერ ორტყაფუს გჷშაკერძაფილო მოხუჯურ პიჯალეფს რე, დღაშით ბჟაშ ჩხორიეფი გიანთხუ
თინეფს. უფურაშ დგომარობას რე ბჟაშ ჩხორიეფს გვალო მორკებული ქირქე კართეეფი. თე
გინორთელობა არგამათ გიოხე გვალეფიშ ობჟათე კართეეფიშ უმოს დიდარ დო მიარეფერუან
ჩანარეფით გოქუნილ ლანდშაფტის.

კლიმატური გინორთი ძალამი დიდი რე გვალეფიშ პერიფერიულ დო დინოხოლენ ნორთეფს შქას,
გჷშაკერძაფილო გვალეფიშ ტომბა, გალეიან გოლინაშე ჯგირო თხილერ ლეხერეფს. ალპეფიშ
ოორუე დო ობჟათე კართეეფი (წოხოლენგვალეფიშ მოხ) ატმოსფერული ნოლექეფიშ უდიდაშ
მუდანობას ღებულენს (ოშქაშეთ 1000 მმ-შე 2000-3000 მმ-შა წანაშ მალობას) დო ძალიერო
ლამე ჰავათ იხასიათებუ. თინეფშე დიდი გოლინა უღუ ოორუე-ბჟადალშე მუმალი ზუღაშ
ჰაერიშ მასეფი. უმოსი სქირე დო ბჟამი ჰავა ახასიათენს მუჭოთ მიარე ქჷნდჷრს,
თაშნეშე, გჷშაკერძაფილო, ალპეფიშ მაღალგვალამი ორტყაფუშ დინოხოლენ ლეხერეფს, სოდეთ
ატმოსფერული ნოლექეფიშ წანამოწანური მუდანობა ფშხირას 800-600 მმ-შახ ხოლო ანთხუ,
მინ აბანს 600 მმ-შე ნორკე ხოლო რე. გვალაშ ლეხერეფიშ ჰავაშ მუშობურობას მუში მეტი
კონტინენტურობა წჷმარინუანს. ზარხულს ლეხერეფი ძალამო ტიბუ, მუსჷთ ხეს უნწყჷნს
თაშნეშე ქირქე კართეეფიშ ტიბაფა ხოლო. აკორანგვილი ლეხერეფი დო ქვიბეფი ზოთონჯის
ნორკეთ მოხუჯურ პიჯალეფს რე, ვინდარო ქჷნდჷრეფიშ კართეეფი, თიშენი, ნამდა ჰაერს
თაქი გარქიალი ვაუღუ დო ფშხირას კვათჷრას გჷმოხანტილი ტემპერატურული ინვერსია
იჭყაფუ, გვალაშ მახორუეფი მუჭოთ წესინ ურიდანა ტომბა ლეხერეფიშ ქვინჯეფს დოხორალას.

ატმოსფერული ნოლექეფიშ რეჟიმი ალპეფიშ შხვადოშხვა რაიონს შურო ვარე ართგვარუანი, ირ
რაიონს მუში დორხველი სპეციფიკური მუშობურობა ახასიათენს. მაგალითო, საფრანგეთიშ
ალპეფიშ დო ობჟათე, ალაზიმაფათ — ჩხე დო სქირე ზარხულამ გვერდის ჯგირო იძირებე
სქირონაშქა ზუღაშ ჰავაშ გოლინა. წყარმლუ დიურანსიშ აუზი ზარხულს ატმოსფერული
ნოლექეფიშ წანამოწანური ჯამიშ 20%-შე ნორკეს ღებულენს; ნოლექეფიშ მაქსიმუმი, თეში
მუჭოთ ობჟათე ტიროლს, დამორჩილს მოურს. პიჯიშო, დამორჩილიშ დო ზარხულიშ მაჟირა
გვერდიშ სისქირუეთ იხასიათებუ ალპეფიშ ბჟაეიოლი რაიონი (შტირიაშ ალპეფი), ნამუთ შქა
დუნაიშ რზენიშ კონტინენტური ჰავაშ გოლინაშ თუდო რე; თაქ ნოლექეფიშ მაქსიმუმი აფუნს
მოურს. ალპეფიშ ოორუე ზოლს დო მაღალგვალამ ორტყაფუს უმოსო რე ნოლექეფიშ ზარხულიშ
მაქსიმუმი დო ზოთონჯიშ მინიმუმი.

ალპეფშო მეტო დჷმახასიათაფალი რე ხვეიანითირამი ზოთონჯიშ სეზონი, მაღალი დო
ხანგინძე თირიშ ოფორუ, გჷმონრკებუ რე გვალეფიშ თუდონი კართეეფი დო წოხოლენგვალეფი,
სოდეთ ზოთონჯი ხანგინძე ვარე დო ვართ ტიპიური რე. ობჟათეშ დო ოორუეშ ფერდეფიშ
კლიმატური გინორთი კვათჷრას გჷმიხანტუ თირიშ ოფორუშ დვალაშ სიმაღალათ. თაში,
მაგალითო, წყარმალუ ინიშ ლეხერიშ კართეეფს, ინსბრუკიშ გოხოლუას, მელახის თირი ოროამ
განშე 720 მეტრაშ სიმაღალაშე იჭყაფუ, ჩხანამ განშე — 960 მ სიმაღალას; მესის — 1540
მ დო 1700 მ, ეკენიას — 2760 მ დო 3210 მ. ალპეფიშ კლიმატურ პიჯალეფს დიდ როლს
ლაჸაფენს აბანობური გორჩქინაშ გვალეფიშ ოროგრაფიაწკჷმა მერსხუაფილი ჰაერიშ
მალობეფი. გვალო რჩქვანილობური რე, გჷშაკერძაფილო ზარხულს, გვალა-ლეხერიშ ბორიეფიშ
დღა დო სერული თირაფა, დღაშით ჰაერი ეკე ეთმიკინანს ლეხერშა, მუთ ხეს უნწყჷნს
მუნაფეფიშ გორჩქინას დო გვალეფს ჭვემეფიშ მოულას, მინშა ვალ დო გურგინს დო
მერეხისჷთ. სერობათ კუნწულეფიშ კონკეფი ფშხირას იდუდიშულებუ ნირსიშე დო მუნაფეფშე
დო კორტოხეფიშ გორგილაფირი ჰაერი გიმე გიმურს ლეხერშა.

ძალამი ტიპიური დო გოფაჩილი რე ალპეფიშ მაღალგვალამ ორტყაფუს დო ოორუე კართეეფს
ფიონი, ნამუთ ფშხირას გჷშაკერძაფილო სიძალიერეს ოჭირინდუანს. თინა იგინძორებუ
ჟირი-სუმი დღაშ მალობას. ფიონი ირქენს თი ბორჯის, მუჟამსჷ ალპეფიშ ოორუეშე ბჟადალ
ევროპას გინმურს შანულამი ციკლონური დეპრესიეფი, ნამუეფით ობჟათეშე მუმალ ჰაერიშ
მასეფს მიკმიზინდანა. ეკონია რჩქალა ეშმურს ალპეფიშ ობჟათე კართეეფშა

დო თექ ხვეიან ჭვემას იჭანუანს. სილამიეშ კონდენსაციაშ ბორჯის სიტიბა გჷშერთუ,
ჰაერი ალაზიმაფათ მორჩილო რგიდუ დო კინ თე ბორჯის, ოდინუანს წყარიშ ორქიშ ნაზირას.

ჰაერიშ მასეფი წყარგჷმართუ ქჷნდჷრიშ გინულაშ უკული ფეიკარო გიმურს გიმე, ლეხერეფიშ
კართეეფშა; ფეიკარი ლაფაშ გეშა ჰაერი უმოსო სქირუ დო ტიბუ, თეშენი ფიონეფი
ტემპერატურაშ კვათჷრის ეკინას დო ჰაერიშ აკოფარდაფათ სილამიეშ მორკებას იჭანუანს.
კანკალეშა ფიონი თი ზომაშა ძალიერი რე, ნამდა ჸუდეეფს ორთვალეფს მუნანწყჷნს დო
იჭანუანს აკოციმეფს დოხორელ პუნქტეფს. თინა თაშნეშე თირიშ ძალიერი ფეიკარი
ნდღულაფაშ გეშა გვალეფიშ წყარმალუეფიშ უნელ ადიდაფას დო წყარიშ მოლაფას იჭანუანს.
გვალეფიშ ორთაშო დო მახორობაშო ფიონეფი მარგებელი რე: აფუნს თინა გვალეფს თირიშ
ნდღულაფას აჩქარენს, დამორჩილს ჩხე ჰავაშ რქიათ ქობალიშ კაკალიშ დო ხილიშ ფეიკარო
მონჭინაფას უნწყჷნს ხეს. ალპეფიშ კანკალე რაიონს ლაიტიშ დო ჸურძენიშ მოჸუნაფა ხვალე
ფიონიშ გეშა რე შელებუანი.

ეიოშანალი რე თაშნეშე ძალიერი, რგილი დო სქირე, რჩქვანილობურო, რეგიონული ბორია —
მისტრალი, ნამუთ საფრანგეთის ირქენს.

ხვეიანი ატმოსფერული ნოლექეფი, ჰაერიშ სილამიე, თირიშ დო ჸინეფიშ ძალიერო შაყარუა
წყარიშ არტერიეფიშ აკონაზირუაშ შანულამ წყუეფს წჷმარინუა დო გოთანჯჷნა ალპეფიშ
სიდიდარას დინოხოლენი წყარეფით — მიარერიცხუანი წყუეფით, გვალაშ ნადუეფით დო
წყარმალუეფით, მორჩილი დო დიდი ტობეფით.

ალპეფიშ ოორუეშე იფაჩუ დიდი ფიზიკურ-გეოგრაფიული ართურეფი, ნამუეფით მუნეფიშ
რელიეფიშ გორჩქინათ მეჭედას რენა მერსხუაფილი ალპეფწკჷმა დო თეშენი მერჩქინელეფი
რენა ალპიშპიჯიშ ოლქეფო. ეიოშანალი რე: იურიშ გვალეფი, შვეიცარიაშ დო ბავარიაშ
გაბარეფი.

იურიშ გვალეფი წჷმარინუანს საფრანგეთიშ ალპეფიშ ნოჸელას, ნამუთ გეომორფოლოგიურო
ზოხო ოშქარი სიმაღალაშ ართურს წჷმარინუანს დო ალპეფშე შვეიცარიაშ გაბარით რე
დოშორაფილი. შვეიცარიაშ დო ბავარიაშ გაბარეფი ალაზიმაფათ დოკინელ ზოლს — ალპეფიშ
წოხოლენგვალაშ ინოღჩაღჷრიკუაშ ზონას იდვალუაფუ. ართი განშე, მუნეფს უხურგანს
ალპეფი, მაჟირა განშე, იური დო შქა ევროპაშ ჰერცინული ოლქი.

იურიშ გვალეფი ახალგორჩქინაშ ჭიროკილი გვალონა რე, ნამუქჷთ წჷმიქიმინჷ ჟინ
მასუმურს, თი ბორჯის, მუჟამს წოხოლენალპეფიშ მოლასეფიშ დო ალპეფიშ
გვალაშწჷმოხონეფიშ ჭირაკუა ხვადუდუ. ინოღჷრიკუაშ ზონაქ ალპეფიშ ოორუეშე ალპეფიშ
გვალონაშ ეშაკინაშ ბორჯის წჷმიქიმინჷ. თიქ ალპეფიშ გინორჩხუალაშ დო აკოციმაშ
მოღალუთ წჷმოქიმინელ დო გიმაღალირ ჭიფე დო შხუ ნოტახერი მასალეფით ეიფშჷ — კინ თი
მოლასეფით. ნამუეფით თაქ ვაჭირაკენა, თეშ მოხ, იფშაფუდუ მაოთხურ ალპურ
აკოჸინალუეფიშ ფარანეფს წჷმოქიმინელი მორენული დო ფლუვიოგლაციალური ძალიერი
ნოლექეფით. იური გინოზინდილი რე ობჟათე-ბჟადალშე ოორუე-ბჟაეიოლჸურე პარარელური
ქჷნდჷრეფიშ ფალეფიშ სახეთ, ნამუსჷთ ასალი თუთაშ ფორმა უღუ — შქას გოფართელი,
წვანთირელი დო ინოკინელი ობჟათე-ბჟაეიოლშე.

ოორუე-ბჟაეიოლშე იური ითებუ შვარცვალდიშ ბოლოწკჷმა დო დოშორაფილი რე თიშე წყარმალუ
რაინიშ ლეხერით. იურიშ გვალეფიშ რკალიშ სიგინძა დოხოლაფირო 300 კილომეტრიშახ რე,
მუში უდიდაში სიგანა — 80 კმ-შახ. მაქსიმალურ სიმაღალას ოჭირინდუანს ბჟაეიოლ ნორთის
(კრე-დე ლა-ნეჟი — 1725 მ). ქჷნდჷრი ბჟადალშე იდაბალებუ, მარა გვალაშჯინჯიწკჷმა
დვალირ ჟინ სონაშ აუზიშ რზენს იშენი ემაღალაფირი რე.

იური გეოლოგიურო, წესიერო ეგაფილი ჭიროკილი გვალეფიშ კლასიკური მუხური რე, სოდეთ
ტექტონიკა ედომუშამო გოთანჯჷნს რელიეფიშ ფორმეფს, მუში ანტიკლინური ტიპიშ თარი
ქჷნდჷრეფით დო სინკლინურ მულდეფს დვალირ თარი ლეხერეფით, იურიშ გვალეფი გინოწონილი
რე ბჟადალჸურე. თინა ეშმეკინანდჷ ჭიე-ჭიეთ, წყარმალუეფი მიშეს სინკლინეფს დო თე
ბორჯის მიშეს გვალაშ ჯინჯიწკჷმა დვალირ რზენშა, მუშოთ გჷმირინუანდეს ნოჭიროკეფიშ
ლირეს დოკინელ აბანეფს დო ჭკირჷნდეს თინეფს ინწრო განივ ლეხერეფს — კლუზეფს. თაშ
წჷმიქიმინჷ იურაშ დო ზოგადო, ახალგორჩქინაშ ჭიროკილ გვალეფშო ტიპური ლეხერეფიშ
გისოსიშობურ სისტემაქ. თე ბორჯის წყარმალური ეროზია ავითარენდჷ ანტიკლინური
ქჷნდჷრეფიშ ხასჷლეფშა მიშაჭკირილ ნადუეფიშ განივ ლეხერეფს დო თინეფწკჷმა მერსხუაფილ
ჟინ მანგიშ ლეხერეფს (combes) თი ანტიკლინეფიშ ჟი, ნამუეფიშ ორგალეფს გინმორჩხჷნდჷ.
თეწკჷმა წჷმიქიმინუდუ ნოჭიროკეფიშ ფსუალეფიშ სიმეტრიული კუნწულეფი, ნამუეფით
ქჷნდჷრეფიშ უმაღალაშ ნორთეფს (cretes) აკმადგინანდჷ.

იური ჯინჯიერო ეგაფილი რე იურული ნოლექეფიშ ფალეფშე, იურაშ გეოლოგიურ სისტემაქ მუში
ჯოხოდვალა გვალო თე ჯოხოდვალაშ გვალეფშე მიღჷ, ნამუთ დახე ედომუშამო თიშე რე
ეგაფილი. ხვალე სინკლინეფს მიპალუაფუ ცარცული დო მასუმური ფალეფი. თუდონი იურა
წჷმორინაფილი რე ლჷბუ მერეგელამი ფალეფიშ წკაპეფით, ჟინი იური — ძალიერი მასიური
კირუალეფით. ანტიკლინური ქჷნდჷრეფიშ გინორჩხუალაშ გოძალიარაფა იჭყაფუ თექ, სოდეთ
წყარმალუეფი მერგელამ ფაშა ინმიჭკირუ, მუთ ხეს უნწყჷნს ნოჭიროკეფიშ ბერჯეკი
ფსუალეფიშ გჷშართუალას მონოკლინური კუნწულეფიშ სახეთ. პლიოცენს ფორმირაფილ
ახალგორჩქინაშ იურიშ გვალეფს თე პროცესის დიო ხოლო ვაჭიშუ შორშა ულაქ. თიშ
უმკუჯინუო, ნამდა მანგიშ, უმოს მაღალს დვალირი ჟინი ნადუეფიშ ანტიკლინური ლეხერეფი
— „კომბეფი“, თარ სინკლინურ ლეხერეფწკჷმა ართო, დიდ როლს ლაჸაფენა გვალეფიშ
რელიეფიშ დორთუალას.

იურიშ გვალეფიშ ობჟათე გვერდის დო მუშ ოორუე-ბჟაეიოლ ზოლს წჷმორინაფილი რე ჭიროკილი
გვალეფიშ კლასიკური წესიერი რელიეფი. გვალეფიშ ოორუე-ბჟადალი ნორთიშ რელიეფი შხვა
ტიპიშ რე, თინა იშხვავებუ „ქჷნდჷრამ იურაშე“, მუჭოთ „პლატოშობური იურა“. თაქ
რელიეფი უმოს ართფერუან, მოსარსალერ ანგარიას ღებულენს, ლეხერეფიშ რშვილი უმოსი
ვანაფერი რე, უმოსო რე ფირჩა პლატოეფი, ნამუეფსჷთ კარსტული ფორმეფი რე გოვითარაფილი
დო ნამუეფსჷთ მინ აბანს ინწრო კანიონიშობურ ლეხერეფს წყარმალუეფი კვათჷნა. პლატოეფი
1000-800 მ-შე 500 მ-შ სიმაღალაშა იდვალუაფუნა დო ოორუე-ბჟადალშე გიმურს თელი
რანწკი ოკუჩხეეფიშ სახეთ. „პლატოშობური იურიშ“ გოჭყაფა ნოჭიროკეფიშ გინოწონილობათ
ეინწყჷმუ დო თაშნეშე თით, ნამდა თე რაიონს, ტექტონიკური პროცესეფიშ ნორკე
ინტენსივობაწკჷმა ართო, გინორჩხუალაქ ბრელით უმოს შორშა მიდართჷ — გაპენეპლენშახ.
თეშ უკული მოხვადჷ იურიშ თელი განიშ ეშაკინაქ, მუში ბჟადალჸურე გინოწონუათ დო
ეროზიაშ გოახალაფათ. თეწკჷმა ართო წჷმიქიმინჷ შანულამ განივ აკოხუალეფქ,
მიშახოხუეფქ დო ნოსხილოტეფქ, ნამუეფქჷთ ძალამო გართულეს რელიეფიშ ტექტონიკა დო
ოართე სურათი, მარა ჭიროკილი გვალეფიშ დუდ ტიპის მუში კლასიკურო კვათჷრი
გჷმოხანტილობაქ ედომუშამო ქასქიდჷ.

იურიშ გვალეფიშ უძგაშაშ ოორუე-ბჟადალ ნორთის გჷშერთუ მორჩილი სიმაღალაშ
„ტაბაკიშობური“ იურიშ გჷშაკერძაფილი რაიონი, სოდეთ იურული ქანეფიშ თუდო დვალირი რე
ჰერცინული კრისტალური მასივეფი დიხაშთუდონი გჷშაციკინაფილეფი (შვერილები), თეშენი
თინა ვადოჭირაკე, დორთილი რე აკოხუალეფით, თეშ მოხ — ედომუშამო ეშაკინელი რე დო
ონდეთ გინოწონილი რე ობჟათეჸურე.

ალპეფშე რონაშ ლეხერშა დოშქუმალირი ქვერსემი ჯიშთი, მაქსიმალური აკოჸინალუაშ ბორჯის
(რისულ დო მინდელურ აკოჸინალუაშ ფარანეფს) გინმიშჷ აკოჸინალუაშ იურიშ ობჟათე
ნორთიშა, ფორჷნდჷ მუს დო თის მორენულ ნოლექეფს ტებულენდჷ. თე მორენული ჭუბერეფი
შანულამ როლს ლაჸაფენდეს ობჟათე იურიშ გრუნტეფს დო ნერჩეფს, მინ აბანს თინეფი
ფორჷნა წყარუგუტარჷ კირქუალეფს, სილამიეშ მუკოტებას დო უმოს ოჸოფარე ნერჩეფიშ დო
დიდარი ჩანარეფიშ გოვითარაფს უნწყჷნა ხეს. ოორუე-ბჟადალი ნორთი იურიშ ქუალამი
კირქუაშ კარსტული პლატოეფი თეშე უმოსი ღარიბი რე ნორკეთ ოჸოფარე რე.

ალპეფიშ გვალაშ ჯინჯის, ოორუეშე იურიშ გვალეფიშ რკალით გოხურგილი დახე დო მუში
ფორილუაშ თუდო მარინჯი შვეიცარიაშ გაბარი იდვალუაფუ. მუში სიგინძა დოხოლაფირო 250
კილომეტრი რე, სიგანა 50 კილომეტრიშახ. ოშქაშე სიმაღალა 400-600 მ-შახ.
ოორუე-ბჟაეიოლშე დო ობჟათე-ბჟადალშე თინა ითამ ინოკილერი რე ჟირი დიდი — ბოდენიშ დო
ჟენევაშ ტობეფით. გაბარი უმეტაშო ეგაფილი რე მორჩილო დისლოცირაფილი მასუმურ
მოლასეშე, ნამუეფით ფორილი რე მორენული დო ფლუვიოგლაციალური ნოლექეფით — რეყეთ,
ქვიშათ, ქვიშაქუათ დო ჭუბერეფით. გინოწონილი რე ოორუე-ბჟადალჸურე დო თე გეზათ მიარე
წყარმალუ კვათჷნს თის, კანკალე ალპეფშე გჷმიხარჩალჷ, თეცალეფი რე მაგალითო: აარე,
რაისი, ლიმატი დო კანკალე მუნეფიშ ნადუ. არძა თინეფი იურიშ გვალაშჯინჯის დვალირ
მანგიშ ძგაშ ღარტაფის აკმიკათუნა დო წყარმალუ აარეთ მიხარჩალჷნა რაინჸურე,
ნამუწკჷმათ აკოართაფილი რე თაშნეშე ღარტაფის გეხვილირი ნევშატელიშ დო ბილიშ გინძე
ტობეფი. გაბარიშ შქას, უმოსო ალპეფში ძგაწკჷმა ხოლოს, ებიჯილი რე მოლასეფშე ეგაფილი
გვალა ნაპფი (1408 მ), ნამუშ კონკაშეთ ჩხორიაშობურო გჷმიხარჩალჷ მორჩილი
წყარმალუეფი; თე სუკის გოფაჩილი რე ეკონია აკოჸინალუა. მუში ობჟათე-ბჟადალი რაიონი
ართფერუან პლატოს წჷმარინუანს, ოორუე-ბჟაეიოლი უმოსი დოსვარილი რე ფართო (ჯიშთეფიშ
გჷმომუშებული) ლეხერეფით, ნამუეფსჷთ წყარგჷმართუ ქჷნდჷრეფი რთჷნს; კანკალე ლეხერს
იდვალუაფუ ტობეფი, ნამუეფშეთ შანულამი რე ტომბა ციურიხიშ ტობა.

შვეიცარიაშ გაბარიშ ჰავა ობჟათეშე გიგანტური კიდალაშ მაგურო ეპონილი ალპეფიშ
გოლინაშ თუდო რე დო ოართეთ, დიდი სილამიეთ დო სირგილეთ იხასიათებუ. ატმოსფერული
ნოლექეფიშ ოშქაშე წანამოწანური ჯამი რე 800-1000 მმ. ალპეფიშ გოხოლუას ნოლექამობა
ირდუ 1400 მმ-შახ.

ბოდენიშ ტობაშ ბჟაეიოლჸურე გინოზინდილი რე მაჟირა, უმოსი ფართო წოხოლენალპიშ შვაბია
— ბავარიაშ პლატო. ოორუეშე მუს შვაბიაშ დო ფრანკონიაშ იურიშ დო ბოჰემიაშ მასივიშ
ობჟათე ძგალეფი გარტყჷ. შქა ნორთის თინა მაქსიმალურო განიერი რე, ბჟადალი დო
ბჟაეიოლი ნორთეფი უმოსო იინწროებუ, ობჟათეშე პლატოს უხურგანს დახე თინღოზამი
ბავარიაშ დო ზალცბურგიშ ალპეფიშ კიდალა. პლატოს თელი ოორუე ძგაშ მანგის, უმოსო
ფართო ლეხერს, მეურსჷ ჟინი დუნაი. მუს აკათუნა წყარმალუეფი, ნამუეფით გინმოკვათჷნა
პლატოს, თინეფ შქას არძაშე უდიდაშეფი (ილერი, ლეხი, იზარი, ინი) ალპეფს რჩქინდუნა,
მუნეფიშ ნადუეფი დო რალეფი პლატოშ გალამ სუკეფს ეჭოფუნა ოდუდეს.

ეგაფილობაშ დო რელიეფიშ ხასიათით ბავარიაშ პლატოს ბრელი მუდგარენი უღუ ოართე
შვეიცარიაშ გაბარწკჷმა. თინეფი ხოლო უმოსო მოლასეფშე რე ეგაფილი, ნამუთ გუშულირი რე
რაიონიშ ოორუე ზოლშა ეროზიაშე გოტარკალაფირ წყარგჷმართუ ქჷნდჷრეფს. რაიონიშ ობჟათე
დო ბჟადალი ნორთეფიშ რელიეფის ხოლო თაშნეშე დიდ როლს ლაჸაფენა ალპეფშე აკოჸინალუაშ
ბორჯის გიმარალირი ბოლომორენული რკალიშობური სერეფი დო ფლუვიოგლაციალური რეყეეფიშ
ფართო მაღალი ტერასეფი, ნამუეფშათ წყარმალუეფიშ ლეხერეფი რე მიშაჭკირილი. თე
ტერასეფს შქა უჯვეშაშეფი ფორილი რენა ლიოსიშობური ჭუბერეფით. უმეტაშ გოვითარაფს
მორენული ლანდშაფტი ოჭირინდუანს ბჟადალ ნორთის, ბოდენიშ ტობაწკჷმა, სოდეთ ქვერსემი
რაინიშ ჯიშთი პლატოშ ოორუე ძგაშახ გიმეშჷ. თე აბანიშ ბჟაეიოლშე ჯიშთეფს რაიონიშ
ხვალე ობჟათე ზოლი უკინებუდეს.

ბავარიაშ გაბარს ტობეფი უმოსი ჭიჭე მუდანობათ რე, ვინდარო შვეიცარიაშ გაბარს. ბრელი
რინელი ტობა უკვე დოჩოლეს დო კინე გინორთენა ნორთობურო დოლენჭყელ, ბოლომორენათ
ამფითეატრით მუკოხურგილ ალუვიურ დოდაბალაფათ. ასქილადირი რე რელიეფიშ კინ თი
პიჯალეფს დვალირი მუდგაზმარენი მორჩილი ტობა, მაგალითო: ამერიშ, ვურმიშ დო ხიმიშ
ტობეფი. თაქ ბრელი რე ტორფობი, წყარმალუეფი პლატოშ ბჟადალ გვერდის მეულა ოორუეჸურე,
წჷმოქიმინჷნა უმოს ვანაფერ რშვილს, ფართო ლიოსით ფორილი ტერასეფით.

ალპეფიშ ფლორა ვართფერი დიდარი დო მუშობური რე, მუჭოთ მალებერი რე თეცალ ფირჩა,
მიარენერი გეოლოგური ეგაფილობაშ, რელიეფიშ დო ჰავაშ მაღვენ აბანს. ალპეფიშ ფლორაშ
ალაზიმაფათ სიღარიბე დო ნორკე ორიგინალობა ძალიერი მაოთხური აკოჸინალუათ ეინწყჷმუ,
ნამუეფით დახე ედომუშამო ფორჷნდეს გვალონას, მუშ გეშათ მორჩილი მუთუნიშ გინოსქილადა
შილებედჷ მუშ წოხოლეიან ფლორაშე. ალპეფიშ ეჭოფუაქ ალმახანურ ჩანარიშ ოფორუეფშე
ხვალე ეკონია აკოჸინალუაშ თებაშ უკული დიჭყჷ, თი მორჩილ "დუდიშმითაფორაფალეფშე"
გვალეფს დო მუშ ელჷ-მოლეფს, ნამუთ ვა რდჷ ჸინით ფორილი დო სოდეთ შილებედჷ
წოხოლეიანი ფლორაშ ნოსქილედეფიშ გინოსქილადა, უმოსო — მეძობელ ოლქეფშე.

დუდშე, ეიოშანალი რე თი ფაქტი, ნამდა პლეისტოცენიშ მალობას ალპეფი ართ-ართ
ავანტპოსტის წმარინუანდჷ ოორუე აზიაშე ევროპაშა მუშაჭკირილ ტაიგაშ ფლორაშ ლირსამ
ტყალეფშო, ნამუეფსჷთ მოხუჯურ კლიმატურ პიჯალეფქ დოხვადეს ალპეფს. თაქ ჩანდჷ ტაიგაშ
ფლორაშო დჷმახასიათაფალი კომპლექსი მუში თარი წჷმმარინაფალეფით, მუჭომეფით რე
ფიჭვი, ნოჯი, გიგიბი, ლარიქსი, ციმბირიშ ფიჭვი. თე ჩანარეფიშ ევროპული ბუნეფი ვარა
მუნეფიშ გვარეფიშ სახეშხვაობეფი, უნირზოთ ოორუე აზიაშ უმოს ჯვეშ ფორმეფშე რე
გოჭყაფილი, ნამუეფშეთ თინეფი მორჩილო რენა გინორთელი (გოშხვავაფილი). ტაიგაშ
ლირსამი ჩანარეფიშ კომპლექსეფწკჷმა ართო თაქ გინილჷ დო გიფაჩჷ მუშ ტაიგაშ
ოდიარეეფშე დო ბართვეფშე აკოდგინელ გიმენტყაქ (ქვეტყე ქორთ.) დო თეშ მოხ — ციმბირიშ
ფაუნაშ კომპლექსიქ: თუნთიქ, ჩე ყურდგელქ, ტურტურუექ, კვათარქ დო სუმკითამ კოდალაქ.

გვალეფიშ კართეეფიშ შანულამი ნორთი (უთარაშო, მუნეფიშ თუდონი დო შქა ნორთი) ეჭოფუ
ბჟადალ ევროპაშ ფლორაშო დჷმახასიათაფალ ფართოფურცელამ ფურცელმაციმე ტყალეფქ —
ჭყონიშ (ზოთონჯიშ დო ზარხულიშ ჭყონეფიშ) დო წიფურიშ ბუნეფქ. მუნეფშო გჷშაკერძაფილო
მოხუჯური პიჯალეფი რე ალპეფიშ უმოს ტიბუ ობჟათე კართეეფს, სოდეთ წიფურიშ ტყა მაღალ
გვალეფშა ოჭირინდუანს, თუდო დო ნორთობურო შქა კართეეფს ჭყონიშ დო წიფურიშ ტყალეფი
რე უმოსო. ლირსამი ტყა თაქი უკოხოლე იკინანს, მანგიორი ალპეფიშ უმოს ფართო, ოორუე
კართეეფს თინა ირ დიხას ჩანს დო გოპატჷნაფილი რე ჟინ ტყაშ ზოლს დო ბრელ აბანს ოორუე
წოხოლენგვალეფშა ხოლო გიმურს. ობჟათე ალპეფიშ წოხოლენგვალაშ ზოლს, კანკალე ჩხანამ
კართეეფს, ძალამო ეკე ოჭირინდუანს გვალო შხვანერი — სქირონაშქა ზუღაშ ფლორა. თინა
ნორთობურო კჷნოტებული რე ობჟათე გვალეფიშ უმოს თხილერ რაიონეფს, უთარაშო გოფაჩილი
დო გვალეფშა შორშა მიშაჭკირილი რდჷ ტიბუ დო სქირე პოსტგლაციალურ ფარანს. თუდო,
ობჟათე წოხოლენგვალეფს ჩანს ქუაშ ჭყონიშ ტყალეფი დო მაკვისი, ნამუეფსჷთ ფშხირას
„გარიგაშ“ დო ბურდღამი ჭყონიშ მოფანტილი ბართვეფი დო მიარე შხვა, სქირონაშქა ზუღაშ
წყარპიჯიშო დჷმახასიათაფალი ბართვი დო ოდიარე თირანს.

ალპეფს მეტი ორიგინალობა ახასიათენს მაღალი გვალაშ დოლოეფს, ნოსვიმონარეფიშ დო
კჷრდეეფიშ „ალპურ“ ფლორას, მარა ენდემური ბუნეფი თე ფლორას ხოლო მორჩილი მუდანობათ
რე. თე ფლორა მეჭედას რე მერსხუაფილი მეძობელო დვალირი გვალამი მუხურეფიშ —
აპენინეფიშ, პირენეეფიშ, კარპატეფიშ, უკული უმოს შორეული არქტიკაშ მუხურეფიშ,
კავკაციონიშ, ურალიშ, ალთაიშ დო ჰიმალაიშ ფლორაწკჷმა.

ალპეფიშ მაღალი გვალაშ ფლორაშ დუდ ბირთვიქ იფორმირჷ უგადაროთ თი ჩანარეფშე,
ნამუეფქჷთ აზიაშე მუშართეს ჟირ შარათ. თარი შარა გინმიშჷ გვალეფიშ უჭყვიდ
ქჷნდჷრეფს, ნამუეფით პლეისტოცენშახ აკმართანდჷ ალპეფს ბალკანეთიშ ჩქონს დო ეგეიდაშ
მუკულათ, ბჟადალ დო ცენტრალურ აზიაშ გვალეფწკჷმა. მაჟირა რდჷ ოორუეშ შარა, ნამუთჷთ
იფაჩუდუ ურალიშ დო არქტიკაშ ჩანარეფი; თე შარა რდჷ ბჟადალ ევროპაშ აკოჸინლუაშ
ფარანეფს, ჰავაშ ძალიერი გორგილაფაშ დო ტუნდრაშ დო ტყა-ტუნდრაშ ფართას გოფაჩუაშ
ბორჯის.

ალპეფიშ მაღალ გვალაშ ლანდშაფტეფშო ძალიერო დჷმახასიათაფაილი რე ჭიჭე, სქვამპეულამი
ფშქერიშ ბართვიშ ჟირი ბუნა — Rhododendron ferrugineum დო Rh. hirsutum. ალპური
ნოხეფიშ დო კჷრდეეფიშ დაბალ ოდიარეეფშე ტიპიური რე აზიური გორჩქინაშ ბუნეფი —
Saxifraga, Pedicularis, Androsace. მაჟირა სახეობეფიშ ბუნა — Crosuc, Colchieum,
Campanula, Helianthemum, Anthyllis, Sempervivum — მუში გენეზისით სქირონაშქა
ზუღაშ ფლორას ორხველჷ.

ალპეფიშ მაღალგვალამ ჩანარეფიშ ფორმაციეფს ორხველჷ ალპური დოლოეფი ანუ "მატეფი",
ნამუეფით ჭიჭეთო, ბრელითო ფშხირი ისჷრიშ დო კაკალამეფიშ კორდეფით იხასიათებუ.
კერძოთ, ფართას გოფაჩილი რე ისჷრამი დოლოეფი, თაშნეშე კაკალამი დოლოეფი. მაჟირა
ტიპიურ ფორმაციეფიშ ბუნას აკმადგინანს ალპური კორდეფი, ანუ „ნოხეფი“, მინიატურული
ჩანარეფით, ნამუეფით დიდი, ბარჩხალას აკოფერადელი პეულეფით რენა გოქუნილი. თეცალეფი
რე ნაღველეფი, ფურისულეფი, ბაიები, ზაფანეფი, მაჩიტაშობურეფი, ასტრეფი დო ბრელი
შხვა. გჷშეგორუ უმოსი ლამე, დოკინელი "თირამი ღარტაფეფი, სოდეთ თირი უმოს ბრელ ხანს
სქიდუ. თეცალ აბანეფშო დჷმახასიათაფალი რე მორჩილი ჯიჭონიშ რაყეფი დო ალპური
დოლოეფიშ თიცალი ბუნეფი, მუჭომეფით რე Soldanella pusilla, Ranumculus alpestris,
Cardamine alpina, Sibbalda procumbens, Veronica alpina დო შხვა. ქუალამ
ნოსვიმონარეფს დო კჷრდეეფს გოვითარაილი რე გჷშაკერძაფილი ალპური ფორმაცია, ნამუშ
ჩანარეფი ფშხირას დაბალი ორთუმელიშ მაგური რე ვარა მორჩილ როზეტის ქიმინჷნს. თენეფს
ორხველჷ ბრელი სქვამპეულამი ჩანარეფი. კერძოთ, გურს გიჩანს ლურჯი გენციანეფიშ
ორთუმელეფიშ სქვამი ფერეფიშ აკოხამება. დიდ სიმაღალეეფს ქუალამ აბანეფშო ტიპიური რე
ჯიშთიშპიჯიშ ბაია.

ალპეფს ჩანარეფიშ თარი ტიპეფიშ დო ფორმაციეფიშ ბუნაშ გოფაჩუა ვერტიკალური ზონალობაშ
კანონს დოჸუნს. ჩანარეფი ჩანა სიმაღალაშ გარკვეულ ორტყაფუს, ოგინაფალო იშხვავებუ
ალპეფიშ ოორუე დო ობჟათე კართეეფიშ დო თაშნეშე შხვადოშხვა რაიონიშ ფლორა, ირ რაიონს
შხვადოშხვა ექსპოზიციაშ კართეეფიშ ჩანარეფი ხოლო გოშხვავაფილეფი რენა. ფორმაციაშ ირ
ბუნას გიოხე სიმაღალაშ ზონეფიშ თელი ორთაშობური კომპლექსიშ მუშობურობეფი.

ალპეფს შურდგჷმილეფიშ ოქიანუ მიარეფერუანი რე. ფაუნაშ წჷმმარინაფალეფი მერჩქვანელი
რე გინმაალ (გარდამავალი ქორთ.) აბანეფს დო ექსტრემალურ პიჯალეფს. თუდონ აბანეფშე
დოჭყაფილი მაღალგვამი ზონათ თებული თაქიანი ველური ორთა სიმაღალაშ მეჯინათ მათირე
რე. ალპიშ გვალეფი, ნამუთ ცენტრალურ ევროპას იფაჩუ დო თეწკჷმა ევროპაშ ართ-ართი
უმაღალაში გვალეფიშ სისტემა რემ გჷშაგორილი რე ბიომიარეფერუანობათ.

ფაუნაშ კანკალე წჷმმარინაფალი ჯგირო რე მენწყილი ალპურ რეგიონს. ალპური თხა დო
ერსქემი ხენა კჷრდეამ ლანდშაფტეფს. ართი პერიოდი ალპური თხაშ გოფაჩუაშ არეალი ხვალე
გრან-პარადიზოშ ნაციონალური პარკით აკმიხურგუდუ, ბოლო ბორჯის მუდგაზმარენ მეძობელო
დვალირ რეგიონეფს ხოლო გიფაჩჷ. ზაზუნა გჷთიზოთუანს დიხაშთუდო. მუდგაზმარენი
ნაციონალური პარკი დორცხუაფილი რე აბანობური ფაუნაშ ოთხილარო. ალპურ რეგიონეფს
გოვითარაფილი სირთულეეფიშ გეშა გეშალჷ ფაუნაშ ანდა წჷმმარინაფალქ, მარა
მუდგაზმარენი ძვირფასი შურდგჷმილეფიშ ბუნა, თინეფ შქას ფორცხოლი, შქირუ თუნთი დო
ბატკანძერი წჷმოძინელო რენა კინე გომიარაფილი ალპეფს.

ზუღაშ დონეშე 800-1900 მეტრაშახ ფოლოამეფშე თაქ ხე სქვერი, შქაევროპული ირემი,
ტყარი ღეჯი, მახვამილაფარეფშე — გერი, მელა, ტყარი კატუ, კვინორი, ყარყუმი, არღია;
ვანაფერო ფხვადუნა შქირუ თუნთი დო ფორცხოლი. მაგჷრგოლარეფშე ხენა: ადიაღი, შქირუ დო
ჩე ყურდგელი, ჭუკინშერი შუდგჷმილეფი, ორნითოფაუნას ქიმინჷნა: ყვრია, კოდალა,
წიწკანა, გჷ, კვათარი, მათხირია, მარშვინია, ტობაშ მათირია დო შხვა.

სუბალპურ ორტყაფუს ე.ი. 2000 მეტრაშე ჟი, აფხვადუნა ძალიერო დორთილი რელიეფი.
შურდგჷმილეფშე უმეტაშო ამხვადუნა ერსქემი, ალპური თხა, ალპური ზაზუნა;
მაფურინჯეეფშე ალპური ჟკა, ჭოლოკვარია დო შხვა.

ჭანდეფშე (თაქ "მწერი") შანულამი რე ალპური ბაზი (Rosalia alpina), ნამუთ აფხვადუნა
ზუღაშ დონეშე მეტრაშახ, ჯვეში გვალაშ ტყალეფს.

ალპეფს ნარინა ორდიანი მეშარეეფი აჸონებულეფი რდეს ალპეფიშ გვალეფიშ სისქვამათ დო
გვალე თინეფიშ ჭყოლოფათ გინირჷ ალპურ რეგიონქ პოპულარულო. თეწკჷმა ართო დიჭყჷ
რეგიონიშ აწოკინაქ დო გოვითარაფაქ. მიარე ადამიერიშ მოქმენდალაქ გჷმიჭანუ ტკიცე
დეგრადაცია ალპურ გარემოს, ნამუქჷთ დიჭყჷ XX ოშწანურაშ შქა წანეფშე. თექ გჷმიჭანუ
ჰაერიშ, წყარმალუეფიშ დო ტობეფიშ გოწიმდორაფა; ბერჯეკი დო ორგანული ასაგასაშ
ხარჯაფაშ დემპინგი; კარიერული კიდანჯალაშ გჷმომუშებული ქუალეფიშ, ქვიშაშ დო ხრეშიშ
ეროზია; ხასჷლაშ ეროზია, ნამუთ გჷმიჭანუ შარეფიშ დო ოთხილამურე კონსტრუქციეფიშ
დოკიდუაქ; ანთროპოგენური გორჩქინაშ გჷმაღიზიანაფალი ხონარიშ გჷმოჭანაფა; დო ბოლოს,
ტყალეფს ჭვახე წყარეფიშ დეფიციტი.

ალპეფიშ უნიკალური ფლორა დო ლანდშაფტეფი, ნამუთ თაში აკვირენდჷ მეშარეეფს, ჭიე-ჭიეთ
დითირჷ. თეწკჷმა, არძაშე უმოსო გეგნიქიმინეს ლანდშაფტეფქ. წყარმალუეფიშ თარ
ლეხერეფქ გინირთჷ ბეტონიშ დო ასფალტიშ ღოზამ აგლომერაციეფო. რდუალა-გოვითარაფაქ
გჷმიჭანუ თაშნეშე ატმოსფეროშ სერიოზული დოწიმდორაფა. გჷშაკერძაფილო თექ გჷმიხანტჷ
ქარხანეფიშ, ჸუდეშ ოტიბაფალეფიშ დო ავტომანქანეფიშ გჷმნაბოლქვეფიშ სახეთ. მიარე შხუ
ალპური ნოღაშ ჰაერი იწიმდორებუ ძალიერო.

ალპეფს ადამიერქ დიხორჷ პალეოლითის, 60,000-50,000 წანაშ წოხოლე. ასქილადირო რე
ექსპონატეფი, ნამუთ გჷმოხანტილი რე საფრანგეთიშ დო ავსტრიაშ შხვადოშხვა აბანეფს.
ალპეფიშ ჯიშთეფიშ უკოხოლე დოკინაშ გეშა, დოხოლაფირო 4,000-3,000 წანაშ წოხოლე
ლეხერეფს ინიხორეს ნეოლითიშ ხანას კათაქ, ნამუეფით ოხორანდეს ფაქვეფს დო ჭიჭე
დოხორელ პუნქტეფს; კანკალე დოხორალა დოკიდილი რდჷ ალპურ ტობეფწკჷმა. ექსპონატეფშა
მეგორაფილი რე ანესიშ ტობაშ რაიონს, ჟენევაშ ტობაშ წყარპიჯის, ავსტრიაშ გვალეფს დო
იტალიას, აოსტიშ დო კამონიკაშ ლეხერეფს. თე ეკონია ლეხერს ნაძირეფი რე დოხლაფირო
300,000 პეტროგლიფი.

ალპეფს ენეოლითიშ ხანაშ ადამიერიშ ჸინუამ მუმიას მიოგორეს 1991 წანას ეცტალიშ
ალპეფს, ავსტრიაშ დო იტალიაშ თანჯას დო გიოდვეს „ეცტიშ ჸინიშ კოჩი“. თინა ოხორანდჷ
დოხოლაფირო 5,300 წანაშ წოხოლე. მუმია გეგნიღეს ინსბრუკიშ უნივერსიტეტშა, სოდეთ
თინა გაკირჩქინეს, მუჭოთ მაართაჸოფილი ადამიერი.

კელტეფქ დიხორეს საფრანგეთის, შვეიცარიაშ დო იტალიაშ აკართუს დო გემშეჭკირეს
ბჟაეიოლ შვეიცარიაშა, კერძოთ, გრაუბიუნდენიშ ლეხერშა. ჰალშტატის მიოგორეს კელტური
კულტურაშ არძაშე შხუ აბანს. ჩქინი წანეფიშეკოროცხუაშ 35 დო 36 წანეფს ალპურ რეგიონს
ჭიე-ჭიეთ კუჩხის იკინდუანს რომიშ იმპერია, ნამუქჷთ გაფართუ კელტეფიშ ჯვეშო ოფუტეეფი
დო დოკიდჷ მიარე ახალი ნოღა. რომალეფქ გაუჯგუშეს წყარიშ აკონაზირუაშ სისტემა,
დოკიდეს არენეფი დო თეატრეფი.

რომანიზაფილი კელტეფიშ დიხეფი დეკინეს ჯვეშ გერმანულ ტომეფქ, ნამუეფით
აკმიკათუანდეს ბურგუნდეფს, ალემანეფს დო ლანგობარდეფს. VIII-IX ოშწანურეფს ალპურ
დიხეფქ მიშელჷ კარლოს დიდიშ საღორონთო რომიშ იმპერიააშ აკოდგინლუაშა. ვერდენიშ
აპიჯაფათ კარლოს დიდიშ იმპერია ართიანშქას აკირთეს მუშ მოთალეფქ. კათეფიშ,
კელტეფიშ, რომალეფიშ დო ბარბაროსეფიშ აკოართაფაქ დიფაჩჷ შქა ოშწანურეფს. ლეხერეფი
იზოლირაფილი რდჷ გოხოლუას დვალირ ლეხერეფშე, დიდ ნორთის ირ ლეხერს მახორობა
ზოხო-ზოხო ოხორანდჷ.

ალპეფს მახორუ მახორობაშ იზოლაციაქ გეთუ ინდუსტრიული რევოლუციათ დო რკინაშშარაშ
მიშაჸონაფათ.

ფრანგულ ნინაშა იჩიებუნა ბჟადალ ალპეფს, თენეფ შქას შვეიცარიაშ კანტონეფს ვოს დო
ვალეს დო იტალიაშ ოორუე-ბჟადალ რეგიონეფს — ვალე-დ-აოსტას, მარა ვალე-დ-აოსტას
იჩიებუნა მუჭოთ ფრანგულო, თეში იტალიურო. აბანობური მახორობა იჩიებუ
ფრანგულ-პროვანსულ დიალექტშა. ფრანგულ ნინას თაქ ვაუღუ ოფიციალური სტატუსი. იტალიურ
ნინაშა იჩიებუნა ცენტრალურ დო ბჟაეიოლ ალპეფს, კერძოთ, იტალიას დო შვეიცარიაშ
ტიჩინოშ კანტონს. გერმანულო იჩიებუნა შვეიცარიაშ ალპეფიშ ცენტრალურ დო ბჟაეიოლ
მუხურეფს, გერმანიას დო ავსტრიას. გერმანულ ნინაშა იჩიებუნა თაშნეშე იტალიაშ
ოორუეშე დვალირ ავტონომიურ პროვინცია — ბოლცანოს. თაქ მახორობაშ დიდი ნორთი
გერმანული ნინაშ ბავარიულ დიალექტშა იჩიებუ, 4% — ლადინურო.

ალპეფიშ თარი რელიგია რე კათოლიციზმი, მარა რე მუდგაზმარენი რეგიონი, სოდეთ
გოპატჷნაფილი პროტესტანტიზმი. თეცალეფი რე შვეიცარიაშ კანტონეფი ვო დო ბერნი.
შვეიცარიაშ კანტონი გრაუბიუნდენი ალპეფს გჷშაგორილი რე ლინგვისტური დო რელიგიური
მიარეგვარალათ, სოდეთ მახორობაშ დოხოლაფირო 45% პროტესტანტი რე, 50% კათოლიკე. 60%
იჩიებუ გერმანულ ნინაშა, დოხოლაფირო 15% იტალიურო, 20% იჩიებუ რეტორომანულო.

XIX ოშწანურაშ შქა წანეფშახ ალპეფიშ ეკონომიკაშ ოსხირს წჷმარინუანდჷ ოფუტეშ
მეურნობა. საფრანგეთის, იტალიაშ დო ბჟადალ ავსტრიაშ ლეხერეფს ასქილადირი რე ოფუტეშ
მეურნობაშ დარგი, ნამუთ გოფაჩილი რე პრივილეგიურ აბანეფს, თარ დო ხასჷლაშ ლეხერეფს.
შვეიცარიაშ სქირე დო ჩხე რონაშ ლეხერი წჷმარინუანს ხილიშ დო ორტვინული კულტურეფიშ
ინტენსიურ გოფაჩუაშ ტერიტორიას, თეწკჷმა რე ბინეხიშ პლანტაციეფი.

ვალეშ კანტონს ვისპიშ დუდის რე მოსოფელს ართ-ართი არძაშე მაღალ აბანს დვალირი
ბინეხეფი, ნამუთ იფაჩუ ზურაშ დონეშე 4250 მეტრას. ბინეხეფიშ დო შხვა პლანტაციეფშე
ეიოშანალი რე ოორუე იტალიას დვალირი ალტო-ადიჯეშ რეგიონი, შვეიცარიაშ ობჟათეშე
დვალირი ტიჩინოშ კანტონი დო ალპეფიშ ობჟათე რეგიონეფი.

ალპეფიშ ალმახანური ეკონომიკა წჷმორინაფილი რე მარგენჯი დინოხურიშიშ რეწუალათ,
წარმებათ დო გოვითარაფილი ტურიზმით. დინოხურიშეფშე ეიოშანალი რე: რკინაშ მადანი,
ტყვია-თუთია, ლინჯი, ქუანოშქერი, მანგანუმი, რუმე ნოშქერი დო შხვა. ოგვალე რეწუალა
მოურს ნეოლითიშ ბორჯიშე. რკინაშ მოპალაფაშ თარი ცენტრი რე ერცბერგი, სოდეთ
დინოხურიშიშ მოპალაფა წარმენს შქა ოშწანურეფშე. დიდი ფოლანდიშ ქარხანეფი რე აოსტას
დო მურიშ დო მიურციშ ლეხერეფს. ცელულოზა-ქარღადიშ კომბინატეფი დირცხუ ავსტრიას,
ბჟაეიოლ ალპეფს, ეიოშაბალი რე თაშნეშე ტექსტილიშ დო სპორტული მეკონ-მოკონეფიშ
წარმება, ავსტრიას რაინიშ ლეხერს დო საფრანგეთის ანესიშ აკანს.

ალპეფს გვალაშ კონეკიშ ჸურე ინტერესიქ გორჩქინდჷ XVIII-XIX ოშწანურეფს. ორას
ბენედიქტ დე სოსიურქ XVIII ოშწანურას ბოტანიკური გჷმორკვიაფეფიშ ღანკით იშარჷ
ალპეფშა. თინა რდჷ შვეიცარიალი ფიზიკოსი დო ალპინიზმიშ დჷმარსხუაფალი. 1773 წანაშე
ალპეფს ატარენდჷ გეოლოგიურ გჷმორკვიაფეფს. მუქ აკიგურუ რელიეფის მუშობურობეფი. 1760
წანას მაართათ მიძირუ საფრანგეთიშ კურორტი შამონი. მუში ინიციატივათ 1786 წანაშ 8
მარაშინათუთას ყაზახ ჟაკ ბალმაქ დო ექიმ მიშელ პაკარქ მაართათ ეშართეს ალპეფიშ
უმაღალაშ კონკა მონბლანშა (4808 მ). სოსიურქ დუდშე ეშართჷ ანდაშა ალპიშ გვალაშ
კონკეფშა. ირკვიენდჷ თაშნეშე ჯიშთეფშე, 1779-1796 წანეფს ნოხანდიშ „ალპეფშა
შარალუაშ“ გჷშულაშ უკული დირცხუ გლაციოლოგიაქ. სოსიურქ ალპეფს ატარჷ
მეტეოროლოგიური, გეოლოგიური დო გლაციოლოგიური დოკვირაფეფი.

შვეიცარიას რკვიეფს ატარენდჷ ჯეიმზ დევიდ ფორბზი. შანულამი გეოლოგიური დაკვირებეფი
აწარმეს არნოლდ ეშერქ დო ალბერტ ჰეიმქ.

1811 წანას კონკა იუნგფრაუშა (4158 მ) ეშართეს ჯიმალეფ რუდოლფ დო იერონიმ მაიერეფქ.
ართი წანაშ უკული ეშულაქ მინწყუ ფინსტერაარჰორნშა. შანულამი რდჷ თაშნეშე გოტლიბ
სამუელ სტადერიშ დო პიერ-ჟან ედუარდ დესორიშ პიონერული დოკვირაფეფი ალპეფს. მაართა
ჩინებული ინგლისარი ალპინისტი, ნამუთ შარენდჷ ალპეფს, რდჷ მარკ ბიუფოი, ნამუქჷთ
მაოთხაშა ეჭოფუ კონკა მონბლანი.

ბჟაეიოლ ალპეფს შანულამ რკვიეფქ დიჭყჷ თიშ უკული, მუთ ეშულაქ იხორციალჷ კონკა
გროსგლოკნორშა, 1800 წანას. 1855 წანაშ 1 მარაშინათუთას ინგლისარ ჩარლზ ჰადსონქ
ეშართმჷ დიუფურის პიკშა.

ალპინიზმიქ დირსხუ ალპეფიშ გვალეფს, მუჟამსჷთ ეშულაქ იხორციალჷ მონბლანშა.
ალპინიზმის დუდშე ქიმიაჩჷ ჟირ გეზაქ — წიმინდე სპორტული დო მენცარული, გჷმორინაფაშ
ღანკით. ჟაკ ბალმიშ დო მიშელ პაკარიშ მონბლანშა ეშულაშ უკული ალპინიზმიქ ფეიკარას
გევითარჷ, დირცხუ ალპინისტეფიშ საგანგებო აკოართაფეფქ — ალპური კლუბეფქ.

ალპეფი ტურიზმიშ პოპულარული აბანი რე. გოპატჷნაფილი რე ზარხულიშ დო ზოთონჯიშ
ტურიზმი. ქირსეთუთაშე პირელიშ მეკოროცხუათ გოვითარაფილი რე ზოთონჯიშ სახეობეფიშ
სპორტი (თხილამურეფი, სნოუბორდი, მარხილეფი დო შხვა). ზარხულს ალპეფს პოპულარული რე
ველოსიპედეფით რულა, პარაპლანი დო შხვა; ტობეფს აქტუალური რე სერფინგი.

დოხორელ პუნქტეფშე ეიოშანალი რე შვეიცარიაშ ართ-ართი არძაშე ჩინებული კურორტი
ცერმატი, სოდეთ გოვითარაფილი რე გჷშაკერძაფილო თხილამურეფით კატაობა. ჩინებული
ოგვალე-ოთხილამურე კურორტი რე დავოსი, ნამუთ ზუღაშ დონეშე 1560 მეტრაშ სიმაღალას
იდვალუაფუ. ანდა ჩინებული კურორტი რე იტალიაშ ალპეფს.

ტობეფშე არძაშე შანულამეფი რე: კომოშ ტობა, გარდაშ ტობა, ჟენევაშ ტობა, ბოდენზეე დო
შხვეფი, ნამუეფით შანულამი ოკურორტე აბანეფი რენა. ჟენევაშ ტობაშ ოორუე ღოზის
პირობითო უძახჷნა შვეიცარიაშ რივიერას.

ალპეფიშ ოლარჭაია დო ქჷრქე ფერდეფი წჷმარინუანდჷ ტრანსპორტიზაციაშ დიდი ხანიშ
ბარიერს. კელტეფიშ ბორჯიშე დოჭყაფილი ამდღარშახ ალპეფიშ ჸალაიბონეფი იზოლირაფილი
ლეხერეფიშ მიმარსხუაფალ არხეფს წჷმარინუანდეს. გინაულარეფქ ევოლუცია განიცადეს,
წოხოლე უბრალო შარეფს ქართჷდეს და, ამდღარშო თინეფი წჷმორინაფილი რენა ბერჯეკი
ოფორუთ დო მიარერიცხუანი მაგისტრალეფით. თიცალი პუნქტეფი, მუჭომეფით რე მაგალითო
კური ბჟაეიოლ შვეიცარიას, წჷმარინუანდჷ რეგიონს კოორდინაციულ ცენტრის მიარერიცხუან
გინაულარეფშო, დოხორელი რდჷ დიო ხოლო 5000 წანაშ წოხოლე. ცენტრალურ შვეიცარიაშ
კურორტ ანდერმატიქ ხოლო თეშ მაგურ სიტუაციას იფორმირჷ.

რკინაშშარეფიშ დო მოგვიანაფათ ურელსო ტრანსპორტიშ ფორმირაფათ ითუ ალპეფიშ დიდი
რეგიონეფიშ გჷშართუალაქ. ალპეფს გოჸონაფილი რე ორკინაშშარე დო ოავტომობილე შარა.
შვეიცარიაშ ალპეფს ეიოშანალი რე: სიმპლონიშ გვირაბი, ალბულაშ გვირაბი, გოტარდიშ
ობაზისე გვირაბი დო გოტარდიშ ორკინაშშარე გვირაბი.

ალპეფს ოშობათ ჸალაიბონი (უღელტეხილი ქორთ.) რე. მიარე გინაულარიშ თუდო გოონაფილი
რე ოავტომობილე დო ორკინაშშარე გვირაბეფი.



https://xmf.wikipedia.org/wiki/%E1%83%90%E1%83%90%E1%83%A8-%E1%83%98%E1%83%A8_%E1%83%98%E1%83%A1%E1%83%A2%E1%83%9D%E1%83%A0%E1%83%98%E1%83%90

მეხოლაფირო 40 ვითოში წანაშ წოხოლე ოორუე დო ობჟათე ამერიკაშ კონტინენტეფი უდუხორუ
რდჷ. თი ჟამს ზუღაშ დონეშ დოკინაქ გაჭყჷ ოსქირონე ხინჯი აზიაშ კონტინენტის დო
ალასკაშ ჩქონიშ შქას. თე შარათ ადამიერეფი აზიაშე ამერიკაშა გინმიშეს დო
წკჷმაწკუმობათ იხორუდეს ჟირხოლო კონტინენტიშ უკოჩარ დიხეფს. უკულიანშო ზუღაშ დონექ
კინი გეიკინჷ დო მეჭყორდჷ რსხუქ აზიაწკჷმა, ათეშენი აზიარეფიშ დო ევროპალეფიშ
უკულიან კულტურული მეჭირინაფეფქ ამერიკალეფიშო უჩინებუო ქჷდოსქიდჷ.

XVI ოშწანურაშ ოთებუს, მუჟამს ევროპაშ ქიანეფიშ ნიშეფი ოკიანეეფს გინმონჩურუნდეს დო
შორ ტერიტორიეფშა ექსპედიციეფს ონწყჷნდესჷნ, ამერიკაშ კონტინენტის ოხორანდეს მიარე
ტომეფი, ნამუეფით გოვითარაფაშ შხვადოშხვა ოკუჩხალეეფს გერდეს. მახორობაშ უდიდაშ
ნორთის დუდი ჯინუათ დო ჩხომჭოფუათ მეუღუდჷ, თინეფს გიშმაჸუნდეს სპეციალური ჯიშიშ
კულტურული ჩანარული ჯიშეფი, თინეფიშ დიდი მეჭირინაფა რდჷ ლაიტიშ - მაისიშ
გიშაჸონაფა.

ინგლისარეფქ ამერიკაშ კონტინენტიშ კოლონიზაცია ალაზიმაფათ გვიანო დიჭყეს. მაართა
ინგლისურ კოლონიეფქ ამერიკაშ კონტინენტის ჯეიმზ I-აშ ბორჯიშე გორჩქინდჷ. კოლონიეფიშ
დორსხუაფაშ ნებაქ დუდშე ოვაჭარე კომპანიეფს ქიმიაჩჷ, თინეფს კოლონისტეფი ამერიკაშ
კონტინენტიშა ოკო გინუჸონაფუდესკო დო ახალ აბანეფს დოკვირდაფაშა ხე ოკო
აკუნწყუდესკონ.

1607 წანას ჯეიმზ I- ქ ოორუე ამერიკას ინდიარეფით დოხორინელი ატლანტიშ ოკიანეშ
პიჯის, კოლონიაშ დორსხუაფაშ ნება ქჷმეჩჷ ლონდონიშ ოაქციე კომპანიას. თე კოლონიას
ვირჯინიაქ ქჷგიადუ. მაფაქ დუდი გეიოჩილითუ ირნერ გამამინჯალას, დუთხილუდუკო თე
კოლონიან. ვირჯინიაქ მოგებაშ თოლწოუათ აქციონერეფიშ მენდეფი ვა გამართლჷ.
მოგვიანაფილო ოორუე ამერიკაშ ატლანტიშ ოკიანეშ ოძგაშეეფს უმოსი მოგებამი კოლონიეფიშ
დორსხუაფა ქჷდიჭყეს.

ინდიარეფიშ ტომეფი თე პერიოდის გვარუანულ თემეფო ოხორანდეს. თინეფქ ჩეჟიერ გურით
აკოხვადეს ინგლისარ კოლონიზატორეფს. ინდიარეფი დუდშე ინგლისარეფს ოხვარჷდეს
ოჩამურით, ოგურუანდეს ლაიტიშ, თუთუმიშ მოჸონაფას. მალას ინდიარეფიშ დო ინგლისარეფიშ
ურთიართობეფქ გილელჷ, თიშენ ნამუდა ინგლისარეფი ჭაშ ძივთო ჸიდულენდეს ინდიარეფიშ
ოხორეს დო შხირას ნძალას ირინუანდეს. ინგლისარეფქ ღანკის ქჷმიოჭირინეს დო ინდიარეფი
მუში ოხორეშე გეგნაჸათეს.

ინგლისარ კოლონიზატორეფს საქვარს უკვაჭუნდჷ ესპანეთი დო ნიდერლანდი. ესპანეთი
აწურდჷ ინგლისიშ კოლონიეფიშ გოჭყაფას, ათეშენ ინგლისური კოლონიეფი პერმანენტული
შქურანჯიშ თუდო რდეს. ნიდერლანდის ოკოდჷ მუს გოუჭყაფუდუკო ახალი კოლონიეფი ოორუე
ამერიკას. XVII - XVIII ოშწანურეფს ინგლისის ლჷმეფი უღუდ ესპანეთიწკჷმა დო
ნიდერლანდიწკჷმა, სოდგათ თე ქიანეფქ დემარცხეს. ინგლისიქ ესპანეთის ფლორიდაშ ჩქონი
ქუდატებაფუ.

XVII - XVIII ოშწანურეფს ოორუე ამერიკაშ ატლანტიშ ოკიანეშ ოძგაშეეფს 13 ინგლისური
კოლონია რდჷ. კოლონიეფი მეურნობაშ ხასიათიშ მეჯინათ სუმ ბუნათ ირთუდჷ. ოორუეშ ოთხ
კოლონიას ახალი ინგლისის უძახუდეს, თაქ კოლონისტეფი ჭიჭე ოფუტეეფო ოხორანდეს, ირ
ფანიას დამუშებელო მუში დორხველი დიხეფი უღუდჷ. თექიან მახორობა მეჩხომალას,
მაჯინალას, მაზუღურობას, ხვამარდიშკიდუას მეთხოზუდეს. ოთხ ცენტრალურ კოლონიას
ქობალი, ორტვინული, ლაიტი მოჸუნდეს დო მეორინჯალას მეთხოზუდეს.

ობჟათეშ ხუთ კოლონიას დოჭყანაფილ რდჷ შხუ მეურნობეფი-პლანტაციეფი სოდგათ მოჸუნდეს:
თუთუმი, ორზა, ჩანარული ოღაფულა ინდიგი, მოგვიანაფილო ქჷდიჭყეს ბამბეშ მოჸონაფა.

ახალნაკიდას მამუშერ ნძალიშ სინორკე რდჷ, ათეშენ კოლონიეფშა ინგლისიშე ოჯღონანდეს
სარჯელგედვალირეფს ვარა ღარტაკეფს. სარჯელგედვალირეფი პატიმარობაშ ვადაშ თებაშ
უკული კოლონიეფს სქიდუდეს. ობჟათეშ შტატეფს ირინუანდეს ჭკორეფიშ ხანდას,
პლანტატორეფს ვა დაჭკორინეს აბანობურ ინდიარეფქ, ათეშენი ჭკორეფო ომუშებაფუანდეს
აფრიკას ნაჸიდერ ჭკორ ზანგეფს, ჭკორეფით ვაჭარობაქ ქვერსემ მაშტაბეფს ქჷმიოჭირინუ.
ჭკორალა ედომუშამი რინას იგინძორებუდჷ დო გინმიშ გამნარყიშათ.

XVII ოშწანურაშ შქა ხანეფშო კოლონიეფს მახორობაშ მუდანობაქ 2 მილიონო გჷნირთჷ.
მახორობაშ უდიდაშობა ინგლისარეფი რდეს. მახორობაშ შანულამ ნორთის აკმადგინანდეს
შოტლანდიარეფი, ირლანდიარეფი დო გერმანალეფი.

ამერიკაშ სამეურვეო წჷმოძინეფი ვა მოწონდჷ ინგლისის. ინგლისური მეკონიშ ამერიკალი
მეტროპოლიეფიშე თხილუაშ ღანკით ინგლისიშ პარლამენტი კოლონიეფს ვაჭარუა-წარმებაშ
გოვითარაფაშ აკოხურგუას ლამენდჷ. ათეშენ მეტროპოლიაშ დო ინგლისიშ შქას ურთიართალაქ
გილელჷ. 1756-1763 წანეფიშ ლჷმეფიშ უკულ ინგლისიქ დემინჯჷ საფრანგეთიშ კოლონია
კვებეკის (კანადა) .

1775 წანას მასაჩუსეთსის ბოსთონწკჷმა ხოლოს ინგლისურ არმიას დო კოლონისტეფს შქას
აკოანჯარაფილ რაგვინქ მოხვადჷ. თენა რდჷ ოორუე ამერიკაშ კოლონიეფიშ ზოხორინალაშო
ლჷმაშ ოჭყაფუ. ბოსთონწკჷმა რაგვინიშ უკული ოორუე ამერიკულ კოლონიეფს გჷმორჩქინდჷ
ინგლისიშ მოხუჯეეფქ დო აწმარინჯეფქ ტორეფი დო ვიგეფი (ლოიალეფი დო პატრიოტეფი).
ტორეფიშ ბანაკის რდეს მაფაშა ლოიალურო მერინელი კათა. კოლონიეფს რინელ არმიაქ,
ანგლიკანური ეკლესიაშ მოინალეეფქ, ფიოშეფქ, არისტოკრატეფქ, პლანტატორეფქ ვიგეფიშ
ბანაკის ქუდუკინეს ხუჯი.

1775 წანაშ ფილადელფიას იშაყარჷ მაჟირა კონტინენტურ კონგრესიქ სოდეთ 13 კოლონიაშ
წჷმმარინაფალი რდჷ. კონგრესიშ გინოჭყვადირუათ ინგლისწკჷმა ურთიართალაქ მეჭყორდჷ.
მახორობაშე ქჷდარსხის არმია, არმიაშ ჯღვერო გიშეგორეს გჷმადუდიშალაფარი ყარაფიშ
გიმორჩქინელი მაკათური ოურდუმე საქვარეფიშ მარჩქენჯი ჯორჯ ვაშინგტონი. თენერო,
კონგრესიშ 13 კოლონიაშ წჷმმარინაფალეფიშ ოსხუნუე ოკანონმადვალუ ორგანოქ პარლამენტო
გჷნირთჷ.

მაჟირა კონტინენტურ კონგრესიქ გეჭოფჷ გინოჭყვიდირაფა ნამუშ ნძალათ 13 კოლონიაქ
შტატო გჷშეცხადჷ. კონგრესიქ 1776 წანაშ 4 კვირკვეს დამტკიცჷ ზოხორინალაშ
დეკლარაცია, ნამუთ ნაციონალურ ყარაფიშ თოლსაჩქო მაკათურქ თომას ჯეფერსონქ აკადგინჷ.
ზოხორინალაშ დეკლარაციას ნათქუელი რდჷ ნამუდა ადამიერეფი წორომანგეფო გოჭყაფენა,
თინეფიშ ხეუმკურაჸუ ნება რე რინა. ზოხორინალა დო ბედინერებაშა ნჭუაფა. დეკლარაციაშ
გჷმაჭყაფალეფქ დაგუმეს კოლონიური დარუა დო ადამიერეფიშ ოკუჩხალეეფით დორთუალა.
კოჩიშობაშ ისტორიას მაართათ ოკანონმადვალუე წესით მისპჷ ფეოდალური ოკუჩხალეეფქ,
ქჷდირსხჷ პოლიტიკური პოსტეფქ. თენეფქ იფრელქ ხვალე ჩეტყებამ მახორობას მიკაწაწჷ.
პლანტატორეფიშ კატეგორიული მოთხუალაშ უკულ დეკლარაციაშე გჷშაღალრიქ იჸუ ზანგეფიშ
ჭკორალაშე გოდუდიშალაფა. კონგრესის მუთუნინერი გინოჭყვადირაფა ვა ეუჭოფჷ
ინდიარეფიშენ.

თენერო მაჟირა კონტინენტურ კონგრესიქ ინგლისიშე დუდი ზოხორინელო გეგმაცხადჷ. ოორუე
ამერიკაშ კონტინენტის გიჭყჷ ახალი სახენწჷფოქ ამერიკაშ აკოართაფილი შტატეფქ, კუნტას
ააშ-ქ. 4 კვირკვე ამერიკაშ აკოართაფილ შტატეფიშ ნაციონალურ დღასანწულო გჷმიცხადჷ.
ააშ-შ სახენმწჷფო შილაშა 13 ჩე ჭითა ზოლი დო მურიცხი გეგმოსახეს. უკულიანშო
შტატეფიშ ძინაწკჷმა ართო სახენწჷფო შილას მურიცხეფიშ მუდანობაქ მირდჷ, თეჟამიშო
მურიცხეფიშ მუდანობა 50-ის აკმადგინანს დო ზოლეფიშ მუდანობაქ უთირუო ქჷდოსკიდჷ.

ზოხორინალაშო ლჷმაშ დოჭყაფაშ უკული ინგლისარეფქ ოზუღე დესანტი ააშ-შ ტერიტორიაშა
გეგნახუნეს, გეჭოფეს წყარმალუ ჰუდსონიშ მიშაკათაფუწკჷმა დვალირ ნოღა ნიუ-იორკი დო
ოორუეშა ეყარეს, ოდო კანადაშე გამშეჭკირჷ ინგლისიშ არმიაქ დო ობჟათეჸურე წყარმალუ
ჰუდსონიშ მიშაკათაფუშახ ყარაფულენდჷ. წყარმალუ ჰუდსონიშ ღანჩოს თე ჟირ არმიაშ
აკოართაფაშ შვანს ააშ ჟირო გირთუუდჷ ოდო ინგლისარეფი ჟირო გორთილ ქიანას უმოს
ლექინას გეჭოფუნდეს. 1777 წანას სარათოგაწკჷმა ამერიკალეფქ კანადაშე მიშულირ არმია
დამარცხეს. ირფელ თექ ინგლისიშ გეგმეფი აკარღჷ. ინგლისარეფს ოორუე შტატეფიშ
აწორინალაქ ვა გატახჷ, ათეშენ ოლჷმორ ქიმინჯალეფი ობჟათე შტატეფშა დო ჯინჯიერო
კაროლინაშა გეგნიღეს. ინგლისარეფს მენდი უღუდეს ნამუდა, ობჟათე შტატეფიშ
გომორძგვაფაჟმს, კონსერვატორულო მერინელ პლანტატორ ჭკორმაჸვენჯეფწკჷმა საართო ნინას
გეგშაგორუნდესჷნ.

ააშ-შით პარიზშა მეშკუმალირქ იჸუ ბენჯამინ ფრანკლინქ. თიში ინტერნაციონალურ
ავტორიტეტიქ დო დიპლომატიურ ანჯაქ დუდჯინჯამო დოთირუ ააშ-შ ინტერნაციონალური რინა.
დუდშე საფრანგეთი თე ლჷმას ვა ოკათუდჷ, თინა ხვალე ანჯარით, ფარათ დო სურსათით
ოხვარუდჷ ამერიკალეფს. სარათოგაწკჷმა ამერიკალეფიშ გომორძგვაფაშ უკულ საფრანგეთიქ
ქიჩინჷ ააშ-შ ზოხორინალა დო ინგლისის ლჷმა გეგმუცხადჷ. საფრანგეთის ქიგიაჸუნჷ ბრელ
ქიანაქ დო თინეფქჷთ ქიჩინეს ააშ-შ ზოხორინალა. ამერიკაშ აკოართაფილ შტატეფიშ დო
საფრანგეთიშ გოართოიანაფილ არმიაქ გომორძგვაფა 1781 წანას ქჷმიპალუ ვირჯინიას
იორკთაუნწკჷმა. იორკთაუნიშ ლჷმას ინგლისური არმიაქ ანჯარი ქჷდარღჷ ჯორჯ ვაშინგტონ
დო თიშ ფრანგ მორსხუე როშამბორსა ლაფაიეტიშ წოხოლე. ოურდუმე ქიმინჯალეფქ მეჭყორდჷ
ქჷდიჭყჷ ოზჷე მორაგადაფეფქ.

ზოხორინალაშ ლჷმას გომორძგვაფაშ უკულ, 1783 წანას ააშ-ქ ჩეთხინუ ინგლისარეფიშ
კოლონიური უღუ. ოთხი წანაშ უკულ 1787 წანას ფილადელფიას ჯორჯ ვაშინგთონიშ დუდალათ
აკიშაყარჷ პარლამენტი-კონვენტიქ. კონვენტიქ ჯეიმს მედისონიშ პროექტიშ ოსხირშა,
აკიმუშუ კონსტიტუცია, ნამუთ ამერიკაშ აკოართაფილ შტატეფს რესპუბლიკათ აცხადენდჷ.
1787 წანაშ კონსტიტუცია ამუდღა ხოლო ქიმინჯალენს. მარა თიშა სუმ ვითულ მიშათინუაშახ
მიშეღეს. მაართა ვითი აშათინუა ”ნებეფიშ ბილიშ (კანონიშ)” ჯოხოდვალათ 1791 წანას
მიშეღეს.

ააშ-შ მაართა პრეზიდენტო 1789 წანას გიშეგორეს ჯორჯ ვაშინგთონი. 1787 წანას ეჭოფილი
კონსტიტუციათ ინდიარეფიშ დიხეფქ სახენწჷფო დორხველობათ გიმიცხადჷ. 1800 წანაშე
ააშ-შ ნანანოღათ გჷნირთჷ ვაშინგთონიქ.

1787 წანას ეჭოფილი კონსტიტუციათ ირ შტატის დიდი ნებეფქ ქჷმიაჩჷ, თინეფს მუშით ოკო
გეგნუჭყვადუდესკო ზანგეფიშ ჭკორალაშ ოკითხუ. გიშაგორუეფს კათინიშო დუდშე ქჷდარსხის
ღმალური ცენზი, ანუ გიშმაგორუ ოკო ჸოფედუკო დორხველობაშ მაღვენჯი. XIX ოშწანურაშ
მაართა გვერდის მიშეღეს ოგიშაგორაშე ნება არძა ჩეტყებამი ქომოლკოჩეფიშო.

1783 წანას ინგლისწკჷმა დოდვალირი პარიზიშ ზჷთ ააშ-შ სახენწჷფო თანჯეფს მოხვადჷ
ქვერსემ ტერიტორიაქ. 1803 წანას ნაპოლეონ ბონაპარტიქ ააშ-ს ჭაშ ძივთიშა მეჸიდჷ
ინგლისური ფლოტიშით საფრანგეთიშე მოკვათილი ლუიზიანა, ნამუშ ტერიტორია ფორუნდჷ
მისისიპიშე ბჟადალშა კირდამ გვალეფშახ. ათექ ააშ-შ ფართობი ჟირშა მორდჷ. ათე ერთით
ნაპოლეონქ გამეკენჯჷ საფრანგეთ-ააშ-შ ურთიართალა დო გაკონწარჷ ააშ-ინგლისიშ
ურთიართალა.

დასურო 1812 წანაშ ქჷდიჭყჷ ააშ-ინგლისიშ მაჟირა ლჷმაქ ნამუთ ზოხორინალაშო მაჟირა
ლჷმაშ ჯოხოთ რე ჩინებული. ლჷმაქ ჟირ წარმოწანას გეგინძორჷ. თე ლჷმა გინმალი ჯგვინათ
მითმეურდჷ. ართხანს ინგლისარეფქ ვაშინგთონი ხოლო გეჭოფეს მარა უკულ უკახალე დიკინეს
დო ნოღა გეგნოჭვეს. ოეკონიეთ ათე ლჷმას წჷმოძინაშა ნამთინე განს ვა მიაჭირინუ.

ინგლისის ააშ-ქ ვა გინართინუ კოლონიურ სახენწჷფოთ. ვართ ააშ-ს შეალებუ კანადაშ
აკოართაფაქ. 1812-1814 წანეფიშ ლჷმაშ უკულ კინე დირთჷ ლჷმაშახიანი სიტუაციაქ. მარა
ათე ლჷმას ააშ-შო იშენით დიდი შანულობა უღუდჷ, თიშენ ნამუდა ინგლისიქ დერწუმჷ ახალი
სახენწჷფოშ სინძალიერაშა, ათექ გიშეჭანუ, თინა ნამუდა მუჟამსით XIX ოშწანურაშ 40-ამ
წანეფს ეტირხჷ დებაქ დიდ ბრიტანეთიშ დო ააშ-შ შკას ორეგონი-იშ ტერიტორიაშ გურშენინ,
ინგლისიქ ქიმეჩჷ ააშ-ს ორიგონი, კოკი ვანკუვერი-შ გალე.

1821 წანას ესპანეთიშე გედუდიშალჷ მექსიკაქ, მექსიკაშ აკოდგინალუას რდჷ ტეხასი ათე
ტერიტორიას მალას დიჭყეს დოხორინ ააშ-შე მოულირ ჭკორმაჸვენჯ პლანტატორეფქ. 1836
წანას ააშ-შე გიმოხორაფილ პლანტატორეფქ ტეხასიშე ქარაჸეს მექსიკარეფიშ არმიეფი დო
ქუდარსხის ახალი სახენწჷფო ნამუქუთ დაკანონჷ ზანგეფიშ ჭკორალა. 1845 წანას ტეხასარი
პლანტატორეფიშ კატეგორიული მოთხუალათ ტეხასიქ აკაართჷ ააშ-ს. ათექ გიშეჭანუ
ააშ-მექსიკაშ ლჷმა.

1846-1848 წანეფიშ ააშ-მექსიკაშ ლჷმას მექსიკაქ კონწარო დემარცხჷ. 1848 წანაშ ზჷთ
მექსიკაქ აძვილაფირქ იჸუ ააშ-შა გეგნუჩამუდუკო ახალი მექსიკა დო კალიფორნია. ააშ-ქ
მეჭირინაფილით ვაეჸუ ბაღებულქ დო 1853 წანას მექსიკას ჩუთხინუ ოორუე ბჟადალ კუნთხუ.
1867 წანაშ ხეკირილით რუსეთიქ ააშ-ს მეჸიდჷ მუში ღალა ალასკა-ს.

ამერიკაშ გოფართანაფაშ ალაჸუნელო ირდუდჷ შტატეფიშ მუდანობა. 1820 წანას ეჭოფეს
მისურიშ კომპრომისი ნამუშ ნძალათ ოორუეშ შტატეფს ეიკრძალჷ ჭკორობაქ.

XIX ოშწანურაშ 40-50 წანეფიშე ააშ-შ ოორუე შტატეფი შხუ რეწუალას მაჸონაფალ ნძალათ
გჷნირთჷ. XIX ოშწანურაშ შქა წანეფშე ააშ-ს იტომბარებუდჷ მერინაფა დუდიშული ხანდაშ
მოხუჯეეფ და ჭკორალაშ მოკორინეეფიშ შქას. მისურიშ კომპრომისის ოსხირ
ეთხიებუდჷ.ჭკორმაჸვენჯეეფი ედომუშამი ამერიკაშ კონტინეტის ჭკორალაშ დოკვირდაფაშა
ნჭუაფულენდეს. ფიოშეფი, მამუშერეფი დო ზანგეფი ჭკორალაშ გოუქვაფას თხულენდეს. თენა
ვა ჸოფე აშახვამილაფირი კონფლიქტი თინა მებუნაფილი რდჷ ააშ-შ გოვითარაფაშ
სიტომბარეშურ პროცესეფიშა. მოგვიანაფათ ათე უგურიგინუ მერინაფას უგჷნმალუ
კონფლიქტიქ ქჷგიადჷ. 1854 წანას ჭკორალაშ აწმარინჯეეფქ გაჭყეს რესპუბლიკური პარტია
ნამუქჷთ 1860 წანას გიშაგორუეფს გემორძგჷ. ჭკორალაშ მახუჯე დემოკრატიულ პარტიაქ
ნამუსჷთ 32 წანა ნძალანება ხეს უკებუდესჷნ, მიოდინუეს თინა. ააშ-შ პრეზიდენტო
გჷნირთჷ რესპუბლიკარი აბრაამ ლინკოლნიქ.

1860 წანას ჭკორალაშ აწმარინე რესპუბლიკური პარტიაშ კანდიდატის აბრაამ ლინკოლნიშ
გომორძგვაფას ქჷმაჸუნჷ, ჭკორმაჸვენჯური ობჟათე შტატეფიშ ეცჷმაქ. თინეფქ გაჭყეს
ობჟათე შტატეფიშ კონფედერაცია.

1861 წანას ააშ-შ 34 შტატიშე 23 ცენტრალურ თარობას დუთმაჸუნუდჷ, 11 შტატიქ
კონფედერაციას ქიმეჩჷ ხუჯი. 1861 წანაშო ოორუე შტატეფიშ მახორობა 22 მილიონს
აკმადგინანდჷ. ოდო კონფედერაციაშა მიშმალი შტატეფიშ მახორობაშ მუდანობა 9 მილიონი
რდჷ, თაჸურეშე 4 მილიონი ჭკორი რდჷ. კონფედერაციას დუდენდჷ 8 000 ფანია ნამუეფსჷთ
ოშქარო 50 ჭკორი ჸუნდეს. ჭკორეფიშ ეცჷმაშ ქურინიშ გურიშენ დორსხუაფილი რდჷ
ტერორისტული რეჟიმი, ნძალიერი ოურდუმე ორგანიზაციათ. ობჟათე შტატეფიშ ეკონომიკა
აგრარული ხასიათიშ რდჷ. ოფუტეშ მეორინჯალას გოპატჷნაფილი რდჷ ბამბეშ კულტურა ნამუთ
ჭკორი ზანგეფიშ ხანდათ მოჸუნდეს.

ოორუე შტატენოფიშ ეკომიკა ნძალიერო გოვითარაფილ რდჷ. თაქ მიშეშჷ ორეწუალე კაპიტალიშ
3/4. იფრელიშ უმკუჯინუო ,ომენოღალური ლჷმა-შ ინიციატორო ობჟათეშ შტატეფქ გიშართეს.
ობჟათე შტატეფქ ჯგირო მიხაზირეს ომენოღალური ლჷმაშო. ჭკორმაჸვენჯეეფი ელჷდეს
ოორუეშა ნჭაფიერ გომორძგვაფას. დუდშე ოორუე შტატეფიშ თარობა ვახვადუდჷ მეხოლაფირ
ოშკურანჯობას. თინეფს მიოჩქუდეს, ნამუდა ობჟათე შტატეფიშ მოდუდე წირეეფწკჷმა საართო
ნინას გჷშაგორუნდესჷნ.

1861 წანაშ 13 პირელს 7 000 არყებულქ გეჭოფჷ ობჟათე კაროლინაშ სამტერიშ ფორტი,
ნამუსჷთ ცენტრალური თარობაშ 83 მალჷმორი თხილანდჷ. ფლოტიშე გამუკონწყეს ააშ-შ შილა
დო ქოგითაბუნუეს კონფედერაციაშ შილა. თე დღა იკოროცხუ ააშ-ს ომენოღალური ლჷმაშ
დოჭყაფაშ დღათ.

1861-1862 წანეფს ობჟათარეფქ დახე ვოშინგთონით ქეშიჸოთეს ხეშა. არგამათ გჷნირთჷ,
ნამუდა ქიმინჯალა ოორუარეფიშ გეგმაშ მეჯინათ, ნამუთ გურიშხუმენდჷ ობჟათარეფიშა
ქართაშ გოლუაფას დო მოჯილიკუასჷნ ლჷმაშ ბორჯის გოზინდუას გჷშეჭანუანდჷ. ოორუარეფშო
ლჷმას გომორძგვაფაშო უციო რდჷ ლჷმაშ ხასიათიშ დუდჯინჯამო თირუა.

1862 წანას ოორუეშ თარობაქ ეჭოფჷ კანონი ჰომსტედეფიშ გეშა. თე კანონი ითოლწონენდჷ
თის, ნამუდა ირ ამერიკალს მიდგასჷთ კორინი აღვენუდჷნ შეულებუდჷ ობჟათეჸურე დიხაშ
ნოკვეთეფიშ ეჭოფუა გვალო უფარეთ. 1862 წანას ლინკოლნიქ ხე ქჷმაჭარჷ გოდუდიშალაფშ
პროკლამაციას, ანუ 1863 წანაშ 1 ღურთუთაშ არძო ჭკორი იდუდიშალებუდჷ. ათე ჟირ
ღონეშკართუაქ ხე აკუნწყუ ააშ-შ ცენტრალური თარობაშ მოხუჯეეფიშ მუდანობაშ რდუალას დო
მახორობაშ ნჭუაფას მუთ შილებე მალას ქუმუღალუდესკონ ეკონია არყებაშა. ათე პერიოდიშე
ქჷდიჭყჷ ოორუე შტატეფიშ წჷმოძინეფქ.

1863 წანას ოორუე შტატეფიშ არმიაქ გეჭოფჷ წყარმალუ მისისიპიშ თუდონ წელი. თენა რდჷ
უდიდაში წჷმოძინა, მუშენდა იზოლირებულქ იჸუ კონფედერაციაშ ბჟადალ ნორთიქ, მუთ
ალექინენდჷ ოლჷმორ ოპერაციეფს. 1864 წანას ოორუეშ სუმ არმიაქ გენერალ შერმანიშ
ნჯღვერალათ ქჷდიჭყჷ რალაფიქ ჯორჯიაშ შტატიშა. 1864 წანას შერმანქ ქჷდეკინჷ ნოღა
ატლანტა ოდო ქირსეთუთაშ ეკონიას მექსიკაშ ჸუჯიშა ქჷმერთჷ. შერმანქ მასურჷ მუში
არმიაშ წოხოლე დოდვალირი ღანკეფი, თიქ გემშეჭკირჷ აწმარენჯიშ ოჭიშიშა, ქჷდეკინჷ
ჯორჯია დო დოკილუ ორკინაშარე მაგისტრალეფი. ათეშ უკულ გენერალ შერმანქ არმია აყარჷ
ოორუე-ელახჸურე რიჩმონდიშა, სოდგათ აკოანჯარაფილი ნძალეფიშ თარმანჯღვერ გენერალ
გრანტის კონფედერაციაშ ნანანოღაშა ქართა აფუდჷ გოლუაფირი. 1865 წანაშ 3 პირელს
ცენტრალური თარობაშ ჯარეფქ გეჭოფეს რიჩმონდი. მუზმარენ დღაშ უკული 9 პირელს
კონფედერაციაშ არმიეფიშ თარმანჯღვერი გენერალი ლიქ ანჯარ ქჷდარღჷ გენერალ გრანტიშ
წოხოლე. 1865 წანაშ 14 პირელს კაროლინაშ შტატის დვალირ სამტერიშ ფორტშა
გომორძგვილეფქ ომენოღალური ლჷმაშ თებაშ შანო გერხინესს ააშ-შ სახენწჷფო შილა.

არყებაშ გერჯგინაშ უკულ ობჟათე შტატეფს ოკო მუკუჸონაფუდესკონ სოციალური დო
პოლიტიკური ხასიათიშ რეფორმეფი. პარლამენტარეფს ჯგირო არჩქილედეს ნამუდა ლინკოლნი
ობჟათეს რეფორმეფს თეშ სიმეკენეფთ გამკიჸონანდჷ მუჭოთ ოორუესჷნ. ათეშენი
პარლამენტარეფქ ქაშიჸიდეს სახიობი ნამუქჷთ ვოშინგთონიშ თეატრის 1865 წანაშ 14
პირელს ოღურალო დონჭყოლჷ აბრაამ ლინკოლნი. 1861-1865 წანეფიშ ომენოღალური ლჷმაქ
ქეკიდინუ მიარე ადამიერი დო უდიდაში გავალი ქჷმიორინუ ქიანაშ ეკონომიკას. მარა
ჰომსტედეფიშ კანონქ დო ჭკორალაშ გოუქვაფაქ ააშ-შ ეკონომიკაშ ნჭაფიერი გოვითარაფა
გჷშეჭანუ.



https://xmf.wikipedia.org/wiki/%E1%83%B8%E1%83%98%E1%83%93%E1%83%98%E1%83%A0%E1%83%98%E1%83%A8_%E1%83%A3%E1%83%9C%E1%83%90%E1%83%A0%E1%83%98%E1%83%A8_%E1%83%9E%E1%83%90%E1%83%A0%E1%83%98%E1%83%A2%E1%83%94%E1%83%A2%E1%83%98

ჸიდირიშ უნარიშ პარიტეტი (ინგლ. purchasing power parity (ppp)) რე თეორია, ნამუშ
მეჯინათ ნამდგარდია ვალუტაშ ართი ართურით ოკო შემლებუდან საქონელიშ ართიანსხი
მუდანობაშ ჸიდირი არძო ქიანას. თე თეორია ირინუანს ჟირი ნამდგარდია ვალუტაშ
გინძევადამი ბალანსიშ გინოთირუაშ კურსის თინეფიშ ჸიდირიშ უნარიშ გამანგაფალო.
თეორია გავითარჷ გუსტავ კასელქ 1920 წანას, დო თინა გერცხილი რე ართამი ფასიშ
კანონიშ პრინციპის. თე იდეაშ ალებათ ეფექტური ბაზარიშ პიჯალეფს საქონელი ირდიხას
ართი ფასით ოკო გიმიჩამუდას.



https://xmf.wikipedia.org/wiki/%E1%83%A9%E1%83%94%E1%83%A0%E1%83%9C%E1%83%9D%E1%83%92%E1%83%9D%E1%83%A0%E1%83%98%E1%83%90

ჩერნოგორიაშ ვარა მონტენეგროშ რესპუბლიკა (სერბულ-ხორვატული ნინაშ კირილურ
ვარიანტიშა Црна Гора / ლათინურ ვარიანტიშა Crna Gora. გიმითქუალუ მუჭოთ
[ცრნაგორა].) — ქიანა ობჟათე-ბჟაეიოლ ევროპას; ბჟადალუშე ომძღჷ ადრიატიკიშ ზუღას დო
ხორვატიას, ოორუეშე - ბოსნია დო ჰერცეგოვინას, ბჟაეიოლშე ომძღჷ სერბეთის დო
ობჟათეშე ალბანეთის.

გვიანიშ შქა ოშწანურეფშე 1918 წანაშახ ზოხორინელი ომაფე რდჷ. იუგოსლავიაშ ხუალაშ
უკული და სერბეთიშ დო მონტენეგროშ რსხუშ მაკათური რდჷ. 2006 წანაშ 21 მესის
რეფერენდუმიშ მოღალუშ მიკოჯინათ მონტენეგროქ 2006 წანაშ 3 მანგის ზოხორინალა
გჷმაცხადჷ.



https://xmf.wikipedia.org/wiki/%E1%83%A7%E1%83%98%E1%83%A0%E1%83%92%E1%83%98%E1%83%96%E1%83%94%E1%83%97%E1%83%98

ყირგიზეთი (ოფიციალურო ყირგიზეთიშ რესპუბლიკა, (ყირგ. - Кыргызстан,
(qyrgyz'stan))) — ევრაზიაშ ცენტრის მადვალუ სახენწჷფო, ედომუშამო ორხველჷ აზიას.
იდვალუაფუ ტიან-შანიშ ბჟადალი დო ცენტრალური ნორთეფიშ დო პამირიშ ოორუე ნორთეფს
შქას. სახენწჷფოშ პრეზიდენტი — ალმაზბეკ ატამბაევი.

ქიანა ცენტრალურ აზიას. მახურგე ქიანეფიე - ჩინეთი, ტაჯიკეთი, უზბეკეთი დო
ყაზახეთი. ფართობი - 198.500 კვ.კმ. ორთა - ქიანაშ ტერიტორიაშ 90% ზუღაშ დონეშე
1500 მეტრაშ სიმაღალას იდვალუაფუ. უდიდაში ტობა - ისიკ-ყული. ქიანაშ უდიდაში კონკა
რე გომორძგუაშ პიკი - 7439 მ.

ადმინისტრაციულ-ტერიტორიულ ართულეფო იკოროცხუ ნოღეფი, რაიონეფი, თაშჷნეშე айылные
аймаки (აილნიე აიმაკი) (ტერიტორიული გუმნაქიმჷნა, ნამუთ აკმოდირთუ ართი ვარდა
მუსხირენ ოფუტეშე). ყირგიზეთიშ აკოდგინალუაშა მიშმურს:



https://xmf.wikipedia.org/wiki/%E1%83%A4%E1%83%98%E1%83%9A%E1%83%98%E1%83%9E%E1%83%98%E1%83%9C%E1%83%94%E1%83%A4%E1%83%98%E1%83%A8_%E1%83%92%E1%83%94%E1%83%9D%E1%83%92%E1%83%A0%E1%83%90%E1%83%A4%E1%83%98%E1%83%90

სახენწჷფო ფილიპინეფი რჩქალი ოკიანეს მადვალუ კინე თე ჯოხოდვალაშ არქიპელაგის
იდვალუაფუ, ნამუთ მუშჸურე მალაიშ არქიპელაგიშ ნორთის წჷმარინუანს.

პილიფინეფიშ არქიპელაგი 7107 უმოს კოკშე აკმოდირთუ, მარა ხვალე 2000 რე დოხორელი.
თინეფშე არძაშე უდიდაში რე: ლუსონი, მინდანაო, სამარი, პანაი, პალავანი, ნეგროსი,
მინდორო, ლეიტე. ლუსონიშ დო მინდანაოშ კოკეფი ქიანაშ ტერიტორიაშ 66% აკმადგინანს.
არქიპელაგი პიჯურო სუმ თარ ბუნათ ირთჷნა: ლუსონი ოორუეშე, ვისაიასიშ კოკეფი ცენტრის
დო მინდანაოშ კოკეფი ობჟათეშე.

კოკეფს ბჟადალშე ომძღჷ ობჟათე ჩინეთიშ ზუღა, ბჟაეიოლშე — ფილიპინიშ ზუღა,
ობჟათეშე — სულავესიშ ზუღა, ოორუეშე -ფილიპინეფიშ კოკეფი კოკი ტაივანშე გიშართილი
რე ბაშიშ საროტით. ოწყარპიჯე ღოზიშ სიგჷრძა 36,3 ვთშ. კმ. კოკეფიშ ედომუშამი
ფართობი — 299,7 ვთშ. კმ².

უშხუაშ კოკეფიშ უმენტაშობას ვულკანური წჷმოულობა უღჷ. უშხუაში ოგვალე ჯაჭვი —
კორდილიერეფი — კოკი ლუსონიშ ცენტრალურ დო ოორუე ნორთის იდვალუაფუ. უმაღალაში
კონკა — ვულკანი აპო (არო) (2954 მ) კოკი მინდანაოს. ფილიპინეფი რჩქალოკიანურ
ვულკანურ დაჩხირამ რგოლს იდვალუაფუ, კოკის მიარე მოქიმინჯე ვულკანი რე.

ფილიპინეფიშ უშხუაში წყარმალუ კაგაიანი იდვალუაფუ კოკი ლუსონს, ნამუშ სიგჷრძა რე
354 კმ. უშხუაში ტობა, ლაგუნა-დე-ბაი თაშნეშე კოკი ლუსონს იდვალუაფუ.



https://xmf.wikipedia.org/wiki/%E1%83%A1%E1%83%A5%E1%83%98%E1%83%A0%E1%83%9D%E1%83%9C%E1%83%90%E1%83%A8%E1%83%A5%E1%83%90_%E1%83%96%E1%83%A3%E1%83%A6%E1%83%90

სქირონაშქა ზუღა ატლანტიშ ოკიანეშ აუზიშ ნორთი რე დო დახე ედომუშამო სქირონათ რე
გოხურგელი ოორუეშე ევროპათ, ობჟათეშე აფრიკათ, ბჟაეიოლშე აზიათ. მინშა სქირონაშქა
ზუღა იკოროცხუ, მუჭოთ ატლანტიკიშ ოკიანეშ ნორთი, მარა მუჭოთ წესინ, მერჩქინელი რე
მუჭოთ წყარიშ ზოხო ორგანო.

სქირონაშქა ზუღაშ ჯოხო ლათინური რე mediterraneus (medius, 'შქა' + terra, 'დიხა,
სქირონა'), ბერძენულს - mesogeios. მუში ფართობი რე მეხოლაფირო 2,5 მილიონი კმ².
ოკიანოლოგიას მუში ალტერნატიული ჯოხოეფი რე ევროაფრიკული სქირონაშქა ზუღა, ვარდა
ევროპაშ სქირონაშქა ზუღა შხვა სქირონაშ შქაში ზუღეფშე გჷშაშხვანერაფალო.

სქირონაშქა ზუღაშ ჯოხოდვალა მოურს ლათინური ზიტყვაშე — mediterraneus, მუთ დიხაშ
შქას შანენს (medius, შქა + terra, დიხა). ბერძენული ჯოხო რე Mesogeios
(Μεσόγειος), medius, შქა + terra, დიხა).

სქირონაშქა ზუღაშ ჟირი არძაშე უდიდაში ცივილიზაცია კლასიკურ ანტიკურ ხანას რდეს
ჯვეში ბერძენული ნოღა-სახენწჷფოეფი დო ფინიკია. მუჟამს ოქტავიანე ავგუსტუსიქ გაჭყჷ
რომიშ იმპერია, სქირონაშქა ზუღას ქიგიადუ ახალი ჯოხოქ რომალეფშე — Mare Nostrum
(ჩქინი ზუღა).

დარიუს I-ქ, ნამუქჷთ ეჭოფუ ჯვეში ეგვიპტე, გიჸონჷ არხი, ნამუთ მიორსხუანდჷ
სქირონაშქა ზუღას ჭითა ზუღაწკჷმა.

ახ.წ.ეკ. 476 წანას ქჷდანთხჷ რომიშ იმპერიაქ. თე ბორჯიშე დომინანტური პოზიცია
ქჷდეკინჷ ბიზანტიაშ იმპერიაქ, ნამუშ ფორმირებაქჷთ მოხვადჷ რომიშ იმპერიაშ ბჟაეიოლ
გვერდშე. შხვა ძალა ბჟაეიოლს რდჷ ისლამი. მუში სიძალიერეშ ზენიტის, არაბეთიშ
იმპერია აკონტროლენდ სქირონაშქა ზუღაშ რეგიონიშ 3/4-ს.

ევროპა გერდჷ აჭყანიარაფაშ შარას, მარა უმოსი ორგანიზებული დო ცენტრალიზებული
სახენწჷფოეფიშ ფორმირებაქ დიჭყჷ გვიან შქა ოშწანურეფს, რენესანსიშ უკული, მა-12
ოშწანურას.

მა-15 ოშწანურაშე რეგიონს ახალ ძალაქ — ოსმალეთიშ იმპერიაქ დიჭყჷ წჷმოკინა, მუსუთ
ოწინანდჷდეს ევროპაშ ქიანეფი.

სქირონაშქა ზუღა მერცხუაფილი რე ატლანტიკიშ ოკიანეწკჷმა გიბრალტარიშ საროტით
ბჟადალშე, ბჟაეიოლშე მარმარილოშ ზუღაწკჷმა დო უჩა ზუღაწკჷმა, დარდანელიშ დო
ბოსფორიშ საროტეფით. მარმარილოშ ზუღა მინშა მერჩქინელი რე სქირონაშქა ზუღაშ თიათ,
უჩა ზუღა — ვარ. 163 კილომეტრამი ხელობური არხით რე მერცხუაფილი სქირონაშქა ზუღა
ჭითა ზუღაწკჷმა.

სქირონაშქა ზუღაშ დიდი კოკეფი რე კვიპროსი, კრეტა, ევბეა, როდოსი, ლესბოსი, ხიოსი,
კეფალონია, კორფუ, ნაქსოსი დო ანდროსი ბჟაეიოლშე: სარდინია, კორსიკა, სიცილია,
ცრესი, კრკ, ბრაჩი, ჰვარი, პაგი დო მალტა ცენტრალურ ნორთის; იბიცა, მალიორკა დო
მინორკა (ბალეარიშ კოკეფი) სქირონაშქა ზუღაშ ბჟადალ ნორთის.

ოერეფოშქარე ჰიფროგრაფიკული ორგანიზაციაშ მეჯინათ, სქირონაშქა ზუღა ირთუ ჭიჭე
ნართეფო:



