https://mdf.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%BE%D0%BD%D1%8C_%D0%A1%D0%BE%D1%82%D0%BA%D1%81

Америконь Соткс (англакс United States of America, USA илякс Америк) -
Кельмеширень Америкса оцю масторсь, пряфтонь республиксь, конас сувсихть
ведьгемонь статт ди фкя федерациень перяфкс. Ащи Сетьме ди Атлантикань
оцюветтнень ёткса, сонь улихть масторкитькссна кельме ширеса Канада мархта,
лямбе ширеса Мексик мархта. Аляска стат ащи америконь масторонь пяльксоц
кельме-шистяма ширеса ди сонь ули масторкитькссна Канада ди Рузмастор мархта.
Гавайи статсь тя цёнгань кярькссь Сетьмонь оцюведень кучкаса. Пряошец Вашингтон.
Масторть тага улихть мъзярошка модат ди цёнгат Сетьме океанонь кучкаса ди
Карибонь иневедьса.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D0%BA%D1%8F%D0%BB%D1%8C

Мокшень кяль (mokshanj kälj) - Суоми-Равонь кяльхнень эзда фкясь, Суоми-Угронь
кяльхнень тарадоц, канневи уралень кяльса корхтайхнень кяльснон ёткс. Мокшень
кяльсь эрзянь кяльти ди тяни кулоф мяшярань кяльти сембода малады. Мокшень
кяльсь ащи масторонь кялькс Мордовия республикаса, рузонь эди эрзянь кяльхнень
мархтост. Тя кяльса корхнихть Мордовиять шивалгомширеса ди маластонь Пензань,
Рязанень, Томбунь, Саратувонь, Самарань, Оренбуронь аймакова, Татармасторса,
Башкирмасторса, Сибирьса, Рузмасторонь ичкозе шиньстяма ширеса, Арменияса,
Австралияса ди Американь Аймакнень Сотксса. Мордовияса мокшетне эряйхть Атерень,
Ельниконь, Зубунь, Инсаронь, Лашмань, Краснослободскяень, Орозаень, Сире
Шяйгавонь, Темникавонь ди Торбеень районца. Мокшень кяльсь явондови колма оцю
корхтафксова: кучканнева, шимадомширеннева (Зубунь корхтафкссь),
лямбе-шиньстямаширенева. Мокшень литературонь кяльти юртокс арась кучкань
корхтафкссь. Корхнида 500,000-да лама ломатть.

Кунардонь мокшень сёрмадомаса ульсть 3000-да лама тяштькссна. Мокшень тяштьксса
ульсь кода тяштьфтемс лепт эди мяльёжат. Эрь мокшень юромть ули эсь тяштьксоц.
Синь няфнезь модань, вирень, нешкоперень азоронь лемсна. Cёрмать содазь пяк
ламотне и сон вантофсть мянь XIX сядокизоти.

Тяниень мокшень алфавитса 33 тяшкста, алфавитсь тифоль рузоннеть коряс.
Ала-Равонь кошардомвийсь шнась од мокшень Латинонь алфавит 25 июньковста 1932
кизоня интай сонь курок кардазе ди ётафтозе мокшень кяльть меки Рузонь алфавитс.



https://mdf.wikipedia.org/wiki/%D0%A0%D1%83%D0%B7%D0%BC%D0%B0%D1%81%D1%82%D0%BE%D1%80

Рузмастор (рузкс Россия), илякс Рузмасторонь Федерацие (рузкс Российская
Федерация) - оцю масторсь кона занци пялевень Явразия. 16 838 000 квадрат
вайгяльбе. Пряошец Моску. Пялес президентонь республик, коза сувсихть 83
федерациень пялькссна. Рузмасторонь шабрань масторонза (пялевень-шимадом ширеста
пялешинь-шиньстяма ширес): Норвегия, Суоми мастор, Эсти мастор, Латвия, Литва,
Полень мастор, Беларузмастор, Украин, Грузие, Азербайджан, Казахстан, Китай,
Монголия ди Пялевень Корея. Рузмасторть ули ведьгитьксонза Американь Аймакнень
Сотксонь (Аляска аймак) мархта, Шведмастор мархта, Туркамастор ди Япунмастор
мархта.



https://mdf.wikipedia.org/wiki/%D0%A8%D0%B2%D0%B0%D0%B9%D1%86%D0%B0%D1%80%D0%B8%D0%B5

Швайцарие (германокс Schweiz, кранцокс Suisse, италиекс Svizzera, ретороманокс
Svizra), илань лемоц Швайцариень конфедерациесь - масторсь Шивалгом ширень
Явропса, Швайцариень Альпса, эряйда 7.6 мильон ломатть. Швайцаресь тя
федерациень республиксь, конась ащи 26 модада ("кантонда"). Берн ошса озайхть
федерациеть кошардовиенза. Бернда башка кафта эрявикс ошт Швайцариеса: Женев ди
сембода оцю Цюрихь. Швайцариеясь ине козя масторхнень эзда фкясь. Цюрихсь ащи
васенце ди Женевось сонь мельганза омбоце вастса масторлангса эряма цебярьшинь
коряс.

Швайцариеть масторкитькссна Германия, Кранцмастор, Италие, Австрие ди
Лихтенштайн мархта. Швайцариесь - нейтралши кирди масторсь эди сон мекольцеда
торпингсоль аньцек 1815 кизоня. Тя масторса озайхть лама ломаньётконь
организациет кода Ломаньётконь Якстере Крёзть комитетоц, Масторлангонь Мишендема
Организациесь ди кафта Явропонь Ломаньтъналонь Соткснень офиснень эзда фкясь.
Швайцариеть ниле масторонь кяленза: германонь, кранцонь, италиень ди
ретороманонь кяль.



https://mdf.wikipedia.org/wiki/%D0%A2%D1%83%D1%80%D0%BA%D0%B0%D0%BC%D0%B0%D1%81%D1%82%D0%BE%D1%80

Туркамастор (Туркань республиксь) (туркакс: Türkiye) — Явразиянь масторсь.
Туркамасторть кафкса шабрань масторонза: Болгариясь кельме-шивалгом ширеса;
Грекмасторсь шивалгомширеса; Грузиясь кельме-шистямаширеса; Армениясь,
Азербайджанць, (Нахичевань анклав)сь и Иранць шистямаширеса; Ираксь да Сириясь
лямбеширеса. Модакучкастонь иневедсь ди Кипра цёнгась ащихть лямбеширеса; Эгеень
иневедсь да Эгеень цёнгакярькссь шивалгомширеса; Равжа иневедсь - кельмеширеса.
Анатолия ди Тракия лазф Мармара иневедьса (Боспор ди Дарданела), тя китьксти
сидеста мярьгихть явома Азиять да Европать ёткса, - сяс Туркамасторти корхнихть
кода трансконтиненталень (масторбялькс ётконь) масторсь. Туркамасторть пряошец —
Анкара ошсь.



https://mdf.wikipedia.org/wiki/%D0%9A%D1%80%D0%B0%D0%BD%D1%86%D0%B8%D0%B5%D0%BD%D1%8C_%D0%BA%D1%8F%D0%BB%D1%8C

Кранциень кяль илякс франциень (кранцокс français) - кяльсь, конань эса
идькспингста корхнихть 80 мильоншка ломатть масторлангса ди 200 мильон
ломаттненди сон ащи омбоце эли колмоце кялекс. Сембода лама кранциекс корхнида
эряйхть Кранцмасторса. Ламот тага эряйхть Канадаса, Бельгияса, Швейцарияса,
Кранцонь Африкса, Люксембургса, Монакоса ди Американь Аймакнень Сотксса.

Кранциень кяль шачсь латинонь кяльста, конань эса корхнесть Римонь
оцязоргирдемаса. Теенза малот португалень, испанонь, италиень, каталанонь ди
румынонь кяльхне. Кранциень кяльса тага улихть кельтонь ди германонь шоворяфкст.
Тя масторонь кяльсь 9 масторова, ди кранцокс теест мярьгихть La Francophonie
(Кранциень кяленнет).



https://mdf.wikipedia.org/wiki/%D0%AF%D1%80%D0%BC%D0%B0%D0%BA%D1%82

Ярмакт (кунардонь мокшень урт) — эсь лацонь товар, конань лангс сембось
полафневи. Кунардонь пингть ярмак вастс мольсть питни кеднятне, меле появасть
кшнинь ярмакне — серень, сиянь и зрнянь.

Ульсь пинге, мзярда мокшэрзятнень ширеса ярмаконь вастс мольсть уронь кеднятне.
Кшнинь ярмакне появасть X векста. Эста питнень пандомакс ульсь дирхемсь, кшнинь
ярмакне и кармасть тяфта лемневома. Ярмак валсь моли тюркскяй кяльста, сон
шарьхкодема кода полафневи, керсеви. Тя валсь мокшетнень и эрзятнень кяльс ётась
волжскяй булгархнень эзда. Содаф, ярмаконь лувкссь ладяфоль ни эста, мзярда
Волгать — Камать ёткса монголхне нинге ашельхть.



https://mdf.wikipedia.org/wiki/%D0%91%D0%B5%D0%BB%D1%8C%D0%B3%D0%B8%D0%B5

Бельгие, илань лемоц Бельгие Оцязорксшись - масторсь кельме-шивалгомширень
Явропса. Пряошец Брюсель ошсь. Явропонь Сотксонь ушедыец, лама кошардовасттнень
кудсна ПАСП (NATO) сявомок. Бельгиесь тя 30,528 кв. вайгяльбе аймаксь, эряйхне
10.7 мильотт. Бельгиесь ащи культурань сайсекокс Германия мастор ди Латинонь
Явропонь ёткса. Бельгиесь тя кудсь кафта оцю кялень тъналонди: фламандонь ди
кранцонь (валлотт), стане ина германонь. Бельгиеса ащи кафта аймакт, пялевень
ширеса голандокс корхнихнень Фландриесь эди пялешинь ширеса кранцокс корхнихнень
Валониесь. Брюсельсь тя кафта кялень аймаксь кранцекс корхнихнень анклавсь
фламандонь аймакса.

Лемсь 'Бельгиесь' сась латинонь Gallia Belgica лемста, ётай пингонь Римонь
провинциец пялевень Галиеса белгонь эряйхнень мархта (кельтонь эди германонь
ломатть).Эрямопингонь коряс Бельгие, Недерлатт эди Люксембур содафольхть кода
Ала Модатне.



https://mdf.wikipedia.org/wiki/%D0%92%D0%B5%D0%BD%D0%B5%D0%B7%D1%83%D0%B5%D0%BB%D0%B0

</noinclude> — кумокань масторсь Лямбеширень Америконь кельме ширеса, карибонь
масторхнень эзда фкясь. Сонь ули масторкитьксонзаа: шистяма ширеса Гайана
республикать мархта, шивалгом ширеса Коломбие мархта, лямбеширеса Бразил мархта.
Кельме ширеса ащи Карибонь иневедсь. Карибонь иневедьге Венезуелать улихть
ведькитьксонза Тринидад эди Тобаго, Гренада, Сент-Люсие, Барбадос, Кюрасо,
Бонайре, Аруба, Сент-Винсент эди Гренадинат эди Алувармонь Антилат мархта.
Пряошец Каракас ошсь. Венезуелась содаф кода сембода ошуяфтф масторсь Латинонь
Америкаса. Сембода лама эряйда масторть кельме ширесонза, инь оцю Каракас ошса.
Иля оцю ошенза: Маракайбо, Валенсия, Маракай, Баркисимето, Мерида, Барселона
Пуерто Ла Круз эди Гуайана.



https://mdf.wikipedia.org/wiki/%D0%AF%D0%BF%D0%BE%D0%BD%D0%BE%D0%BD%D1%8C_%D0%BA%D1%8F%D0%BB%D1%8C

Япононь кяль (япунонь: 日本語) - кяльсь, конань эса корхтайхть 130 милион ломань
Японмасторса и япононь тъналса омба масторга. Япунонь кяльхнень эзда фкясь.

Япононь кяльсь сёрматкшневи колма сёрмадомаса: китаень тяшкст, конанди мярьгихть
kanji (漢字), и кафта силлабиконь сёрмадомат тиф китаень тяшкста hiragana (ひらがな
эли 平仮名) эди katakana (カタカナ эли 片仮名). Латинонь алфавитсь rōmaji (ローマ字) станя жа
сидеста васьфневи тяниень япононь кяльса кода: организациянь лемса, логотипса,
рекламаса, содама машинаса. Unicode'са хирагана ащи U+3040 - U+309F позициеса:

Ломанти пьшкядемс эряви поладомс пьшкядемань валбет, конань валъёжа мокшень
кяльса «азорай», «ялгай», «азоравай»: 田中さん (Танака-сан, Танака азорай), 山本先生
(Ямамото-сэнсэй, Ямамото тонафтый (пъчкафтыенди эли тонафтыенди)), 川田君
(Кавада-кун, Кавада покай ялгай).



https://mdf.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F

Мордовия республиксь (рузкс Респу́блика Мордо́вия); эли Мордовия - Рузмасторонь
федерациеть субъектсь, Рузмасторстонь республик. Ушетфоль 10-це яндварьста 1930
к. Пряошец - Саранош. Коень кяльхне: рузонь, мокшень ди эрзянь. Кошардомвийсь -
Масторонь пуромкссь. Республикть оцюняц - Владимир Дмитриевич Волков.

Республиксь ащи шистямаширень Шистямашире Явропань арьсявастонь пяльксса
Рузмасторонь федерациеса. Шивалгомширень Республикть пялькссь ащи Ока-Дононь
арьсявастса; шистямаширень ди кучкастонь Равонь вярьвастонь пяльксса.

Модапотмонь козяшис сувафнезь палы мода, шовине кефт, пурхт, минералень ветть ди
с. т.

Мокшет, эрзят ди шокшет Суоминь тъналста ломатть, конат корхнихть кафта башка
кяльса: мокшень кяльса ди эрзянь кяльса. Лувовихть шокшет корхтайхть башка
эрзянь корхтафксса. 2002-нь сёрмадомать коряс 60.8% республикать эряйда руст,
мокшет, эрзят, шокшет марса аньцек 31.9%. Иля тъналхне татархт (5.2%), украиттне
(0.5%), ди сяда ёмла тъналхт, сембе эряйхнень ёткса 0.5%-да кържа. 3,700 ломатть
(0.4%) исть пачфте синь ломаньтъналснон колга.

Мордовия республикса 7 ошть, тя: Саран Ош (296000 л.), Орозай Ош (46000 л.),
Лашма Ош (20958 л.), Якстерь Ош(Ош) (9783 л.), Ардатов Ош (9126 л.), Инсара Ош
(8587 л.), Темникав Ош (6860 л.).

Инголень ломатнень пильгокисна Мордовияса эвондасть кевбингста. мокшет ди эрзят
васенцеда мяляфнезь Геродотонь сёрмадомазонза. Меле синь шабракс арасть Равонь
Булгария ди Киевонь Рузь. Мокшень ди эрзянь оцязорсна вятсть мархтост тоса
торпинге тоса мишендема-рамама тефт.

Монголхне сявозь Мордовиянь модатнень 13-це сядокизоста. Синь ушедсть Зърня
ушмонь каназоргирдема 1241 кизоня, сявозь Мордовиянь модатнень кядялу. мокшень
ди эрзянь ширязмодатнень сувафнезь Мухша улусс. Зърня ушмонь каназоргирдемась
явсть 1430 кизоса, мъзярошкамокшень ди эрзянь ширязмодатнень сувсесть Казанень
каназоргирдемас, мъзярошка сувсесть Москувонь оцязоркшис.

Мъзярда Иван Грознай сявозь Казанць 1552 кизоня, мокшень ди эрзянь ширясне
кирдсть Рузонь оцязорть кяденц ди арасть сонь вассалкс. Синь сявсть рузонь
кяльть, койхт-кърдат ди Кристозшинь койгть. Русне кармасть вихца къстиндама
велеряйхнень Видекоень Кристозшис 1700 кизотнень эса.

Сембода оцю васта занци Рузонь Видекоень Церьку, Ислам (татархнень ёткса), стане
ина Лютеранши ди Мокшень койсь.



https://mdf.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D0%B5

Географие (греконь кяльста грекокс: γεωγραφία) модань ди масторонь
тонафнемакссь. Васенце ломаньць, кие кундазе "географие" валть ульсь Эратосфен
(276-194 м.п.и.). Ниле эрямопингонь илат географиень тонафнемаса тя кели
перьфпялень ди ломанень феноменонь анализ, васттнень тонафнема (вастт ди
аймакт), ломань-модань ди масторонь тонафнематне. Тяниень географие тя кели
тонафнемакссь, конац ванонды Модать, сембе эряйхнень ди перьфпяльень
комплексснень, синь эрямаснон ди касомаснон. Географиесь явф кафта оцю тарадс:
ломанень географие ди физиконь географие.



https://mdf.wikipedia.org/wiki/%D0%90%D1%80%D0%BC%D0%B5%D0%BD%D0%B8%D0%B5

Армение (Армениень республикась) (армянонь: Հայաստանի Հանրապետություն — Айастани
Анрапетутюн), Армение (армянонь: Հայաստան — Айаста́н) — Лямбеширень Кавказонь
масторсь. Масторкитьксонза шистяма ди лямбе-шивалгомширеса Азербайджан мархта
(Нахичевань Автономонь Республик), лямбеширеса Иран мархта, шивалгомширеса
Туркамастор мархта, кельмеширеса Грузие мархта. 1921 кизоста масторть аш
иневедьжири лисема. Карабахонь тёкштядема меле ащи блокадаса Азербайджанонь эди
Туркамасторонь ширде, Грузиень ширде дискриминациеть ала транзитонь тарифнень
коряс. Пряошец — Ереван ошсь.



https://mdf.wikipedia.org/wiki/%D0%9D%D0%B0%D1%80%D0%BC%D0%BE%D0%BD%D1%8C

Нармонь (латинокс Aves) — толгав, лямбеверонь, алонь нарвай, карязу, кафта
пильгонь ракшатнень эзда фкясь, конань ингольдень пильгонза ащихть пацят.

Сембода ёмлась тя мешень колибрись, сонь серец 5 см. Сембода оцюсь тя Африкстонь
стравуссь, сонь серец 3 метрашка.

Лама тонафтф ломанень коряс ётмелянь кевонзафкст няфтьсазь: 150-200 мильоншка
кизот ёт Юраень пингонь теропотт, ряв оцюнетькаст (динозаврат) арасть нармонькс.
Сембода сире содаф нармонць тя Юраень пингонь Archaeopteryx. Лама палеонтолокт
кемайхть нармоттне ня ётмелянь оцюнетькасне, конатне судардсть Пурпингонь зиян
65,5 мильоншка кизода инголе.



https://mdf.wikipedia.org/wiki/%D0%9C%D0%BE%D0%BA%D1%88%D0%B0_(%D0%BB%D0%BE%D0%BC%D0%B0%D1%82%D1%82%D1%8C)

Мокша (Мокша ломатть), кунардонь Рава лангонь васень эряйхне, суоминь кундьяста
ломатть, илякс лемневихть Равань фиттне. Мокшень тя Суоми-Равонь кяльсь
Суоми-Угронь кяльхнень тъналть тарадоц. Соньдеенза малады эрзянь, маринь ди тяни
кулоф мерянь, муромань, мещёрань кяльхне.

Фкя пяледа кържа мокшень ломатть эряйхть Мордовиянь автономань республикса,
Рузмасторонь Федерациеса, Кучка Рава лангса. Мокшет эряйхть Самарань, Пензань,
Оренбуронь аймакса, эди Татармасторса, Сибирьса, Ичкозе Шиньстяма ширеса,
Украинца, Эсти масторса, Армениеса, Австралиеса ди Америконь Сотксса.

Каратайхть Мокшень юромста ломатть, Татармасторонь Кама ляйса эряйхне, конат
корхнихть татарокс сире мокшень валлувкс мархта. Каратайхне эсь пряснон
мярьгихть "мукша".

Васенце сёрматф мяляфнемат мокшет колга васьфневихть Геродотонь покамазонза .
Сон сёрмадсь Скифо-Персонь торпинге колга, кона ульсь 512 к. минь пингтонк
инголе ди токазь сембе тя пингонь Рава лангонь эряйхнень. Скифт панезь
сарматтнень ди сявозь кядялу мъзярошка мокшень юрснон, интай синь аф ламот ди
теест ульсь аш кода азорондамс ламос. I—II тёжакизотне антт, славятт, мокшет ди
эрзят ульсть ине вии ди ине ламалувксонь калкне Шистямашире Явропса . IV
сядокизонь песта лама мокшет тусть гуннонь сотксост, синь полаясть Остготонь
оцязорксшиснон тапамаса 377 к., меле пачкодсть Паннониев. Мокшень камбаронь
эрявикст (нокта, пандоз) пяк малады васенце гуннонь камбраз эрявикстненди, мала
эрявиксне стане ина музь Шистямаширень Явропова ди Кавказса . XIII сядокизонь
лисематнень коряс мокшет лятфневсть тя пингонь Паннониянь ди Богемиень эряйхнень
ёткса.. Мокшень ширязонь модасна Ока-Дононь ляень ёткова тя пингста ульсть
гуннонь Гунивар масторть кяденьгирдикс. Аттилань оцязорксшиса паннониястонь
мокшет ульсть сонь ушмонц пяльксокс Рим каршес якамаса. Аркеологие коряс мокшень
модатнень масторкитькссна исть полафтов IV сялокизоста VIII сядокизонь сявомок.
Тя пингсь лемнихть Зърня пингокс ди Тюштянь оцязоркшикс, мъзярда сон ащесь
вятиксокс мокшень, эрзянь ди иля суоми-угронь калкнень сотксонди. 450 кизонди
тиевсь мокшетнень алаттнень соткссь Рава лангса, содаф буртас лем ала. Мокшет
(латинкс Moxel) лятфневихть Гийом де Рубрукть, Рашид-ад-Динть ди Йосафат
Барбароть сёрмадоматненть эса.

1236 кизоть ушетксста монголонь ушмось маладсь Мокшень масторть лямбе ширезонза.
Кода пачфни венгеронь монаксь Юлиан "мокшень ди эрзянь кафта оцязорхнень эзда
фкясь сембе калконц ди тъналонц мархта макссь пря татархненди, омбоцесь
мъзярошка ломанензон мархта тусь вирень кяшема васттненди". Рашид-ад-Динонь
"Джами-ат-таварихть" ("Сёрмадоматнень кярьксть") эса пачфни, кле саразть кизоста
(4 сентябрьста 1236 кизоня - 23 августковс 1237 кизоня) Джучинь цёранза Бату,
Орда, Берке, Угетай канонь цёрац Кадан, Чагатаень унокоц Бури, Чингиз канонь
цёрац Кулькан "састь мокшетнень, буртаснень ди арджаттнень лангс эди торпингста
курок сяськозь синь". Пуреш оцязорсь арась Батунь кяденьгирдикс ди тейнза савсь
сонь ушмонц мархта молемс монголхнень мархта шивалгомшири. 1241 кизоня монголонь
ушмось сявозень Краку ош, Сандомир ошпанда ди Легница ош. Легница ошть ваксса
тюремаса монголонь ушмось тапазь германонь ди полень ушмотне.



https://mdf.wikipedia.org/wiki/%D0%9B%D0%B8%D1%88%D0%BC%D0%B5

Лишме (латинокс Equus ferus caballus) - ракшась аффинцпестявнень тъналста. Васу
мольф. Фкя понац иляткшнесь идемкс (Equus ferus), меле юмась.

Лишмотне (Equus) — тяниень пингста фкя ажа лишмонь понац эли аффинцпестявнень
эзда фкя понась (Equidae s. Solidungula), аф финцпестявнень полгада фкясь
(Perissodactyla). Омбоце тъналоть лемоц няфни: сембода эрявикс аффкаксшиц тя
пильготне, конатнень ули аньцек фкя пестяса щаф сур. Кавозсь таргаф, сонь пяк
кувака нусморонь пяльксоц. Лишмотне ульсть сембода эрявикс экомиень коряс
ломаньти кильдем ёткса пяк ламос, интай синь эрявиксшисна юмась меканикияфтомада
сюнеда. Авалишмоти мярьгихть эльде, атялишмоти мярьгихть айгор. Лишмонь лефксти
мярьгихть ваша эли парне.



https://mdf.wikipedia.org/wiki/%D0%9F%D0%BE%D0%BB%D0%B5%D0%BD%D1%8C_%D0%BA%D1%8F%D0%BB%D1%8C

Полень кяль (полекс język polski) - Польшань масторонь кяльсь. Шивалгом
славянонь кяльхнень эзда фкясь. Полень кяльса корхнихть полякт (2002 ломаттнень
сёрмадомать коряс 38 мильотт эряйхть Полень масторса. Тядянь кялькс сонь тага
лувихть шивалгом Беларузмасторса, шивалгом Украинца, шистяма Литваса ( Вильнюс
ваксса), лямбе-шистямаширень Латвияса (Даугавпилс ваксса), пялевень Румынияса ди
кельме-шистямаширень Чехмасторса эряйхне. Полень кяльса корхнихть лама ломатть,
конат эряйхть Германияса, Кранцмасторса, Ирландияса, Австралияса, Мексикаса,
Израильца, Бразилияса, Исландияса, Ине Британияса, Америконь Аймакнень Сотксса и
с. т. Омба масторса эряйхть 21 мильонда лама полякт. Сембе славянонь кяльхнень
ёткса полень кяльсь омбоце вастса корхтайда коряс рузонь кяльда меле. Полень
кяльть валлувкссь малады словаконь, чехонь, украинонь ди беларузонь кяльхненди.

Оцю полень кяль (шивалгомширень) яви Ёмла полень кяльда (лямбеширень ди
лямбе-шистямаширень). Кучка ди шистяма Полень масторса корхнихть мазовиянь
кяльса , Силезияса (лямбе-шистямаширень Полень масторса) корхнихть силезиянь
кяльса. Мазовиянь кяль аф лама малады кашубонь кяльти.

Полень алфавит тиф латинонь алфавитста интай эсь кикс ала (kreska) ди кикс вяре
(kropka) ди (ogonek) тяшкснень ди мархта.



https://mdf.wikipedia.org/wiki/%D0%9E%D1%87%D0%B8%D0%B6%D0%B8

Очижи – (эрзянь Инечи) оцю мокшень илась. Очижи ёткть кунцезь кулофнень,
тонашистотнень лемснон. Озондсть атянь атятненди, анасть цебярь сёра, кеме
шумбраши сембонди. Тъналонь келеса якасть калмолангс, тоза сявондсть мархтост
ярхцамбяль. Тернезь кулоф эсьнень баняса штама, ярхцама. Очижинь карша ёткшиня
путнесть атянь пуре. Кърьвяснезь атянь штатолть. Атянь штатолть ваксс путнесть
атянь вазь. Анасть Очижить ди кулоф эсьнень ширде пара арьсемат. Мазоптф шуфтонь
тарадконь мархта якасть вири, кунардонь нешкоперезост. Озондсть тоса,
симсть-ярхцасть. Шоподембяли ни сембе марса лисендсть веле пети инжикс сашентф
тонашистотнень ильхтема. Ся шири ляцендсть ружьяста, тяфта панцезь атянь
атятнень кистост шяйтаттнень. Кулоф шабатнень лемс калмалангть шири кеворясть
пидеф алхт. Кой-кона вастова Очижи шиня алятне пуромкшнесть тя эли тона юромонь
куду, симсть очижинь пуреда. Тя илати сембонди эрявсь самс аф ялга, лишмоса.
Пуреса валондозь лишмоснонга арьсезь теенза шумбраши. Кристозшида инголе Очижинь
васенце шиня ётафнесть оцю озкс вярдень шкайхнень лемс. Тяфтама оцю озксста
вярдень шкайхнень лемс печксесть парна. Вашенять рамсезь инголькиге, полас-полас
касфтсть эсонза эсьнень пирьфова. Ётафнесть Очижинь васьфтемань и Очижинь
първажамань илат. Очижикс наряжакшневсь стирь эли лишме ланга цёра. Лишмось
кочксевсь аф равжа, сяда зърнянь тюсса. Наряжафне сашендсть вели шинь стяма
ширде. Синь васьфтемост лисендсть пуре мархта, каванякшнезь, сюконякшнесть
тейст. Кой-кона вастова тя илась тяниень пингста стама, кода Калядань ши.
Очижись тушендсь шинь мадома шири. Очижить кунардонь мороса лемнезь Вярдень
Шкаень идькс, а сонцень Вярдень Шкайть лувондозь Ши лаца. Оцю шинь илат
кунардонь пингста ётафнесть тунда, мъзярда шить ди веть кувалмосна фкя лацот.
Очижинь шиня ульсь пяк лама аф мярьгомада: афольхть мярьге тевонь тиемда,
ушедомс од тев, керомс, нарамс шяярьхнень; афольхть мярьге явсемс кулоф ломанть,
конань калмалезь очижинь шиня. Мекорланкт эряволь очижинь шить кенярдемс-кулоф
ломанць пови райти. Афольхть мярьге аватненди якамс кяпее (кулоф атятне куду аф
сувавихть), помондамс кулоф юронь ломаттнень калмолангса. Очижинь шитнень сембе
велетнень эса колендельхть архтф алса, нюряльхть нюрямса, якальхть радня ланга
инжикс.



https://mdf.wikipedia.org/wiki/%D0%9C%D0%BE%D0%BA%D1%88%D0%B0_%D0%BC%D0%B0%D1%81%D1%82%D0%BE%D1%80

Мокша мастор (илякс Мокшень мастор) — эрямопингонь масторсь Шистяма Явропса,
Явропонь Рузмасторса. Сон ащи Шистяма Явропань арся вастса, Идемпаксянь вирьса,
Ока ляйсь эди Дон ляйське ёткова, Хопра ди Воронеж ляйхнень лужадафксса. Тяниень
пингста Мокша масторть явозе Мордовиять, Пензань, Томбунь, Рязанень эди
Саратувонь аймакнень ёткова, кува марса эряйхть мокшет, руст, татархт, шокшет
эди иля ломатть. Оцю ошне: Орозай, Норзяд, Темникав, Лашма, Ош, Мокшан, Тарбей,
Кадом и лият.

Кунардонь пингста Мокша масторонь эряйхне полаяфтольхть пефтома торпинге
якай-шяяй ломаттнень эди ламалувксонь вьргятихнень мархта. Мокшень модатне
(Кадом, Мурунза, Мокша, Онуза, Селикса ди илят оцязорксшисна сувсесть Хазаронь
каганатс, Равань Булгархнень масторозост, Рузь ширязонзон модазост, Касимувонь
канатс, эди юмась эсь отямшиснон XVI сядокизоста мокшень оцязорхнень-ширяснень
Рузь оцязорти сюконямаснон меле. Кунардонь содаф мокшень ошне ульсть: Селикса,
Норзяд, Мокшан, Кадом, Темникав. Революцияда меле Мокша масторонь пяльксть
сувафтозь Мордовиянь (Эрзя-Мокшень) автономонь аймакс, кона полафтфоль меле
Мордовиянь автономонь республикакс. Оцю ляйхть Мокша масторса: Мокша (кунардонь
мокшень лемоц Ёв), Вад, Ока ляй, Хопра, Воронеж ляйсь.



https://mdf.wikipedia.org/wiki/%D0%A4%D0%B8%D0%BE%D1%80%D0%B4

Фиорд (норвегокс fjord) — иневедь эзда моли ведьзюрось, конась таргави пяк оцю
кувалмос. Фиорттне сидеста пяк кичкор, кеву тървав. Фиордонь кувалмоц сидеста
сонь келенц коряс кемонькс оцю. Търванзон кевбантт 1000 метрашка серес.

Масторлангонь сембода содаф фиорду иневедьжирет ащихть Норвегиеса, Чилиса, Од
Зеландань Лямбеширень цёнгаса ди Кельмеширень Америкса Пюджет-Саунд ведьзюроста
(Вашингтон) Аляскав молемс. Фиортт тага улихть Скотландаса, Исландаса,
Грёнландаса, Мэн статса (Америконь Соткс), Лабрадор нярьмасторса ди кой-кона
арктиконь цёнгава.



https://mdf.wikipedia.org/wiki/%D0%9B%D0%BE%D0%BA%D0%B8

Локи — скандинавонь кунардонь Од Эдда азондомастонь шкай. Йотам Фарбаутинь и
Лаулейть цёрасна. Йотамонь кундьяста, верс коре Локи мала Одинонди. Сувсесь
Асонь ушмос ульсь Торть якай-шяяй ялгац. Лувондозь ёнюкс и ёжукс, салавань
тевонь шарфтыкс, шоряйкс, оржа кялькс. Локинь кафтоль цёранза Нари и Нарви,
конатнень шачфтозень Сёгун. Тага кафта цёра и стирь Локинь эзда раштась оцюпсь
Ангрбода. Цёратне Фенрир ди Йормунганда, стирьсь Хель. Ангрбодань эзда шачф
иттне ульсть кяжи душманокс асненди. Сяс асне теест мярьгсть Кулыень масторти
азорава (Хельти), Вьрьгаз (Фенрирти).



https://mdf.wikipedia.org/wiki/%D0%A0%D0%BE%D1%88%D1%82%D1%83%D0%B2%D0%B0

Роштува - инь оцю Кристозшинь ила, кона ётафневи 7-це январьста Иисус Кристозть
шачеманц лемс. Мокшень эрямас сувась кристозыяфтомада меле, ётафнезь сотомок
кристозшида инголень илатнень мархта. Роштува пингста од аватне тиендсть медень
пуре (тя пингть афолезь нолда сире алятнень). Иланди печкомс аноклальхть тува,
тиемок лама айнемань тев: тувоть кафта-колма тарга лац андолезь; колма шит
нолдалезь куду, коса сон эрясь пянакудала; кргазонза сотнельхть нардама, коза
тонгольхть мзярога лопафтф тяльме тараткат и тяда меле симделезь ведьта шкай
ужеть инголе, коса ульсть лопафтфт тяльмотне. Тувоть печколезь апак валхтт
кргастонза нардамать и тараткятнень. Веронц нолдалезь Карда сярхка кевть алу и
тязк крхталезь келувонь шявняса, конатнень крьвястелезь илань штатолть эзда. Куд
пирьфса тиендсть озондома, кона ульсь эняльтьф куд ваныхненди-лездыхненди –
Юрхтавати, тердемок синь илати, эняльдемок ванфтомс кудть аф цебярь вийда, кяжи
ломаньда, азольхть сюкпря теест цебярь тевонь тиеманкса.

Роштувать карша якасть калядама. Стирнятне якасть лопафтф келувонь тяльме
мархта, конань лангс сотнельхть руцят и нардамат; цёранятне – байдек мархта,
пайгоняса, пянакуд седяфксса, конань калтыелезь калядамань морамста. Оттне
тиендсть роштувань колендемат сявф роштувань кудса. Роштува пингста тиендсть
шужярьста идняка, конань сяльде пълхталезь. Кой-коста стирьхне и цёратне
фкя-фкянь вачкиесть крьвястьф шужярьса.



https://mdf.wikipedia.org/wiki/%D0%9E%D1%80%D0%BE%D0%B7%D0%B0%D0%B5%D0%BD%D1%8C_%D1%80%D0%B0%D0%B9%D0%BE%D0%BD

Орозаень район (рузкс Рузаевский район Мордовии) — Мордовия республикть районць,
ащи кучка республикть пяльксса, кельме-шивалгомширеса сонь ули масторкитькс Сире
Шяйгавонь районть мархта, сонь шивалгомширень шабрац Кадажень районць,
лямбе-шивалгомширеса сонь шабрац Инзаронь районць, кельме-шистямширеса сонь ули
масторкитькс Лямбирень район мархта, шистяма ширеса — Кочкуровань район мархта.

1905 кизоня Орозай революциень тюремань кучка васттнень эзда фкясель Рав лангса.
1905 кизонь 10 (23) декабрьковста Орозаень районць арась Орозаень республикокс.
Оцюнясель машина ки вяти Байкузов Фана. Сон судардсь 1905 кизонь 21 декабрьковс
(1906 кизонь 3 январьковс).



https://mdf.wikipedia.org/wiki/%D0%93%D0%B0%D0%BD%D0%B8%D0%B1%D0%B0%D0%BB

Ганибал (Пунокс Hanniba'al חניבעל, Ба'ал - монь цебярьшизе , эли Ба'ал
цебярьшись мондине максозе), (247 к. м. п. и – 183 к. м. п. и.) - Картагенонь
ушмовятись ди тактикань содайсь Баркань тъналста, Гамилькар Баркань цёрац, содаф
кода ломанень эрямопингонь ине ушмовятихнень эзда фкясь. Эрясь стака
Модакучкастонь ширеть эрямопингонь ёткста, мъзярда Рим (меле Римонь республик)
тяряфнесь сявомс кядялу Картаген, Македония, Сиракуза ди Селевкидонь
оцязоргирдема. Сон сембода содаф сембе картагенонь тюремань вятида. Сембода оцю
сатфксоцоль кувака ётама Омбоце Пунонь Торбинге ёткста, мъзярда сон вятезь оцю
ушмонц тюремань вирьварда мархта Иберияста Пиренейхнень ди Альпнень туркс
кельмеширень Италияв.

Италияв самда меле сон тапазень римонь ушмоснон Требия ваксса, Тразименонь
эрьхке ваксса ди Канна ваксса. 10 кизода лама тюрезь римэряйхнень мархта сон
търясь-кирдсь сонь ушмонц Италияса аньцек изь сяське Рим мархта. Рим Африконь
лангс върьгятемда меле теенза савсь мърдамс Картагену коса сонь ушмоц тапафоль
Зама ширеса.

Торбингта меле сон тись лама оцю политиконь ди ярмаконь полафтомат Картагенца.
Римонь вяре ащихне вешесть Ганибалонь панемать ди сон тусь Селевкидонь
оцязоргирдемав эди кармась тонафтома Антиох III тюремань вятемати мъзярс Антиох
III тюрьсь Рим мархта. Антиох III-ть тапафоль ди макссь пря Римти. Ганибал
ворьгодсь Арменияв коса сон лездсь од пряош тиеманди. Мекольце Ганибалонь эряма
васта ульсь Битинияса, коса сон аноклась сембода оцю иневедень върьгятема Рим
лангс, интай сонь мизь римэряйхненди ди сон симсь кулофнема симомбяльда.

Ганибал лувови масторлангонь ушмовятихнень ди тактикань содайхнень эзда
васенцесь. Тюремань эрямопингонь содайхне сонь лемнезь "стратегиянь аляц", сяс
мес Рим тонадсь лама тюремань утлокти мархтонза тюремада меле. Содаф азфкя
лувови Ганибалонь "Минь эли мусаськ лисема васта, эли сонь тисасьск."



https://mdf.wikipedia.org/wiki/%D0%92%D0%B5%D0%BD%D0%B3%D0%B5%D1%80%D0%BE%D0%BD%D1%8C_%D0%BA%D1%8F%D0%BB%D1%8C

Венгеронь кяль илякс мадьяронь кяль (венгерокс magyar nyelv) уралень кундьяста
угронь кяльхнень эзда фкясь. Тя кяльса корхнихть Венгеронь масторса эряйхне ди
венграт сисем шабра масторова. Сон лувови инь стакакс тонафнеманди англань ди
иля индо-явропань кяльса корхнихненди.

Тя кяльса идькспингста корхнихть 14,5 мильонда лама ломатть. 9,5-10 мильонць
эздост эряйхть Венгеронь масторса. Иля 2 мильон венгрань корхнихне эряйхть иля
вастова, конат Венгеронь оцязорксшисольхть Трианононь корхтафтомада инголе. Синь
эряйхть: Румынияса (1,4 мильоншка венграт; тага эряйхть Словакиеса, Сербиеса,
Украинца, Хорватиеса, Австриеса ди Словениеса. Тага мильоншка ломатть эряйхть
эрь кодама вастова масторлангса. Мъзярошка сяда тёжатть эряйхть тага Америкаса.



https://mdf.wikipedia.org/wiki/%D0%A2%D1%80%D0%BE%D0%B9%D1%86%D1%8F_(%D0%B8%D0%BB%D0%B0)

Тройця - инь оцю тундань мокшень илась, мекольцесь тундань илатнень йоткса. Тя
пингти видемась аделсевсь ни. Кристозшида инголе тя пингста йотафнесть Велень
озкс. Тройцянь илатнень эса улихть лама кунардонь Кристозшида ингольдень койда.
Ся пингть ломатть шнакшнихть панжи, пижелды перьфпяльть, сянгяря шуфттнень,
келунятнень. Тарадса мазопнезь куттнень, повфнесть тараткат вальмятненди,
кенкшнень вельхксс, тарадса мазопнезь церькавтьке. Стирьхне Тройцянь таргаста
(недляня) йакасть панчфонь ашкотфса, тонгодсть панчфкат сёралозост, меле сембе
пуромкшнесть мазопнеф келунять перьф. Келунянкса якасть стирьхне Тройцянь алда
шить эли шобдава Тройцянь шиня. Тройцять келуня морса лемнезь "кизонь шинякс".
Стирьхне келунять мархта вятнезь вели кизоть. Тяда ингольдень пингста келунять
ваяфнезе ведти, эняльдсть Ведявати штамс кизонь шить шаманц. Меле йотафнезе веле
кувалма.Тройцянь таргать аделамста сембе лисендсть тундань ильхтема (първажама).
Тяфтама ила йотафневихть тячивок. Тундань ильхтемста тяфта же мазопнесть инголе
кантф келуня. Фкя стирня кочксевсь тундакс, сонь прясонза оцю ашкотф. Кой-кона
велева тяфтама ашкотфть кандозь оцю олгонь песа эли сотнекшнезь келунять пряс.
Оцю велетнень эса эрь курнясь мазопнесь эстеенза Стирь тунда. Кой-кона велетнень
эса ашкотфса наряжакшнесть стирьшабаня. Уленди келу вастс тундань ильхтихне
кандыхть сянгяря тарадста тиф крёз. Тундань ильхтема сашендсть тарадса щаф вирь
ломатть. Наряжакшнесть Виряватка. Тиендезень ломатть ди ракшат тарадста, тишеста
ди панчфса. Кочкасть Каньфонь ърьвяня ди Пиди палаксонь ърьвяня, синь нинге
лемнезень потишкакс. Вяре азф иласа полаяйда башка щакшнесть иля ломатть
ърьвяяйкс ди ърьвянякс, атякс ди бабакс, офтокс эди с. т. Нятнень курнява
молемста каванякшнезь позаса, пуреса. Наряжафне тянкса морсесть морхт, къштисть,
къштимасост няфнесть кодамога паксянь тефт, курнява молихнень, ванондыхнень
валондозь пуреса, позаса, ляпоняста эрьхнезь тарадса, панчфса ди с. т. Тяфта
арьсесть теест шумбраши, касфнезь эрьгаснон.



https://mdf.wikipedia.org/wiki/%D0%A1%D1%83%D0%BE%D0%BC%D0%B8%D0%BD%D1%8C_%D0%BA%D1%8F%D0%BB%D1%8C

Суоминь кяль (суомикс suomen kieli) - кяльсь конань эса корхнихть сембода лама
Суоми масторса эряйхть (92% 2006 к. коряс) ди суомит конат эряйхть иля масторга.
Тя кафта масторонь кяльхнень эзда фкясь Суоми масторса ди Шведмасторса, коса
корхнихть илань суоми кяльса ди меенкьели корхтафксса. Квен кяль пяк малады
суоми кяльти, сон масторонь кяльхнень эзда фкясь Норвегияса.

Суоминь кяль Суоми-Угронь кяльхнень эзда фкясь ди морфологиень типологиеть коряс
ащи флексияв ди петфтавомань кяльхнень ёткса.

Суоминь кяль суоми-Балтонь кяльхнень тъналонь полгаста уралонь кяльхнень
кундьять эзда фкясь. Суоми-Балтонь кяльхнень тъналонь полгас сувси тага эстононь
кяль ди иля кяльхне конатнень эса корхнихть Балтонь иневедь ширеса эряйхне.



https://mdf.wikipedia.org/wiki/%D0%9F%D1%83%D1%80%D0%B5%D1%88

Пуреш (? - 9-це апрельковста 1242) — мокшень каназорсь, Мурунзань кирдись. Сонь
ульсь кафта шабанза Атямас эди Наручадь. Рузонь сёрматксса мяляфневсь "Пурешень
волостсь" Цна, Вад ляйста мольсь Мокша, Сура ляень кучкава, лямбе ширеса мольсь
Пензати. Пря ошенц Мокшаноль.

Хазаронь каганатть тапамда Пурешти савсь тюремс губаттнень и руснень мархта.
1220 кизоня Пуреш арась Владимиронь князть Юрийть кяденьгирдикс, ульсь тага
куманонь Кан Котян кяденьгирдикс. 1229 кизоня мокшень-половецнень ушмосна тапазь
Пургазонь ушмонц. 1236 кизоня Мокша мастору върьгятсь Зърнянь Ушма. Пуреш арась
Батунь кяденьгирдикс эди полаясь Явропу якамаса сонь ушмонц эди сонь цёранц
Атямас мархта.

1241 кизоня Пурешть ушмоц полаяй Люблин эди Завихост ошнень сявомаса кода
ингольмоли ушма. Сандомир ваксарош инкса тюремада меле февральковста ди Краку
ошть инкса марковста 1241 кизоня мокшень ушмось юмась лама ушманда. Каназорсь
салава васеди Генрих Парокоень эди корхнесь мархтонза мокшетнень мяльсна ётамс
германонь эди богепнень ширес. Пурешенди изь лисе тюремс герматтнень мархта Бату
каршес, сонга, Атямас шавфольхть мадомста веста 9 апрельковста 1242 кизоня
Легнице тюремань карша.



https://mdf.wikipedia.org/wiki/%D0%9F%D0%B8%D0%B7%D0%B5%D0%BB%D0%BA%D1%81

Пизелкссь (якстерь пизелкссь) (латинокс Sorbus aucuparia) (рузкс рябина
обыкновенная).

Модать лангса содаф 80 пизелксонь видта, синь эздост 34-сь касы кунардонь
СССР-ть масторса. Васьфневи пизелкссь сембе вастова, сяда сидеста Россиять
шимадомширень пялькссонза и Кавказса. Дальняй Востокса, Сибирьса васьфневихть
сибирскяй, амурскяй, камчатскяй, тянь-шаньскяй пизелксне. Лац содаф равжа
пизелкссь.

Пизелкссь аф оцю шуфта, кувалмоц пачкотькши 15 метратненди, шуроста 30
метратненди. Панжи пизелкссь панжиковста-ащемковста; панчфонза оцюфт, акшет,
кочкафт кярьмазс. Пизелонза кенерькшнихть марьговста-таштамковста, аф
прашендыхть тялонь якшамстовок.

Пизелкссь кунардонь пингста содаф кода пъчкафтомань касыкс. Эсонза пяк лама эрь
кодама витаминда..



https://mdf.wikipedia.org/wiki/%D0%9E%D1%80%D0%BE%D0%B7%D0%B0%D0%B9

Орозай (рузкс Рузаевка) — Мокша масторонь ошсь. Мордовия республиконь башка
муниципалень вастсь, индустриень коряс омбоце ошсь Сараношть меле, Орозаень
районть пряошец, оцю машина кинь сюлмафкссь. Ушетфоль 1631 кизоня. Ащи 25
вайгельбет Сараношть эзда, Инсарть эди Пишля ляйхнень лангса. 52 000 эряйда
лама: мокшет, руст, татархт, армятт, беларуст, чувашт.

Васенце мяляфневсь 1631 кизоня кода мурза Уразаенди казьф вастсь. 1783 кизода
меле мяляфневсь кода веле Орозай. XIX сядокизоста Орозай велеть азоронц Николай
Струйскяель, Орозайса покоди Фёдор Рокотов архтыень ялгац. Струйскяйть пингста
Орозайса путфоль азоргуд (дворец) Бартоломео Растрелли проектонц коряс, тага
васенце Рузмасторонь провинциень типографиетнень зда фкясь.

Ошкять азорац ульсь Темникавонь татаронь мурза Уразай, конань рузонь оцязорсь
казнезь Идем паксянь модань умаса 1631 кизоня пара покаманкса.



https://mdf.wikipedia.org/wiki/%D0%9A%D0%BE%D0%B2%D0%B3%D1%8F%D1%80%D1%8C%D0%BA%D1%81%D1%81%D1%8C

Ковгярькс тя шитнень арафнемась ломанень тъналонь, койгонь, кошардомань эли
тевонь туфталонкса. Тя арафнемать коряс пингсь явови пяльксова: шитне, тарготне,
кофтне эди кизотне. Эрь шинь лемонцты мярьгихть ковгярьксшись. Ковгярьксонь
ёткатне (ковшка эли кизошка) ингольцекс сотневихть тяшттнень, Шить эли ковть
якаманц мархта. Ковгяркссокс сидеста лемнесть кагодса тиф лувомать.

Лама ломаттнень ульсть эсь ковгярькссна кона сатсть эди лездсть синь
койснон-кърдаснон, тевснон якафтоманцты. Кепотьксонди Мокшень кунардонь
ковгярьксоть коряс кизоть ушедовсь аф яндварьста а тунда марковста.

Кизоть эса ниле пялькстне: тунда, киза, сёксе, тяла. Эрь кизонь пяльксоть колма
ковонза, сембоса фкя кизоса 12 кофт. Эрь ковса ниле таргот.

Васенце ковть лемоц сась кафта шама Янус латинонь шкайть лемонц эста. Мокшень
лемоцоль якшамков, кунциень ковгярьксть коряс ургов. Мокшень Марков лемоц сась
латинонь Марс шкайда. Васенце ковть мокшень лемоцоль нармоньгов эди сон таргавсь
22 марковста 27 апрельковс. Иля лемоцоль эйзюргов.



https://mdf.wikipedia.org/wiki/%D0%A2%D1%8E%D1%88%D1%82%D0%B5%D0%BD%D1%8C

Тюштень — айнемань ине мокшень оцязорсь, конась эрясь IV-це сядокизоста. Лувови
мокшень, эрзянь, мишарень и, улема, лия ломаттнень кяденьгирдемаснон вятиекс.
Кунардонь айнематнень коряс сонь ульсь Торама кярьгец, кона илядсь ломаттненди
тумдонза инголе. Снярда макссь вал: сон сай лездома кодак марясы ся кярьгонц
вайгяленц. Меле «Тюштень», «Тюштя» валсь арась лемкс, вельдест кармасть мярьгома
мокшень ди эрзянь лия оцязорхненди. Тюштя - мифологиянь персонаж, сяда меле -
мокшетнень и эрзятнень оцюнясна. Ингольдень фольклоронь сюжеттнень эса - цебярь
образ, сяда мельдень материалхнень эса - кальдяв. Кой-кона тяштьфонень эса
азондови, што Тюштя,Тюштень - мокшень оцязорсь, И.И.Дубасов Тамбов аймакса эряй
содай ломанть ваноманнзон коряс, Тюштян эрясь Зубово-Полянаса, вирьхнень эса,
конатнень маласа ащи Ширингуши велесь. Лия мифологиянь произведениятнень эса
Тюштя ащи акща алаша лангса, сонь лездыенза - кшнинь нярь мархта вещай варсись,
колма цёфксне, мешавась, алашась. Сон маштоль арамс алашакс, мешекс, цёфксонкс,
щукакс, атёкшекс и ст.тов; маштсь полафтомс эсь прянц, кепотьксонди од ковста
араль одкс, пялековста - виияль, машты ковста араль атякс. Тюштя эряй панда
пряса, шинь стяма ширеса. Масторть лангса сон инь козясь.Улихть сиянь палатанза,
зрнянь щамоц. Сон пяк мазы, сери, щаф - каряф наряжафста - акша панарса.



https://mdf.wikipedia.org/wiki/%D0%A1%D0%B8%D0%BB%D0%B5%D0%B7%D0%B8%D0%B5%D0%BD%D1%8C_%D0%BA%D1%8F%D0%BB%D1%8C

Силезиень кяль (силезиекс ślůnsko godka, ślůnski, pů našymu) тя кяльсь, конань
эса корхнихть Вяре Силезие модаса Полень масторса, Чехмасторса ди Германие
масторса. Шивалгома славянонь кяльхнень эзда фкясь. 2011 кизонь ломаттнень
сёрмадомать коряс Полень масторса 509 000-шка ломатть лувихть силезиень кяльть
эсь тядянь кялекс.

Силезиень кяльсь пяк малады полень кяльти, сяс мъзярошка кялень содайхне лувсазь
сонь полень корхтафксокс.

Силезиетт сёрмадыхть полень алфавитса. 2006 кизоня арьсефоль од силезиень
алфавит, тифоль сире силезиень сёрмадоматнень коряс (улихть 10 сире сёрматкст).
Сон пяк сидеста васьфневи интернетса ди Силезиень Википедияса.

Aa Bb Cc Ćć Čč Dd Ee Ff Gg Hh Ii Jj Kk Ll Mm Nn Ńń Oo Pp Rr Řř Ss Śś Šš Tt Uu Ůů
Ww Yy Zz Źź Žž



https://mdf.wikipedia.org/wiki/%D0%97%D0%BE%D1%80%D0%BE%D0%B0%D1%81%D1%82%D1%80%D0%B8%D0%B7%D0%BC%D0%B0

Зороастризма васенда маздеизма (авест. vahvī- daēnā- māzdayasna- — "Смузьшинь
коень пара кемамась", перс. «بهدین»‎ — behdin, «Пара кемама») - койгсь ди
смузьшинь койсь сёрматф Зороастор (фарс. زرتشت‎, «Зартошт»; сире грекокс
Ζωροάστρης, «Зороастрэс») шкаймаряй валотнень коряс, конатнень тейнза
максфольхть Ахура Мазда Шкайса. Иняру валсь сёрматфоль Авеста сёрматксса.
Сембода кунардонь койготнень эзда фкясь. Зороастризма коряс ломанти ули кода
эсьотям кярьмодемс пара арьсемас, пара валс, пара тевс. Кунардонь пингста
зороастризма васьфневсь Оцю Иран масторса. Тяниень пингс зороастризмать
потафтозь ислам эса, аф лама зороастризмань тъналсна судардсть Иранца, Индиеса.



https://mdf.wikipedia.org/wiki/%D0%AF%D0%B2%D0%B0%D0%B7

Яваз (рузкс Явас) — ошти малады покодема эряма вастсь Мокша масторса, Мордовия
Республикса Зубунь районть кельмеширеса. Ушетфоль 1930 кизотнень пингста кода
Темникавонь лагерьхнень кярьксонь (Темлаг) кучка вастсь. Меле (Темлаг) арась
Дубравлагокс (Тумовирень лагерь). Репрессиень пингста сонь пачк ётасть лама
тёжатть ломань. Явас тячемс Рузмасторонь пезома кучка васттнень эзда фкясь, сонь
улихть пякстама васст ЖХ-385/2 (аватненди), ЖХ-385/11. Эряйда 7700 ломатть
(2008).

Администрациень коряс эряма вастсь ащи Зубунь районть ошень эряма вастокс.
Администрациень оцюнясь Владимир Дергачёв.

Эряма вастса мъзярошка нолдамат, коса покодихть пякстафне (УФСИН РФ системсь).
1930 кизонь пингста тяса машина ки станцияль Потма — Бораж веле машина киса.
2006 кизоня машина кить повсь ликвидациеть ала, ди тяни сонь аш.



https://mdf.wikipedia.org/wiki/%D0%AD%D1%81%D0%BA%D0%B8%D0%BC%D0%BE-%D0%90%D0%BB%D0%B5%D1%83%D1%82%D0%BE%D0%BD%D1%8C_%D0%BA%D1%8F%D0%BB%D1%8C%D1%85%D0%BD%D0%B5

Эскимо-Алеутонь кяльхне - ня Аляскастонь, Пялевень Канадастонь, Грёнландстонь
эди Чукчинь нярьмасторстонь кяльхнень тъналсь. Тя тъналти стане ина мярьгихть
Эскалеутонь эли Макро-Эскимонь. Эскимо-Алеутонь кяльхнень тъналсь явови кафта
тарадга: Эскимонь кяльхне ди Алеутонь кяльхне. Алеутонь кяльхнень тъналсь ащи
фкя алеутонь кяльста, конань эса корхтайхть Алеутонь цёнгокярьксса ди
Прибыловонь цёнгава. Алеутонь кяльть мъзярошка корхтафкста. Эскимонь кяльхнень
явовихть кафта тарадга: упиконь кяльхне, конатнень эса корхтайхть шивалгом эди
пялешинь-шивалгом Аляскаса ди шистяма Сибирьса эди инуитонь кяльхне, конатнень
эса корхтайхть пялевень Аляскаса, Канадаса, Грёнландса. Инуитонь кяльсь
васьфневи мъзярошка аймакова ди сонь лама корхтафкста.



https://mdf.wikipedia.org/wiki/%D0%A6%D0%B8%D0%BB%D0%B8%D0%BA%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9

Циликин, Николай (рузкс Циликин Николай Петрович) (шачсь 8 -це октябрьста 1954
к.) - мокшень валморайсь, кялень содайсь, ётафтысь.

Шачсь Краснослободскяй райононь Зайця велеса. 1978 кизоня аделась Мордовиянь
масторонь университетть филологиень факультетонц. Тонафнемада меле мърдась меки
велезонза, кос апокодсь учителькс. Тянемс тоса эряй, сёрматшкни стихт, и мезсь
инь кенярьфти, тонафнихнень ёткса вешенди сёрмадыень асу мархта стирнят и
цёранят. 1996 кизоня лиссь васенце валморамань кярьксоц "Седись таколфтсы
седить" лем ала. Валмораманза сидеста лисендихть "Мокшень правда" газетаса,
"Мокша" и " Якстерь тяштеня " журналхнень лопалангса. 2004 к. лиссь "Эняльдезь
виденцямат" валморамань кярьксоц . Эряй Зайця велеса, покоди тонафтыкс.



https://mdf.wikipedia.org/wiki/%D0%A3%D1%87%D0%B0%D0%B5%D0%BD%D1%8C,_%D0%A0%D0%BE%D0%BC%D0%B0%D0%BD

Учаень, Роман (рузкс Учаев Роман Фёдорович) — XIX сядокизонь пестонь, эди XX
сядокизонь ушетксонь мокшень сокай-видиень литературонь сембода асу ломанць.
Шачсь Саратувонь губерниянь, Саратувонь уездонь, Коське Карабулак велеса,
мокшень тъналса. Шачемань эди куломань шинза аф содафт.

Эряфонь киц содаф "Эсь эряфонь азондомат" сонь сёрмадоманц коряс, конань нолдазе
Алексей Шахматов "Мордовский этнографический сборник" кинигаса 1910 кизоня.
Учаень Роман ушедсь покодема 12 кизонь цёракс, лезнесь велень лавка кирдити,
меле тусь Саратуву, покодсь подмастерьякс ошень козя кондитеронь лавкаса.
Аделазе Коське Карабулаконь велень тонафтомвастть, меле - грамматикань кафта
кизонь тонафтомвастть Саратувонь уездонь Юрьевка велеса, меле аделазе церькувонь
тонафтомвассть Новольскяйса. Теенза максфоль тонафтыень кемокстама
(свидетельства) ди сон кармась шабат тонафнема сяка церькувонь-приходонь
тонафтомвастса.

Алексей Шахматовонь валонзон коряс, Учаень Роман ломанць пяк асуволь: лац содазе
мокшень фольклорть, сонь ульсь музыкань талантоц. 1905-1906 кизоня сон аноклась
фольклоронь материалхт Шахматовонь книганцты, сонць сёрмадсь нотат кой-кона
калконь моротненди, путозень эсь тяштьксонзон: "Эсь эряфонь азондомат",
"Лятфнемат". Синь ётксост: "Азкс Фёдор атянь колга", "Аф шарьхкодеви тев
Порт-Артурть мархта", "Азкс аф мяляфты мордвинть колга", "Коське Карабулак и
Арчилов велетнень историясна", "Грузинонь оцязоронь идсь и мокшетнень
кстиндамасна", "Кода ётась мокшень масторсь рузонь князти" айнематне. Учаев тись
литературонь латцема "Мянтьф пула пиненясь" ёфксти. Ванондыхнень койса, тя
"сембода смузю эди социалень ширде аф пели ёфкс" XX сядокизоть ушетксста
Рузмасторса нолдаф ёфкснень эзда. Пинеть калмаманц вельде пяк кяжиста
пеетькшневихть козяшинь мельге пани церькуфникне. Алексей Шахматовсь пяк вяри
путнезе Учаевонь сёрматфонц. "Эрек кунардонь пинге" журналса Шахматов печатлась
"Тяниень калконь арьсемась". Эсонза сон корхтай "тяфтама сёрмадоматне сай пингть
лездыхть методологиень ширде литературонь историкненди" .



https://mdf.wikipedia.org/wiki/%D0%A1%D1%83%D1%80%D0%B0%D0%B5%D0%B2-%D0%9A%D0%BE%D1%80%D0%BE%D0%BB%D0%B5%D0%B2,_%D0%93%D0%B5%D0%BE%D1%80%D0%B3%D0%B8

Сураев–Королёв, Георги (рузкс Сураев–Королёв Георгий Иванович) (19.4.1922,
тяниень Мордовиянь Сире Шяйгавонь райононь Кулдым велесь – 23.2.2000, Саран
ошсь), фольклоронь кочкайсь, композиторсь, тонафтысь, келеса морамань вятись.
Рузмасторонь сетенень казьф тиись (1982), Мордовиянь снтенень казьф тиись
(1965). Рузмасторонь Композиторонь Сотксонь полаяй (1963), Мордовиянь Масторонь
казнень лауреат (1973). Мокша. 1956-1977 – Сараношень седямань тонафтома вастонь
тонафты. Сёрмадсь вокалонь, келеса морамань, инструментонь лама жанрань покамат.
Тяштсь «Мекольце судендама» фантастикань оратория келеса мораманди, солистонди,
балетонди, лувиенди, симфониянь оркестранди (либреттось авторть, 1973), кафта
струнонь квартет, налхкоманди седяма, морот, келеса морамат, налхкомат
фортепианонди ди карзиенди. Лама тись мокшень фольклористикаса – лама вайгяльса
морамась, моркшень калконь мороть ладонь ширец. Сёрматкшнесь калконь морот. Тись
клеса мораманди мокшень калконь моронь ладямат. Содаф кода келеса морамань вяти,
«Келу» ансамблять пуроптыец. Тяштсь методиконь лезкст – «Седямань-морамань асуть
касфтоманди башка текникт (системань сольфеджио 350 тонафтомпяльксса»), 1978.
Сураев – Королёв аноклась кярькст: «Мордовиянь калконь морот» (Моску, 1957,
марса Л.С.Кавтаськинонь мархта), «Мордовиянь калконь морот» (Саранош, 1969),
«Мор мархта эрямаса» (1989), «Моран тейть, монь Мордовиязе» (1990). Сёрмадсь
сёрмафкст ломаньтъналонь седямань сетенень кизефкснень коряс. 60-70-це кизотнень
– Рузмасторонь КС пуромксонь полаяй ди Вяре Равань композиторонь вятихнень
пуромксонь полаяй. 1965-1982 кизотнень вятезе Мордовиянь композиторонь
пуромксть. Казьф Омбоце торпингонь 1 степенень орденца, «Отькорьшинь инкса»
медальса.



https://mdf.wikipedia.org/wiki/%D0%A1%D0%B8%D1%80%D0%B5_%D0%A1%D0%BE%D0%BC%D0%B0%D0%B9

Сире Сомай (рузкс Старая Самаевка) - велесь Мордовия республикса Мокша масторса,
Лашмонь районца. Ащи 30 вайгяльбе Лашма ошть (Ковылкина ош) эзда.

Сире Сомай велесь ащи мокшень модаса. Сон шачсь пяк кунара. Корхтама коряс Сире
Сомай велесь шачсь фкя пингста нинге кафта велетнень мархта: Терьган и Толку. Ня
велетнень юрхца ульсь шава васта. Но пингонь ётазь ня вастненди састь колма
братт: Сомай, Толку и Тирьга. Синь ладезь кудснон вастка, косот тяни велетне.
Пингонь ётазь браттнень кудснон вакс кармасть путома кудт лия ломатть, тяфта
арасть велетне. Сире Сомай велеть улихть кафта аф оцю ляенза: Толку ляй, Сяли
ляй. Велеть вастоц аф мярьгомс виде, тяса лама пандонза, конатнень улихть эсь
лемсна. Ули Сидоронь панда. Теенза мярьгихть Сидоронь, сяс мес пяк кунара тя
пандса шавовсь од цёра Сидор лемса. Ули Шаманя панда. Сонь лемдезь тяфта сяс,
мес ичкозде ванозь пандть лангс сон лятфтай ломанень шама. Сомайть перьф лама
лашмода, ётксост Ялохань лашмось. Сиретнень корхтамаснон коряс ся лашмоса
эйндась аля Ялоха лемса. Винань лашма, сонь лемдезь винань тиихнень инкса.
Сомайть покса ули пора конань лемоц Ош (Ошпора). Тя порать мархта сюлмаф лама
сире азкст. Ёткстост фкяса азови бта тя пораса лотксесь ваймома Емельян
Пугачёвсь ушмадонц мархта. Нинге корхнихть бта синь калмазь салаф зрняснон и
сияснон шавфнень мархта. Тяда меле тоса эряйхть аф азови тефт (миньцонок
–«чудендай»). Аф ичкозе веленьконь эзда ули васта конанди мярьгихть «Мазы каль».
Теенза максозь тя лемть ССРС-онь пингть. Велень аватне покадезь ся паксяса
шобдаваста кучка шити псилгочнесть и валхнезь руцяснон прястост и повфнезь
кальти, пингонь ётазь ичкозде ванозь кивок кизефнезь «Кальсь мазы?!» тя няфтьсь
роди пинге молемс ярхцама. Сомаень колхозсь ульсь пяк вии. Эмбода пара пингоцоль
мзярда колхозонь пря оцюнякс ульсь Кержаев В.К . Сонь пингстонза лама пара тев
тифоль. Ушедозе тиемать оцю кить (асфальтть).



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D1%81%D1%91%D1%80%D0%BC%D0%B0%D0%B4%D0%BE%D0%BC%D0%B0%D1%81%D1%8C

Мокшень сёрмадомась - кунардонь мокшень тяшкснень сёрмадома ситсемсь, конась
ащесть лама тёждя ди стака символда. Сонь нолдасть тевс Кристозыяфтомада инголе
пъцтай ХХ сядокиза самс. Эрь мокшень юропть ули эсь башка юромтяшксоц.

XVII сядокизоста ни рузонь тяшни ломаттне шарфтсть мяль мокшень
сёрматнень-тяшкснень лангс. Синь колгаст сёрмадсть Д.Пушечников ди А.Костяев.
XIX - XX сядокизотнень мокшень ди эрзянь тъналонь-юромонь тяшкснень тонафнезь
В.Н.Майнов, Н.Н.Харузин, П.Ф.Степанов, Б.П. Темногрудов ди илятне. В.Н.Майнов
кочкась тяфтама 150 сёрма. Сон тяштсь: "мокшесь эди эрзясь эсь сёрмазон
путнесыне сембе паршихнень лангс, тяфта синь няфнесазь кинь тя паршись".

Тя сёрмать морафтомац азонды вага мезе: «Федя альнякаце сась куду (ингольдень
сёрмаста Никита содазе сон якась салонь ускома Эльтону), колма шида меле кулось,
сонь ърьвац аварди, колма шабанза вачедот. Никита, кучт ярмак.» Тяда башка
сёрмаса азфоль «Сенькс (Никитань альняканц стирец) лиссь ърьвакс Колесников
Петранди».



https://mdf.wikipedia.org/wiki/%D0%9A%D0%B5%D0%BB%D1%8C%D0%BC%D0%B5_%D0%9F%D0%BE%D1%80%D0%B0

Кельме Пора лиякс Мурай Веле (рузкс Новая Муравьевка) - велесь Мордовия
республикса Мокша масторса, Орозаень районца.

Мокшень веле Инсар ляйть лангса. Ломаттне сашендсть тяза эряма Сире Муравьевка
велеста, сяс и лемдезь велеть Од Муравьевкакс. Велеть лемдезь Мурай лемть инкса.
Лепне Мурай, Маскай, Поркай, Сабай, Аркай, Мучкай сидеста васетькшнесть апак
кстиндак мокшетнень ёткса. Синь васетькшнесть XVII-XVIII тяштьфста. Лятфневи,
кепотьксонди, мокшень алять Митка Мураевонь лемоц, кона кулось Смоленск ошть
ала, Стенька Разинонь кеподемаснонза.

Валхне Кельме Пора няфтьсазь, што велесь путфоль вирнять уженяса, эшкс
лихтибрятненди.



https://mdf.wikipedia.org/wiki/%D0%92%D0%B5%D0%BB%D1%8C%D0%B2%D0%B8%D1%87%D0%B8%D1%8F

Дивандафты вельвичия (латинокс Welwitschia mirabilis) пяк кунардонь касыкс,
тяниень пингста сон касы аньцек фкя аймакса, шавмодаса Атлантиконь
оцюведьжиреса, Намибиеса ди Анголань лямбеширеса. Тя шуфтсь, интай сонць шуфтонь
лангс аф шары. Марнек касыкссь тя покаряв пондась (сонцьке ащи сонь юрокс) эди
кафта лопаста, конат шарыхть кафта пувордаф понафкст лангс 2–4 метрашка
кувалмос, сяс вельвичия шары шукша пря лангс. Вага ня лисенди лопанза, синь фалу
касондыхть, кулсихть ди пужихть песнон тървасост.

Сяс вельвичия эряфоньберьф (ньлне иможияма пингста) ащи од лисенди касыксокс,
сонь кондяма касыксонь аш. Вельвичиясь кафта кудонь касыкссь, сяс панжеманди ди
видьмияманди эрявихть кафта касыкт – алянь симанкс эди авань симанкс.
«Панчфонза» ащихть кузмарьняса (куз эли пиче лаца), синь лисендихть лопань
мяньдефксста. Авань кузмарьнятне кенеремада меле срадыхть эди эстост лисихть
лама васле вармань каннни видьмонят. Филогенетиконь коряс сон пяк кунардонь
гнетоннетнень (Gnetopha) полгань эзда фкясь, пиченнетне сяда малот вельвичиянди.
Гнетоннетнень полгаса ащихть 3 пяк аффкат юрхт: гнетупт (Gnetum) – лиан лацонь
касыксне оцю вадяв лопат мархта, эфедра (Ephedra) кофкст эди аньцек фкя
вельвичия.



https://mdf.wikipedia.org/wiki/%D0%90%D0%BD%D1%82%D0%BE%D0%BD%D0%B8%D0%B9_(%D0%92%D0%B0%D0%B4%D0%BA%D0%BE%D0%B2%D1%81%D0%BA%D0%B8%D0%B9)

Антони митрополитсь (монакшида инголе Вадковски Сандор, рузкс Александр
Васильевич Вадковский) 3 августков 1846 - 4 ноябрьков 1912 - Питерьбуронь ди
Ладогань митрополитсь. Шачсь Ширенгужа велеса озксвятиень тъналса. Шачемас коре
мокша. Аделась ошень озксвятиень академия Казаньца. 1883-1886-це кизотнень ульсь
аркимандритокс эди инспекторкс Казанень академияса. 1888-1892 кизотнень
Питерьбурсоль, коса арась озксвятиень академиянь оцюнякс. 1892-1898 арась Суоми
масторонь ди Випуринь аркиепископокс. Меле Питерьбуронь ди Ладогань
митрополитсь. 1898-1912 кизотнень ульсь инь содавикс, инь вии иераркокс Иняру
Синодса.



https://mdf.wikipedia.org/wiki/Pantera

Pantera - Америконь пуромкссь, коленди трэш-метал стильса, Техас статста,
ушедфоль 1981-це кизоня ди шумордась эсь эряфонц 2003-це кизоня. Ульсь ине содаф
васенце 90-цень пялеса .

Полгась тиевсь коленди калдардемайда Вини Поул эди коленди гитарса морай Даймбэг
Дареллста. Эсь ушедксонц эса полгась колендсь стильса глем-метал 80-тнеь песа
сон кармай колендема стильса конась тяни лемнихть грув-метал эли
пост-трэш-метал.

Эсь васенце отю сяськома полгась тись сямольде альбомсь Cowboys from Hell. Тя
альбомсь тись полгась пяк содаф Америконь Сотксса.

1991-це кизоня полгась морась Москуса концертса "Monsters of Rock" марса иля
содаф рок полга, кепотьксоньди: Metalica, AC/DC тоса ульсть пяле мильон
кулхцондыеда.

1992-це кизоня "Pantera" нолдась альбомсь Vulgar Display of Power, сяда вии
кайги хардкор мархта.

14-це марковонь 2000 кизоня полгась нолдась Reinventing the Steel альбомоц. Тя
альбомсь сатсь 8-це васта Billboard чартса, 5-це васта «Top Internet Albums»
чартса, ди 8-це васта Канадань чартса.



https://mdf.wikipedia.org/wiki/%D0%A8%D1%83%D0%BA%D1%88%D0%B8%D0%BD,_%D0%92%D0%B0%D1%81%D0%B8%D0%BB%D1%8C

Шукшин, Василь (рузкс Василий Макарович Шукшин) 25 июльков 1929, Сростки веле
Алтай тървань Бийсконь район — 2 октябрьков 1974, станица Клетская, Волгоградонь
аймак — рузонь, советонь сёрмадысь, фильмонь режисерсь, налхкись.

Шачсь Василий 25 июльковста 1929 сокай-видиень тъналса. Сонь аляц, Макар
Леонтьевич Шукшин (1912—1933) пякстафоль ди шавфоль 1933 к. коллективизациянь
пингста. 1943 кизоня Василий аделась 7 классонь тонафтомваста Сростки велеса ди
ушедсь тонафнема Бийсконь автомобилень текникумса. 1945 кизоня лоткась тонафнема
эди ушедсь покама Сростки велень колхозса. 1946 кизоня тусь велеста. 1947—1949
кк. покась слесарькс Союзпроммеханизация трестса: Калугонь турбинонь нолдамаса,
Владимир ошень тракторонь нолдамаса.



https://mdf.wikipedia.org/wiki/%D0%A1%D0%B8%D1%80%D0%B5_%D0%9C%D1%83%D1%80%D0%B0%D0%B2%D1%8C%D0%B5%D0%B2%D0%BA%D0%B0

Сире Муравьевка (рузкс Старая Муравьёвка) - велесь Мордовия республикса Мокша
масторса, Орозаень районца.

Мокшень веле. Лемоц эвондась мокшень кризтозшидонь ингольдень Мурай лемть эзда,
конац путозе велеть.

"1728 кизоста Темникованнекс лувондовсть 10 велет. Тя Левжась - старостась Очка
Вешаев, Усад велесь - Милушка Шиндяев, Сидоровкась - Солдатко Вишняков, Сюзгари
велесь - Сюдаска Атышев, Перхляйсь - Дьячка Митриев, Муравьёвкась - Костка
Саитов, Пишлясь - Митка Родаев, Кулдымсь - Чудотка Надежин, Темяшевась - Эрзяйка
Пяршин, Верхтялимось - Сергейка Гаврилов , "



https://mdf.wikipedia.org/wiki/%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3%D1%81%D0%BA%D0%B8,_%D0%A4%D0%B5%D0%B4%D0%BE%D1%80

Петербургски, Федор (рузкс Фёдор Петербургский) 22 апрельков 1890 к. - 17
апрельков 1962 к. - кялень содайсь, тонафтысь, ломаньтъналонь полаяйсь. Шачсь
Сире Сендру велеса тяниень Мордовия республикса. Филологиень тонадоматнень
кандидатсь. Полежаевонь лемса Мордовиянь Тонафтыхнень институтть мокшень ди
эрзянь филологиень кафедранц тонафтыец. Петербургски лама тись васенце кялень
конференциетнень анокламаса ди ётафтомаса. Оцю мяль шарфнесь орфографияень
кяльвалонь норматтненди, мокшень кяльса терминологиенди, тяштсь учебникт мокшень
тонафтома васттненди. Кочксевсь Пензань губисполкому ди Мордовиянь облисполкому.



https://mdf.wikipedia.org/wiki/%D0%9C%D0%B0%D1%81%D0%BA%D0%B0%D0%B5%D0%B2,_%D0%9E%D0%BB%D0%B5%D0%B6

Маскаев, Олеж (рузкс Олег Александрович Маскаев) шачсь 2-це марковста 1969
кизоня, Абай ошса, Карагандань аймакса, Казахстанца, Советонь Сотксса -
Рузмасторонь тевонь боксса тюрись ди ётай Масторлангонь Боксонь Пуромкс (МБП)-нь
стака-утяма чемпионць.

Маскаев шачсь шахтса покодиень тъналса, ушедсь сонь карьерац 1980 кизоня кода
эсь тиф боксса тюри Рузмасторса, Советонь Сотксса. Сон - Советонь Якстерь
Ушмовийть чемпионць, Варшавонь Корхтафтома ялгань пялькстома чемпионць,
лама-тевонь чемпионць Азиеса, сия казне масторлангонь пялькстомаса 1992 кизоня.
Сонь тевонь бокcса тюринь карьерась ушедсь 1993 кизоня. Сон сясксь Хасим Рахман
ди арась МБП стака-утяма чемпионкс 12 августковста 2006 кизоня. Маскаев юмась
сонь титулоц Samuel Peter МБП стака-утяма чемпиононь пялькстама меле 8-це
марковста 2008 кизоня.

Маскаевсь шачеманц коре мокшень аля, сонь тядяц пялес рузава пялес украинава.
Сон эряй Америконь Сотксса, Вест Сакраментоса, Калифорние статса сонь ърьвац
Светлана ди ниле стирнянзон мархта 1999 кизонь ушедомс. Сон - Америконь Сотксть
ошеряйсь 2004 кизоста. Рузмасторонь президент В.В.Путин макссь теенза
Рузмасторонь ломаньтналонь казне 9 декабрьковста 2006 кизоня.



https://mdf.wikipedia.org/wiki/%D0%9A%D1%83%D0%B9%D0%B3%D0%BE%D1%80%D0%BE%D0%B6

Куйгорож — мокшень айнемань эряйкссь, кудонь ванысь нармоннень ронга ди ломанень
пря мархта. Машты арамс лии толкс. Куйгорожсь шаченды васенце тундань корожень
алста, конань сокай-види ломанць сявозе вирьста корожень пизоста (пим песта) эли
равжа саразонь алста эди кармай улема равжа, аф няевикс киндиге. Алхнень
«нарвасазь» колма эли кота таргонят синць азорхне, кирдьсазь тя алхнень
кавлалост.

Тонафтфне арьсихть тя айнемань эряйксть няйфоц, улема, малады гаруданди. Путт
ваксс сибиронь туркатнень хан-кэрэдэ — кафта айнема инголе няи нармотть.. Малады
венгерань Лидерцти. Путт ваксс татаронь койгыраш, кыйгырыш — ёфксонь паваз
нармонць, конась шачи кафтасть айгорхнень ёткса. Чуважекс тя паваз нармоньди
мярьгихть куйкăрăш. Чувашнень арьсемаснон коряс сон кирьхксшка нармоннясь,
конась шачи сисем кизонь атёкшень алстонза. Эрзят мярьгихть куйгорожти «трямка».

Шокшетнень айнемаснон коряс куйгорожт маштольхть арама сараз лефксокс интай эрь
пингть синь прясна – ломанень. Синь тернесазь кудазорхне конат васенце тундань
шобда шиня якайхть калмалангс эди маштозь терделезь куйгорожть. Кудазораватне,
конатнень колга корхтальхть синь кирдихть куйгорожть оцю илатненди путнельхть ям
сяканя.

«Кугорож сон эрей ёжу ломантть мархта, кие яла истиенза пранай, бта белка. Симбе
вастоняц чистай, кудоц лембоне. Те авати мерьгихть: бта куйгорожке».



https://mdf.wikipedia.org/wiki/%D0%9A%D0%B8%D0%B2%D0%B0%D0%BD%D0%BE

Кивано (латинокс Cucumis metuliferus) - фкя кизонь куяроннетнень тъналста
касыкссь. Кивано шары якстерь тюжя тикла лангс 10–15 сантиметрашка кувака, сонь
улихть «кярьмодемат» тянь сюнеда сон ёткапингонь дебень лаца. Пукшец пиже ди
сонь лама 5–10 милиметрашка кувака акша видьмода. Апак кенерьть киваноть
кярьмодеманзон ваксса ули пиже сёрманят. Сонь ускихть Кучка Америкста ди
Израильста. Ярхцамбяльс сявихть пиже пукшец видьмонзон мархта, сонь таньфоц куяр
тикла эли банан мархта лаца. Пукшенц ярхцамда меле киваноть ули кода нолдамс
тевс кода мазы шаваня. Видьмонза улихть кода коськфтамс, меле озафтомс эди
тяряфтомс синь касфтомс кудса.



https://mdf.wikipedia.org/wiki/%D0%9A%D0%B0%D0%B7%D0%BD%D0%B0_%D0%BF%D0%B0%D0%BD%D0%B4%D0%B0

Казна панда – минь пингтонк ингольдень VII сядокизонь ошпандсь, конась ащи
Пойвелеть эзда кельме и шивалгомширеса сери супать пряса Иссать и Ошпанда
ляйбрять ёткса. Мокшет тоса эрясть XIV сядокизоть самс. Вастонц кувалмоц 126,
келец 82 метра. Паксять ширде кувалмованза шувфоль лотка и кепотьфоль модань
мар. Тяниень пинста марсь кафта пяле мархта метрань серешка, лоткть кърхкалмоц
пяле метрашка. Шистяма пяльде ошпандсь кемокстафоль якстерьгодомонза пълхтаф
сёвоньца, конань эряйхне марсезь перьфканза. Шувондоматне ётафтольхть 1940,
1950, 1953, 1954 кизотнень.



https://mdf.wikipedia.org/wiki/%D0%98%D0%B4%D0%B8%D0%BE%D1%84%D0%BE%D0%BD%D0%B0

Идиофона – стама кядьёнкс, конась тифт калгода материалста, сонь эрьхнесазь,
шавондсазь, кальдерьфнесазь. Кунардонь пингонь идиофонатне – нят ведаркатне,
очкне, пачкалкне, седяфкятне. Идиофонатне нолявсть тевс, мъзярда эрявсь кеподемс
сяда оцю калдорф, пачкалкнень, кшнинь очкнень эрьхнезь ървяямань пингста и лия
эрь кодама иласта.

Кунардонь пинкнень пачкалгонь, ведаркань эрьхнезь панцезь кальдяв вийхнень,
урматнень-меснень. Идиофонат шавондсть «Офтонь кштимать» няфтемста, Роштувань
кудонь иласта. Идиофонакс лувондовихть: шавоматне, чакамкатне, кальхцияматне,
пайгонятне, кальдерьдематне, пилась.



https://mdf.wikipedia.org/wiki/%D0%98%D0%B4%D0%B5%D0%BB%D1%8C-%D0%A3%D1%80%D0%B0%D0%BB_%D1%81%D1%82%D0%B0%D1%82

Идель-Урал (татарокс İdel-Ural Ştatı/Идел-Урал Штаты анцяйняньбес "Рава-Урал
статсь" татаронеста) - эрямопингонь коряс тя ингольпингонь масторсь Равжиреса.
Пряошец Казан ошсь.

Тя масторс сувсесть татархт, чувашт, пашкирт, удмуртт, мокшет, шокшет, эрзят,
комит, пермит, калмыкт, марит, равань герматт. Рузонь Ошеряень Торпингста тя
республиксь ушетфоль 12 декабрьковста 1917 кизоня Рузонь Оцяорксшинь ди Сибирень
мусульманонь конгресса. 5 майковста 1917 кизоня пуромсть 800-да лама кучф
ломатть (татархт, чувашт, пашкирт, удмуртт, мокшет, эрзят, комит, пермит,
калмыкт, марит). Тя пуромксса Казан ошса корхневсь аф кядяла Идель-Урал
республик ушедоманзон. Корхфтавсь ушедомс ниле профессоршит эди кафта вешендема
вастт Казан университетса. Инерявиксоль эсьотям Ёмла Ломаньтъналонь Пуромкс,
конань вельде эрь ломаньтъналонди улель кода виияфтомс эсь культурань
авозламанц. Васенда пашкир муcульматт аердсть Пуромксса полаямда, интай меле
1917 кизоня синь мърдасть Равань герматт мархта ди сувасть Идель-Урал Пуромксс.
Васенда республикав сувасть аньцек татархт эди пашкирт ингольдень Казанонь эди
Эфень губерниеста, кафтошка ковда меле сувсесть аф исламонь кемай ди аф туркань
калкт: комит, марит эди удмуртт.

Республикть тапазе Якстерь Ушмось апрельковста 1918 кизоня. Июльковста сяка
кизоня Идель-Уралс сувась Чехонь легион, конась панезе Оцю Якстерьхнень. 1918
кизонь песта Якстерь Ушма тага сувась респбуликс. Тянь мельге ломанень стяма
мольсь 1919-1920 тапафоль аньцек 1921 кизоня. Идель-Урал колга арьсемась эрясь
1929 кизонь сявомок. Тя кизоса ЧеКа музе кись салава кяденьгирдемань Идель-Урал
пуромксс эди шавозень сембе оцюнятнень. Мъзярошка тёжатть Идель-Уралть
ширеньгирдихнень ёмла Уралонь эди Равжирень ломаньтъналста кулофтозь.
Идель-Уралть ушмонц Харби Шуро илятксонза сувасть Александр Колчакть ушмонзон
кода 16-це татаронь тёжанюшматт.

Идель-Урал статть пряфтоц Садри Максуди Арсал ворьгодсь Суоми мастору 1918
кизоня. Сонь лямбоста васьфтезе Суоми масторонь омбамасторонь министороц, конась
мяляфнесь кода Садри Максуди Арсал аралазень Суоми масторонь эсьпряньвятеманц
Рузонь Думаса. Садри Максуди Арсал тага васедсь Эсти масторонь оцюнянзон мархта,
меле Шведмасторонь, Германия масторонь эди Кранцмасторонь оцюняснон мархта,
корхневсь Шивалгомширень лезкс Идель-Урал статти.

Тяниень Равжирень калкнень эсь ломаньтъналонь ширеньгирдихне арьсихть
эрямопингонь Идель-Урал статть кепотьксоц ащи туфталкс эсьотям Равжирень мастор
Рузмасторда явоманди.



https://mdf.wikipedia.org/wiki/%D0%97%D1%83%D0%B1%D1%83%D0%BD%D1%8C_%D1%80%D0%B0%D0%B9%D0%BE%D0%BD

Зубунь район (рузкс Зу́бово-Поля́нский райо́н) — Мордовия Республикань районць
лямбе-шивалгомширеса. Районть пряошец — Зубу ошкя.

Сембе вастоц 2710 вайгяльбет² (сембода оцю район Мордовияса). Районть туркс моли
федералень оцюки М5 Моску–Челяба ош (Рязань аймакста Пенза аймаку).

Районца эряйда — 68 800 ломатть. Шачемас коре: мокшет — 34 400 ломатть, руст —
30 700 ломатть.

Зубунь районць козя аф аньцек эсь перьфпяленц мархта эди шачф ломанензон мархта.
Нят содавикс сёрмадыхть, аймаконь содайхть, тонафтф ломатть, седяйхть эди
архтыхть. Идень сёрмадыть Яков Пинясовонь лемоц содаф аф аньцек республиксонк,
иля масторсонга. Зубунь райононь содаф ломаттне сёрмадыхне Пётр Левчаев, Сергей
Ларионов, валморай, очерконь сёрмадысь Семён Самошкин эди илят.

Зубунь районтть мазышиц фалу салсезень ламонц архтынень сельмованфснон. 50-це
кизотнень пингста тяса эвондасть эсь архтысна (перьфпяльдень мазышить няфтисна),
сюлмавсть марс фкя юрс архтома койхне. Зубунь районца шачсь И. И. Сновальников,
Мордовиянь Архтыхнень Пуромксть пуроптыец-тииец. 44 киза тяса эрясь эди покась
содаф архтысь Валериан Рябов. 60-70-це кизотнень пингста тяза сашендсь киза
кучкать Моску ошень архтысь Владимир Строев.

Районца ащихть лама Федеральнай пякстама вастт (инголе Дубравлаг, Темлаг),
ушетфольхть 1929–1932 кизонь пингста.

Районца ниле ошень вастт ди комсь сисем велень вастт. Райононь оцюняц, Райононь
Депутатонь Пуромксонь Оцюняц Виктор Брезгин. Администрациеть оцюняц Виктор
Кидяев. Райононь Депутатонь Пуромкс ащи 25 депутатта (2008).



https://mdf.wikipedia.org/wiki/%D0%95%D0%BB%D1%8C%D0%BC%D0%B5%D0%B5%D0%B2,_%D0%92%D0%B0%D1%81%D0%B8%D0%BB%D1%8C

Ельмеев, Василь (рузкс Ельмеев Василий Яковлевич) шачсь 18-це шиня январьговста
1928 к., кулось 9-це июльковста 2010 к. - ломаньпуромксонь смузьшинь, тонадомань
методологиень, ломаньтъналонь тонафнемаксонь ди тонадомань экономиконь содайсь,
смузьшинь содама тонадоматнень докторсь (1964), экономикань тонадоматнень
докторсь (1978), профессорсь (1966). Шачсь Сузгярьге велеса Мордовия
республиконь Орозаень районца. Шачемас коре - мокшень аля. Аделась смузьшинь
содама факультет Ленинградонь университетса 1950 к. ди тяка факультетть
аспирантуранц 1953 к. 1950 к. ушедомс покай Питерьбуронь университетса.



https://mdf.wikipedia.org/wiki/%D0%90%D1%80%D0%BC%D0%B5%D0%BD%D0%B8%D1%8F

Армение (Армениень республикась) (армянонь: Հայաստանի Հանրապետություն — Айастани
Анрапетутюн), Армение (армянонь: Հայաստան — Айаста́н) — Лямбеширень Кавказонь
масторсь. Масторкитьксонза шистяма ди лямбе-шивалгомширеса Азербайджан мархта
(Нахичевань Автономонь Республик), лямбеширеса Иран мархта, шивалгомширеса
Туркамастор мархта, кельмеширеса Грузие мархта. 1921 кизоста масторть аш
иневедьжири лисема. Карабахонь тёкштядема меле ащи блокадаса Азербайджанонь эди
Туркамасторонь ширде, Грузиень ширде дискриминациеть ала транзитонь тарифнень
коряс. Пряошец — Ереван ошсь.



https://mdf.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%8C_%D0%90%D0%B9%D0%BC%D0%B0%D0%BA%D0%BD%D0%B5%D0%BD%D1%8C_%D0%A1%D0%BE%D1%82%D0%BA%D1%81%D1%81%D1%8C

Америконь Соткс (англакс United States of America, USA илякс Америк) -
Кельмеширень Америкса оцю масторсь, пряфтонь республиксь, конас сувсихть
ведьгемонь статт ди фкя федерациень перяфкс. Ащи Сетьме ди Атлантикань
оцюветтнень ёткса, сонь улихть масторкитькссна кельме ширеса Канада мархта,
лямбе ширеса Мексик мархта. Аляска стат ащи америконь масторонь пяльксоц
кельме-шистяма ширеса ди сонь ули масторкитькссна Канада ди Рузмастор мархта.
Гавайи статсь тя цёнгань кярькссь Сетьмонь оцюведень кучкаса. Пряошец Вашингтон.
Масторть тага улихть мъзярошка модат ди цёнгат Сетьме океанонь кучкаса ди
Карибонь иневедьса.



https://mdf.wikipedia.org/wiki/%D0%90%D0%BA%D0%B0%D1%88%D0%BA%D0%B8%D0%BD,_%D0%92%D1%8F%D1%87%D0%B5%D1%81%D0%BB%D0%B0%D0%B2

Акашкин, Вячеслав (рузкс Акашкин Вячеслав Павлович) (20.9.1937, тяниень Мордовия
Сире Шяйгавонь райононь Темяжелесь), налхкись. Рузмасторонь (1980) эди
Мордовиянь (1975) казьф налхкись. Мордовиянь калконь налхкись (1996). Мордовиянь
Масторонь казнень лауреатсь (1976). Мокша. ЛГИТМиК-ть видеса Мордовиянь
ломаньтъналонь студиять аделамда меле (1960) покась Мордовиянь седямань эди
драмань театраса, 1983-1990 кк. - Армавир эди Курган ошнень театраса. 1990
кизоста - Мордовиянь Рузонь драмань театраса. Сонь репертуарсонза лама
психологиень ширде кърхка налхкомада: Астров (А.Чеховонь "Ване щенясь", 1960,
Сергий (Л.Толстоень "Сергий атясь", 1978) и илятне. Лама мяляфтови роль налхксь
фарсонь и комедиянь налхкоматнень эса: Герострат (Г.Горинонь "Юкстамс
Геростратть", 1980), Лыняев (А.Островскинь "Върьгаст ди учат", 1983) и илят.
Национальнай потмоширень шарьхкодезь налхкозень Сакалкинонь ("У каждого своя
болезнь"), Канаевонь ("Вирьсь изь лотксе каштордомс" К.Абрамовонь) и иля
налхкоматне; налхксь налхкома хроникатнень эса: Кола I (А.Терёшкинонь "Сонь
Оцюлманц кресникоц", 1976), Илья Николаевич Ульянов (тяка авторть "Тя вешфть
кардамс!", 1978) и иля налхкомаса.



https://mdf.wikipedia.org/wiki/%D0%AD%D1%80%D0%B7%D1%8F_(%D0%BB%D0%BE%D0%BC%D0%B0%D1%82%D1%82%D1%8C)

Эрзя (Эрзя ломатть), кунардонь Рав лангонь васень эряйхне, Суоминь кундьяста
ломатть. Эрзятне корхтайхть эрзянь кяльса, конась Суоми-Равонь кяльхнень эзда
фкясь, Суоми-Угронь кяльхнень тъналть тарадоц. Соньдеенза малады мокшень эди
маринь кяльхне.

Фкя пяледа кържа эрзянь ломатть эряйхть Мордовиянь республикса, Рузмасторонь
Федерациеса, Рава лангса. Иля эрзят эряйхть иля аймакова: Самараса, Симбирень
аймакса, Пензаса эди Татармасторса, Армениеса ди Америконь Соткссань эса.

Эрзять этнонимть юронза молихть иранонь валти (ираноннекс arsan - "алянь, аля").
Сембода кунардонь тяштькснень эса эрзя (арису) валсь васьфневи Казариень каганть
Иосифонь (10 с.) Хасдай ибн Шафрутунди (ульсь явропонь сановникокс Абд ал Рахман
III (912-961) и Хаккам II (961-976) испаниень калифненди сёрмасонза. Тя сёрмаса
азондови, кодама калкт эряйхть Итильть (Равать) малава ди кит пандыхть каяфкс
Казармасторти. Тяштьксса калкнень лемсна азфт тяфта: бур-т-с, бул-г-р, с-вар,
арису, ц-р-мис". Улихть мяльхть, што эрзяттне лятфневсть сяда инголевок.
Кепотьксонди, кунардонь греконь географне Страбона (аорсне) ди Птолемей
(арсиитне) эсь тяштьксост тя валть азондозь ни. Арабонь географсь ди
якайсь-шяяйсь Ибн-Хаукаль (10 с.) пачфнесь Arsaja(Ersaja) калкть колга, синь
оцязорсна, кле, "Arsa" (Ersa) масторса", ся "масторса лама келазень, акша
келазень кедняда, кивида". Эрзяттнень ("арджаттнень"), тяфта ина и мокшетнень
колга сёрмадсь 14 сядокизонь ушетксста иранонь тонафтф ломанць Рашид ад Дин,
"Рзяттнень" колга сёрмадсь ногаень ширязсь Юсуф. Сонь грамотац кучфоль Москуву
1548 кизоня.



https://mdf.wikipedia.org/wiki/%D0%A6%D1%91%D1%84%D0%BA%D1%81

Цёфкс (сире мокшекс Сонкс, рузкс Соловей-Разбойник) – XII сядокизонь айнемань
мокшень оцязорсь, кунардонь мокшень морастонь инялясь, конась лятфневсь рузонь
эди германонь сире сёрмадомаснон кода "Соловей-Разбойниксь".

Мельниковть (Андрей Печерскить) «Очерки мордвы (Мордвиттнень колга нюрьхкяня
азкст)» лятфневсь кунара азкста колма оцюнят: мунзай Шякшата, ойдяй Пъсьмар эди
Цёфкс ойдяй. Цёфксть кувалма Мельниковсь сёрмадсь «сон ся Цёфкссь конанди
мярьгсть Соловей рузонь мораса Илия баторонь колга».

Сембе сире текстова няеви кода васенда Цёфксонь стирьсна ди меле Киевань ширязсь
Илияти мярьгсть «велеряй ломань», «юромфтома» интай Цёфксти мярьгсть «азор» кода
сетень аляти эряволь. Иля мораса Цёфксти мярьгсть «Одихмантинь цёрац»,
«Дихмантинь цёрац», «Рохматонь цёрац», «Ахматонь» эли «Рахманонь цёрац» мезе
няфни сонь алянц лангс, шятьта сире германонь Один шкайти эли славянонь шкай
Одинецти кода арьсихть тонафнефне. Академик Ягичень арьсеманзон коряс алянц
лемоц лиссь кунардонь «рахман нармунь» мяльёжеста мезе эряви шарьхкодемс кода
ломанень эди нармонень айнема вийсь. А.Асов арьси Смородина ляйсь кона лятфневсь
айнемать эса эряви шарьхкодемс кода Равань шудикс Ока ляй эли Моску. "Пантеон
Российских государей (Рузмасторонь кирдихнень шнама карксамасна)" кядьсёрматксса
Моску ляйти мярьгсть Смородина кува азондовсь Олег ширязть колга кона сашендсь
«Самородинка ваксс Моску ошть ладямс». Моску ошть ушедоманц колга азксса сявфоль
«Дорофейть Хронографста» азондозь Цёфксть ойдяй колга «конась маштсь арамс
нармонькс».



https://mdf.wikipedia.org/wiki/%D0%A1%D0%B8%D0%BB%D0%B5%D0%B7%D0%B8%D0%B5

Силезие (силезиекс Ślůnsk; полекс Śląsk; чехокс Slezsko; латинокс Silesia) -
эрямопингонь масторсь Кучка Явропса тяни явф Полень мастор, Чехмастор ди
Германие ёткса. Сон козя минералень ди эряма пърдафксса, лувови эрявикс
индустриянь аймакокс. Сяда оцю ошне Вроцлав, Катовице ди Острава.

Фкя арьсемань корява Силезиевалсь эвондась латинонь Silingi лемста, синь, улема
ульсть вандалонь (Шистяма германонь) тъналста ломатть, конат састь тяза Балтонь
иневедьжиреста Эльба, Одер ди Вистула ляйге II-це сядокизоста.

Сяда оцю ошнень кярькс Силезиеса (стане ина Полень масторса) тя Вяре Силезиень
ошкярькснень соткс, кона ащи пара мялень 14 шабра ошнень сотксокс. Соткссь веши
Полень масторть койть коряс башка сотксокс лувомась, интай сон тънярс аф фалу
тяштеви Полень картатнень эса.



https://mdf.wikipedia.org/wiki/%D0%9F%D1%83%D1%80%D1%8C%D1%85%D0%BA%D1%8F

Пурьхкя (латинокс Daucus carota subsp. sativus) - зонталацонь тъналста касыксонь
юромсь, кафтакизонь касыкссь (шуроста фкя- эли ламакизонь). Васенце кизоста касы
лопань пусмоц эди ярхцамбяленди кондясти юроц, омбоце кизоста касыхть видьмонь
кофксоц эди синць видьмонза. Сидеста васьфневи тага модакучкастонь иневедень
масторга, Африкса, Австралиеса, Од Зеландаса ди Америкса (60 сортта лама).

Недьксонц (лопанзон) кочксесазь ащемковста-медьговста. Косьфнесазь эшкс вастса
аф шинь каршеса вельхтяф ала. Юронц шувондсазь сёксенда. Ведьмонзон
аноклакшесазь таштамковста.



https://mdf.wikipedia.org/wiki/%D0%9F%D1%83%D0%B4%D0%B8%D0%BD,_%D0%A1%D0%B0%D0%BD%D0%B4%D0%BE%D1%80

Пудин, Сандор (рузкс Александр Иванович Пудин) шачсь 16 январьковста 1958 кизоня
- мокшень валморайсь, сёрмадысь эди драма сёрмадысь, ётафтысь.

Шачсь Мокша масторса, Зубунь районца, Мокшень Пимбур велеса. Горький лемса
литературань институт аделамда меле покась Мордовиянь кинигань нолдамань
оцюнякс, Сараношса Мокшень ди Эрзянь театрань оцюнякс, "Известия Мордовии"
газетонь оцюнякс. Казьф Мордовиянь сёрмадысь, Мордовия республиконь масторонь
казнеть лауреатса, Вампиловонди лемтьф пялькснемань лауреатса. Сонь налхкоманза
содафт рузонь, маринь, суоминь, шведонь ваныхненди ди морафнихненди.



https://mdf.wikipedia.org/wiki/%D0%9F%D0%B0%D0%B9%D0%B3%D0%BE%D0%BD%D1%8F

Пайгоня, пайгонят - мокшень калконь седямань кядьёнксонь эзда фкясь. Улихть сяда
оцю пайгонят, улихть сяда ёмла пайгонят. Тяса корхтамась моли ся ёмла
пайгонятнень колга, конат повфнефт сёконятненди, кърганятненди, ашкотфненди.
Мокшень и эрзянь национальнай щамть эса лама пайгоняда. Рьвяямста мокшаватне и
эрьзяватне лама кштишендсть, и нарядсост нюрьги пайгонятне циннясть,
кальдердсть, гайнясть. Сяс сидеста корхнихть: мокшавать, эрзявать нинге сонцень
аф няйсак, а молеманц ни марясак, национальнай щамсонза кальдердихть пайгонятне.
Велень инструменттнень эзда эряви лятфтамс пайгське. Тяса кирдеви мяльса ся,
мезть эрьхнезь пожаронь или лиянь-мезень колга панчфтемста. Кунардонь пинкнень
пайга вастс повфнесть коське мокорь (уштор, келу), кой-коса повфнесть кувака
эчке доска, а тяни повфнихть рельса пакш, лия кайги кшни. Пайгть эрьхнезь
байдекса, кшниса.



https://mdf.wikipedia.org/wiki/%D0%9E%D1%88_(%D0%9C%D0%BE%D1%80%D0%B4%D0%BE%D0%B2%D0%B8%D1%8F)

Ош (рузкс Краснослободск) - ошсь Мокша масторса, Мокша ляйть кержи търваса 100
вайгяльбет Сараношть эзда. Мордовия республикть Ошень районть пряошец. Лувови
ушетфоль 1570 интай афкукс ушедоманц пингоц аф содаф. Ошсь ушедфоль кунардонь
мокшень ваксарош вастса.

Рузонь лемоц лиссь рузонь валста "красный" - мазы. Сембе перьфпяльсь тоса пяк
мазыель Татищев эди Карамзин тяштематнень коряс. Ошсь ащесь пяк сиде ди мазы
вирень ваксса конанди мярьгсть Оцю Мокшень Вирь. Тя вирьсь сембе Мокша ляйть
лайме тървасоль эди ашкодсь Краснослободскяйть перьфканза.



https://mdf.wikipedia.org/wiki/%D0%9C%D0%BE%D0%BA%D1%88%D0%BE%D0%BD%D0%B8,_%D0%90%D0%BB%D1%8F%D0%BA%D1%81%D0%B5%D0%B9

Мокшони, Аляксей (рузкс Алексей Ильич Кочетков) 1898-1967 – мокшень сёрмадысь,
профессорсь.

Шачсь 1898 кизонь 21 февральковста Мокша масторса, Тарбеень районца Лопатина
велеса мокшень ашу тъналса. Васенце Масторлангонь, а меле Ошеряень торпингсоль
1916-1923. Кочкафоль Оцядувонь волисполкомти 1923 кизоня. 1924 кизоня кармась
тонафнема Москувонь университетса. Тонфнеманц шумордамда меле покась Омба
масторонь тевонь вяти наркоматса Австриеса Советонь Сотксонь консулгудса. Омбоце
масторлангонь торпингта меле покась Ушеширень Мишендема наркоматса. Лац содазень
англань, германонь, кранцонь кяльхнень. Сёрмадсь мокшекс эди рузкс.



https://mdf.wikipedia.org/wiki/%D0%9B%D0%B8%D1%88%D0%BC%D0%B5_(%D0%BA%D0%BE%D0%B9%D0%B3%D0%B5)

Лишме – мокшень койса культонь (сяда меле – иланди печкомань) ракшась, кона
лямботь, тундать, шить символксоль. Аркеологиень материалхне няфнесазь, лишмось
пяк кунара мокшэрзятнень эрямасоль. Айнемань мороса "Лишме ди сязяка" лишмось –
тарав (коричневай), акша пильге, конясонза тяште; мзярда лишмось тюри сязякать
мархта Масторть лангса ломаттненди андыкс-симдикс араманкса, лишмось сонь
сяськсы. Лишмоть печкольхть иланди нинге 15 сядокизоста (кода сёрмадсь Иосиф
Барбаро). Лишмось пильгонзон, прянц сотнелезь пяльнятненди, конатнень пезфталезь
модати, и шаволезь сонь налса

Лишмонь культоц тяфта ина няеви кой-кона илань ётафтомаса, кепотьксонди, мзярда
кандолезь юронь-кундьянь штатолть аватне (синь "ардсть" байдекнень лангса, кода
лишме лангса). Тиендсть ёмла кяскавнят, коза каяльхть сура, сотолезь кяскавнять
лентаняса, кона тиендеволь кода лишмонь понда.

Лишмонь тусьфть няфнелезь эрзятне Очижиста. Тя налхкомати-илати велеряйхне
кочкальхть аля, конань ульсь акша тюсонь лишмоц, сонга ластя лишме лангса суваль
вели Очижикс. Велеряйхне васьфтелезь сонь кшиса-салса, сяльде алясь лоткаль
лишмоса эрь кудть ваксс и азоль эрь семьяти паронь сама, арьсель паваз. Тянь
каршес сонь каванязь позада Очижить песта лишмось ильхтелезь меки велепети и тя
пингть ляцендсть ружьяса. Кода арьсесть эрзятне, Очижись сашенды ластя акша
лишмось лангса. Тяда башка лишмонь тусьфоц, кона лувондоволь Ши лаца, путнезь
тевс Масланцяста, Тройцяста, Од Кизоса. Сембоц азомок, тя илатнень-озкснень
вельде ломаттне надиясть шарфтомс эсь ширезост перьфпяльть (Масторть) и анамс
Шить эзда лямбе. Сяс, шять, кьрьвяснесть Од кизоста толмархт, штоба сяда лямбе
улель кизось, пицельхть покаряв пачат, кона символизировандась Ши; Очижиста
архнесть шурьхкя лопаса алхт, конат шарьхкодевольхть Шикс и эряфокс; ёмла
келунятнень синдемасна – максомс ломаттненди и Масторти вий. Роштувань кудса
лишмось ульсь тага инь оцю иласа-озксса. Лишмонь карязть тиелезь тя илати казяма
котфтста, прять – афкуксонь лишме пря лаца Лашмань райононь Рьба велеса (Мокша
масторса) лишмонь прять тиендезь кула лишмонь пакарь пряста, конань тонголезь
байдекти. Кельгомань од аватнень колендемасна лишмонь мархта няфневоль кода од
шачема сембе Масторса. Тяфта ина Од Кизоста адерляф од стирть озафтолезь лишмоть
лангс. Тройцяста, мъзярда аватне озондольхть, лишмоть вастс кочксесть ава,
конань щалезь-карялезь алякс. Штоба тянь сяда лац няфтемс (сон - тя лишмось),
авать пряс путнельхть пандоз. "Лишмось" цяфаль, комотнель, кожяряль, колендель
алятнень мархта. Тя озондома илась тяфтама колендема мархта фкя велеса Тройцяста
ётафневоль ламоксть. Тя пингти самс кой-кона велеса адерлякшнихть лишмокс
тундать ильхтема иласта (лишмось – тунда лаца). Тундань илатнень эса лишмонь
тусьфоц няфнесы аф аньцек шить, а сембе масторонь шачихнень ваймоснон, конат тя
пингть (тунда) шачихть одукс.



https://mdf.wikipedia.org/wiki/%D0%9B%D0%B5%D0%B2%D0%B6%D0%B0

Левжа(рузкс Левжа) - велесь Мордовия республикса Мокша масторса, Орозаень
районца.

Мокшень веле Тарханка и Левжа ляйхнень лангса. Ащи 7 вайгельбя Орозайть эзда.
Сонь путомац лувондови XVII сядоти. Лемонц кирдьсы "левож" (рузкс мочало) валть
эзда. Велеса тиендсть пешень куйгор, меле куйгорста - левож. Велеть омбоце лемоц
Богдашкино: васенце велеряйть лемонц эзда.

Левжаса шачсь Россиянь и Мордовиянь народнай артисткась М.Н.Антоновась и
Россиянь заслуженнай артисткась Ю.П.Учватовась, профессорсь М.В.Учватов, наукань
кандидаттне М.В.Романовась, Р.А.Заводовась, Вооруженнай Силань полковниксь
Н.В.Гаршин, музыкантсь и дирежерсь Иван Резепов, заслуженнай артистсь Павел
Учватов.

"1728 кизоста Темникованнекс лувондовсть 10 велет. Тя Левжась - старостась Очка
Вешаев, Усад велесь - Милушка Шиндяев, Сидоровкась - Солдатко Вишняков, Сюзгари
велесь - Сюдаска Атышев, Перхляйсь - Дьячка Митриев, Муравьёвкась - Костка
Саитов, Пишлясь - Митка Родаев, Кулдымсь - Чудотка Надежин, Темяшевась - Эрзяйка
Пяршин, Верхтялимось - Сергейка Гаврилов , "



https://mdf.wikipedia.org/wiki/%D0%94%D0%B5%D0%B2%D1%8F%D1%82%D0%B0%D0%B5%D0%B2,_%D0%9C%D0%B8%D1%85%D0%B0%D0%B9%D0%B8%D0%BB%D0%B0

Девятаев, Михайила (рузкс Девятаев Михаил Петрович) (8 июльков 1917 - 24
ноябрьков 2002) - менелень ушмовийть тюремань менельвенежень вятись, содаф сонь
нацихнень Германиять концетрациень лагерьста Узедом цёнгаста аф кемави
ворьгодемать инкса.

Шачсь Мокша масторса, Тарбейса. Михайила кемголмувоце шабаксоль мокшень
сокай-видиень тъналса. Аделась ляень венежвятемань тонафнемваста Казан ошса 1938
кизоня, покась венежоцюнякс Равань лангса. Сивотьфоль Якстерь ушмав 1939 кизоня,
тюрьсь Суоминь тюрембингса, ушедсь тонафнеманц Чкаловть лемса лиемань
тонафнемвастса Оренбурса, конанц аделазе 1940 кизоня, ди арась тюремань
менельвенежень вятикс.

Тюрембингть ушетксса, 24 июньковста 1941 кизоня, 2 шит ёт Германия вьргятсь
Советонь сотксть лангс, сон прафтсь васенце "Юнкерс" (Ju-87, мезьда меле
Девятаев Михайила казьфоль Якстерь Содафксонь казнеса.

Менельтюремаса 13 июльковста 1944 Михайила Девятаевть менельвенежец крьвязсь, и
теенза савсь валгомс Германиянь кядяла аймакса Львов ошть маласа, ди сонцьке
повсь сявомас. АБВЕРть кизефнемадонза меле Михайила Девятаев ётафтфоль Лодзь
лагерьс, коста сон ворьгодсь, интай кундафоль эди ётафтфоль Заксенхаузен
лагерьс. Заксенхаузенда меле ульсь лагерь Узедом цёнгаса салава менельвенежень
валгомвастса Пеенемюнде, коса аделакшнесть од германиянь тюрембяльсь: ракетт
Фау-2.

8 февральковста 1945 кизоня Михайила Девятаев ворьгодсь цёнгаста 10 ялганзон
мархта од "Хейнкель-111" (He 111 H22) менельвенежса. Германиянь венелень
ушмовийсь изь кенере кундамс ворьгодихнень. Менельвенежсь лиссь фронтть
китьксонь туркс, эди валгсь Советонь сотксть ширесонза. Ворьгодихне пачфтсть
Якстерь Ушмоть инерявикс стратегиянь пачфтемат Узедом цёнгать ракет
тюрембяльхнень колга, V-1да эди V-2да башка. Тянь инкса Адольф Гитлерсь лемдезе
Михайила Девятаевть эсь персононь душманокс.

Михайила Девятаевть ульсь муворукс лувовикс 10 кизот. Сонь и сонь ялганзон
лангста муворшись валхтфоль 15 августковста 1957 кизоня, мзярда Михайила
Девятаевть казезь Советонь Соткссонь иняля лемса, сонь ялганзон казезь орденца.



https://mdf.wikipedia.org/wiki/%D0%91%D0%B5%D0%BB%D1%8C%D0%B3%D0%B8%D1%8F

Бельгие, илань лемоц Бельгие Оцязорксшись - масторсь кельме-шивалгомширень
Явропса. Пряошец Брюсель ошсь. Явропонь Сотксонь ушедыец, лама кошардовасттнень
кудсна ПАСП (NATO) сявомок. Бельгиесь тя 30,528 кв. вайгяльбе аймаксь, эряйхне
10.7 мильотт. Бельгиесь ащи культурань сайсекокс Германия мастор ди Латинонь
Явропонь ёткса. Бельгиесь тя кудсь кафта оцю кялень тъналонди: фламандонь ди
кранцонь (валлотт), стане ина германонь. Бельгиеса ащи кафта аймакт, пялевень
ширеса голандокс корхнихнень Фландриесь эди пялешинь ширеса кранцокс корхнихнень
Валониесь. Брюсельсь тя кафта кялень аймаксь кранцекс корхнихнень анклавсь
фламандонь аймакса.

Лемсь 'Бельгиесь' сась латинонь Gallia Belgica лемста, ётай пингонь Римонь
провинциец пялевень Галиеса белгонь эряйхнень мархта (кельтонь эди германонь
ломатть).Эрямопингонь коряс Бельгие, Недерлатт эди Люксембур содафольхть кода
Ала Модатне.



https://mdf.wikipedia.org/wiki/Metsat%C3%B6ll

Metsatöll (сире эстиекс «Вьрьгаз») — Эстинь фолк-метал полга. Ушетфоль 1998
кизоня. Эста седясь эпиконь метал эстинь фольклор мархта. Сяка кизоня нолдась
«Terast mis hangund me hinge» демо-альбом. 2000 кизоня полгу сась 2000 Varulven.
Сяда тов сон ванць тефнень мельге ди пингста пингс седясь полгать мархта.
Varulven тонадсь эрь кодама седямбяльса кунардонь фолк моронь налхксема. Пинге
ётазь шарьхкодевсь: металсь ди сире эстинь седямбяльхне фкя-фкянди ладяйхть.
Metsatöll-сь сяда тов малаткшнесь сире эстинь рунань мораманди ди калконь
седяманди. 2001 кизоня басса морайсь Andrus тусь полгаста, сяс мес сонь эсь
тевдонза ламоль, и седяманди пингоц прокс изь ляткшне. Басса од морайсь, Kuri
Raivo, мувсь аньцек 2-шка ковда меле. 2002 кизоня Metsatöll нолдась «Hundi
Loomine» («Върьгазть шачемац») альбом, конанди тись цебярь видео (нолдаец Liina
Paakspuu). «Hundi Loomine»-ти сувафтф моротне тусть ламотень мяльс. Къле эсост
кулеви эстинь афкуксонь ваймепожфсь. Англань кяльда аердамать и фольклорть
вельде вельмофтеви эстинь мяльёжесь. 2004 кизоняа шавомаса седяйть Factor-онь
вастс сась Atso. Сяка кизоня лиссь «Hiiekoda» («Репеште») альбомсь, конань шназь
металонь кельгихне ди аф аньцек марнек Эсти масторса. Тя стака металлонь
альбомса кайгихть стане жа эстинь сире седямбяльхне. 2005 кизоня Metsatöll-сь
нолдазе одукс тифста «Terast» эсь сире альбомонц. Од лемоц «Terast mis hangund
me hinge 10218». Сон фольклор ширде инь козясь ди тифоль пяк маштозь. Нинге синь
нолдасть концерт «Lahinguväljal näeme, raisk!» (Ванцаськ тортингса, афпаркс!).
2009 кизоня Metsatöll-сь покась суоминь Spinefarm Records сёрмадома тналть
мархта. Од альбомсна «Äio» лиссь мартть колмоце шистоза. Интернетонь сингл и
видеонь клип «Vaid Vaprust» мороть лангс лиссь 15-це январьста. Сёксенда 2008
кизоня полгась тись контракт Spinefarm Records-ть мархта, конац Universal Music
Group-ть пяльксоц. Полгась няфтезе эсь маштомашинц Wacken Open Air 2010
фестивальса.



https://mdf.wikipedia.org/wiki/%D0%AF%D0%BA%D1%81%D1%82%D0%B5%D1%80%D1%8C_%D0%BF%D0%B8%D0%B7%D0%B5%D0%BB%D0%BA%D1%81%D1%81%D1%8C

Пизелкссь (якстерь пизелкссь) (латинокс Sorbus aucuparia) (рузкс рябина
обыкновенная).

Модать лангса содаф 80 пизелксонь видта, синь эздост 34-сь касы кунардонь
СССР-ть масторса. Васьфневи пизелкссь сембе вастова, сяда сидеста Россиять
шимадомширень пялькссонза и Кавказса. Дальняй Востокса, Сибирьса васьфневихть
сибирскяй, амурскяй, камчатскяй, тянь-шаньскяй пизелксне. Лац содаф равжа
пизелкссь.

Пизелкссь аф оцю шуфта, кувалмоц пачкотькши 15 метратненди, шуроста 30
метратненди. Панжи пизелкссь панжиковста-ащемковста; панчфонза оцюфт, акшет,
кочкафт кярьмазс. Пизелонза кенерькшнихть марьговста-таштамковста, аф
прашендыхть тялонь якшамстовок.

Пизелкссь кунардонь пингста содаф кода пъчкафтомань касыкс. Эсонза пяк лама эрь
кодама витаминда..



https://mdf.wikipedia.org/wiki/%D0%AD%D1%87%D0%B5%D1%80

Эчер (венгерокс Ecser) — ошкясь Венгеронь масторса, Пешт перяфксса, Будапешт
оштърваса.

Эчерсь ащи лямбе-шистяма шири Будапештста, Ферихедь Интернационалень аэропортть
ваксса. Шабра ошкятне Маглод, Вечейш, Дьёмрё ди Уллё. МО оцюки ётай ошкять
ваксса. Ошкясь ащи 120А машина кить линияса (Будапешт-Уйсас-Солнок). Тяса
эряйхть тага мъзярошка словакта.

Васенце сёрмадома лисьма Эчер ошкять колга лиссь 15 кучкаковста 1315 кизоня,
интай ошкять ульсь ни 896 кизоста, мъзярда венгерхне пачкодсть тяниень эсь
мастору. Фкя айнема коряс ошкять лемоц арьсесь сонць Ине Ширяз Арпад. Арпадсь
сонь ушмонц мархта лоткась маласа ди кизефезь тоса эряйхнень "Кода тя вастоть
лемоц?" интай синь исть шарьхкоде. Сяс Арпадсь азсь: лемдеза тя вастть вага тя
‘тумось’ лемса (венгерокс Cser). Оттоманонь Туркань азорондамаснон пингста
(1526-1686) ошкясь шамдсь маласа ащи Будать сявоманц меле. Эчеруфне мърдасть
аньцек 1699 кизоста. Кефкие ушматт Эчерста тюрсть Ракоцить кядяла ащема каршес
торбингста (1703-1711). 1700 кизотнень ушетксста ошкять азороц граф Антал
Грашшалкович усксь словаконь вастозайда.

Фкя пяк содаф мялямвастсь ошкяса тя римонь католиконь озкскудсь путф 1740
кизоня. Ошкяса ули масторлангс содаф калконь кштимась ‘Ърьвяяма Эчерса’ (Ecseri
lakodalmas). Эчер ошкять содафкссонза улихть озкскудсь, калконь кштима ди
тумось, синь колмонза ащихть сяда эряви ошкять содафкскянза.



https://mdf.wikipedia.org/wiki/%D0%AD%D1%80%D1%8C%D0%B7%D1%8F,_%D0%A1%D1%82%D0%B5%D0%BF%D0%B0%D0%BD

Эрьзя, Степан (рузкс Нефёдов Степан Дмитриевич) (8.11.1876, Симбирень губерниень
Раторонь уезонь Баева велесь – 24.11.1959, Моску ошсь, калмаф Сараношса) сембе
масторлангонь содаф кевонь керсись (скульпторсь). Эрзя.

Тонафнесь Москувонь архтомань, кевста керсемань эди аркитектуронь тонафнемюрхтса
С.Волнухинонь эзда (1902 - 1906). 1906 – 1914 кк. Эрясь Италиеса ди
Кранцмасторса. Арась сембе масторлангти содафокс, мъзярда няфтезень покаманзон
Венециень, Миланонь (1909) ломаньётконь няфтематнень эса, тяфта ина Парижса
«Сёксень салон» няфтемаса (1912). 1927 – 1950 кк. Эрьзя эрясь Аргентинца.
Козякофнезе сетеньть калгода шуфтонь керсемань текникса. Сембода ламоц покаманза
тифт портретонь жанраса. Эрьзянь сембе шкаманц пачк ётни эсь Эрзянь масторти
кельгомась. Иля масторса эрямста мзярдовок ашезе юксне эсь калконц, тя няеви
сонь илялемонц эзда, покаманзон эздовок «Эрзява» (1915), «Мордовкань пряц»
(1917), «Мордвин сокай-види» (1937), «Мордвин атя» (1944), «Мордвин таргама
мархта» (1948) ди илятне. 1950 кизоня Эрьзя мърдась Рузмастору. Усксь мархтонза
200 лама покама ди питнень апак анак казезень синь калконцты.



https://mdf.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F

Швайцарие (германокс Schweiz, кранцокс Suisse, италиекс Svizzera, ретороманокс
Svizra), илань лемоц Швайцариень конфедерациесь - масторсь Шивалгом ширень
Явропса, Швайцариень Альпса, эряйда 7.6 мильон ломатть. Швайцаресь тя
федерациень республиксь, конась ащи 26 модада ("кантонда"). Берн ошса озайхть
федерациеть кошардовиенза. Бернда башка кафта эрявикс ошт Швайцариеса: Женев ди
сембода оцю Цюрихь. Швайцариеясь ине козя масторхнень эзда фкясь. Цюрихсь ащи
васенце ди Женевось сонь мельганза омбоце вастса масторлангса эряма цебярьшинь
коряс.

Швайцариеть масторкитькссна Германия, Кранцмастор, Италие, Австрие ди
Лихтенштайн мархта. Швайцариесь - нейтралши кирди масторсь эди сон мекольцеда
торпингсоль аньцек 1815 кизоня. Тя масторса озайхть лама ломаньётконь
организациет кода Ломаньётконь Якстере Крёзть комитетоц, Масторлангонь Мишендема
Организациесь ди кафта Явропонь Ломаньтъналонь Соткснень офиснень эзда фкясь.
Швайцариеть ниле масторонь кяленза: германонь, кранцонь, италиень ди
ретороманонь кяль.



https://mdf.wikipedia.org/wiki/%D0%9E%D1%80%D0%BB%D0%BE%D0%B2%D0%B0,_%D0%A0%D0%B0%D1%8F

Орлова, Рая (рузкс Орлова Раиса Константиновна) (шачсь 13 октябрьковста 1963
кизоня) - мокшень валморайсь, сёрмадысь.

Шачсь Мокша масторса, Сире Шяйгавонь районца, Сарга велеса. Огаревонь лемса
тонафтомъюрхтонь филологиень факультет аделамда меле покась Саргань кучень
ломаттнень велень пуромксонь оцюнякс, Саргань тонафтомвастонь тонафтыкс. Ушедсь
валморат сёрмадома 1980-са. Васенце валморокярьксоц «Аран тяштекс» лиссь 1997
кизоня. Тяни сон лама валморама китапнень тиец, казьф Мордовия Республикть
валморайсь, "Мокша" журналть валморама пяльксонц оцюняц.



https://mdf.wikipedia.org/wiki/%D0%9D%D0%BE%D1%80%D0%B7%D1%8F%D0%B4

Норзяд (рузкс Наровчат) — кунардонь мокшень ошсь Рузмасторса, тяни лувови
велекс, Норзядонь районть пряошец, ащи Пенза аймакса. 4398 эряйсна (норзядуфне),
2002 к. сёрмадомать коряс. Ошсь ащи 2 вайгяльбет Мокша ляйда, 149 вайгяльбет
Пензада шивалгомшири. Ушедомань кизось аф содаф. Сёрмавятемань индекссь 442630.

XIII сядокизоста Норзяд лемнесть Нуриджан (Наручать, Наручадь), тапафоль Батунь
ушмотнень эса 1237 кизоня. Меле сон сувась Зърня Ушмос Мохши лемть эса. 1395
кизоня сонь пълхтазе Тимур оцязорсь. XVII сядокизонь ушедомста ошсь вельмось.
1780 кизоста Норзяд арась уездонь ошекс, 1926 кизонь ушедомста лувови велекс.



https://mdf.wikipedia.org/wiki/%D0%9D%D0%B8%D0%BA%D0%BE%D0%BD

Никон (Светскяй лемоц — Никита Минов; 1605 кизонь майсь, Нижегородскяй уездонь
Вельдеманово велесь — 27.8.1681), Россиянь 17 веконь религиозно-политическяй
деятель, рузонь церькавонь патриарх, церькавонь реформатор, просветитель.
Мордвин. Шачсь кстиндаф крестьянонь семьяса. 1617 — 1623 кизотнень — Макарьев -
Желтоводскяй монастырень послушник. 1625 кизоста — священник Колычева велеса,
Москуса. Колмицьке шабанзон куломда меле нарафтсь пря монахокс Акта морять
ваксса Анзерскяй скитса (1635). Мзярошка киза ськамонза ётафтсь башка цёнгаса.
1643 кизоста — Кожеозерскай монастырень игумен. 1646 кизоня путф Новоспасскяй
монастырень архимандритокс, ся монастырсель Романофнень родовой калмосема
вастсна. Пингонь ётазь Никон ульсь ни советникокс оцязорти Алексей
Михайловиченди. Никон азсь мяль ётафтомс церькавонь эряфса оцю полафткст, синь
вожавафтольхть рузонь и православнай лия церькафнень фкя кядялу пуроптомаснонды;
сон тяфта жа азсь мяль сёрмадомс церковнай книгатнень греконнетнень коряс;
Никононь пингста сувафтфоль колма сурса озондомась, церькав потмоса морафтомась
и лия койхне. 1648 кизоста — Новгородонь митрополит, 1652 кизоста Никон
ушедозень церькавонь реформатнень. 1656 кизоня мярьгсь Рязанскяй архиепископти
Михаилонди кстиндамс мокшэрзятнень. Но сяда меле, кода Михаил шавфоль, тя тевсь
мзярс катфоль. Никононь пингста церькавсь аердсь государствать эзда, арась
омбоце властекс. «Кормчай книгати» (1653) ингольдень валса азсь мяль, бта
патриархонь властсь оцязороннеда оцю. Тя ашезь ту баярхнень, церькавонь
иерархнень мяльс. 1658 кизонь 10 июльста Никон аердсь тефнень эзда и тусь
Новоиерусапимскяй Воскресенскяй монастыри, кярьмодсь литературнай тевти. 1666
кизонь 12 декабрьста церькавонь соборсь, косольхть Антиохийскяй и
Александрийскяй патриархне, валхтозе Никононь патриархонь санцта. 1667 кизоста
сявомок кирдевсь Феропонтонь монастырьса, 1671 кизоста сявомок — мельганза ванць
охрана. Сонь муворгофнезь, што анокпазе Разинскяй восстаниять, но муворшиса
Никон ашезь виденця. 1676 кизоста сявомок Кирилло-Белозёрскяй монастырьсоль
(тяни Вологодскяй областсь). Куломдонза инголе нолдафоль воляс. Калмаф
Воскресенскяй монастырьса. Никононь капмамда меле вселенскяй патриархне лувозь,
што судендафоль сон абон, и мрдафтозь патриархонь санонц. Никон тонафнезень
патриархонь и монастырень архифнень, документтнень, кядьсёрматфнень, ётафнезень
рузонь кяльс византийскяй и польско-литовскяй хроникатнень. Сонь мярьгоманц
коряс омба масторста ускфтольхть 500 сочинения (Гомер, Гесиод, Эсхил, Плутарх,
Демосфен и лиятне). Никононь вятеманц ала панчфтольхть Хутынскяй и Иверскяй
типографиятне. Тяса печатлакшневсть церькавонь книгатне и кучсевсть сембе
странава. Москуса Никононь маласотольхть ся пингонь инь ёню ломаттне (Епифаний
Славинецкий, Арсений Грек, Симеон Полоцкий и лиятне). 1656 кизоня панжезе
Греко-латинскяй школать. Тя школась лувондови Россияса систематическяй
образованиянь ушетксокс. Никон содаф кода оратор и писатель. Содафт тяфтама сонь
произведениянза: «Азкс Иверскяй шкаень ликть колга», «Онежский крестнай
монастырть тиеманц колга», «Ваймопожфонь и масторлангонь тонафтомат», «Кемамать
марс пуроптоманц колга канонць» и лият.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D0%9F%D0%B8%D1%88%D0%BB%D1%8F

Мокшень пишля (рузкс Мордовская Пишля) (рузкс Мордовская Пишля) - велесь
Мордовия республикса Мокша масторса, Орозаень районца.

Мокшень веле Пишля ляйть лангса. "Список населенных мест Пензенской губернии
(1869)" кунардонь тяштьфксть эса Мокшень Пишлясь - казеннай веле 170 кудса,
Инсарскяй уездса. Лемоц эвондась пеше ляй валхнень эзда.

"1728 кизоста Темникованнекс лувондовсть 10 велет. Тя Левжась - старостась Очка
Вешаев, Усад велесь - Милушка Шиндяев, Сидоровкась - Солдатко Вишняков, Сюзгари
велесь - Сюдаска Атышев, Перхляйсь - Дьячка Митриев, Муравьёвкась - Костка
Саитов, Пишлясь - Митка Родаев, Кулдымсь - Чудотка Надежин, Темяшевась - Эрзяйка
Пяршин, Верхтялимось - Сергейка Гаврилов , "



https://mdf.wikipedia.org/wiki/%D0%9C%D0%B5%D1%80%D0%BA%D1%83%D1%88%D0%BA%D0%B8%D0%BD,_%D0%9A%D1%80%D0%B8%D1%88%D0%B0

Меркушкин, Криша (рузкс Меркушкин Григорий Яковлевич) (23.11.1917, тяниень
Мордовиянь Инзарань райононь Од Иссапря велесь - 13.1.1979, Сараношсь), Советонь
Сотксонь партиять тиись, рямопингонь содайсь, тонафтысь, драма сёрмадысь.
Эрямопингонь тонадомань кандидат (1947). Мордовиянь калконь тонафтомань шнаф
тиись (1965). Мордовиянь Комсомолонь казнень лауреат (1968). Мокша. Меркушкин
Криша тонафнезе Мордовиять тонадоманц эди культуранц эрямопингснон, мордовиянь
калкнень этногенезсна, коммунистонь мордовиянь аймаконь пуромксонь эрямопингонц,
эрямопингонь ширде ванондозе мокшень эдии рузонь калкнень ёткснон, тевснон,
ульсь "Масторава" эпость кочкаензон ёткса, "Рузонь-мокшень валксть" (М., 1951)
редакторонзон ёткса. Сон сёрмадсь Мордовиять эрямопингонц коряс тонафтома книгат
эди тонафтома лезкст, сёрмадсь 8 налхкомат мокшень эди рузонь кяльса: "Калкть
лемса" (1955), "Эряфонь кига" (1962) эди илят. Пцтай сембе синь путфт театраса.
Советонь Сотксонь Вяре пуромксонь 3 тердемань депутат, Мордовиянь Вяре
Пуромксонь депутат (1967). КПСС-нь 23 пуромксонь делегат (1966). Казьф Ленинонь,
Якстерь Котфонь, Покама Якстерь Котфонь, "Почётонь Знак" орденца, медальса.



https://mdf.wikipedia.org/wiki/%D0%9A%D1%80%D0%B0%D1%81%D0%BD%D0%BE%D1%81%D0%BB%D0%BE%D0%B1%D0%BE%D0%B4%D1%81%D0%BA%D1%8F%D0%B9

Ош (рузкс Краснослободск) - ошсь Мокша масторса, Мокша ляйть кержи търваса 100
вайгяльбет Сараношть эзда. Мордовия республикть Ошень районть пряошец. Лувови
ушетфоль 1570 интай афкукс ушедоманц пингоц аф содаф. Ошсь ушедфоль кунардонь
мокшень ваксарош вастса.

Рузонь лемоц лиссь рузонь валста "красный" - мазы. Сембе перьфпяльсь тоса пяк
мазыель Татищев эди Карамзин тяштематнень коряс. Ошсь ащесь пяк сиде ди мазы
вирень ваксса конанди мярьгсть Оцю Мокшень Вирь. Тя вирьсь сембе Мокша ляйть
лайме тървасоль эди ашкодсь Краснослободскяйть перьфканза.



https://mdf.wikipedia.org/wiki/%D0%9A%D1%80%D0%B0%D0%BD%D1%86%D0%BE%D0%BD%D1%8C_%D0%BA%D1%8F%D0%BB%D1%8C

Кранциень кяль илякс франциень (кранцокс français) - кяльсь, конань эса
идькспингста корхнихть 80 мильоншка ломатть масторлангса ди 200 мильон
ломаттненди сон ащи омбоце эли колмоце кялекс. Сембода лама кранциекс корхнида
эряйхть Кранцмасторса. Ламот тага эряйхть Канадаса, Бельгияса, Швейцарияса,
Кранцонь Африкса, Люксембургса, Монакоса ди Американь Аймакнень Сотксса.

Кранциень кяль шачсь латинонь кяльста, конань эса корхнесть Римонь
оцязоргирдемаса. Теенза малот португалень, испанонь, италиень, каталанонь ди
румынонь кяльхне. Кранциень кяльса тага улихть кельтонь ди германонь шоворяфкст.
Тя масторонь кяльсь 9 масторова, ди кранцокс теест мярьгихть La Francophonie
(Кранциень кяленнет).



https://mdf.wikipedia.org/wiki/%D0%9A%D0%B0%D0%BB%D1%8F%D0%B4%D0%B0%D0%BD%D1%8C_%D1%88%D0%B8

Калядань ши – кунардонь мокшень илась. Роштувань ёткть ётафневсть калядань шит.
Мокшень арьсемаса тя шиня шачсь сонць Шись. Тя шиня анасть цебярь сёра. Шабатне
шить, а эзрай ломатть илять якасть кудста кудс, морсесть калядат, арьсесть
кудазорхненди пара шумбраши, козя сёра од кизоста. Калядань морсихнень
каванякшнезь модамарь, снав, капста, чивге мархта калядань пярякат. Морсихнень
азорть кудонц вакска ётнемась лувондовсь аф цебярьс. Калядань морайхне марязь
пряснон аф анцинякс а вярдень кучф ломанькс. Синь исть эняльде а вешсть
каванямбяль. Кунардонь калядань моротнень морсезь вальмала эли кудонголе.
Роштувань моротнень морсезь аньцек кудса. Роштувань карша калядань морсихне
почерясть азорхнень лангс сёра ди иля видьмот. Сидеста калядань морсикс якасть
урта ваныхне. Синь мархтост каннесть атякш эли сараз, сувасть куду, нолдазь
кияксу атякшть. Кудазоравась андсы нармонтьке, тоса сонценьге нармоненза фалу
улелельхть шумбрат эди топоцьтот. Шачемань-раштамань ширеть калядань морсихне
няфнезь шамафкснонга вельде. Синь путнесть шамазост алашань эли офтонь шамафкст.
Тиендсть эвфти шамафкстка. Шамафкс тиендсть керста эли кагодста, архнезь содса,
петфнесть сюрот. Тиклать потмонц аропнезь, тиендсть варянят сельмонди, кургонди
и щафнезь прязост. Тяниень пингста ароптф тиклать потмос кърьвястихть штатолня и
кандсазь эвфтемкать кядьсост. Калядань морсихнень инголе мольсть Роштувань
бабатне.



https://mdf.wikipedia.org/wiki/%D0%92%D0%B8%D1%82%D1%81%D0%B5%D0%BD,_%D0%9D%D0%B8%D0%BA%D0%BE%D0%BB%D0%B0%D0%B5%D1%81

Витсен, Николаес (голандокс: Nicolaes Witsen) 8-це майков 1641 - 10це августков
1717 - Недерландонь кучф ломанць, масторонь картонь тиись, сёрмады ди 13-це
Амстердамть ошпряфтоц 1682-1706 кизоса. Сон ульсь Недерландонь Шистямаширень
Индиеть оцюнякс эди англань зидаса кучф ломанькс. Витсенць оцювенежень содаель
эди аноклась лама эрявикс XVII сядокизонь книгат голандонь венеж тиемать колга.
Николай Витсен ульсь Амстердамть ошпряфтокс - Недерландонь Шивалгомширень
Индиети оцюнякс эди кучема ломанькс. Сон Корнелис Йан Витсенонь цёрацоль,
ървяясь Дирк Тульпть стиренцты, ди арась Амстелень Тульпенбург кудть азоркс.

1662 кизоня марковста Амстердамонь атенеумса Николаес Витсен кирдсь вал модань
асуть лештяштень ащемадонза колга. 1664 ди 1665 кизоня Николаес Йаку Бореельть
мархта якась-шяясь Рузмасторть эзга ди сонь шиньгярькссонза тяштсь: аш тяса
тонадомань эли сетень тевть содаетада. Кува якась Рузмасторть эзга сон валгсь
Никон кирдить пяли, иняру Колать тусьфоц сонь мялец салазе ди меле сон азондсь
сёрмадомасонза тусьфти сюконякшнемать кувалма. Сон тонафнесь коень содама тевть
Лейден тонафтомаюрхтса. Сёрмадсь сонь киниганц "Aeloude and hedendaegsche
Scheepsbouw en Bestier" венежтиемань тевть колга 1671 кизоня. Меле сон кармась
сёрмаса полафнемс Ине Петру мархта, кона мялецоль одкстоптомс рузонь
оцязоргирдемань иневедень ушмовиенц Шивалгомширень Явропть кепотьксонц коряс.
Витсен кода недерландонь кучфоц путсь сёрмалангаконц Рузмасторонь- Недерландонь
ладяма кагодть ала, конань коряс Недерлаттненди эряволь анокламс од Рузмасторонь
тюремань венешт, Рузмасторти эряволь усксемс голандонь республикав сёра, шуфтт,
сапоньгев, кяше. 1697 кизоня Витсен ладясь рузонь оцязорти ниле ковонь тонафнема
Недерландонь Шивалгомширень Индиеть венеждингсонза, мъзярда оцязорсь эрясь
Витсенонь кудсонза.



https://mdf.wikipedia.org/wiki/%D0%90%D0%BD%D0%B0%D1%8E

Анаю (рузкс Анаево) - велесь Мордовия республикса Мокша масторса, Зубунь
районца. Эряйда 470 ломань ( 2001 ). Велеть путомац ушетф 16 в. 2-це
пяльксстонза. 1882 кизонь тяштьфнень коряс ульсь 198 кудпирьф, 1435 эряй, ащесь
Покравонь церькавсь, ульсь училища, меленця, 4 лавкат; маштсть парьнянь,
боцькянь тиендема; тундать ётнесь ярманка, эрь таргать пуромкшнесь базар.

Ащи (рузкс Вад) ляйть кержи ширесонза, 29 вайгяльбе райононь кучкать, и 12
вайгяльбе Вад арнемакинь лотксема вастть эзда.

Велеть содавикс ломаненза: тяса шачсть и кассть С. С. Ларионов , В. И. Нестеров
, А. А. Косов сёрмадыхне.



https://mdf.wikipedia.org/wiki/%D0%90%D0%BB%D1%8C%D0%BA%D0%B0_%D0%B2%D0%B8%D0%BB%D0%B5

Алька веле ( Альте-веле) (рузкс Алькино) - велесь Мордовия республикса Мокша
масторса, Лашмонь районца Ковылкинаса . Эряйда 392 ломань (2001 к.)Ащи Сеитьма
ляйть лангса, 40 вайгяльбе райононь кучкать, Ковылкино арнемаки лотксема вастть
эзда.

Велеть путомац : ушетф 17 в., ушедомац моли Алякиттнень, Алькиттнень юромста
Инсарань - Пензань засечнай чертань служилай мокшет. "Пензань губерниянь ошнень
и велетнень лувксса (тяштьф 1869 к.) " - тя Алька веле, ащи 154 кудпирьфста,
1068 ломань. 1865 к. путф шуфтонь Никольскяй церькавсь. Ульсь поташень тиенди
завод. 1914-це к. сувсесь Шадымскяй Шадым волостти, эста велеса лувондовь 336
кудпирьф. Эряйхне пълхнесть седьвальмат.



https://mdf.wikipedia.org/wiki/%D0%90%D0%B2%D0%B2%D0%B0%D0%BA%D1%83%D0%BC

Аввакум (Аввакум Петрович Кондратьев), (1620 или 1621, Нижняй Новгородонь
губерниень Нижняй Новгородонь уезонь Григорово велесь — 1.4.1682, Пустозёрск
ошсь) - протопопсь, сирекоень рузонь церькуса инярусь. Ащесь сире койса
озонкшнемать (старообрядчествать) инкса. Сёрмады Л.Толстоень ди Д.Лихачёвонь
арьсемаса, Аввакум эрзяль.

Шачсь озксвятиень тъналса. Курок илядсь аляфтома. Ёмланястокиге лама покодсь.
Якась Макарьев-Желтоводскяй монастыри, морафнезень тостонь библиотеконь
книгатнень. Вардась дьяконкс шабрань Лопатицы велеса, тоса жа ётафтфоль
озксвятиень санц. 1646 — 1647 кизотнень Москуса сувась «благочестиянь ванфтыень»
кружоку. Тяса сонь приметазь церькавонь содаф ломаттне Иван Неронов и Стефан
Вонифатьев (Внифантьев). Аввакум кудъётконь эряфсовок вятезе прянц шкаень
кулхцонды ломанькс, ашезень коле церькавонь правилатнень. Мзярошка пинге ульсь
протопопокс Юрьевец ошса.

1657 кизоста сявомок Москуса вятсь тюрема патриархть Никононь реформанзон
каршес. Аввакумонь верати тонафтомац канононь ширде педа - пес апак аделак. Сон
лама эрьгя путсь сянкса, штоба ванфтомс озондомань сире койхнень. Мольсь каршек
колма сурса озонкшнемати, церькавонь морафтоматненди, книгатнень од греконь
кяльть коряс петнемаснонды. 1653 кизоня тъналнек паньфоль Тобол ошу. Тосонга
сялдозень «Никононь тевнянзон». Тага пачфтсть лангозонза. Ильхтелексолезь
Якутскяи, но кучезь Байкалфталонь шири моли экспедициеть мархта. Пачкодсь Шилка
и Амур ляйхненди, сятнень ётксоль, кит путозь васенце кевть Нерчинск ошть
путоманцты. 1664 кизоня оцязорсь Алексей Михайлович тердезе Москуву, эрявсть
мирендафтомс масторонь церькавсь и церькавть эзда явихне (раскольникне). Аввакум
маштсь корхтама, сон пяк цебярь озксвал азыель. Лездоманкса тейнза надияфнесть
козяши и церькавонь оцю сан. Ашезь кяляцяв, изь пота валстонза. Стаки ащесь сире
койса озонкшнемать инкса. Сонь ширенц кирдезь ламоц козя баярхне. 1664 кизонь
августковста паньфоль Арханголь ширень Мезень вели. Вятсь озкст церькавса. 1666
кизоня тага ускозь Москуву, кошярязь ётамс од койхненди. И тага ашезь синдев.
Азонкшнезе эсь видешинц Родион Стрешневонь и Симеон Полоцкяень каршес
корхтамста. 1666 кизонь майста валхтфоль озксвятиень санцта, тейнза азфоль
анафема. 1667 кизоня ильхтефоль Пустозёрскяи (Печора ляйть прама видесонза).

Муворгофневсь Соловкань и Разимонь стяматнень кеподемаса. Ня стяматнень тапамда
меле, мъзярда явфоль пяк лама ломанень вайме, тернезень кулхцондыензон «кяшеса
вадендемс» оцязоронь лазкенень. 1670 кизоста сявомок кирдевсь модань вельхтяф
ямаса (4 кв. метрашка). Тяса сон и сёрмадозень эсь тяштьксонзон: «Азондомань
книгать...» ([1669]] — 1675), «Шарьхкотьфтемань книгать» (1673 — 1676),
«Муворгофнемань книгать». Аввакумонь литературонь тяштьксонзон ёткса 80 покама,
тяконь лувксса сёрманза. «Протопопть Аввакумонь эряфоц» лувондови ушетксокс
рузонь шяхярень литературти. Аввакум и нинге ширенц колма кирдиенза
пълхтафтольхть «оцязоронь кудть сюдоманкса».



https://mdf.wikipedia.org/wiki/%D0%AF%D0%BA%D1%81%D1%82%D0%B5%D1%80%D1%8C_%D1%82%D1%8F%D1%88%D1%82%D0%B5%D0%BD%D1%8F_(%D0%B6%D1%83%D1%80%D0%BD%D0%B0%D0%BB)

Якстерь тяштеня - эрь ковонь илюстрацие мархта идень журналсь. Ноляви 1932
кизоста сявомок Саранск ошса. 1933 — 1941 лисендсь "Якстерь галстук" лем ала.
Войнань кизотнень ашезь лисенде. 1964 кизоста сявомок кармась лисендема "Мокша"
журналти полаткс лаца. 1988 кизоста сявомок башка эрьковонь нолдафксокс "Якстерь
тяштеня" лем ала. Журналсь лезды тонафтомс иттнень шачема масторонь кельгикс,
перьфпялень ванфтыкс. Оцю мяль шарфневи тнафнемвастса шачема кяльть и
литературать тонафнемаснонды. Журналса лисендихть тонафтф ломаттнень,
тонафтыхнень, сёрмадыхнень сёрматфкссна. "Якстерь тяштенясь" печатлай валморат,
азкст, баснят, айнемат, тонафниень архтомат, лия материалхт.



https://mdf.wikipedia.org/wiki/%D0%A7%D0%B5%D1%80%D0%B8%D0%BC%D0%BE%D0%B9%D1%8F

Черимойя (латинокс Annona cherimola) - сембода сидеста васьфневи (Annona
cherimola) шуфтть иможенц мишендема лемоц. Тя шуфтсь касонды Андонь лашмава 1500
метра моря лангта вяри Колумбиеста Перус. Сон кирди кельме сяда ала вастовок,
сяс ули кода мумс черимойять лама лямбе масторлангонь вастова, Израильса ди
Лямбеширень Испаниеса. Тя юрс сувсихть 120-шка сортт. Черимойять тюжя-тарав
(коричневай) апак вандолтт кедец. Лангоц путьку, мяльса ули кода няемс нят
кадсть тонць суростот эзда. Илятненди тя няеви кода гонтонь кудбря. Апак
кенертть иможец улихть кода кирдемс кудонь лямбоса ляпоптеманди. Пукшец беж
тюссонь, таньфоц шары банан иневедень кузмарь (ананас) мархта лангс, сонь тага
10 – 20 равжа кулофты снавшка видьмонза. Пукшенц кондясти ярхцаманди ишекс.



https://mdf.wikipedia.org/wiki/%D0%A7%D0%B5%D1%80%D0%B0%D0%BF%D0%BE%D0%BD%D1%8C,_%D0%9E%D1%81%D0%B5

Черапонь, Осе (рузкс Иосиф Григорьевич Черапкин) 1884-1935 - ине кялень содайсь,
мокшень филологиень тонадомаса 20-30-це кизоса, кялень коряс ванондысь, лама
вийда путсь мокшень эрямопингонь, культуронь эди ломаньтналонь кизефксон
тонафнемаснонды.

Шачсь Иса Пря велеса, Мокша масторса. 1906 кизоня аделась тонафтыень семинарие,
покась тонафтыкс эсь шачема велесонза. Лама морафнесь революциень кяльвалда.
Полициеть изь лотксе ваномс мельганза. Теенза савсь тумс омбамастору. Эрясь
Бельгиеса, Кранцмасторса, Германиеса. Рузмастору мърдамда меле тусь ушмав.
Ошеряень торпингта меле покась тонафтыкс Саратувонь ошень тонафтомъюрхтса, якась
фольклорань, эрямопингонь и этнографиень материал кочксема тонадомань
экспедициетнень мархта. 1921 кизонь сонь арестонц меле сонь лемоц лама пингс
нардафоль мокшень и рузмасторонь культураснон эрямопингста.



https://mdf.wikipedia.org/wiki/%D0%A4%D0%B5%D1%80%D0%BD%D0%B0%D0%BD%D0%B4%D0%B5%D0%BB%D1%8C

Фернандель (Fernandel), афкукс лемоц Фернан Жозеф Дезире Контанден (Fernand
Joseph Desire Contandin) (8 майков 1903 к. - 26 февральков 1971 к.) - кранцонь
(французонь) налхкись - рахафтысь.

Шачсь Кранцмасторса (Францияса), Марсель ошса, Иняру Дезире шиста. Аляц банконь
покодиель, ваймама пингста налхксь кафеса, Сине илялем ала. Фернан васенцеда
ушедсь налхкома сире "Шав" театраса мъзярда сон ветель. Мархтонза налхксь сонь
брадоц Марсель. Меле Фернан кармась налхкома кода рахафты ди арась содафокс.
Кизода меле ушедсь торпингсь ди сонь аляц тусь фронтс. Торпингта меле аляц сась
куду, меле ушедсь йомла йархцама васта кудснон маласа. Фернан кармась лезнема
теенза. Теенза изь удала тонадомс тя тевти. Сон тяряфнесь покамс портса, банкса,
интай мезеге пара изь лисе ди сон мърдась налхкома тевс. "Эльдорадо" кабареса,
Ница ошса, сонь арась Фернанделькс: афишаса тяштезь "Вага сонь Фернаноц/Voici le
Fernand d'elles". "Сон" ульсь Анриет Манс, Фернанонь ингольдень банкста покай
ялганц сазороц, кона сёрматкшнезь теенза морхт ди опереттат. Фернандель арась
васенце рахафтыкс полгаса, содафокс сонь "алашань мъзолфонц" эса. Мъзярда
Фернанделенди топодсь 22 киза, сонь сявозь ушмовийс (армияв). Сон ульсь
мелянзайкс (писарькс)93-це пандонь артилерия ушмоса. Меле сон мърдась Марсель
ошс, коса "Парамаунт" театрань оцюняц сявозе сембе Кранцмасторга оцю якамас.
Меле сон кармась налхкома Паризонь (Парижень) "Бобино" театраса. 1938 кизоня
Фернандельть сявозь фронту, коса сон служась ди тага налхксесь, рахафнезень ялга
ушматтнень (солдаттнень). Киноса Фернандель васенцеда налхксь 1930 кизоня,
нюрьхкяня фильмса "Сембода пара ванни/La Meilleure bobonne". 1931 кизоня Марк
Аллегре (Marc Allegret) макссь теенза «аф машты габаряй» рольсь "Акша ди
равжа/Le Blanc et le noir" фильмса тиф Саша Гитрить (Sacha Guitry) сёрмадоманц
коряс. Фернандель налхксесь 150-да лама фильпнень эса. "Балонь тяштема книганя"
фильмсь (ф. оцюнясь Жульен Дувивье (Julien Duvivier) Венециень фестивальса 1937
к. сявозь "ине пара омба масторонь фильмсь" казне. 1942 кизоня Фернандель
кармась покама фильмань оцюнякс, тись колма:

Мекольце тюрембингонь "Сен Вальть айнемась/Le Mystere Saint-Val" (1943 к.)
картинада меле Фернандельди савсь морафтомс эсь прянь колга стапт валхт, кодапт
нъльне 1939 кизоня афоль няев седиень касфтови: "Тейнза эряви тиемс ванфтомась
(страховка) сонь пейнзонды сонь налхкома асуц ащи пейнзон эзда. Сон пяшкоды ди
цяфай кода пели эльде палы кардазсазна". 1951 сон налхксь Дувивьень "Дон
Камиллонь масторлангоняц" фильмса, конась ульсь васенцекссь кота велень озксвяти
дон Камиллоть колга фильпнень ёткса. Сонь казсь "Лувови легион" содафкскяса ди
"Ошеряйнь сатфкснень инкса" медальса. Тя пингста сонь лама арнесь Явропава,
Америкава, Канадава, казьфоль "васенцесь кранцонь культурада меле" пееди лемса,
примафоль Римонь Папать эса, ламоксть сявсь Куртеленть казне - сембода оцю казне
рахафтыенди. 1963 кизоня Фернандель Жан Габен мархта тизе эсь кино нолдамась
"ГАФЕР" (GAFER - Gabin & Fernandel). Фернандель кулось тевлав карвоць эзда
(ракта), калмафоль Паризса Пасси калмолангу.



https://mdf.wikipedia.org/wiki/%D0%A2%D1%8E%D1%88%D1%82%D1%8F

Тюштень — айнемань ине мокшень оцязорсь, конась эрясь IV-це сядокизоста. Лувови
мокшень, эрзянь, мишарень и, улема, лия ломаттнень кяденьгирдемаснон вятиекс.
Кунардонь айнематнень коряс сонь ульсь Торама кярьгец, кона илядсь ломаттненди
тумдонза инголе. Снярда макссь вал: сон сай лездома кодак марясы ся кярьгонц
вайгяленц. Меле «Тюштень», «Тюштя» валсь арась лемкс, вельдест кармасть мярьгома
мокшень ди эрзянь лия оцязорхненди. Тюштя - мифологиянь персонаж, сяда меле -
мокшетнень и эрзятнень оцюнясна. Ингольдень фольклоронь сюжеттнень эса - цебярь
образ, сяда мельдень материалхнень эса - кальдяв. Кой-кона тяштьфонень эса
азондови, што Тюштя,Тюштень - мокшень оцязорсь, И.И.Дубасов Тамбов аймакса эряй
содай ломанть ваноманнзон коряс, Тюштян эрясь Зубово-Полянаса, вирьхнень эса,
конатнень маласа ащи Ширингуши велесь. Лия мифологиянь произведениятнень эса
Тюштя ащи акща алаша лангса, сонь лездыенза - кшнинь нярь мархта вещай варсись,
колма цёфксне, мешавась, алашась. Сон маштоль арамс алашакс, мешекс, цёфксонкс,
щукакс, атёкшекс и ст.тов; маштсь полафтомс эсь прянц, кепотьксонди од ковста
араль одкс, пялековста - виияль, машты ковста араль атякс. Тюштя эряй панда
пряса, шинь стяма ширеса. Масторть лангса сон инь козясь.Улихть сиянь палатанза,
зрнянь щамоц. Сон пяк мазы, сери, щаф - каряф наряжафста - акша панарса.



https://mdf.wikipedia.org/wiki/%D0%A2%D1%80%D0%BE%D0%B9%D1%86%D1%8F

Тройця - инь оцю тундань мокшень илась, мекольцесь тундань илатнень йоткса. Тя
пингти видемась аделсевсь ни. Кристозшида инголе тя пингста йотафнесть Велень
озкс. Тройцянь илатнень эса улихть лама кунардонь Кристозшида ингольдень койда.
Ся пингть ломатть шнакшнихть панжи, пижелды перьфпяльть, сянгяря шуфттнень,
келунятнень. Тарадса мазопнезь куттнень, повфнесть тараткат вальмятненди,
кенкшнень вельхксс, тарадса мазопнезь церькавтьке. Стирьхне Тройцянь таргаста
(недляня) йакасть панчфонь ашкотфса, тонгодсть панчфкат сёралозост, меле сембе
пуромкшнесть мазопнеф келунять перьф. Келунянкса якасть стирьхне Тройцянь алда
шить эли шобдава Тройцянь шиня. Тройцять келуня морса лемнезь "кизонь шинякс".
Стирьхне келунять мархта вятнезь вели кизоть. Тяда ингольдень пингста келунять
ваяфнезе ведти, эняльдсть Ведявати штамс кизонь шить шаманц. Меле йотафнезе веле
кувалма.Тройцянь таргать аделамста сембе лисендсть тундань ильхтема (първажама).
Тяфтама ила йотафневихть тячивок. Тундань ильхтемста тяфта же мазопнесть инголе
кантф келуня. Фкя стирня кочксевсь тундакс, сонь прясонза оцю ашкотф. Кой-кона
велева тяфтама ашкотфть кандозь оцю олгонь песа эли сотнекшнезь келунять пряс.
Оцю велетнень эса эрь курнясь мазопнесь эстеенза Стирь тунда. Кой-кона велетнень
эса ашкотфса наряжакшнесть стирьшабаня. Уленди келу вастс тундань ильхтихне
кандыхть сянгяря тарадста тиф крёз. Тундань ильхтема сашендсть тарадса щаф вирь
ломатть. Наряжакшнесть Виряватка. Тиендезень ломатть ди ракшат тарадста, тишеста
ди панчфса. Кочкасть Каньфонь ърьвяня ди Пиди палаксонь ърьвяня, синь нинге
лемнезень потишкакс. Вяре азф иласа полаяйда башка щакшнесть иля ломатть
ърьвяяйкс ди ърьвянякс, атякс ди бабакс, офтокс эди с. т. Нятнень курнява
молемста каванякшнезь позаса, пуреса. Наряжафне тянкса морсесть морхт, къштисть,
къштимасост няфнесть кодамога паксянь тефт, курнява молихнень, ванондыхнень
валондозь пуреса, позаса, ляпоняста эрьхнезь тарадса, панчфса ди с. т. Тяфта
арьсесть теест шумбраши, касфнезь эрьгаснон.



https://mdf.wikipedia.org/wiki/%D0%A1%D0%B0%D0%B1%D0%B0%D0%B5%D0%B2%D0%B0

Сабаева (рузкс Сабаево) (эрзякс Сурвеле)— ащи Мордовия Республикаса Кочкуровань
район - ца. Эряйда 1319 ломань (2001 к), сяда ламотне эрзят. Ащи Сеняш ляйть
лангса, 23 вайгяльбет райононь центрать эзда и 10 вайгяльбет Качелай машинань
кинь станциять эзда. Путомац ушетфоль 13 - 14 вв., эстонь лемоцоль Сурвеле. 18
в. Сура и Нерлейка ляень видестонь модатнень явомста сатсь Кочкуровань ломанти
Сабаев Аркашканди, тяста велеть лемоцка. "Сибирскяй губерниянь велетнень
лувксса" (1863 - це к.) Сабаева велесь - удельнай веле 219 пирьфса (2 012
ломань)Карсунскяй уездса.

Сабаевань велень администрацияти сувсихть Майдан (24 ломань) и Пенькозавод (77
ломань).



https://mdf.wikipedia.org/wiki/%D0%9F%D0%B8%D0%BD%D1%8F%D1%81%D0%BE%D0%B2,_%D0%AF%D0%BA%D1%83

Пинясов, Яку (рузкс Пинясов Яков Максимович) (29.12.1913, тячиень Мордовиянь
Зубунь райононь Мордовскяй Поляна велесь – 25.5.1984, Саранск ошсь) - мокшень
валморайсь, сёрмадысь. Калконь (1983 к.), шнаф (1963 к.) сёрмады, Мордовиянь
Масторонь казнень лауреат (1970 к.). Советонь Сотксонь Сёрмадыень сотксноь якай
(1940 к.). Сёрмадома ушедсь 20-це кизотнень песта. «Эряфсь панжи», «Эряфсь
аськоляй инголи», «Тол» валморонь кярьксонь эса азондсь колхозонь эряфть,
марстонь покамать, культуронь эряфса сатфкснень колга. Лама сёрмадсь иттненди.
Тяштсь азкст, ёфкст, повесть, новеллат. Пинясовонь произведениянза кошярясазь
шабатнень ламонь содама, тонафнезь лац прянь вятема, шачема масторть, шачема
кяльть кельгома. Сёрмадсь 70 лама китап иттненди, ламотне эздост ётафт рузонь
кяльс. «Обыкновенные варежки» азксонь кярькссь Москуса нолявст сисемксть,
«Шумный брат» повестсь – кафксть. Пинясовонь покаманзон ётафтфста лувондсазь Ине
Британиеса, Болгариеса, Венгеронь масторса, Германиеса, Китайса, Румыниеса,
Чехмасторса, Словакиеса. Казьф медальса, синь ётксост «Москуть араламанкса»
медальсь.



https://mdf.wikipedia.org/wiki/%D0%9E%D1%80%D0%BA%D1%81%D0%BE%D1%84%D1%82%D0%B0

Орксофта (латинокс Panthera leo) - рявсь Felidae юрста, фкя ниле "оцю катаста"
Panthera симанксса. Сталмоц 200 килошка. Сон омбоце сяда оцю катаста бабрида
меле. Тяни орксофтт эряйхть идем Сахарти малады паксява ди Азиеса коса синнеда
пяк кържа судардсть кельме-шивалгомширень Индиеса, интай кунара юмасть
кельмеширень Африкста, Кучка Шиньстяма ширеста, шивалгомширень Азиеста. 10,000
кизода инголе орксофттне ульсть сидеста васьфневихть лофцонь търяйхнень ёткса
ломаньда меле. Синь эрясть сембе Африкова, Явразиева шивалгом Явропань сявомок
Индие ди Америкти (Юкон ляйда Перу масторти).

Орксофтт эряйхть 10-14 кизошка идем эрямаса, пякстаф кирдемаса 20 кизоти. Синь
сидеста эряйхть саваннава, тише паксява, нъльне ситерькс вастова ди вирьге.
Орксофттне пяк эсь тъналонь кельгихне иля кататнень коряс. Орксофтонь прайд
(тънал) ащи эсь авакатада, синь лефкстост эди кържа лув пря атякатада. Авакатань
полгац марса ракшатнень кунци пестяфнень кочказь. Орксофтсь ару рявсь эди ине
вии рявсь.

Мокшень лем «орксофта» пяк кунара ди шачсь «ор» эди «офта» валста. Иля кяльса
орксофтонь лемсна лиссть латинонь «leo» валста. Мокшень корхтафга ванфтовсь иля
орксофтонь лемоц «орослан» кона сась "Аслан" эли "Арслан’’ (оттоманонь ارسلان
arslān эди اصلان aṣlān) валста, туркань кяльста. Сельжук туркат, оттоматт эди
иратт мярьгсть «Орослан» синь оцязорснонды. Венгерокс орксофтти мярьгихть
oroszlán.



https://mdf.wikipedia.org/wiki/%D0%9C%D1%8A%D1%80%D0%BD%D1%8F

Мърня (рузкс Мордовская Муромка) - мокшень веле Пензань аймакса Мокшанонь
районца. 45 кудбирьф, 77 эряй (2004 к.)

Ушетфоль XVII сядокизонь васенце пяльксса Мърня ляйса. Ушедыенза Инзарань уезста
мокшет. 1718 кизонь лувомаса лятфневсь кода Инзарань уезонь Чембаронь станца
веле, 103 аля ваймот. 1745 кизонь лувомаса 348 аля ваймот. 1877 кизоня
Нижнеломувонь уезонь Атмисонь волостьса, 215 картт, шуфтонь озкскуд Иняру Колань
лемс (путфоль 1844 к.), тонафнемваста. 1894 кизоня Мърняса ульсь земствань
мокшень кяльса тонафнемваста. 1912 кизоня Нижнеломувонь уезонь Потмань
волостьса. 1926 кизоня Мърняв сувасть Губанонь веленят. 1939 эди 1955 кк.
Голицынань велень пуромксоль, "Якстерь тяште" колхозонь кучкац (1955 к.).



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D1%8A%D1%80%D1%8C%D0%B2%D1%8F%D1%8F%D0%BC%D0%B0%D1%81%D1%8C

Мокшетнень ърьвяяма (ърьвяяфтома) койсна аф фкатольхнь эрзяннетнень мархта. Синь
ашезь салсе ладяф стирьхнень, тяка пингть синь ульсть койсна кунцема мархта.
Васенда ладяф цёрать алянза-тядянза тиендсть канкст Юрхтазоравати и
Кудазоравати. Озондсть, тернезь Юрхтаванять, Кудазоравать и кулоф
атяснон-бабаснон ваймоснон. Шапаксста пицесть жувата мархта кшинят и путнезь ня
кшинятнень кудинголи и перяфть ваксс. Тяда меле ладяф цёрать аляц керсесь кочам
шра лангс путф кшиста, шамнезе кши кочамть потмонц, а шамфт вастть пешкотькшнезе
медьса. Шобда вене, киндивок апак аст, ладяф цёрать аляц, ластя айгор (алаша)
лангса тушендсь ладяф стирть кудонц ваксс. Тоса путнезе медьса ватьф кши кочамть
ортань столбать лангс, калдорфтсь вальмав локшенц мархта и ювадькшесь: - Сетя,
мон Мазакань Вешняксь - стирцень Кодайть цёразенди Урати вешан; сявк ортать
столбаста кшизень медь мархта и озонтт. Тя валхнень азомда меле, Вишняк пяк
вишкста арды кудозонза. Сетя стяшенды, курокста сърхкай и шабанзон или шабранзон
мархта, ластя кильтьф алаша лангса, арды Вешняконь вельге и ёрай сянь кундамс.
Аф кармай Вешняконди паваз, кда Сетя кундасы сонь ки лангса: пикссазь сонь пялес
куломазонза и ёрдасазь шамазонза кши кочамонц - аф кармай ърьвяяма. Къда аф
кундасы, пачкоди Сетя Вешнякть кудонц инголи, калдорфты и кизефтьсы кудса кудть
азороц или аш. Кудазорсь няфтьсы прянц вальмава, тянь мархта няфтьсы, што Сетяда
инголи пачкодсь куду и киндивок ашезь кундав. Кда кудазорсь аш кудса, лисенди,
што сон косовок кяшенди, а Сетя ёрдасы вальмазонза кши кочамть, аф ули
ърьвяямати. Кда ладяф цёрать аляц кармай кудса и няфтьсы прянц вальмава,
атказамс рьвяямать эзда аф лиси. Сетя мрдай кудозонза, озонды Юрхтаваняти,
Кудазоравати (Кудаваняти), кулоф атянзонды-бабанзонды и путнесы ърьвяяма кши
кочамть тейст казнекс.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D1%81%D0%BE%D0%BA%D0%B0%D0%B9-%D0%B2%D0%B8%D0%B4%D0%B8%D0%B5%D0%BD%D1%8C_%D0%BB%D0%B8%D1%82%D0%B5%D1%80%D0%B0%D1%82%D1%83%D1%80

Мокшень сокай-видиень литератур - XIX-XX сядокизонь мокшень кяльвалонь тарадсь.
Ся пингть мокшетнень ёткста ламотне маштсть ни морафтома, сёрмадома, тя пингть
кармась латцевома сокай-видиень азондомань кяльвалське. Калконь азондомань тя
формась ули кода лемдемс стама куцеманякс, мъзярда кяльвалсь ётась фольклоронь
стадияста литературонь стадияти. Иля валса корхтазь, сокай-видиень азондомань
кяльвалда меле кармась латцевома мокшень афкуксонь реализмань ди романтизмань
литературсь. Мокшень сокай-видиень литературсь, кода калконь литературське, -
тяка калконь вайгялец, аньцек тя вайгяльсь моли ни васенце пялес афкуксонь
литераторхнень эзда. Нят ульсть валморамань и азондомань сёрмадомат, конатнень
латцезень асувонь маряй интелигенциясь. Тяфтама васенце литераторкс ульсть
велень тонафтыхне, калконь маштомашинь содайхне, синь покамаснон сёрматкшнезь
рузонь ди омба масторонь тонафтф ломаттне. Афкуксонь мокшень литературть
ушетксоц моли Роман Учаев.



https://mdf.wikipedia.org/wiki/%D0%9C%D0%BE%D0%BA%D1%88%D0%B0%D0%BD_(%D0%B2%D0%B5%D0%BD%D0%B5%D0%B6)

Мокшан, Мокшана - Мокша, Вад эди Ока ляйхень эзга уендеманди мокшень оцю
венешнень эзда фкясь. Мокшатт тиендсть Казаньца , Чебоксарса , Нижняй Новгородса
, Москуса. Венежть кувалмоц 16-30 сель, кърхкалмоц 2-3 аршин; вельхкс мархта;
теенза ускови 3-5 тонна сталма, Тя венеженди мярьгсть мокшан (аля венеж) эли
мокшана (ава венеж).

Уендемкатнь тиендезь сёксеста сявомок шадоть самс. Кочксесть алгак васта, караф,
куване улель кода тотмадемс тунда оцю уендемкать ведти. Оцю венежень ведти
нолдама пингть ванондома пуромкшнесь марнек велесь. Венеж уендемкань тиемс ся
ширеса вирьда ламоль. Тефти кярьмотькшнесть полгань полга. Синь фкя пингть
ушеткшнесть мзярошка венежень тиендема. Тяфтама полгань эса покодсь 20 - 30
ломань.Ня венежень эса шапихть, шочконь пилендайхть, лия мастярхт. XIX векть
60-це кизонзон самс ульсть лошматть - тя сят, кит мишендсть вирь венежень тиемс.
Мокшеть и Сурать малава аноклакшневсть лама калгода шуфтта - тумода, сиректа,
ушторда, а тяфта иа венежолганди моли пичеда. Ульсть мастярхт, конат тиендсть
эрь кодама эскт, кабанят, кшнинь цинзерхт, якарьхть. Мушкть и кузгяшеть
аноклакшнезь инголькиге.



https://mdf.wikipedia.org/wiki/%D0%9C%D0%B0%D0%B9%D0%BD%D0%BE%D0%B2_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Рузонь учёнайхнень докладсна тусть омба масторонь исследовательхнень мяльс.
Васенцеда международнай форумса мольсь корхтама Россиять этническяй составонц
колга. Конгресса азфоль, што аф сембе инородецне историческяй оцю киса юмафтозь
эсь шамаликснон, ламотне тянивок империянь эряйхнень ётксот.

В.Н. Майнов тись методика, кода кочксемат народнай юридическяй койхнень,
обуцятнень. Сон тя тевти шарфнесь оцю мяль, сембе работанзон эса корхтась тянь
колга. Тяфтама исследованият вятевсть аф аньцек Россияса, но и лия масторсовок,
кепотьксонди, В.В. Богишичень программанц коряс печатлавсть материалхт сербонь,
французонь и немецонь кяльса. Синь эсост корхтамась мольсь южно-славянскяй
народонь койхнень, обуцятнень кочкамаснон колга. В.Н. Майнов Богишичень
программанц сембе ширде ванозе, мусь эсонза лафча ширетка. 1875 кизоня «Знание»
журналса В.Н.Майнов печатлазе сонцень «Юридическяй коень программанц». Тя
программав сувафтфольхть 4 разделхт, эсост ванондовсь 435 кизефкс гражданскяй
правать колга, гражданскяй и уголовнай процессть колга, уголовнай и
международнай правать колга.

1877 кизоня Майнов азсь мяль Рузонь географическяй обществати ётафтомс
экспедиция мордвать антропологиянц и этнографиянц тонафнеманкса. Учёнай
секретарть ширенц кирдезь, тейнза и мярьгсть ётафтомс тя экспедициять. 1877
кизоня «ИРГО-нь известиятнень» эса печатлафоль Майновонь экспедициянц проектоц.
ИРГО-сь нолдась ярмакт, и исследовательсь ётафтсь экспедиция Нижегородскяй,
Симбирскяй, Казанскяй, Тамбовскяй, Самарскяй и Пензенскяй губерниятненди.

Путешествияс тумдонза инголе Майнов киза тонафнесь мокшень и эрзянь кяльхнень
эса. Тя пяк лездсь учёнайти корхнемс ломаттнень мархта синь шачема кяльсост.
«Исторический вестник» журналть редакторонц С.Н. Шубинскяень валонзон коряс,
«учёнайсь кочкась лама материалда мордовскяй народть антропологиянц,
этнографиянц, юридическяй эряфонц-ащефонц, религиянц, кяленц и психологиянц
колга».

Сонцьке В.Н. Майнов сёрмадсь, што экспедициясь удалась, кочкафоль лама эрявикс
материалда. Сон сёрмадсь тяфта: «кочкафоль сняра материалда, што пелендень,
кенерян ли синь сембонь педа-пес ваномс, латцемс вастоваст».

1879 кизоня «Слово» научнай, литературнай и политическяй журналса В.Н. Майнов
печатлазе кочкаф материалонц васенце пяльксонц.

Рузкс сон лемтьфоль тяфта: «Очерки юридического быта мордвы». Тя васенце
пяльксса исследовательсь сёрмадсь мокшэрзятнень рьвяйсемаснон и рьвакс
тушендомаснон колга, ся койхнень колга, конат улендихть ня илатнень пингста.
Мзярошка кизода меле «Императорскяй Рузонь географическяй обществать
тяштьксонзон» эса лиссть учёнайть лия работанзовок — «Результаты
антропологических исследований среди мордвы- эрзи» и «Очерки юридического быта
мордвы». «Финно-угорскяй обществань журнапсь печатлазе французскяй кяльс
ётафтфста «Остатки мор¬довской мифологии» Майновонь статьянц. Тяда башка Майнов
сёрмадсь лама лия статьятка: «Средняй Поволжьянь инородецне», «Фкя ши мокшетнень
ёткса», «Мордвать ширес якамань очеркне», «Мезе печатлаф мордвать колга тяни-
ень литератураса» и лият. Койсонок, Майновонь аф сембе работанза тя пингс
печатлафт. Ашесть лисе «Антропологические исследования мордвы- мокши», «Очерк
быта мордвы в момент встреч её с русскими» и «Народная психология мордвы»
статьятне. Сянь колга, што синь улихть, што синь сёрматфт, пачфнесь
«Исторический вестникть» редактороц С.Н. Шубинский.

Тяниень учёнайхнень арьсемаса, В.Н. Май¬новонь «Мордвать-эрзятнень ёткса
антропологическяй исследованиятне» работац ламода сиредсь. Ся пингть, мзярда сон
сёрматфоль, сон азсь од вал мордвать тонафнемаса, тянь колга корхтай сявок, што
РГО-сь макссь авторти золотань медаль. В.Н. Майновонь койса антро- пологическяй
ширде эрзятне и терюхаттне пяк малат. Вов мезе сёрмадсь исследовательсь:
«Эрзятнень аф пяк лама шабадост. Кизефнеф 26 ломаттнень шачендсь 165 идьсна, тя
лувксста шиса лядсь — 77, средняйста лисенди — 5,89; эрзятнень аш кода лувомс
стама плямакс, конат кирихть сяс, мес маласост русне; нльне ся васттнень эса,
коса синь пцтай прокс рузыясть, эсь шамаликснон ванфтозь».

Сембода содафт В.Н. Майновонь «Морд¬вать юридическяй бытонь очерконза». Тя
работаса улихть тяфтама разделхт: «Мордвать башка плямакс тиевомац и ся
полафтксне, конат эвондакшнесть руснень и татархнень мархта серцек эряма
пингть», «Мордвать родственнай сотксонза», «Рьвяйсемась, рьвакс лисендемась»,
«Семьясь, кода шачфтыхнень и синь идьснон марстонь союзсна», «Семьясь, тя валть
сяда келиста шарьхкодемасонза», «Тядяфтома-аляфтома лятфнень мельге ваномась»,
«Сире ломаттнень мельге ваномась», «Уликсшинь явондомась», «Договорхне» и стак
тов. Н.Ф. Мокшинонь валонзон коряс, тя работась ульсь васенце азондомакс
мокшэрзятнень койснон, обуцяснон, эряфснон- ащефснон колга. Авторсь сёрмадсь
сянь колгавок, кодамот койсна мордвать маласа эряй лия нароттнень, шарфнесь мяль
сянди, мезе ётась мордвати лия нароттнень эзда.

В.Н. Майнов сёрмады, што мордвась эсь оцю родснон шарьхкодьсы, кода фкя марстонь
оцю семья, сяс ули и тяфтама валмуворкссна, «Фкя шачема — фкя пирьф».

В.Н. Майнов сёрматкшнезень раднякешинь лепнень, термиттнень: «Мордовскяй
семьяса, — сёрмады авторсь, — пяк лама лемда, кодамоса пшкятькшнихть фкя-фкянди
фкя семьянь ломаттне, ширемста варжакстыхть сянь лангс, кие юкстасы, кода
пшкятькшнема тейнза тя или тона раднянцты».

В.Н. Майнов башка мяль шарфнесь кровнай родствань термиттненди. «Мордвась пяк
ваны сянь мельге, штоба сяда оттне почитандазь пшкятькшнельхть сяда
эряфкшуфненди».

В.Н. Майновонь материалонза няфнесазь, ко- дамоль мордовскяй семьясь XIX векть
пенцты. Ульсь кудазор, кудазорава, покштяй (э.), покштяава (э.). Исследовательсь
сёрмады, што сяда оцю семьят сон няйсь мокшетнень ширеса. «Эрзянь семьяса, —
сёрмадсь публицистсь-этнографсь, — сисемда лама ломань мон ашень няе, а мокшень
семьятнень эса лувондонь 25 и сяда лама ломань... Иссаса тейне няфнесть атя,
конань родоц сокама лисендсь 21 сокаса; сонь семьясонзоль сонць, рьвац, брадоц
цёранзон мархта, сятнень кота цёрасна рьваснон мархта, сембоц тя семьяса 51
ломань».

«Очеркнень...» эса авторсь шарфни мяль сянди, кода мордвась тонафты-касфты
идензон эса: «Мокшэрзятне тонафтсазь идьснон стане, штоба сят кельголезь эсь
родительснон, почитандалезь сембе оцюфнень». Кие юкснесь тядянзон-алянзон колга,
стапнень сюдондозень сембе велесь.

В.Н. Майнов сёрмады: «...мордвась пяк ваны сянь мельге, штоба кудса сембе
фкя-фкянь марх¬та ладяльхть, кудазорсь сембе идензон кирдьсыне стане, што 30
кизоса цёранза вестевок каршек вал аф азыхть, сембоса кулхцондсазь».

Исследованиясь нолдафоль французскяй кяльса. Н.Ф. Мокшин «Мордвась омба
масторонь и российскяй путешественникнень ванфса» книганц эса лятфнесы В.Н.
Майновонь трудонц. Мордовскяй учёнайть арьсемаса, В.Н. Майнов аф семботь видеста
азондсы мордвать шкаенди верондамань коензон колга, но лац-ряц В.Н. Майновонь тя
оцю трудонц (170 стр.) аф Н.В. Мокшин, аф лия исследовательхне педа-пес ашезь
ванонда.

Публицистсь, этнографсь тись мордовскяй мифологиять тонафнемаса оцю тев, сон
сёрмадсь языческяй культонь кунардонь форматнень колга, шарфтсь мяль сяндивок,
мезе мордовскяй язычествать эзда ётась рузонь мифологияв. Авторсь тяштсь
кереметень озксть колга, шарфтсь мяль сянди, кода атятне кочксезь тяфтама
озксонди вастть. Тяфтама озксне ётафневсть ляй трваса или лихтибря ваксса,
вирьса, штоба афольхть уле лишнай сельмот. В.Н. Майновонь валса, мордвась
кочксесь стама васта, коса касольхть тумот, пяшет или келуфт. Оцю пежекс,
грехокс лувондовсь кереметень сире вастть кадомац. Мзярда кстиндамань пингть
кунардонь озке васстне тапсевсть, срафневсть, то мокшэрзятне омбоце шинякиге
меки аропнезь кунардонь озке вастснон.

Содаф, што кой-кона исследовательхне лувондозь мокшэрзятнень идолонди
озонкшникс. В.Н. Майнов тянь лувондсы аф виде мялькс. Сон сёрмадсь: «Мордвась
идолонди мзярдовок ашезь озонкшне, синь ашесть сюконякшне эсь кядьса тиф
кодамовок предметонди, синь озонкшнесть сянди, мезть шачфтозе, касфтозе
природась». Майновонь трудса лама кунардонь пингонь мор¬довскяй молитвада,
религиозно-мифологическяй терминда и стак тов. Сембось тя пяк лезды аф аньцек
историкненди, этнографненди, но и кяльть тонафниензонды и фольклориеттненди.



https://mdf.wikipedia.org/wiki/%D0%9A%D1%8F%D1%80%D1%8F%D0%B4%D0%BE%D0%BD%D1%8C_%D0%BE%D0%B7%D0%BA%D1%81

Кярядонь озкс - тундань мокшень озкссь, конась ётафневсь тундань видемада
инголе, сонь нинге лемнезь плугонь озксокс. Анокласть тя озксти марстонь келеса.
Рамсесть озксонь бука, аватне анокласть пуре. Ладяф шиня ила шинь щамса ломатть
пуромкшнесть азф вастс. Кудстонга кандсть ярхцамбяльхть, кши, пярякат, алхт.
Атятне печксезь озксонди аноклаф букать, оцю съргавозьса пицесть сиволь. Эрь
кудазорсь малаткшнесь шаваня мархта съргавозть ваксс, теенза путнесть пал.
Озксть ушедомста инятясь эли ине сире атясь пъшкятькшнесь Масторкирдити кучемс
велеряйхненди цебярь сёрот, лямбе мани шинят, пиземнят. Тяда меле сембе симсть,
ярхцасть. Латцезь кона шиня лисихть паксяв. Тя тевонди кочксевсь тевонь кельги,
цебярь кудазор. Лувондовсь сокама васенце лисить тёждя кядец. Марстонь озксть
меле ётафневсть кудонь, эсь тъналонь озкстка.



https://mdf.wikipedia.org/wiki/%D0%9A%D0%BE%D1%88%D0%B5%D0%BB%D0%B5%D0%B2%D0%B0,_%D0%9D%D0%B8%D0%BD%D0%B0

Кошелева, Нина (рузкс Кошелева Нина Васильевна) (1.7.1952, тяниень Мордовиянь
Сире Шяйгавонь райононь Вяртяльме велесь), композиторсь. Мордовиянь калконь
артистсь (2002), Мордовиянь сетенень казьф тиись (1991), Мордовиянь Масторонь
казнень лауреат (1986), Россиянь КС полаяй (1982). Мокшава. 2002 кизоста сявомок
– Мордовиянь Композиторонь Сотксть (КС) пряфтоц. Кошелевась васенцеда няйфоль
Рузмасторонь композиторонь Вяре Равань пяльксть концертсонза, кона ётась
Сараношса 1972 кизоня. Тяса сон моразень фортепианонь покаманзон. Кошелева
Нинать 1970 кизотнень арьсеманзон ётксот: струнань квартет, концерт кларнетонди
оркестра мархта, «Арзамасонь Алёна» балетонь сюитась. Композиторонь эсь лацонь
ширец няевсь «Мокшень морот» кярькса, сон тяштьфоль меццо-сопранонди и струнонь
квартетонди (1975, Рузмасторонь КС пр. 1988), «Мордовиянь морхне» кантатась
(калконь валхне). Мордовиянь ломаньтъналонь эсь лацонь ширесь няеви композиторть
«Мордовиянь ърьвяямась» седямань картинастонза, «Сиянь эрьхке» седямань ёфксса
(Ежовонь эди Голенковонь налхкомась), «Ведявать дейканза» ёфксса (налхкомась
Пудинонь), налхкоманди седяманц эзда, «Тюриеть колга морась» ораторияста ди иля
покамастонза, 1990 кизотнень Кошелевась сёрматсь колма фугат фортепианонди,
колма ваймопожфонь морот; 2001 кизоня тяштсь «Арзамасонь Алёна» балет, «Авань
портреттне» симфониянь сюита. Кошелевась сёрмадсь 50 лама мора. Кошелева Нинась
сёрмадозе Мордовиянь Масторонь гимнать седямать. Сон кочкафоль мордовияста
калконь вельмофтемань Пуромксонц исполкомозонза.



https://mdf.wikipedia.org/wiki/%D0%97%D0%B0%D1%85%D0%B0%D1%80_%D0%94%D0%BE%D1%80%D0%BE%D1%84%D0%B5%D0%B5%D0%B2

Дорофеень Закарь (рузкс Захар Фёдорович Дорофеев1890—1952) — мокшень валморайсь,
ётафтысь, тонафтысь, од мокшень кяльвалть ушедыец. Шачсь марайковть 4-це
шистонза, 1890 кизоня Салазгярьге велеса Спасскяень уезса, Томбунь аймакса (тяни
Мордовия республикать Тарбеень районць) мокшень тъналса.

Сёрмадсь мокшень, рузонь кяльса. Валморамасонза улихть мотифт, коса маряви
Шкайти пъшкядемась. Кочксезень мокшень фольклорть, ётафнезень синь рузонь кяльс
(ёфкст: «Пяльхкяпряня», «Ленгянь и сиянь кошельня», «Колма братт колмонест»,
«Кода цёрась служась солдатонди» и стак тов). 1912 кизоня Москуса лиссь «Песни и
думы народного учителя (Ломаттнень тонафтыть моронза-арьсеманза.)» валморань
кярьксоц, кона лувондови мокшень ушетксокс од мокшень кяльвалти. Захар Дорофеев
тюрьсь васенце масторлангонь тюрембингса. Торпингта мельдень кизотнень вятсь
тонафтыень ди ломаньпуромксонь тефт. Сонь лезксонц вельде Мокша масторса ди
Пенза аймакса панчфтольхть мокшень тонафтомвастт. Сон сёрмадозе «Валда ян»
букварть, «Пиже пакся» морафтома кинигать, эрямопингонь тонафтома китапть,
мокшень тонафтомвастонди методикань вятемань валкст. Ётафтозе мокшень кяльс М.
Ю. Лермонтовть, А. В. Кольцовть, Н. В. Некрасовть, Ф. И. Тютчевть валмораснон.
Дорофеень Закарь кулось 18 июльковста 1952 кизоня Москуса. 1990 кизоня
Мордовиянь кинигань нолдамаста лиссь «Пацяяф мяльхть» сонь валморанзонды
книгась.



https://mdf.wikipedia.org/wiki/%D0%94%D0%BE%D1%80%D0%BE%D1%84%D0%B5%D0%B5%D0%BD%D1%8C,_%D0%97%D0%B0%D0%BA%D0%B0%D1%80%D1%8C

Дорофеень Закарь (рузкс Захар Фёдорович Дорофеев1890—1952) — мокшень валморайсь,
ётафтысь, тонафтысь, од мокшень кяльвалть ушедыец. Шачсь марайковть 4-це
шистонза, 1890 кизоня Салазгярьге велеса Спасскяень уезса, Томбунь аймакса (тяни
Мордовия республикать Тарбеень районць) мокшень тъналса.

Сёрмадсь мокшень, рузонь кяльса. Валморамасонза улихть мотифт, коса маряви
Шкайти пъшкядемась. Кочксезень мокшень фольклорть, ётафнезень синь рузонь кяльс
(ёфкст: «Пяльхкяпряня», «Ленгянь и сиянь кошельня», «Колма братт колмонест»,
«Кода цёрась служась солдатонди» и стак тов). 1912 кизоня Москуса лиссь «Песни и
думы народного учителя (Ломаттнень тонафтыть моронза-арьсеманза.)» валморань
кярьксоц, кона лувондови мокшень ушетксокс од мокшень кяльвалти. Захар Дорофеев
тюрьсь васенце масторлангонь тюрембингса. Торпингта мельдень кизотнень вятсь
тонафтыень ди ломаньпуромксонь тефт. Сонь лезксонц вельде Мокша масторса ди
Пенза аймакса панчфтольхть мокшень тонафтомвастт. Сон сёрмадозе «Валда ян»
букварть, «Пиже пакся» морафтома кинигать, эрямопингонь тонафтома китапть,
мокшень тонафтомвастонди методикань вятемань валкст. Ётафтозе мокшень кяльс М.
Ю. Лермонтовть, А. В. Кольцовть, Н. В. Некрасовть, Ф. И. Тютчевть валмораснон.
Дорофеень Закарь кулось 18 июльковста 1952 кизоня Москуса. 1990 кизоня
Мордовиянь кинигань нолдамаста лиссь «Пацяяф мяльхть» сонь валморанзонды
книгась.



https://mdf.wikipedia.org/wiki/%D0%90%D1%83%D0%BD%D0%BE%D0%B2%D1%81%D0%BA%D0%B8%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

1862 кизоня «Пензань губернскяй ведомостть» газетась печатлась статья, кона
лемтьфоль «Мещерать нюрьхкяня этнографическяй очеркоц»; мзярошка кизода меле
«Симбирскяй губерниянь памятнай книжкаса» печатлафоль «Мордвать-мокшетнень
этнографическяй очерксна» работась. Синь сёрмадозень В.А. Ауновский — педагогсь,
этнографсь, публицистсь, аф фкя губерниянь статистическяй комитетонь членць. Сон
азондсь мордвать культуранц, эряфонц, коензон колга.

«Мещерать нюрьхкяня этнографическяй очеркоц» статьяса публицистсь шарфни мяль
мордовскяй народть ваймонь козяшинц лангс, азонды мялезонза туф мордовскяй
моротнень колга. В.А. Ауновскяень валонзон коряс, тялонь кувака иляттнень
пингста мокшэрзятне сашендсть пуромкшнема куду. Аватне и стирьхне кштирдсть,
цёратне морсесть балапайкаса и гармоняса, ваймама ёткть кштишендсть. Оцю
праздникнень пингста лама ломаньда лисендсь ульцяв, кулевсть морот, ламотне
кштишендсть.

Пензаста В.А. Ауновский ётафтфоль Нижняй Новгороду, тяда меле служась
инспекторкс Симбирскяй гимназияса, тяка пингть сон вятсь тефт Симбирскяй
статистическяй комитетса, ульсь редакторкс «Симбирскяй сборникти». Тя сборникть
нолнезе статистическяй комитетсь. Тя сборникса Ауновский печатлась статья
«Симбирскяй губернияса инородческяй велетне». XIX веконь 70-це кизотнень колга
сёрмадомста публицистсь тяштсь, што «тянивок улихть семьят, коса эряй 20 и сяда
лама ломань, эряйхть марса, фкя-фкянь мархта ладязь, фкя пирьфса синь мзярошка
кудсна, сембе кулхцондыхть сире атять эса».

В.А. Ауновский тонафнезе аф аньцек этнографиять, мушендсь пинге археологиятивок.
«1869 кизонь Симбирскяй губерниянь памятнай книжкаса» учёнайсь азондсь
Краснослободскяй уездонь Рыбкина велеть маластонь кунардонь калмотнень колга.

В. Ауновский, кода и ламоц лия исследовательхне, пара валса корхтась мордвать
ёненц, шарьхкодемошинц колга. «...Природась макссь мордвати вии ёнь, ня
ломаттнень пяк цебярь мялямсна», — сёрмадсь сон эсь статьясонза.

Авторсь пачфни, што мокшэрзятне лиянь лангс ашесть врьгятне, маштсть ладяма
шабраснон мархта, синь ширесост пяк цебярьхть модатне, лама вирьда, ули коса
кунцемс калхт и стак тов. Но мокшетнень лангс сидеста врьгятнесть, северо-запад
ширде — русне, юго-восток ширде татархне. «Мокшетне, — сёрмадсь этнографсь, —
кода маштсть араласть эсь пряснон, и аньцек ни эста, мзярда лангозост врьгятида
пяк ламоль, мзярошка пингс макссесть пря, паннесть дацькя сёроса, питни кедняса,
медьса, а меле синь тага кярьмотькшнесть эсь тонатф тевснонды».

Раднятне марстонь келеса молихть калмолангс. Явсихть калмомарть вельхксса,
тердихть маладомс тейст сянь, кинь инкса явсихть. Тя пингть инголи туф ломанць
малады тейст, сонь лангозонза щафнесазь калмафть куду лятф щамонзон и кядьбеда
вятьсазь вели».

Мордвать и руснень аф кржа марстонь койсна, праздниксна. В.А. Ауновский сёрмады,
што мок¬шетнень тяда башка улихть синцень озкссна. Сонь валсонза 15 сентябрьста
сёронь урядамда меле мокшетнень ётафневсь «Озим-пурянь» иласна. «Пицихть копшат,
пярякат, пуре (пуренди рамайхть 4 путт медь, рамасазь марстонь келеса),
рястайхть мацихть и священникть мархта молихть пакеяв. Тоса эсь содаф шуфтснон
ала путнесазь пуре мархта боцькять, крьвяснихть штатолхт. Мзярда священниксь
бславасы марстонь симомбяльть, боцькаста пуреть явондсазь. Каннихть илас эрь
сайти пяшкее кеченя, а лядыкс озонтф пуреть явондсазь кудга».

статистическяй пуромксу. Сон лездсь кафта учительскяй семинариянь панжемаса,
фкясь панчфоль 1872 кизоня Симбирскяй губерниянь Порецкяй велеса, а омбоцеть
панжезь 1874 кизоня Псковса. Тоза сон ётафтфоль директоркс. Тя вастса Ауновский
работась 1875 кизонь 25 февральти. 26 февральста учёнайсь-этнографсь кулось,
тейнза мольсь сембоц 40 кизось. Мордовскяй исследовательсь И.С. Фёдоров мзярошка
пинге тяда инголе сёрмадсь, што В.А. Ауновский, ужяленди, юкстаф, «а сон лама
тись мокшэрзятнень культураснон, койснон, историяснон тонафнемаса». В.А.
Ауновский, кода и лия ламоц рузонь учёнайхне, вяри путнезе лия народонь
культурать эсь лацонь ширенц.



https://mdf.wikipedia.org/wiki/%D0%90%D1%82%D1%8F%D0%BD%D0%B8%D0%BD,_%D0%A4%D0%B5%D0%B4%D0%BE%D1%80

Атянин Федор (рузкс Атянин Федор Семенович) (6.06.1910, тяниень Пензань аймаконь
Мокшанонь райононь Мърня велесь - 10.07.1975, Сараношсь) - мокшень сёрмадысь,
Мордовиянь культуронь шнаф тиись (1970 к.). Советонь Сотксонь Сёрмадыень
сотксонь якай. Мокша.

Литературонь покамац ушедсь 1930 кизотнень песта. "Мазы пинге" васенце книгац
лиссь 1954 к. 1956 кизоня Мордовиянь китапнень нолдамась нолдазе Атянинонь
"Сельведь-богатырь" идень азксонь кярьксоц, тяфта ина "Пусмань панчф" кярьксоц.
1950 - 1960 кизотнень сёрмадсь валморат и азондомань ёфкст - "Постуфонь стирь",
"Богатырень тише". 1958 кизоня лиссь "Аргуня" налхкомац-ёфксоц, 1965 - "Атямсь
кельги мокшень стирь" драмац-айнемац; Сон сёрмадсь седямань налхкома, кона
путфоль Мордовиянь седямань эди драмань театрать сценаса (1967); Атянин тяштсь
"Самая длинная из дорог" драма, кона лемтьфоль Советонь Сотксонь Инялять
Девятаевонь Михайила инетевонцты, тя налхкомаське няфтевсь театраса; Ф.С.Атянин
сёрмадсь кафта пяльксса валмораса азондомась: "Шадось ушедсь" (1975) и
"Варьхмодема ланга" (1962).



https://mdf.wikipedia.org/wiki/%D0%90%D0%BD%D0%B3%D0%B5_%D0%9F%D0%B0%D1%82%D1%8F%D0%B9

АНГЕ ПАТЯЙ, м., э. – нижегородскяй мордватнень-эрзятнень шкайхнень тядясна,
кельгомать,тналть, шачфты аватнень и од шачихнень ванфтысна-лездысна.
Ковылкинскяй Ковылкинорайонца Мордовияса мокшетне мяляфтсазь сонь кода
шумбрашинь, шачемань-касомань ванфты Шкайава. Нижегородскяй эрзятнень мифснон
коряс А.П. шачсь алста, конань тапазе Чипазсь пильгса, мзярда сон съргозсь
ваймамада меле (тиезе Масторть). Арьсесть, што А.П. шачфтозень сембе шкайхнень.
А.П. ульсь Чипазть рьвац, сон най одоль, мазыель, сембе Мирса-Масторса кирделезе
эрямать; лувондозь стирькс, кона ванфтолезень стирьхнень и синь стирьшиснон.
А.П. шачфтсь Чипазть пяльде кафкса шабат (ниле шкайхть и ниле шкайават), но
илядсь стирькс. Нижегородскяй эрзятнень мифснон коряс, А.П. эряй вяре менельса и
модать лангса. Коволхнень фтала сонь кудоц, кона пяшксе шачи-касы видьмода,
жуватань (кудонь, масторонь) ваймода. Тяда башка тоса ульсть и ломанень ваймот,
конат нинге исть шача. Тя кудстонза сон кайси Масторть лангс эряма, кона моли
расаса, пиземса, ловса, зарницаса. Мекольцесь лувондовсь инь кельгома и цебярь
(пяк лама шачфты) А.П. унококс.



https://mdf.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%BE%D0%BD%D1%8C_%D0%90%D0%B9%D0%BC%D0%B0%D0%BA%D0%BD%D0%B5%D0%BD%D1%8C_%D0%A1%D0%BE%D1%82%D0%BA%D1%81%D1%81%D1%8C

Америконь Соткс (англакс United States of America, USA илякс Америк) -
Кельмеширень Америкса оцю масторсь, пряфтонь республиксь, конас сувсихть
ведьгемонь статт ди фкя федерациень перяфкс. Ащи Сетьме ди Атлантикань
оцюветтнень ёткса, сонь улихть масторкитькссна кельме ширеса Канада мархта,
лямбе ширеса Мексик мархта. Аляска стат ащи америконь масторонь пяльксоц
кельме-шистяма ширеса ди сонь ули масторкитькссна Канада ди Рузмастор мархта.
Гавайи статсь тя цёнгань кярькссь Сетьмонь оцюведень кучкаса. Пряошец Вашингтон.
Масторть тага улихть мъзярошка модат ди цёнгат Сетьме океанонь кучкаса ди
Карибонь иневедьса.



https://mdf.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B9_%D0%9C%D0%BE%D0%BA%D1%88%D0%BE%D0%BD%D0%B8

Мокшони, Аляксей (рузкс Алексей Ильич Кочетков) 1898-1967 – мокшень сёрмадысь,
профессорсь.

Шачсь 1898 кизонь 21 февральковста Мокша масторса, Тарбеень районца Лопатина
велеса мокшень ашу тъналса. Васенце Масторлангонь, а меле Ошеряень торпингсоль
1916-1923. Кочкафоль Оцядувонь волисполкомти 1923 кизоня. 1924 кизоня кармась
тонафнема Москувонь университетса. Тонфнеманц шумордамда меле покась Омба
масторонь тевонь вяти наркоматса Австриеса Советонь Сотксонь консулгудса. Омбоце
масторлангонь торпингта меле покась Ушеширень Мишендема наркоматса. Лац содазень
англань, германонь, кранцонь кяльхнень. Сёрмадсь мокшекс эди рузкс.



https://mdf.wikipedia.org/wiki/Oma_Mua

Oma Mua (мокшекс Шачем мастор) - карелонь кяльса: ливвиковонь корхтамаса эрь
недлять лисенди обществань-политикань куля лопа. Ноляви Карелияса. Лопасонза
макссевихть кулят карелхнень историяснон и культураснон колга. Вятиекс теенза
арась Карелиянь Закононь максси собраниясь, Карелия республикань
правительствась, а тяфта жа "карелиянь народонь союз" регионъётконь обществань
пуромкссь.

"Oma Mua" карелонь кяльса газетась васенцеда лиссь Карелияса 8-це лямбековста
1990-це кизоня, кизода меле кода КАССР-нь Министрань Советонь Президиумсь ладязе
карелонь кяльса тяштемать латиницань тяштемать коряс.

2011-це кизонь, кельмековста сявомок Oma Mua лисенди кафска лопа ала,
pdf-версияса, лама тюсса.



https://mdf.wikipedia.org/wiki/%D0%AF%D0%BF%D1%83%D0%BD%D0%BE%D0%BA%D1%81_%D0%BA%D1%8F%D0%BB%D1%8C

Япононь кяль (япунонь: 日本語) - кяльсь, конань эса корхтайхть 130 милион ломань
Японмасторса и япононь тъналса омба масторга. Япунонь кяльхнень эзда фкясь.

Япононь кяльсь сёрматкшневи колма сёрмадомаса: китаень тяшкст, конанди мярьгихть
kanji (漢字), и кафта силлабиконь сёрмадомат тиф китаень тяшкста hiragana (ひらがな
эли 平仮名) эди katakana (カタカナ эли 片仮名). Латинонь алфавитсь rōmaji (ローマ字) станя жа
сидеста васьфневи тяниень япононь кяльса кода: организациянь лемса, логотипса,
рекламаса, содама машинаса. Unicode'са хирагана ащи U+3040 - U+309F позициеса:

Ломанти пьшкядемс эряви поладомс пьшкядемань валбет, конань валъёжа мокшень
кяльса «азорай», «ялгай», «азоравай»: 田中さん (Танака-сан, Танака азорай), 山本先生
(Ямамото-сэнсэй, Ямамото тонафтый (пъчкафтыенди эли тонафтыенди)), 川田君
(Кавада-кун, Кавада покай ялгай).



https://mdf.wikipedia.org/wiki/%D0%AF%D0%B2%D0%B0%D1%81

Яваз (рузкс Явас) — ошти малады покодема эряма вастсь Мокша масторса, Мордовия
Республикса Зубунь районть кельмеширеса. Ушетфоль 1930 кизотнень пингста кода
Темникавонь лагерьхнень кярьксонь (Темлаг) кучка вастсь. Меле (Темлаг) арась
Дубравлагокс (Тумовирень лагерь). Репрессиень пингста сонь пачк ётасть лама
тёжатть ломань. Явас тячемс Рузмасторонь пезома кучка васттнень эзда фкясь, сонь
улихть пякстама васст ЖХ-385/2 (аватненди), ЖХ-385/11. Эряйда 7700 ломатть
(2008).

Администрациень коряс эряма вастсь ащи Зубунь районть ошень эряма вастокс.
Администрациень оцюнясь Владимир Дергачёв.

Эряма вастса мъзярошка нолдамат, коса покодихть пякстафне (УФСИН РФ системсь).
1930 кизонь пингста тяса машина ки станцияль Потма — Бораж веле машина киса.
2006 кизоня машина кить повсь ликвидациеть ала, ди тяни сонь аш.



https://mdf.wikipedia.org/wiki/%D0%AD%D1%80%D1%8C%D0%B7%D1%8F_%D0%A1%D1%82%D0%B5%D0%BF%D0%B0%D0%BD_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Эрьзя, Степан (рузкс Нефёдов Степан Дмитриевич) (8.11.1876, Симбирень губерниень
Раторонь уезонь Баева велесь – 24.11.1959, Моску ошсь, калмаф Сараношса) сембе
масторлангонь содаф кевонь керсись (скульпторсь). Эрзя.

Тонафнесь Москувонь архтомань, кевста керсемань эди аркитектуронь тонафнемюрхтса
С.Волнухинонь эзда (1902 - 1906). 1906 – 1914 кк. Эрясь Италиеса ди
Кранцмасторса. Арась сембе масторлангти содафокс, мъзярда няфтезень покаманзон
Венециень, Миланонь (1909) ломаньётконь няфтематнень эса, тяфта ина Парижса
«Сёксень салон» няфтемаса (1912). 1927 – 1950 кк. Эрьзя эрясь Аргентинца.
Козякофнезе сетеньть калгода шуфтонь керсемань текникса. Сембода ламоц покаманза
тифт портретонь жанраса. Эрьзянь сембе шкаманц пачк ётни эсь Эрзянь масторти
кельгомась. Иля масторса эрямста мзярдовок ашезе юксне эсь калконц, тя няеви
сонь илялемонц эзда, покаманзон эздовок «Эрзява» (1915), «Мордовкань пряц»
(1917), «Мордвин сокай-види» (1937), «Мордвин атя» (1944), «Мордвин таргама
мархта» (1948) ди илятне. 1950 кизоня Эрьзя мърдась Рузмастору. Усксь мархтонза
200 лама покама ди питнень апак анак казезень синь калконцты.



https://mdf.wikipedia.org/wiki/%D0%A8%D1%83%D0%BA%D1%88%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%9C%D0%B0%D0%BA%D0%B0%D1%80%D0%BE%D0%B2%D0%B8%D1%87

Шукшин, Василь (рузкс Василий Макарович Шукшин) 25 июльков 1929, Сростки веле
Алтай тървань Бийсконь район — 2 октябрьков 1974, станица Клетская, Волгоградонь
аймак — рузонь, советонь сёрмадысь, фильмонь режисерсь, налхкись.

Шачсь Василий 25 июльковста 1929 сокай-видиень тъналса. Сонь аляц, Макар
Леонтьевич Шукшин (1912—1933) пякстафоль ди шавфоль 1933 к. коллективизациянь
пингста. 1943 кизоня Василий аделась 7 классонь тонафтомваста Сростки велеса ди
ушедсь тонафнема Бийсконь автомобилень текникумса. 1945 кизоня лоткась тонафнема
эди ушедсь покама Сростки велень колхозса. 1946 кизоня тусь велеста. 1947—1949
кк. покась слесарькс Союзпроммеханизация трестса: Калугонь турбинонь нолдамаса,
Владимир ошень тракторонь нолдамаса.



https://mdf.wikipedia.org/wiki/%D0%A8%D0%BE%D0%BA%D1%88%D0%B0_(%D0%BB%D0%BE%D0%BC%D0%B0%D1%82%D1%82%D1%8C)

Шокшет — суоми угронь тъналста ломатть. Корхтайхть шокшень корхтафксса, конань
лувовихть эрзянь кяльть пяльксокс.

Шокшет эряйхть 15-шка эряма вастса Мордовияса, Теньгжелень районца (Баева,
Березняк, Вяжга, Дудникова, Коляева, Кураева, Ёмла Шокша, Мельхцидьвеле,
Мокшанка, Норад веле, Сакай, Стандрова, Шелубей, Широмаз, Шокша (Мордовия) ди 5
велеса Тарбеень района (Трака, Кажлодка, Майскяй, Федорука, Якстере Теште).
Сембе 10 000-шка ломатть.

Мокшетнень ваксса эрямда шокшетне сявсазь мъзярошка мокшень койда, синь
корхтафкссна арась мокшень кяльти малады. Интай мекольце 1979 кизонь ванондомать
коряс шокшетне ащихть эрзянь пяльксокс.



https://mdf.wikipedia.org/wiki/%D0%A8%D0%BA%D0%B0%D0%B9_%D0%B8_%D1%88%D0%BA%D0%B0%D0%B9%D0%BD%D1%8F%D1%82%D0%BD%D0%B5

Синь ульсь аньцек фке инь вердень, няеви и аф няеви масторхнень азорса, конань
лемоцоль - Шкай. Вага кодамкс лувондозь мокшетне Шкайть: сонь ашезь уле аф
ушетксоц, аф пец; сонь изь няе аф ломаттне, аф сембе лия шкайнятне, конат сонь
кулхцондозь; сон эряй менельса, а кода сон эряй, сянь киевок аф содасы; сон
ванфтсы масторть; и модась, и менельсь, и менелень валдоптытне (шись и ковсь), и
шкайнятне (цебярь пара ваймотне), и ломаттне, и жувататне, и инь кяжи ваймотне -
сембе эздонза кирдихть ушетксснон; сон няеви и аф няеви масторть тиецоль,
ванфтсь семботь мельге лия шкайнятнень лезксснон вельде.. Мокшетнень ёткса
лувондовсь, бта Шкайсь, инь вердень азорсь, васенцекс тиезе эстейнза лездыкс
Шяйтанть, но Шяйтансь врьгятсь эсь тиенц каршес и сянкса паньфоль Шкайть менель
вельхкссонь кудстонза.



https://mdf.wikipedia.org/wiki/%D0%A7%D0%B5%D1%80%D0%B0%D0%BF%D0%BA%D0%B8%D0%BD,_%D0%98%D0%BE%D1%81%D0%B8%D1%84_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Черапонь, Осе (рузкс Иосиф Григорьевич Черапкин) 1884-1935 - ине кялень содайсь,
мокшень филологиень тонадомаса 20-30-це кизоса, кялень коряс ванондысь, лама
вийда путсь мокшень эрямопингонь, культуронь эди ломаньтналонь кизефксон
тонафнемаснонды.

Шачсь Иса Пря велеса, Мокша масторса. 1906 кизоня аделась тонафтыень семинарие,
покась тонафтыкс эсь шачема велесонза. Лама морафнесь революциень кяльвалда.
Полициеть изь лотксе ваномс мельганза. Теенза савсь тумс омбамастору. Эрясь
Бельгиеса, Кранцмасторса, Германиеса. Рузмастору мърдамда меле тусь ушмав.
Ошеряень торпингта меле покась тонафтыкс Саратувонь ошень тонафтомъюрхтса, якась
фольклорань, эрямопингонь и этнографиень материал кочксема тонадомань
экспедициетнень мархта. 1921 кизонь сонь арестонц меле сонь лемоц лама пингс
нардафоль мокшень и рузмасторонь культураснон эрямопингста.



https://mdf.wikipedia.org/wiki/%D0%A4%D0%B5%D0%BE%D0%BA%D1%82%D0%B8%D1%81%D1%82%D0%BE%D0%BD%D1%8C,_%D0%A1%D0%B0%D0%BD%D0%B4%D0%BE%D1%80

Феоктистонь, Сандор (рузкс Александр Феоктистов) 27 августков 1928 к. - 6
октябрьков 2004 к. - содаф суоми-угронь кялень содайсь, филологиень
тонадоматнень кандидатсь. Шачсь тяниень Ошень районца Заберёзова велеса.
Тонафнезень мокшень ди эрзянь кяльхнень латцевомаснон, мокшень корхтафкснень,
валлувксснон. Сёрмадсь 100-да лама тонадомань сёрмадома мокшень, эрзянь ди
суоми-угронь иля кяльхнень коряс. Терневсь суоми-угронь содайхнень ломаньётконь
пуромксонди. Ульсь венгеронь филологиеть коряс Ломаньётконь пуромксонь полаяйкс,
меле Суоми-угронь ди Суоминь кяльвалонь пуромксть полаяйксоль, германиень
Уралонь-Алтаень пуромксть полаяйксоль.



https://mdf.wikipedia.org/wiki/%D0%A3%D1%84%D0%B0%D0%BC

Уфам - мокшень седямань кядьёнкснень эзда фкясь. Уфапне аф фкя лацотольхть. Синь
явондовсть сянь коряс, мезьста тифт. Ульсть уфапт, конат тифтольхть вазнянь
кедьста. Уфамти тонгондовсть колма почкт. Фкя тяфтама почксь тиендевсь пяшень
или келувонь шуфтста, сонь ульсь «кяльняц». Тя почкста мольсь алуце вайгяльсь,
бурдонць, омбоце и колмоце почкне тиендевсть сендиста, синь ульсть кафтонь
варянясна и нюдиень кодяма «кяльнясна». Фкя почкть эзда мольсь вярдень вайгяль,
омбоцеть эзда – алудонь вайгяль. Кой-коста почкнень тарксезь вазнянь кедень
уфамста и морасть мархтонза нюди лаца.

Уфамса морамась нюдиень морамать коряс иляль. Тяса кулевсь нинге фкя алу моли
вайгяль, аф полафни бурдон. Седямань стилень ширде ня кядьёнкснень морамасна
ламода фкя лацонне. Ульсть лия уфаптка. Ня морамкатне тиендевсть букань,
траксонь или тувонь уфамста. Кой-коста тяфтама морамканди сявондезь озксонди
печкови букать уфамонц. Тяфтама уфамть сяда келиста уфсезь, и аньцек тяда меле
тонгондозь варяня мархта почкнень, меле морайсь кафта кядьса люпшнезе уфамть,
панезе эздонза кожфть, а почконятне морасть. Тяфтама уфамса морайда кафтоль:
фкясь морась, а омбоцесь уфсесь уфамть эса. Кунардонь пингса уфамса морсесть пяк
сидеста, тяфтама калконь седямань кядьёнкссь пяк содафоль, тонатфоль. Уфамса
морсесть Роштувонь кудонь илать пингста, ърьвяяма иласта, календарень илатнень
пингста. Уфамса морсесть башка, а тяфта жа ансамбляса иля кядьёнкс мархта –
нюдихнень, вяшкоматнень эди иля кядьёнкснень мархта. Уфамса морамать вельде
панцезь кальдяв вийхнень, сяс тя кядьёнксса морсесть озолмань пингста. Уфамса
морайсь панцезень ърьвянять маласта кальдяв вийхнень, сельлмодематнень и стак
тов. Тяка пингть, калкть кунардонь арьсеманц коряс, уфамонь вайгяльсь петнезе
вярдень шкайнятнень, кудонь ванфтыхнень мяльснон. Вов мес уфамса морсесть
озкснень пингстовок.



https://mdf.wikipedia.org/wiki/%D0%A2%D1%8E%D1%81%D1%8E%D0%BB%D0%B0%D0%BD%D1%8F%D1%82

Тюсюланят илякс понань кямот — тялонь карьсембяльхть. Валенцятнень кеворьфнезь
понаста. Алянь валенцятне сяда оцюфтольхть, аваннетне пильгс коре сяда
ёмлатольхть. Валенцятне мокшэрзянь велеса появасть XIX векть кучкаста. Синь
кеворькшнезь учань понаста, кона нарафоль сёксенда. Кеворькшнесть равжа
валенцят, уле тюсонь, сяда шуроста акша валенцят. Ульсть эсь ширдень вапенцянь
кевордихть, сашендсть ширестонга руз ломатть. Тяка пингть мокшэрзятневок якасть
ичкоздень мастору валенцянь кеворяма. Ширде сафне валенцят кевордсть азорть
пяле, заказонь максыть пяле. Эсь веленнетне кевордсть эсь кудгаст.



https://mdf.wikipedia.org/wiki/%D0%A2%D0%B0%D1%80%D1%82%D1%83%D0%BD%D1%8C_%D0%BD%D1%8F%D0%BA%D0%B0%D0%BD%D1%8C_%D0%BC%D1%83%D0%B7%D0%B5%D0%B9%D1%81%D1%8C

XIX векть ушетксста музейть вастс ащесь Дорпатскяй уездонь школась, коса
тонафнесть ремесленниконь шабатне. 1829 кизотнень музеень кудсь етась ломанень
кядьс, мезьда меле ушедость петемань оцю тефт: кудть лангоц тифоль классицизмань
стильса, келептьфтольхть вальмятне, комнататне явфтольхть фкя-фкянь эзда
перяфксса. XIX - XX|XX векть пингста музеень кудсь явфоль пяльксова, кудпирьфть
эса путфтольхть сяда емла помещеният, конатне меле калафтфтольхть. XX -це
столетиять пингста музейсь ульсь кудокс, тоса эрясть ломатть, тяка пингть азороц
кудть полафнесь. 1994 кизотнень Тарту ошень оцюнятне арьсесть тиемс тя кудть
эзда някань музей. Сон панчфоль 1994 кизоня май ковста. В 2002 - 2003 кизотнень
музейса петемань тефне аделавсть марнек, музейсь одкстоптовсь, мрдафтовсь сонь
ингольдень шамац. 2004 кизотнень эзда сявомок музейсь ащи Тарту ошть ташта
пялькссонза, Лутсу куроса. Музейти сувсихть музей XVIII-XIX веконь ниле зданият.
2010 -це кизоста сявомок музейти сувась т Театрань кудсь.

Музейть эса ули кода няемс 6000 налхксемкада и налхкшта. Някатне няфтевихть
эстониянь народнай стильса. тяфта жа няфтеви художественнай някань выставка, лия
масторста казнет, а тяфта жа финно-угрань народонь някат

Музейть видеса панчф налхксеманди и маштомашинь кеподеманди васта, тяфта жа
макссевихть эрь кодама тевонди экспозицияньлия васттне. Ули кода няфтемс пря
музеень иля прграмматнень эсовок.

Музейть пирьфсонза ули куд, коса няфтевихть киноса васьфневи някатне, някань
фильматнень эса. Мастерскойхнень эса ули кода няемс эстониянь анимационнай
фильмат, ули кода ломаттненди эстейста тяряфтомс вий налхкомаса и тиемаса.
Пирьфса ащи зданиять омбоце этажсонза ладяфт пингонь выставкатне.



https://mdf.wikipedia.org/wiki/%D0%A1%D1%8B%D1%87%D0%BA%D0%BE%D0%B2_%D0%A4%D0%B5%D0%B4%D0%BE%D1%82_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Сычков, Федот Васильевич (1.3.1870, Пензенскяй губерниянь Наровчатскяй уездонь
Кацялай велесь, тяни Мордовия республиконь Лашмань районць — 3.8.1958,
Сараношсь), архты. РСФСР-нь (1950) и МАССР-нь (1937) искусствань заслуженнай
деятель. МАССР-нь народнай художник (1955). Мордовскяй профессионапьнай
изобразительнай искусствать ушедыензон эзда фкясь. Руз. Сычковонь искусстванц
демократическяй кис шарфтоманцты лездсь И.Е. Репин. Тонафнемда меле мрдась
шачема велезонза. Велень ломаттнень эряфсна арась главнай темакс сонь
творчествасонза. Сычков сембода лама рисавась портретта и бытовой картинада.
1917 кизонь Октябрьда меле тиенди общественнай тефт, лезды Наровчат ошть,
Арапово станциять (тяни Ковылкино) мазоптомаса. 1920 кизотнень рисавай картинат
ся тематненди, конатнень ушеткшнезень тяда инголе. Мордовскяй автономиять
тиемдонза меле оцю мяль шарфни национапьнай темати: «Учительница-мордовка»
(1937), «Трактористки-мордовки» (1938), «Эрзянка» (1952). Сёрмадсь пейзаштка.
Сычков ульсь Рузонь акварелистонь обществань членкс. Сычковонь произведениянза
няфневсть всероссийскяй, всесоюзнай и международнай выставкатнень эса, синь
ванфтовихть Россиянь музейхнень эса и лия масторса. 1960 кизоста сявомок С.Д.
Эрьзянь лемса изобразительнай искусствань Мордовскяй республиканскяй музейса
няфневихть сонь произведениянза. 1970 кизоня художникть шачема велесонза панчф
мемориапьнай Куд-музей. Сычков казьф Художествань академиянь Тундань выставкаса
А.И. Куинджинь премияса (1905), художникненди лезды обществать конкурсонзон I
премиясонза (1909, 1910), Римса Международнай выставкань премияса (1911), тяфта
жа Художествань академиять Тундань выставканц премияса (1913), А.И. Куинджинь
лемса Обществать картинань выставканц I премиясонза (1913), Сент-Луисса
Международнай выставкаса — оцю сиянь медапьса (США, 1917), «Почётонь Знак»
орденца, «За доблестный труд в Великой Отечественной войне 1941 — 1945 гг.»
медапьса.



https://mdf.wikipedia.org/wiki/%D0%A1%D0%B0%D0%BC%D0%BE%D1%88%D0%BA%D0%B8%D0%BD,_%D0%90%D0%BD%D0%B0%D1%82%D0%BE%D0%BB%D0%B8

Самошкин, Анатоли (рузкс Самошкин Анатолий Григорьевич) (26.6.1937, тяниень
Мордовиянь Зубунь райононь Тархан Потьма велесь – 23.10.1985, Сараношсь),
фольклоронь кочкайсь, тонафтысь. Филологиянь тонадомань кандидат. Мокша.
Самошкин лама тись мокшень фольклоронь ёмла жанрань покаматнень кочкамаса. Марса
Н. Видмановонь мархта нолдась кярьксь «Мокшень частушкат» (1962),
Л.С.Кавтаськинонь мархта марса аноклазе «Мордовиянь калкнень
азондоматне-валмораматне. Сиде моронят» сериять ветеце пакшенц. Содаф
Самошкинонь «Мокшетнень азондомань асунза» книгац, коса сон ванондсыне
Е.П.Кривошеевать, Ф.И.Беззубовать, С.М.Люлякинать творчестваснон. Самошкин
аноклась тонафтома книгат, тонафтома ди методикань лезкст, мокшень литературать
эди фольклорть коряс програпт.



https://mdf.wikipedia.org/wiki/%D0%A1%D0%B0%D0%BC%D0%BE%D1%80%D0%BE%D0%B4%D0%BE%D0%B2,_%D0%9A%D1%80%D0%B8%D0%BB%D0%B0

Самородов, Крила (рузкс Самородов Кирилл Тимофеевич) (15.4.1910, тяниень
Мордовиянь Лашмань райононь Од Толку велесь – 1.12.1991, Сараношсь), мокшень
фольклорть кочксиец эди тонафниец, литературонь содайсь, ётафтысь. Филологиянь
тонадомань доктор. Культурань казьф тиись, Мордовиянь Масторонь казнень лауреат,
Советонь Сотксонь сёрмадыень сотксонь полаяй. Мокша. Самородовонь тонадомань
тевоц сотф МНИИЯЛИЭ-ть мархта. Нолдась калконь валморамань кярькст. Лама тись
«Мордовиянь калкнень азондоматне-валмораматне» сериять нолдамаса. Самородов
марса пуроптозень ся мяльхнень, конатнень азонкшнезь фольклороньконь колга
И.Н.Смирнов, М.Е.Евсевьев, М.Т.Маркелов. Сёрмадсь литературонь содамань эди
критиконь сёрмафкст мордовиянь сёрмадыхнень ди азондыхнень колга, лездсь
мордовиянь тонафтома васттненди ди вяре тонафтомвасттненди тонафтома книгань
анокламаса. Ётафтозе мокшень кяльс Н. В. Гоголень "Роштувань карша весь"
повестенц, эрзянь кяльста мокшеннети ётафтозе Т. А. Раптановонь "Татю"
повестенц, А. В. Рогожинонь "Галё" эпическяй поэманц, П. С Кирилловонь "Литова"
драманц.



https://mdf.wikipedia.org/wiki/%D0%A1%D0%B0%D0%BB%D0%B0%D0%B7%D0%B3%D1%8F%D1%80%D1%8C%D0%B3%D0%B5

Салазгярьге (рузкс Салазгорь) - велесь Мордовия республикса, Мокша масторса,
Тарбеень районца, Салазгярьге ляйса.

Улихть каготт, коса тяштьф, што сяда кизода инголе велеса эрясь 5000- да лама
ломань. 2001-це кизонь лувоматнень коряс Салазгярьгса эряй 1 341 ломань. Велесь
ащи 8 вайгельбеса Тарбейть эзда. Сембода оцю ляйсь, кона шуди тяса, тя Паксяляй.
Эвондась велесь 17-це векть, васенце эряенза ульсть Анаева и Ачадово Зубунь
райононь велеста. Кунардонь пингть тяса ульсь вирь, сон ашезь ванфтомс тячити
самс. Салазгярьге велеса шачсь и кассь содавикс мокшэрзянь валморайсь, ётафтысь,
тонафтысь, од мокшень кяльвалть ушедыец Дорофеень Закарьсь.



https://mdf.wikipedia.org/wiki/%D0%A0%D1%83%D1%81%D0%BB%D0%B0%D0%BD%D0%BE%D0%B2%D0%B0_%D0%9B%D0%B8%D0%B4%D0%B8%D1%8F_%D0%90%D0%BD%D0%B4%D1%80%D0%B5%D0%B5%D0%B2%D0%BD%D0%B0

Русланова Лидия Андреевна (идькс пингста Лейкина Агафья) шачсь 27.10.1900,
тяниень Пензань аймакса, Лопатинонь райононь Даниловка велеса, кулось 20.9.1973,
Моску ошса), морси (контральто). Морсесь рузонь морот. Шачсь эрзянь тъналса. 7
кизоса илядсь тядяфтома-аляфтома, кассь Сарату ошень урозгудса. Аделась 3 класст
церкавонь тонафнемвастса, морсесь церькавонь хорса. 14 кизоса покодсь мебелень
тиенди фабрикса. 1917 кизонь Октябрьковонь революциеда меле 2 кизот тонафнесь
Саратувонь консерваториеса, тонафтыкс ульсь профессорсь М.Е.Медведев. Кода
профессиень морси васенда морась 1926 кизоня Росту Донца ошса. Сидеста лисендсь
сценав эрьзявань щамса. Ине Шачеммасторонь торпингста фронтонь бригадса морсесь
тюрихнень инголе. 1945 кизоня морась Рейхстагть куцеманянзон лангса. Макссезень
эсь ярмаконзон минань ляценди батареень пуроптомс. Торпингта меле Руслановась и
сонь мирдец В.В.Крюков генерал-лейтенантсь пякстафтольхть. Кирдевсь лама
лагерьса, тяконь лувксса Потьмасовок (Мордовияса). Сталинонь куломда меле
нолдафоль, азфоль аф муворукс. Калмаф Новодевичьянь калмоланкненди.



https://mdf.wikipedia.org/wiki/%D0%9C%D0%BE%D0%BA%D1%88%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9

Мокшин, Николай (рузкс Мокшин Николай Фёдорович) шачсь 22.6.1936 к. (тяниень
Нижняй аймакса, Лукоянувань райононь Иванцева велеса) - эрямопингонь содайсь,
этнографиень содайсь, эрямопингонь тонадоматнень доктор (1987), профессор
(1989), Рузмасторонь культурань казьф покодийсь (1990). Шачемас коре - эрзя.
"Мордва калк" теориять ширенц кирдиец. Мордовиянь тонадомань оцю сатфкснень
казьф покоди (2001). Мордовиянь масторонь казьф лауреат (1995). Рузмасторонь
Журналистонь Сотксонь полаяй (1961). Тонафнесыне этногенезонь этниконь
эрямопингонь кизефкснень, сёрмады тъналонь, коень культурань, этногенетикань и
этнокультурань соткснень колга. Лиссь 300 лама научнай и учебно-методиконь
покодеманза, тянь лувксса 10 книгат этнографиять, эрямопингть, койгонь содамать,
ономастикать колга. Суоми масторонь Тонадомань академиеть фольклористонь
ассоциацианц полаяец (1995), РГО-нь афкуксонь тевса покоди (1965), РГО-нь
Мордовиянь пяльксоть вятиец (1969), "Мордовиянь Республикань аймаконь содайхне"
шяхярень пуромксть вятиец (2002). Казьф Ялгаксшинь Орденца.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D1%82

Мокша (Мокша ломатть), кунардонь Рава лангонь васень эряйхне, суоминь кундьяста
ломатть, илякс лемневихть Равань фиттне. Мокшень тя Суоми-Равонь кяльсь
Суоми-Угронь кяльхнень тъналть тарадоц. Соньдеенза малады эрзянь, маринь ди тяни
кулоф мерянь, муромань, мещёрань кяльхне.

Фкя пяледа кържа мокшень ломатть эряйхть Мордовиянь автономань республикса,
Рузмасторонь Федерациеса, Кучка Рава лангса. Мокшет эряйхть Самарань, Пензань,
Оренбуронь аймакса, эди Татармасторса, Сибирьса, Ичкозе Шиньстяма ширеса,
Украинца, Эсти масторса, Армениеса, Австралиеса ди Америконь Сотксса.

Каратайхть Мокшень юромста ломатть, Татармасторонь Кама ляйса эряйхне, конат
корхнихть татарокс сире мокшень валлувкс мархта. Каратайхне эсь пряснон
мярьгихть "мукша".

Васенце сёрматф мяляфнемат мокшет колга васьфневихть Геродотонь покамазонза .
Сон сёрмадсь Скифо-Персонь торпинге колга, кона ульсь 512 к. минь пингтонк
инголе ди токазь сембе тя пингонь Рава лангонь эряйхнень. Скифт панезь
сарматтнень ди сявозь кядялу мъзярошка мокшень юрснон, интай синь аф ламот ди
теест ульсь аш кода азорондамс ламос. I—II тёжакизотне антт, славятт, мокшет ди
эрзят ульсть ине вии ди ине ламалувксонь калкне Шистямашире Явропса . IV
сядокизонь песта лама мокшет тусть гуннонь сотксост, синь полаясть Остготонь
оцязорксшиснон тапамаса 377 к., меле пачкодсть Паннониев. Мокшень камбаронь
эрявикст (нокта, пандоз) пяк малады васенце гуннонь камбраз эрявикстненди, мала
эрявиксне стане ина музь Шистямаширень Явропова ди Кавказса . XIII сядокизонь
лисематнень коряс мокшет лятфневсть тя пингонь Паннониянь ди Богемиень эряйхнень
ёткса.. Мокшень ширязонь модасна Ока-Дононь ляень ёткова тя пингста ульсть
гуннонь Гунивар масторть кяденьгирдикс. Аттилань оцязорксшиса паннониястонь
мокшет ульсть сонь ушмонц пяльксокс Рим каршес якамаса. Аркеологие коряс мокшень
модатнень масторкитькссна исть полафтов IV сялокизоста VIII сядокизонь сявомок.
Тя пингсь лемнихть Зърня пингокс ди Тюштянь оцязоркшикс, мъзярда сон ащесь
вятиксокс мокшень, эрзянь ди иля суоми-угронь калкнень сотксонди. 450 кизонди
тиевсь мокшетнень алаттнень соткссь Рава лангса, содаф буртас лем ала. Мокшет
(латинкс Moxel) лятфневихть Гийом де Рубрукть, Рашид-ад-Динть ди Йосафат
Барбароть сёрмадоматненть эса.

1236 кизоть ушетксста монголонь ушмось маладсь Мокшень масторть лямбе ширезонза.
Кода пачфни венгеронь монаксь Юлиан "мокшень ди эрзянь кафта оцязорхнень эзда
фкясь сембе калконц ди тъналонц мархта макссь пря татархненди, омбоцесь
мъзярошка ломанензон мархта тусь вирень кяшема васттненди". Рашид-ад-Динонь
"Джами-ат-таварихть" ("Сёрмадоматнень кярьксть") эса пачфни, кле саразть кизоста
(4 сентябрьста 1236 кизоня - 23 августковс 1237 кизоня) Джучинь цёранза Бату,
Орда, Берке, Угетай канонь цёрац Кадан, Чагатаень унокоц Бури, Чингиз канонь
цёрац Кулькан "састь мокшетнень, буртаснень ди арджаттнень лангс эди торпингста
курок сяськозь синь". Пуреш оцязорсь арась Батунь кяденьгирдикс ди тейнза савсь
сонь ушмонц мархта молемс монголхнень мархта шивалгомшири. 1241 кизоня монголонь
ушмось сявозень Краку ош, Сандомир ошпанда ди Легница ош. Легница ошть ваксса
тюремаса монголонь ушмось тапазь германонь ди полень ушмотне.



https://mdf.wikipedia.org/wiki/%D0%9C%D0%BE%D0%BA%D1%88%D0%B0_(%D0%B6%D1%83%D1%80%D0%BD%D0%B0%D0%BB)

«МОКША», литературно-художественнай и общественно-политическяй журнал. Ушедсь
лисендема мокшень кяльса 1928 кизонь март ковста Пензаса. 1931 кизоста сявомок —
Саранск ошса. Лисенди весть ковти. 1932 кизоти лемневсь «Валда ян», 1941 кизоти
— «Колхозонь эряф»; 1941 — 1956 кизотнень журналсь ашезь ноляв; 1956 кизоста
сявомок — «Мокша». Журналса печатлафтольхть Т.А. Кирдяшкинонь, И.М. Девинонь,
М.Л. Сайгинонь романцна, В.И. Виардонь, В.Н. Радинонь повестьсна,
З.Ф.Дорофеевонь, М.И.Безбородовонь стихсна и поэмасна и лама лия произведения.
«Мокша» журналса печатлакшневихть ётафтфста Россиянь поэттнень и прозаикнень
произведениясна, омба масторонь авторхнень сёрматфсна. Журналсь шарфни оцю мяль
финно-угорскяй народонь литературатнень ёткса соткснень кемокстамаснонды. Казьф
«Почётонь Знак» орденца (1979).



https://mdf.wikipedia.org/wiki/%D0%9C%D0%BE%D0%BA%D1%88%D0%B0%D0%BD,_%D0%A1%D1%83%D1%80%D1%8F%D0%BA_%D0%B8_%D0%9F%D1%83%D1%80%D0%B4%D0%BE%D1%88%D0%B0%D0%BD%D0%BA%D0%B0

Мокшан, Мокшана - Мокша, Вад эди Ока ляйхень эзга уендеманди мокшень оцю
венешнень эзда фкясь. Мокшатт тиендсть Казаньца , Чебоксарса , Нижняй Новгородса
, Москуса. Венежть кувалмоц 16-30 сель, кърхкалмоц 2-3 аршин; вельхкс мархта;
теенза ускови 3-5 тонна сталма, Тя венеженди мярьгсть мокшан (аля венеж) эли
мокшана (ава венеж).

Уендемкатнь тиендезь сёксеста сявомок шадоть самс. Кочксесть алгак васта, караф,
куване улель кода тотмадемс тунда оцю уендемкать ведти. Оцю венежень ведти
нолдама пингть ванондома пуромкшнесь марнек велесь. Венеж уендемкань тиемс ся
ширеса вирьда ламоль. Тефти кярьмотькшнесть полгань полга. Синь фкя пингть
ушеткшнесть мзярошка венежень тиендема. Тяфтама полгань эса покодсь 20 - 30
ломань.Ня венежень эса шапихть, шочконь пилендайхть, лия мастярхт. XIX векть
60-це кизонзон самс ульсть лошматть - тя сят, кит мишендсть вирь венежень тиемс.
Мокшеть и Сурать малава аноклакшневсть лама калгода шуфтта - тумода, сиректа,
ушторда, а тяфта иа венежолганди моли пичеда. Ульсть мастярхт, конат тиендсть
эрь кодама эскт, кабанят, кшнинь цинзерхт, якарьхть. Мушкть и кузгяшеть
аноклакшнезь инголькиге.



https://mdf.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%94%D0%B5%D0%B2%D1%8F%D1%82%D0%B0%D0%B5%D0%B2

Девятаев, Михайила (рузкс Девятаев Михаил Петрович) (8 июльков 1917 - 24
ноябрьков 2002) - менелень ушмовийть тюремань менельвенежень вятись, содаф сонь
нацихнень Германиять концетрациень лагерьста Узедом цёнгаста аф кемави
ворьгодемать инкса.

Шачсь Мокша масторса, Тарбейса. Михайила кемголмувоце шабаксоль мокшень
сокай-видиень тъналса. Аделась ляень венежвятемань тонафнемваста Казан ошса 1938
кизоня, покась венежоцюнякс Равань лангса. Сивотьфоль Якстерь ушмав 1939 кизоня,
тюрьсь Суоминь тюрембингса, ушедсь тонафнеманц Чкаловть лемса лиемань
тонафнемвастса Оренбурса, конанц аделазе 1940 кизоня, ди арась тюремань
менельвенежень вятикс.

Тюрембингть ушетксса, 24 июньковста 1941 кизоня, 2 шит ёт Германия вьргятсь
Советонь сотксть лангс, сон прафтсь васенце "Юнкерс" (Ju-87, мезьда меле
Девятаев Михайила казьфоль Якстерь Содафксонь казнеса.

Менельтюремаса 13 июльковста 1944 Михайила Девятаевть менельвенежец крьвязсь, и
теенза савсь валгомс Германиянь кядяла аймакса Львов ошть маласа, ди сонцьке
повсь сявомас. АБВЕРть кизефнемадонза меле Михайила Девятаев ётафтфоль Лодзь
лагерьс, коста сон ворьгодсь, интай кундафоль эди ётафтфоль Заксенхаузен
лагерьс. Заксенхаузенда меле ульсь лагерь Узедом цёнгаса салава менельвенежень
валгомвастса Пеенемюнде, коса аделакшнесть од германиянь тюрембяльсь: ракетт
Фау-2.

8 февральковста 1945 кизоня Михайила Девятаев ворьгодсь цёнгаста 10 ялганзон
мархта од "Хейнкель-111" (He 111 H22) менельвенежса. Германиянь венелень
ушмовийсь изь кенере кундамс ворьгодихнень. Менельвенежсь лиссь фронтть
китьксонь туркс, эди валгсь Советонь сотксть ширесонза. Ворьгодихне пачфтсть
Якстерь Ушмоть инерявикс стратегиянь пачфтемат Узедом цёнгать ракет
тюрембяльхнень колга, V-1да эди V-2да башка. Тянь инкса Адольф Гитлерсь лемдезе
Михайила Девятаевть эсь персононь душманокс.

Михайила Девятаевть ульсь муворукс лувовикс 10 кизот. Сонь и сонь ялганзон
лангста муворшись валхтфоль 15 августковста 1957 кизоня, мзярда Михайила
Девятаевть казезь Советонь Соткссонь иняля лемса, сонь ялганзон казезь орденца.



https://mdf.wikipedia.org/wiki/%D0%9C%D0%B0%D1%80%D0%B0%D0%BD%D0%B3

Маранг эли тарап (латинокс Artocarpus odoratissimus), конась сась Борнео
цёнгаста (Индонезие), интай сонь касфтсазь стане ина шабра масторга (Малайзиеса,
Таиландса, Филепиттнеь эса). Интай тя аймакть ушеса сон ёфси аф содаф. Вирьса
сон касы шуварналга, иневедьжирень ичкозе, иневедьта вяре 1000 метрас сявомс.

Сон касы 25 метрашка серес, лопанза 16–50 сантиметрашка ди 11–28 сантиметрашка
келесна. Фкякудонь касыкс, иможнень явоманди эряви аньцек фкя касыкс. Ал лаца
иможт пижет, 16 сантиметрашка кувалмосна, 13 сантиметрашка келесна. 1 килошка
стака. Иможда ярхцайхть ишекс эли пидефокс. Видьмотне эрявихть пидема ярхцамада
инголе. Кшинь шуфттне пяк эрявикст Пялешинь-Шистямань Азиень эряензонды. Иможть
кучкац лов лаца акша, пяк ламбама, ведю, танцти шини, ёлаж таньф мархта, шары
дурианц (Durio, сембода шини иможт масторлангса), интай сонь аш кальдяв шинец.

Кшинь шуфта Artocarpus odoratissimus раштай видьмоса. Од видьмосна лисихть пяк
курок эди касоманди эряви аньцек фкя тарга. Борнео цёнгаса видьмотнень лисема
варжаманьберьф содазь: пърдафксса 3 таргода меле сембе видьмотне арайхть аф
кондястикс видеманди, сяс мес синь юмайхть лисевомаснон. Сяс видьмотне эрявихть
видемс эстокиге, сяда пара шувару, ведень шокши модас. Вегетациень раштамась
(керфкст, иля касыкс поладомась) аф пяк ярашты. Сярятькста эли сукста кшинь
шуфта пъцтай ёфси аф пели.



https://mdf.wikipedia.org/wiki/%D0%9B%D1%83%D1%88%D0%BA%D0%B8%D0%BD%D0%B0,_%D0%95%D0%BB%D0%B5%D0%BD%D0%B0

Лушкина, Елена (рузкс Лушкина Елена Сергеевна) шачсь 1. 4. 1969 к. — Мокшава.
Гимнаст. Шачсь Сараношса, Мордовия республикаса. Аделазе М. Евсевьевонь лемса
МГПИ-ть. 1985-це кизоста сявомок - МАССР-нь Госкомспортонь кардай, 1989-це
кизоста сявомок - спортонь гимнастикань коряс тонафты. Лушкина Елена сувсесь
Советонь Сотксонь спортонь гимнастикань коряс кочкафксс (1985-86 кк.).
Сяськондсь Советонь Сотксонь чемпионаттнень эса. Сатозе 2-це вастть Советонь
Сотксонь калконь спартакиадать эса (1985 к.), Рузмасторонь Федерациень
ломаттнень Спартакиадань абсолютонь чемпион (1986 к.), сяськондсь Ленинград -
85, Ленинград - 86 народъетконь турнирхнень эса. Арась инь виикс Марнек Сотксонь
универсиадать эса (1988 к.), сяськондсь Болгариеса ломаньъетконь пялькстоматнень
эса (1984 к.) Индиеса Советонь Сотксонь фестивальса (1986 к.)



https://mdf.wikipedia.org/wiki/%D0%9B%D0%BE%D0%BC%D0%B0%D0%BD%D1%8C%D1%91%D1%82%D0%BA%D0%BE%D0%BD%D1%8C_%D0%A1%D1%83%D0%BE%D0%BC%D0%B8-%D0%A3%D0%B3%D1%80%D0%BE%D0%BD%D1%8C_%D1%81%D0%BE%D0%B4%D0%B0%D0%B9%D1%85%D0%BD%D0%B5%D0%BD%D1%8C_%D0%BF%D1%83%D1%80%D0%BE%D0%BC%D0%BA%D1%81

Ломаньётконь Суоми-Угронь содайхнень пуромкс (англакс International Congress for
Finno-Ugric Studies, (латинокс Congressus Internationalis Fenno-Ugristarum;
CIFU) сембода оцю тонадомань эрь кодама масторстонь Суоми-Угронь содайхнень
пуромкссь, конась ётави эрь вете кизот. Васенце пуромкссь ётафтовсь 1960 к.
Будапештса, илань кемоньцесь - Мари Элть пряошса Йошкар-Ола ошса.

Ломаньётконь Суоми-Угронь содайхнень пуромкссь (ЛССП, CIFU) ащи сембода эрявикс
тевсь, суоми-угронь тонадомань тъналонь форумсь, марнек уралистиконди. Пуромксс
полаяйхть суоми-угронь эди илянь ломаньтъналонь тонадомань тъналонь кучфсна.
Васенце пуромксс 1960 к. састь сядода кържа полаяйхть, кемонценнес 2005 к.
пуромсть кота сяттшка. Пурокснень темаснон оцю васта кундай кялень содама, тага
поладсть иля суоми-угронь (уралистиконь) содамань пялькссна (этнографие,
фольклор, аркеологие, антропологие, эрямапинге, кяльвалонь содама, культуронь
содама.

Пуромкст ётафтовихть эрь кодама ошева, фкя-фкянь мельге суоми-угронь масторга.
Вастсь эди тонадомань програмсь арьси Ломаньётконь комитетсь, пуромомамань
(стане же ярмаконь) кизефкст путсть сай пуромксть Пуромомань комитетть инголи.

Ломаньётконь Суоми-Угронь содайхнень пуромксонь комитетсь (ЛССПК, ICFUC) аф
кошардомвиень эли мишендемань-рамамань пуромкссь, аф коень содамань якайсь. Инь
оцю сонь тевсь ащи пуромкснень сидешинь, мельгень панемань эди вяре тонадомашинь
ванфтомась. ЛССПК ялга покай мъзярошка суоми-угронь содайхнень ломаньтъналонь
комитеттненди.



https://mdf.wikipedia.org/wiki/%D0%9A%D1%80%D0%B0%D1%81%D0%BD%D0%BE%D1%81%D0%BB%D0%BE%D0%B1%D0%BE%D0%B4%D1%81%D0%BA

Ош (рузкс Краснослободск) - ошсь Мокша масторса, Мокша ляйть кержи търваса 100
вайгяльбет Сараношть эзда. Мордовия республикть Ошень районть пряошец. Лувови
ушетфоль 1570 интай афкукс ушедоманц пингоц аф содаф. Ошсь ушедфоль кунардонь
мокшень ваксарош вастса.

Рузонь лемоц лиссь рузонь валста "красный" - мазы. Сембе перьфпяльсь тоса пяк
мазыель Татищев эди Карамзин тяштематнень коряс. Ошсь ащесь пяк сиде ди мазы
вирень ваксса конанди мярьгсть Оцю Мокшень Вирь. Тя вирьсь сембе Мокша ляйть
лайме тървасоль эди ашкодсь Краснослободскяйть перьфканза.



https://mdf.wikipedia.org/wiki/%D0%9A%D0%BE%D1%88%D0%B5%D0%BB%D0%B5%D0%B2%D0%B0_%D0%9D%D0%B8%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Кошелева, Нина (рузкс Кошелева Нина Васильевна) (1.7.1952, тяниень Мордовиянь
Сире Шяйгавонь райононь Вяртяльме велесь), композиторсь. Мордовиянь калконь
артистсь (2002), Мордовиянь сетенень казьф тиись (1991), Мордовиянь Масторонь
казнень лауреат (1986), Россиянь КС полаяй (1982). Мокшава. 2002 кизоста сявомок
– Мордовиянь Композиторонь Сотксть (КС) пряфтоц. Кошелевась васенцеда няйфоль
Рузмасторонь композиторонь Вяре Равань пяльксть концертсонза, кона ётась
Сараношса 1972 кизоня. Тяса сон моразень фортепианонь покаманзон. Кошелева
Нинать 1970 кизотнень арьсеманзон ётксот: струнань квартет, концерт кларнетонди
оркестра мархта, «Арзамасонь Алёна» балетонь сюитась. Композиторонь эсь лацонь
ширец няевсь «Мокшень морот» кярькса, сон тяштьфоль меццо-сопранонди и струнонь
квартетонди (1975, Рузмасторонь КС пр. 1988), «Мордовиянь морхне» кантатась
(калконь валхне). Мордовиянь ломаньтъналонь эсь лацонь ширесь няеви композиторть
«Мордовиянь ърьвяямась» седямань картинастонза, «Сиянь эрьхке» седямань ёфксса
(Ежовонь эди Голенковонь налхкомась), «Ведявать дейканза» ёфксса (налхкомась
Пудинонь), налхкоманди седяманц эзда, «Тюриеть колга морась» ораторияста ди иля
покамастонза, 1990 кизотнень Кошелевась сёрматсь колма фугат фортепианонди,
колма ваймопожфонь морот; 2001 кизоня тяштсь «Арзамасонь Алёна» балет, «Авань
портреттне» симфониянь сюита. Кошелевась сёрмадсь 50 лама мора. Кошелева Нинась
сёрмадозе Мордовиянь Масторонь гимнать седямать. Сон кочкафоль мордовияста
калконь вельмофтемань Пуромксонц исполкомозонза.



https://mdf.wikipedia.org/wiki/%D0%9A%D0%B0%D1%80%D1%8C%D1%85%D1%82%D1%8C

Карьхне (рузкс лапти) — кунардонь пингонь карьсембяльхть. Мокшетне, эрзятне
маштсть карень кодама. Этнолокне мордовскяй карьть колга сёрмадыхть кода башка
карьсембялень колга. Эсь лацонь ширекс мордовскяй карьти азондови ширемняста
кодазь кодамась, трапециянь кодяма карьбрясь — крайса сяда тяйняня, меле цютькя
келеми. Мордовскяй карьса ульсть ленгянь килькшт, куване нолневсть карьксне.
Серес синь рузоннетнень коряс цють сяда алнянятольхгь. Карьхнень котцезь пяшень
ленгяста, сяда шуроста — сялиень ленгяста. Ленгятнень ватксезь мапастонь
вирьста, сят, кит эрясть вирть эзда ичкозе, якасть мянь 50 — 60 вайгяльбень
вастс. Каренди ленгянь аноклама тушендсть семьянь - семьянь, тя улендсь майть
песта — июнть ушетксста. Тя ёткть сяда тёждяль ленгянь ваткамась. Ленгат
мишенкшневсть лесничестваса, базарса.



https://mdf.wikipedia.org/wiki/%D0%9A%D0%B0%D1%80%D1%82%D0%B0%D1%88%D0%BE%D0%B2,_%D0%92%D0%B0%D0%BB%D0%B5%D0%BD%D1%82%D0%B8%D0%BD

Карташов, Валентин рузкс Карташов, Валентин Антонинович (8 марковста 1919 - 2
майговста 2010) - содаф тонатф ломанць, инженеронь путомань тевть содайсь.
Покась Мордовиянь университетса.

Шачсь Сараношса вардайхнень тъналса. Аделась Москунь ускомбялень коряс
инженеронь институт, инженеронь факультет (1942). Тюрьсь Оцю Шачеммасторонь
торпингса (1942—1945). Кандидатонь диссертациень араламать меле 1949 кизоня
кучфоль Саратувонь масторонь текниконь университету. Доцент (1952), кафедрань
вятиец. 1958 кизоста сявомок Николай Огарёвонь лемса Мордовиянь масторонь
университетса . 1958 кизоня инженеронь-текниконь факультетста сонь лезксонц
вельде ушетфоль "Индустриень эди ошеряень путома тонафнемакс" пялькссь. 1958 -
1960 доцентоль инженеронь-текниконь факультетса. 1962-1970 кк. Карташов Валентин
арась Н. П. Огаревонь лемса университетса тонафнемань коряс проректоркс.
Кафедрать доцентоц (1982).



https://mdf.wikipedia.org/wiki/%D0%98%D0%BE%D1%80%D0%B4%D0%B0%D0%BD

Иордан (Lordanes) (485 к. малава - кулома пингоц аф содаф), готонь историк. Сон
- "Геттнень юрсна и тевсна" ("Gettika") лемса книгать тяштиец. Тя книгась лац
содафоль Европаса кучка векнень. Эсонза васенцеда азфоль "Mordens" терминць.
Иордан тяштезе сонь Германарих готонь корольть азондомстонза. Тя пингть "morden"
валть шарьхкотькшнесаь фкакс "мокшэрзятне" валть мархта. Васенцекс тянь колга
мяльть азозь Т. Моммсен и К. Молленхоф, меле синь ширеснон кирдезь Т.Е. Карстен
немецонь фиологсь, А. М. Тальгрен суоми масторонь археологсь, а тяфта жа И. Н.
Смирнов,Е.Ч. Скржинская, Б.А. Рыбаков, В. П. Буданова россиянь ученайхне. Лия
мяль кирдихть П. Хайду венгрань академиксь и А. Попов рузонь топонимикань коряс
ученайсь. Ёфси аф видекс тя мяльть лувсы И. Коркканен суоми масторонь содай
ломанць, сонь валонзон корява, "mordens" - тя оцязоронь сарматтне. Аф фкат
мяльхне Иорданонь 116 параграфстонза азф этнонипнен колга. лама кизефкста. мес
Иордан сувафнесыне мокшэрзятнень Германарихонь державазонза.



https://mdf.wikipedia.org/wiki/%D0%98%D0%BD%D1%81%D0%B0%D1%80-%D0%B0%D0%BA%D1%88%D0%B8%D0%BD%D0%BE

Инсар-Акшина (рузкс Инсар-Акшино) - велесь Мордовияса, Орозаень районца, ащи
Инсар ляйть ваксса, 11 вайгяльбе Орозайть эзда.

Ингольдень лемоц - Богородскяй. 1725 кизоста Богородскяйсь (тага Инзара)
лувонтфоль Иван Юрьевич Бахметьевонь, Сараношень, а меле Инзаронь уезонь оцю
ломанть лемса. XIX сядокизоть ушетксса Инсара ётась Платон Огарёвонь лемс.
Лондону тумда меле 1856 кизоня Николай Платонович Огарёв максозень ня васстнень
Николай Михайлович Сатинонди. XVIII сядокизоста ламоц велетне одукс лемтьфольхть
велень церькафнень коряс, тянь инкса велеть лемнець кафта лемса - Богородскяй ди
Инзара. XIX сядокизоста велесь ётась од азоронди и ушедсь лемневома Сире Акшина,
сяда меле Инсар-Акшина.



https://mdf.wikipedia.org/wiki/%D0%95%D0%BB%D1%8C%D0%BC%D0%B5%D0%B5%D0%B2,_%D0%9A%D1%80%D0%B8%D1%88%D0%B0

Ельмеев, Криша (рузкс Ельмеев Григорий Ильич) (26.11.1906, тяниень Мордовиянь
Орозаень райононь Сузгярьге велесь – 1941 сентябрьковста) - мокшень валморайсь.
Мокшень литературть ушедыензон эзда фкясь.

1933 кизоня аделась Сараношса тонафтыень курс. 1941 кизоть самс тонафнесь шабат
ушедомань тонафнемвастса. Ульсь Ине Шачеммасторонь торгпингса. Шавовсь фронтса.
Ельмеевонь литературонь покаманза прашендыхть 1930 кизотненди. Валморамонза
нолнесть мокшень газетань эди журналхнень эса. Покамасонза марявихть калконь
мотифне. Фольклоронь валъёжеса сёрматф «Ёжка» и «Маза-таза» кувака
валморама-ёфксонза (1940 к.). Сяда содафокс арась Ельмеевонь «Полю» кувака
валморац (1940 к.).



https://mdf.wikipedia.org/wiki/%D0%94%D0%B5%D0%B2%D1%8F%D1%82%D0%B0%D0%B5%D0%B2

Девятаев, Михайила (рузкс Девятаев Михаил Петрович) (8 июльков 1917 - 24
ноябрьков 2002) - менелень ушмовийть тюремань менельвенежень вятись, содаф сонь
нацихнень Германиять концетрациень лагерьста Узедом цёнгаста аф кемави
ворьгодемать инкса.

Шачсь Мокша масторса, Тарбейса. Михайила кемголмувоце шабаксоль мокшень
сокай-видиень тъналса. Аделась ляень венежвятемань тонафнемваста Казан ошса 1938
кизоня, покась венежоцюнякс Равань лангса. Сивотьфоль Якстерь ушмав 1939 кизоня,
тюрьсь Суоминь тюрембингса, ушедсь тонафнеманц Чкаловть лемса лиемань
тонафнемвастса Оренбурса, конанц аделазе 1940 кизоня, ди арась тюремань
менельвенежень вятикс.

Тюрембингть ушетксса, 24 июньковста 1941 кизоня, 2 шит ёт Германия вьргятсь
Советонь сотксть лангс, сон прафтсь васенце "Юнкерс" (Ju-87, мезьда меле
Девятаев Михайила казьфоль Якстерь Содафксонь казнеса.

Менельтюремаса 13 июльковста 1944 Михайила Девятаевть менельвенежец крьвязсь, и
теенза савсь валгомс Германиянь кядяла аймакса Львов ошть маласа, ди сонцьке
повсь сявомас. АБВЕРть кизефнемадонза меле Михайила Девятаев ётафтфоль Лодзь
лагерьс, коста сон ворьгодсь, интай кундафоль эди ётафтфоль Заксенхаузен
лагерьс. Заксенхаузенда меле ульсь лагерь Узедом цёнгаса салава менельвенежень
валгомвастса Пеенемюнде, коса аделакшнесть од германиянь тюрембяльсь: ракетт
Фау-2.

8 февральковста 1945 кизоня Михайила Девятаев ворьгодсь цёнгаста 10 ялганзон
мархта од "Хейнкель-111" (He 111 H22) менельвенежса. Германиянь венелень
ушмовийсь изь кенере кундамс ворьгодихнень. Менельвенежсь лиссь фронтть
китьксонь туркс, эди валгсь Советонь сотксть ширесонза. Ворьгодихне пачфтсть
Якстерь Ушмоть инерявикс стратегиянь пачфтемат Узедом цёнгать ракет
тюрембяльхнень колга, V-1да эди V-2да башка. Тянь инкса Адольф Гитлерсь лемдезе
Михайила Девятаевть эсь персононь душманокс.

Михайила Девятаевть ульсь муворукс лувовикс 10 кизот. Сонь и сонь ялганзон
лангста муворшись валхтфоль 15 августковста 1957 кизоня, мзярда Михайила
Девятаевть казезь Советонь Соткссонь иняля лемса, сонь ялганзон казезь орденца.



https://mdf.wikipedia.org/wiki/%D0%94%D0%B5%D0%B2%D0%B8%D0%BD_%D0%98%D0%BB%D1%8E

Девин, Илю (рузкс Девин Илья Максимович) (20.7.1922, тяниень Мордовиянь Сире
Шяйгавонь райононь Сире Теризморга велесь - 13.11.1998, Сараношсь), валморай,
сёрмады. Мордовиянь калконь (1985к.) шнаф (1972 к.) валморайсь. Мордовия
Республика Масторонь казнень лауреат (1997 к.). Сувси Рузмасторонь Сёрмадыень
сотксс (1949 к. . Мокша. 1971-84 - Мордовиянь Сёрмадыень сотксть оцюняц.
Валморамань тяштема ушедсь Шачеммасторонь Ине торпингонь кизотнень. "Шобдавань
заря" васенце кярьксоц лиссь (1945 к.). Тяда меле Мордовиянь китапнень нолдамаса
лиссть нинге мъзяра кярьксонза: "Моим товарищам по счастью", "Тунданьке ушедсь",
"Кизот, кизот...", иттненди стихонза "Кода Нумолов Михайлань цють акулатне изь
сала", пеетькшнемань валморонза "Моли, аськоляй ульцява", лирикань китапонза -
"Ичкоздень ки", "Сенемас". Девин сёрмадсь кувака валморат: "Инженеронь сёрмат",
"Поэма цёразень колга", "Сембода сенем морясь".1962 кизоня нолдафоль азксонь
китапоц - "Цебярь вайме", меле лисендсь "Аф аньцек кядьса", "Коса келунь
шачеманяц" китапонза. Девинонь тевонза кемоста сотф торпингонь темать мархта:
"Крепость", "Рьвя" азксне, "Нардише" романць. Мекольцесь нолдафоль рузонь кяльс
ётафтфста "Современник", "Советская Россия" журналхнень эса. Девин Илю -
Мордовиянь Сери Пуромксонь депутат, Коммунистонь Партиень 26 пуромксти кучф
ломань. Казьф Трудовой Якстерь Знамянь, Якстерь Тяштень, Калконь Ялгаксшинь
орденца, медальса.



https://mdf.wikipedia.org/wiki/%D0%93%D1%80%D0%B5%D0%B1%D0%B5%D0%BD%D1%86%D0%BE%D0%B2_%D0%93%D0%B5%D0%BD%D0%BD%D0%B0%D0%B4%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Гребенцов, Геннадий рузкс Гребенцов, Геннадий Сергеевич (2 январьста 1957-це к.)
- эрзянь кяльса валморонь содаф тяштись.

Шачсь Оцю Березникса, Бозаева велеса, аф ичкозе Штырма шуди ляйть эзда. Аляц
сёронь касфниель, комбайнероль. Цёрашабакс Геннадий сидеста якась лездома
алянцты, эста нинге содазе-шарьхкодезе, кода сатневи кшись видити - сокайти.
Мушендсь ётка книганьморафнемс, ёмластакиге кельгозе шачема кяльть,
литературать. 8- це классонь аделамда меле тусь тонафнема Ичалкань педучилищав,
а меле Н.П. Огаревонь лемса Мордовиянь государствань университету, филологиянь
факультетти. Работась Мордовиянь телерадиокомитетса, аноклакшнесь литературнай
передачат,меле "Пионеронь вайгель" (тяни "Чилисема") журналса, Писателень союзть
художественнай литературань пропагандань бюросонза. Суваф Роосиянь писателень
союзти.



https://mdf.wikipedia.org/wiki/%D0%92%D0%B5%D0%BB%D0%B5%D0%BD%D1%8C_%D0%BE%D0%B7%D0%BA%D1%81

Велень озкс (илякс Велень пуре) - Кристозши ингольдень пингста мекольцесь ди инь
оцю тундань мокшень озкссь, конась ётафневсь видемать аделамда меле. Кристозши
мельдень пингста тя озкссь ётафневсь Тройцяда меле эли Пятруть самс. Озондоматне
мольсть колмошка ши. Кафта шит анасть вярдень шкайхнень ширде пара сёра, колмоце
шиня ётафнесть Ушманонь озкс (илякс Солдатонь озкс). Озонкшнесть башка: алятне
пуромкшнесть Атянь озксс, аватне Бабань озксс. Озондоматне ётафневсть ляй
търваса эли эшиня ваксса, шуфта ваксса. Кунардонь пингста, улема, озондсть
репештяса. Озкснень пингста валонкшнезь озондыхнень ведьса аназь вярдень
шкайхнень ширде пизепт эди козя сёра, тянди ёрясть вяри алхт, аназь сёрось
шачель сяшка, конашка ал тюжась ди с. т.



https://mdf.wikipedia.org/wiki/%D0%92%D0%B5%D0%B4%D1%8F%D0%B2%D0%B0

Ведява - ведень шкайавась. Мокшетнень и эрзятнень кстиндамда ингольдень фкя инь
содаф шкайавась. Ломаттне пельсть ведьавать эзда. Арьсекшнесть, бта ведьавась аф
аньцек ваяфни ломатть, нои кучси урмат, сяс сюконякшнесть тейнза, путнесть
казнет, печксесть лемозонза жуватат. Лувондовсть, Ведьавась лезды шачфтыхненди.
А кда кинь лангс кяжияй, тисы сянь аф шачфтыекс. Идьфтома аватне ётафнесть
лемозонза ведьозкст, эняльдсть кучемс иднят. Тяка пингть ломаттне
шарьхкотькшнезь, што ведьфтома аш эряф: ведсь эрви паксятненди, лугатненди,
вирьхненди, ляйхненди, эрьхксненди, ведьфтома аш кода кунцемс калхт. Сяс устнай
народнай твочестваса ведьавась аф аньцек пелькс шкайава, но и ломаттнень
лездысна.



https://mdf.wikipedia.org/wiki/%D0%92%D0%B0%D0%BB%D0%B5%D0%BD%D1%86%D1%8F%D1%82

Тюсюланят илякс понань кямот — тялонь карьсембяльхть. Валенцятнень кеворьфнезь
понаста. Алянь валенцятне сяда оцюфтольхть, аваннетне пильгс коре сяда
ёмлатольхть. Валенцятне мокшэрзянь велеса появасть XIX векть кучкаста. Синь
кеворькшнезь учань понаста, кона нарафоль сёксенда. Кеворькшнесть равжа
валенцят, уле тюсонь, сяда шуроста акша валенцят. Ульсть эсь ширдень вапенцянь
кевордихть, сашендсть ширестонга руз ломатть. Тяка пингть мокшэрзятневок якасть
ичкоздень мастору валенцянь кеворяма. Ширде сафне валенцят кевордсть азорть
пяле, заказонь максыть пяле. Эсь веленнетне кевордсть эсь кудгаст.



https://mdf.wikipedia.org/wiki/%D0%91%D0%B5%D0%B7%D0%B1%D0%BE%D1%80%D0%BE%D0%B4%D0%BE%D0%B2,_%D0%9C%D0%B8%D1%85%D0%B0%D0%B9%D0%B8%D0%BB%D0%B0

Безбородов, Михайила (рузкс Михаил Ильич Безбородов) (1907-1935) - мокшень
валморайсь.

Шачсь 10-це январьговста 1907 кизоня Сире Пиченгуж велеса (тяни Мордовия
республикть Ельниконь районць). "Морафтома кудса" васенце валморац нолдафоль Од
веле газетса 1927 кизоня. Эряфоц аф куваколь интай сон кенерсь сёрмадомс оцю
азондомань сёрмадомат, конатнень ётксот "Ёфкс, кона ульсь" (1929), "Матовсь
кяжец" (1933), "Кафта лагерьхт" (1933), "Волянкса" (1935) кувака валморат.
Мекольце кувака валморась арьсекшневсь валморама колмоньгърда пяльксокс - "Колма
пинкт, или Колма морот". Михайилать сёрматфонц ёткса валморат, фельетотт, азкст,
нюрьхкяня азкст. Сон васенцесь мокшень кяльвалса сёрмадсь драмат велеть колга -
"Кафта ширет" (1933) ди "Ордакш" фкя актса налхкомась. Фольклоронь мотифне,
моразь морави валморань формсь, эряфонь афкуксонь тефне сюлмафт марса, тя
тиендьсы сёрмадомать пяк эсь лацоннекс. Повсь репрессиес 1935 кизоня, муворсь
валхтозь сонь куломдонза меле. 1941 кизоня нолдавсь "Волянкса" кувака валморась.



https://mdf.wikipedia.org/wiki/%D0%91%D0%B0%D0%B1%D0%B0%D0%BD%D1%8C_%D0%B9%D0%B0%D0%BC

Бабань ям (илякс Бабань озкс) - мокшень тундань озкссь, коза пуромкшнесть аньцек
ават ди коза сявондевсть шабатневок. Тяфтама озксть пингста пицесть ям снавста,
тозерста, пяштьста ди ламоста иляста. Бабань ямть пицезь озондома вастса.
Мъзярошка бабань ямда калмосесть модас, ёрясть ведьс, сюлмоняста сотфса
повфнесть шуфтонь тарадс. Озксонь ям сявондсть мархтост кудувок, макссезь
варжамс ракшатнендивок - тяфта арсесть теенза шумбраши, вазыяма, верозама,
пурхцозама, ст. т. Бабань озксть пингста пицесть салмат эди ётафтсть Салмань
озкс. Ня озкснень пингстовок печксесть ракшат. Шкайхненди няфнезь, кле, синь
лемозост печксть ломаньге. Аватнень ёткста фкяти сялдаз видезонза токафнесть
пеель, кле тя ломанць печкф. Тяда меле авать кой-кона щамонзон повфнезь ажия
пес, сонцень авать путнезь крандазу ди усксезь велеть шири. Меки озондыхнень
ёткс сон ашезь мъртце. Мянь XIX сядокизоть пенцты тяфтама кой ванфневсь кой-кона
мокшень ди эрзянь велетнень эса. Озкста меле аватне лисендсть паксяв, тоса
эняльдсть вярдень шкайхненьди аф нолдамс паксятнень лангс "нармотть".
"Нармонькс" озондыхне лемнезь касыксонь пори тастатнень (саранчатнень). Тясонга
аватне тиендсть айнемань тефт. Нолнезь лафтуваст шяярьснон, юкссезь панар
карьксснон ди ласькондсть умань туркс, бъта панцихть тастатнень эса. Пингонь
ётазь тяфтама озксне полафтсть, Кристозшида меле кармасть ётафнема Паксянь
кружамань озкст.



https://mdf.wikipedia.org/wiki/%D0%90%D1%82%D1%8F%D0%BD%D0%B8%D0%BD_%D0%A4%D0%B5%D0%B4%D0%BE%D1%80_%D0%A1%D0%B5%D0%BC%D0%B5%D0%BD%D0%BE%D0%B2%D0%B8%D1%87

Атянин Федор (рузкс Атянин Федор Семенович) (6.06.1910, тяниень Пензань аймаконь
Мокшанонь райононь Мърня велесь - 10.07.1975, Сараношсь) - мокшень сёрмадысь,
Мордовиянь культуронь шнаф тиись (1970 к.). Советонь Сотксонь Сёрмадыень
сотксонь якай. Мокша.

Литературонь покамац ушедсь 1930 кизотнень песта. "Мазы пинге" васенце книгац
лиссь 1954 к. 1956 кизоня Мордовиянь китапнень нолдамась нолдазе Атянинонь
"Сельведь-богатырь" идень азксонь кярьксоц, тяфта ина "Пусмань панчф" кярьксоц.
1950 - 1960 кизотнень сёрмадсь валморат и азондомань ёфкст - "Постуфонь стирь",
"Богатырень тише". 1958 кизоня лиссь "Аргуня" налхкомац-ёфксоц, 1965 - "Атямсь
кельги мокшень стирь" драмац-айнемац; Сон сёрмадсь седямань налхкома, кона
путфоль Мордовиянь седямань эди драмань театрать сценаса (1967); Атянин тяштсь
"Самая длинная из дорог" драма, кона лемтьфоль Советонь Сотксонь Инялять
Девятаевонь Михайила инетевонцты, тя налхкомаське няфтевсь театраса; Ф.С.Атянин
сёрмадсь кафта пяльксса валмораса азондомась: "Шадось ушедсь" (1975) и
"Варьхмодема ланга" (1962).



https://mdf.wikipedia.org/wiki/%D0%90%D1%80%D0%BC%D0%B5%D0%BD%D0%B8%D1%8F_%D0%BC%D0%B0%D1%81%D1%82%D0%BE%D1%80

Армение (Армениень республикась) (армянонь: Հայաստանի Հանրապետություն — Айастани
Анрапетутюн), Армение (армянонь: Հայաստան — Айаста́н) — Лямбеширень Кавказонь
масторсь. Масторкитьксонза шистяма ди лямбе-шивалгомширеса Азербайджан мархта
(Нахичевань Автономонь Республик), лямбеширеса Иран мархта, шивалгомширеса
Туркамастор мархта, кельмеширеса Грузие мархта. 1921 кизоста масторть аш
иневедьжири лисема. Карабахонь тёкштядема меле ащи блокадаса Азербайджанонь эди
Туркамасторонь ширде, Грузиень ширде дискриминациеть ала транзитонь тарифнень
коряс. Пряошец — Ереван ошсь.



https://mdf.wikipedia.org/wiki/%D0%90%D1%80%D0%B3%D0%B0

Арга (Ёмла Кяшалсь) (рузкс Арга) — ащи Мордовия Республикаса Атерень район - ца.
Эряйда 170 ломань (2001 к.), сяда ламотне мокшет.Ащи Нярьскяй Арга ляй лангса,
20 вайгяльбе райононь центрать и 50 вайгяльбет Торбеева машишань кинь станциять
эзда. Лем-гидроним: арга - "кеву ляй". Велеть путомац ушетф 16 в.. Лятфневи
"Иван Усовонь и Илья Дубровскяень 1614-це кизонь тяштьксонь и ваномань
книгасост". 1912-це кизоня тифоль земскяй школа. Тячиень велеса ули школа, клуб,
библиотека. Археологиянь памятник - Арга 1 кунардонь эряма вастсь (12-17 вв.)
Аргань велень администрацияти сувсихть Чудинка сь, 225 ломань , Лесная, Шалы
велетне



https://mdf.wikipedia.org/wiki/%D0%90%D1%80%D0%B0%D0%BF%D0%BE%D0%B2_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Арапов, Александр рузкс Арапов, Александр Васильевич (1 ноябрьста 1959-це к.) -
эрзянь валморонь тяштись.

Шачсь Дубёнкань районца, Кабаева велеса 1-це ноябрьста 1959-це кизоня Дубенкань
районца, Кабаева велеса учителень семьяса. Велень школать аделамда меле (1977)
кизоня сась тонафнема Мордовияв, Саранскяи, Н.П. Огаревонь лемса университету.
1980 кизоня кучезь тонафнема М. В. Ломоносовонь лемса Москунь государственнай
университету. Аделамдонза меле покодсь "Мордовскяй университет" лама тиражень
газетаса корреспондентокс, тоста тердезь "Сятко" журналу поэзиянь отделти
редакторкс.



https://mdf.wikipedia.org/wiki/%D0%90%D0%BB%D0%B0%D1%88%D0%B0

Лишме (латинокс Equus ferus caballus) - ракшась аффинцпестявнень тъналста. Васу
мольф. Фкя понац иляткшнесь идемкс (Equus ferus), меле юмась.

Лишмотне (Equus) — тяниень пингста фкя ажа лишмонь понац эли аффинцпестявнень
эзда фкя понась (Equidae s. Solidungula), аф финцпестявнень полгада фкясь
(Perissodactyla). Омбоце тъналоть лемоц няфни: сембода эрявикс аффкаксшиц тя
пильготне, конатнень ули аньцек фкя пестяса щаф сур. Кавозсь таргаф, сонь пяк
кувака нусморонь пяльксоц. Лишмотне ульсть сембода эрявикс экомиень коряс
ломаньти кильдем ёткса пяк ламос, интай синь эрявиксшисна юмась меканикияфтомада
сюнеда. Авалишмоти мярьгихть эльде, атялишмоти мярьгихть айгор. Лишмонь лефксти
мярьгихть ваша эли парне.



https://mdf.wikipedia.org/wiki/%D0%90%D0%A2%D0%AF%D0%9C%D0%A8%D0%9A%D0%90%D0%99

Атямшкай, илякс Мельцедей (эрзякс Пурьгинепаз, Мельседей) - мокшэрзят шкай. Кода
арьсесть нижегородскяй эрзятне, П. шачфтозе Анге Патяйть стирец (Нишкенде
тейтерь). Преданиять коряс П. шачсь кичкор пильгокс, сяс Чипазсь и Анге Патяйсь
ёрдазь сонь Масторть лангс, коса сон эрясь снярс, мзярс ашезь са пинге рьвяямс.
П. образса няфтьф мифологическяй соткссь ломаттнень и шкайхнень ёткса (ломанень
Мирсь и шкаень Мирсь). Азондоматнень, мифологи-ческяй моротнень эса няфневи
(азондови) П. кельгомац Масторонь стирти Алдуняти, сонь рьвяяма мялец Алдунять
лангс (П. кельгозе Ёндолавась, кона сяс и шавозе Алдунять). Мифнень эса П.
няфневи то од мазы цёракс, то, меколанкт, равжа ломанькс, конань сельмонза
палыхть тол лаца. Мифологическяй азондоматнень эса корхтави П. и Мастор лангонь
мокшень стирть Васальгять (эрзянь стирть Сыржать) рьвяямаснон колга. Мифнень
коряс, рьвяяма-максома илать пингста П. кштись шаванятнень, куцюфнень ланга, пяк
юватькшнесь. Мзярда сась пинге сявомс од рьвянять, П. ювадсь пяк вииста, кода
атям, сельмостонза ляцсь ёндол, конань эзда крьвязсь кудсь. П. рьванц мархта
тусь менельти. Тя пингста сявомок лувондсазь, што П. атямбачк кшти шаванятнень
ланга, кода эсь рьвяяма-максома иласонза. Атямъёткть мордватне-терюхаттне
лисендельхть ульцяв, кеподелезь вяри кядьснон и ювадельхть: "П., стастоня,
стастоня, тон тяни минь". Повериять коряс, атямбачк П. арни менельга кафта или
колма толонь алашаса (шарыенза – ёндолхт); кержи кядьсонза П. атям, види кяденц
эзда тушендоль пизем.



https://mdf.wikipedia.org/wiki/%22%D0%AF%D0%BA%D1%81%D1%82%D0%B5%D1%80%D1%8C_%D1%82%D1%8F%D1%88%D1%82%D0%B5%D0%BD%D1%8F%22_%D0%B6%D1%83%D1%80%D0%BD%D0%B0%D0%BB%D1%81%D1%8C

Якстерь тяштеня - эрь ковонь илюстрацие мархта идень журналсь. Ноляви 1932
кизоста сявомок Саранск ошса. 1933 — 1941 лисендсь "Якстерь галстук" лем ала.
Войнань кизотнень ашезь лисенде. 1964 кизоста сявомок кармась лисендема "Мокша"
журналти полаткс лаца. 1988 кизоста сявомок башка эрьковонь нолдафксокс "Якстерь
тяштеня" лем ала. Журналсь лезды тонафтомс иттнень шачема масторонь кельгикс,
перьфпялень ванфтыкс. Оцю мяль шарфневи тнафнемвастса шачема кяльть и
литературать тонафнемаснонды. Журналса лисендихть тонафтф ломаттнень,
тонафтыхнень, сёрмадыхнень сёрматфкссна. "Якстерь тяштенясь" печатлай валморат,
азкст, баснят, айнемат, тонафниень архтомат, лия материалхт.



https://mdf.wikipedia.org/wiki/%22%D0%9C%D0%BE%D0%BA%D1%88%D0%B5%D0%BD%D1%8C_%D0%BF%D1%80%D0%B0%D0%B2%D0%B4%D0%B0%22_%D0%B3%D0%B0%D0%B7%D0%B5%D1%82%D0%B0%D1%81%D1%8C

«МОКШЕНЬ ПРАВДА», МР-нь Госсобраниять и Правительствать газетасна (1994 к.
сявомок). Лисенди Саранскяйса мокшень кяльса недяляти весть. Тяшти Мордовиянь
социально-экономическяй, политическяй и культурнай эряфть колга. Газетаса тяфта
жа печатлавихть материалхт омба масторонь эряфть колга, спортть и лия ширетнень
колга. Васенце номероц лиссь 15.05.1924 к. Пензаса, эста газетать лемоцоль «Од
веле», сон ульсь партиянь Пензенскяй губкомть Мордовскяй секциянц органоц.
Редакторсель И.И. Московкин. 1926 кизоти самс лисендсь недяляти весть. Газетав
тяшнесть 200 лама рабочай и крестьянскяй корреспондент. 1928 кизоста сявомок —
ВКП(б-нь) Мордовскяй ОК-ть печатнай органоц. 1932 к. омбоце августста лемтьф
«Мокшень правдакс». Печатлакшнесь материалхт республикань промышленностть и
велень хозяйствам колга. Газетась лама тиендсь культпросветучреждениянь
панжемаса, ломаттнень сёрмас и лувома тонафтомаса, мокшень литературнай кяльть
грамматиканц, норманзон ладямаса. Газетась печатлакшнесь фолькпоронь
произведеният, пуропнезень перьфканза тяштема машты од ломаттнень. «Мокшень
правдати» редакторкс ульсть Л.Е. Бажанов, И.В. Шотин, П.К. Ежов, А.Д. Горькин,
В.М. Сурков, И.С. Родин, С.Д. Ивановский, С.Б. Леонтьев, И.М. Кшнякин, Н.И.
Учватов, П.П. Кулешов, 1997 кизоста сявомок — И.С. Лушкин. Газетаса покодсть,
сёрматкшнесть «Мокшень правдав» материалхт учёнайхне И.Г. Черапкин, И.Ф.
Кузьмин, П.С. Шишканов, Н.И. Черапкин, А.В. Алёшкин, писательхне Я.М. Пинясов,
П.И. Левчаев, М.А. Бебан, Г.И. Пинясов, Т.Ф. Якушкин, И.В. Чигодайкин, Ю.Ф.
Кузнецов и лиятне. Газетась казьф «Почётонь Знак» орденца (1971).



https://mdf.wikipedia.org/wiki/Parajubaea_torallyi

Parajubaea torallyi сембода мазы ди таза Лямбеширень Америконь пальматнень эзда
фкясь. Тон ашеть куле? Аф дивандафты тевсь. Видьмонза пяк шуроста ускихть Явропу
сяс мес синь пяк оцю (ускомась пяк питни). Сонь ули кода няемс аньцек Боливиеса.

Вирьса-панданалса сонь 2 башка полганза, синь аф фкат видьмонь коре. Parajubaea
torallyi – сонь видьмонза 7 сантиметрашка оцю, Parajubaea torallyi (microcarpa)
колмонь кърда сяда ёмла. Ванф коре синь пцтай фкат, интай панданалса ёмла сорт
аф пяк сери сонь оцю видьмонь сортонц коряс.

Боливиеса Parajubaea torallyi пяк кельгихть эди озафнихть ошперева ди курнява.
Эквадорса ди Лямбеширень Колумбиень ошева 2500–3000 метрашка моря лангта
вяресинь касфнихть Parajubaea cocoides, конась аф пяк якшама кирди ди касонды аф
пяк курок. Тянь лангс ваномок сон малады Parajubaea torallyi пальманди ди тянь
лангс мес сонь киндиге аф содаф, улема, тя Parajubaea torallyi васу мольф
сортоц.

1996 кизоня Parajubaea sunkha колга сёрмадсть: сон ине ёмлась ня пальматнеь
юрста. Сонь серец аф 8 метрашка оцю, сон касы мъзярошка Андонь лашмава
Валлегранде аймакса, Боливиень Санта-Крус районца 1700–2200 метра моря лангта
вяре. Таксономие коряс ванондома инголе теенза эльбядезь мярьгсть Parajubaea
torallyi.



https://mdf.wikipedia.org/wiki/Daucus_carota_subsp._sativus

Пурьхкя (латинокс Daucus carota subsp. sativus) - зонталацонь тъналста касыксонь
юромсь, кафтакизонь касыкссь (шуроста фкя- эли ламакизонь). Васенце кизоста касы
лопань пусмоц эди ярхцамбяленди кондясти юроц, омбоце кизоста касыхть видьмонь
кофксоц эди синць видьмонза. Сидеста васьфневи тага модакучкастонь иневедень
масторга, Африкса, Австралиеса, Од Зеландаса ди Америкса (60 сортта лама).

Недьксонц (лопанзон) кочксесазь ащемковста-медьговста. Косьфнесазь эшкс вастса
аф шинь каршеса вельхтяф ала. Юронц шувондсазь сёксенда. Ведьмонзон
аноклакшесазь таштамковста.



https://mdf.wikipedia.org/wiki/Cucumis_metuliferus

Кивано (латинокс Cucumis metuliferus) - фкя кизонь куяроннетнень тъналста
касыкссь. Кивано шары якстерь тюжя тикла лангс 10–15 сантиметрашка кувака, сонь
улихть «кярьмодемат» тянь сюнеда сон ёткапингонь дебень лаца. Пукшец пиже ди
сонь лама 5–10 милиметрашка кувака акша видьмода. Апак кенерьть киваноть
кярьмодеманзон ваксса ули пиже сёрманят. Сонь ускихть Кучка Америкста ди
Израильста. Ярхцамбяльс сявихть пиже пукшец видьмонзон мархта, сонь таньфоц куяр
тикла эли банан мархта лаца. Пукшенц ярхцамда меле киваноть ули кода нолдамс
тевс кода мазы шаваня. Видьмонза улихть кода коськфтамс, меле озафтомс эди
тяряфтомс синь касфтомс кудса.



https://mdf.wikipedia.org/wiki/Artocarpus_odoratissimus

Маранг эли тарап (латинокс Artocarpus odoratissimus), конась сась Борнео
цёнгаста (Индонезие), интай сонь касфтсазь стане ина шабра масторга (Малайзиеса,
Таиландса, Филепиттнеь эса). Интай тя аймакть ушеса сон ёфси аф содаф. Вирьса
сон касы шуварналга, иневедьжирень ичкозе, иневедьта вяре 1000 метрас сявомс.

Сон касы 25 метрашка серес, лопанза 16–50 сантиметрашка ди 11–28 сантиметрашка
келесна. Фкякудонь касыкс, иможнень явоманди эряви аньцек фкя касыкс. Ал лаца
иможт пижет, 16 сантиметрашка кувалмосна, 13 сантиметрашка келесна. 1 килошка
стака. Иможда ярхцайхть ишекс эли пидефокс. Видьмотне эрявихть пидема ярхцамада
инголе. Кшинь шуфттне пяк эрявикст Пялешинь-Шистямань Азиень эряензонды. Иможть
кучкац лов лаца акша, пяк ламбама, ведю, танцти шини, ёлаж таньф мархта, шары
дурианц (Durio, сембода шини иможт масторлангса), интай сонь аш кальдяв шинец.

Кшинь шуфта Artocarpus odoratissimus раштай видьмоса. Од видьмосна лисихть пяк
курок эди касоманди эряви аньцек фкя тарга. Борнео цёнгаса видьмотнень лисема
варжаманьберьф содазь: пърдафксса 3 таргода меле сембе видьмотне арайхть аф
кондястикс видеманди, сяс мес синь юмайхть лисевомаснон. Сяс видьмотне эрявихть
видемс эстокиге, сяда пара шувару, ведень шокши модас. Вегетациень раштамась
(керфкст, иля касыкс поладомась) аф пяк ярашты. Сярятькста эли сукста кшинь
шуфта пъцтай ёфси аф пели.



https://mdf.wikipedia.org/wiki/%D0%A7%D0%B5%D1%80%D0%B0%D0%BF%D0%BA%D0%B8%D0%BD

Черапонь, Осе (рузкс Иосиф Григорьевич Черапкин) 1884-1935 - ине кялень содайсь,
мокшень филологиень тонадомаса 20-30-це кизоса, кялень коряс ванондысь, лама
вийда путсь мокшень эрямопингонь, культуронь эди ломаньтналонь кизефксон
тонафнемаснонды.

Шачсь Иса Пря велеса, Мокша масторса. 1906 кизоня аделась тонафтыень семинарие,
покась тонафтыкс эсь шачема велесонза. Лама морафнесь революциень кяльвалда.
Полициеть изь лотксе ваномс мельганза. Теенза савсь тумс омбамастору. Эрясь
Бельгиеса, Кранцмасторса, Германиеса. Рузмастору мърдамда меле тусь ушмав.
Ошеряень торпингта меле покась тонафтыкс Саратувонь ошень тонафтомъюрхтса, якась
фольклорань, эрямопингонь и этнографиень материал кочксема тонадомань
экспедициетнень мархта. 1921 кизонь сонь арестонц меле сонь лемоц лама пингс
нардафоль мокшень и рузмасторонь культураснон эрямопингста.



https://mdf.wikipedia.org/wiki/%D0%A6%D0%B8%D0%BB%D0%B8%D0%BA%D0%B8%D0%BD_%D0%9D%D0%B8%D0%BA%D0%BE%D0%BB%D0%B0%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87

Циликин, Николай (рузкс Циликин Николай Петрович) (шачсь 8 -це октябрьста 1954
к.) - мокшень валморайсь, кялень содайсь, ётафтысь.

Шачсь Краснослободскяй райононь Зайця велеса. 1978 кизоня аделась Мордовиянь
масторонь университетть филологиень факультетонц. Тонафнемада меле мърдась меки
велезонза, кос апокодсь учителькс. Тянемс тоса эряй, сёрматшкни стихт, и мезсь
инь кенярьфти, тонафнихнень ёткса вешенди сёрмадыень асу мархта стирнят и
цёранят. 1996 кизоня лиссь васенце валморамань кярьксоц "Седись таколфтсы
седить" лем ала. Валмораманза сидеста лисендихть "Мокшень правда" газетаса,
"Мокша" и " Якстерь тяштеня " журналхнень лопалангса. 2004 к. лиссь "Эняльдезь
виденцямат" валморамань кярьксоц . Эряй Зайця велеса, покоди тонафтыкс.



https://mdf.wikipedia.org/wiki/%D0%A4%D1%91%D0%B4%D0%BE%D1%80_%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3%D1%81%D0%BA%D0%B8%D0%B9

Петербургски, Федор (рузкс Фёдор Петербургский) 22 апрельков 1890 к. - 17
апрельков 1962 к. - кялень содайсь, тонафтысь, ломаньтъналонь полаяйсь. Шачсь
Сире Сендру велеса тяниень Мордовия республикса. Филологиень тонадоматнень
кандидатсь. Полежаевонь лемса Мордовиянь Тонафтыхнень институтть мокшень ди
эрзянь филологиень кафедранц тонафтыец. Петербургски лама тись васенце кялень
конференциетнень анокламаса ди ётафтомаса. Оцю мяль шарфнесь орфографияень
кяльвалонь норматтненди, мокшень кяльса терминологиенди, тяштсь учебникт мокшень
тонафтома васттненди. Кочксевсь Пензань губисполкому ди Мордовиянь облисполкому.



https://mdf.wikipedia.org/wiki/%D0%A3%D1%87%D0%B0%D0%B5%D0%B2,_%D0%A0%D0%BE%D0%BC%D0%B0%D0%BD_%D0%A4%D1%91%D0%B4%D0%BE%D1%80%D0%BE%D0%B2%D0%B8%D1%87

Учаень, Роман (рузкс Учаев Роман Фёдорович) — XIX сядокизонь пестонь, эди XX
сядокизонь ушетксонь мокшень сокай-видиень литературонь сембода асу ломанць.
Шачсь Саратувонь губерниянь, Саратувонь уездонь, Коське Карабулак велеса,
мокшень тъналса. Шачемань эди куломань шинза аф содафт.

Эряфонь киц содаф "Эсь эряфонь азондомат" сонь сёрмадоманц коряс, конань нолдазе
Алексей Шахматов "Мордовский этнографический сборник" кинигаса 1910 кизоня.
Учаень Роман ушедсь покодема 12 кизонь цёракс, лезнесь велень лавка кирдити,
меле тусь Саратуву, покодсь подмастерьякс ошень козя кондитеронь лавкаса.
Аделазе Коське Карабулаконь велень тонафтомвастть, меле - грамматикань кафта
кизонь тонафтомвастть Саратувонь уездонь Юрьевка велеса, меле аделазе церькувонь
тонафтомвассть Новольскяйса. Теенза максфоль тонафтыень кемокстама
(свидетельства) ди сон кармась шабат тонафнема сяка церькувонь-приходонь
тонафтомвастса.

Алексей Шахматовонь валонзон коряс, Учаень Роман ломанць пяк асуволь: лац содазе
мокшень фольклорть, сонь ульсь музыкань талантоц. 1905-1906 кизоня сон аноклась
фольклоронь материалхт Шахматовонь книганцты, сонць сёрмадсь нотат кой-кона
калконь моротненди, путозень эсь тяштьксонзон: "Эсь эряфонь азондомат",
"Лятфнемат". Синь ётксост: "Азкс Фёдор атянь колга", "Аф шарьхкодеви тев
Порт-Артурть мархта", "Азкс аф мяляфты мордвинть колга", "Коське Карабулак и
Арчилов велетнень историясна", "Грузинонь оцязоронь идсь и мокшетнень
кстиндамасна", "Кода ётась мокшень масторсь рузонь князти" айнематне. Учаев тись
литературонь латцема "Мянтьф пула пиненясь" ёфксти. Ванондыхнень койса, тя
"сембода смузю эди социалень ширде аф пели ёфкс" XX сядокизоть ушетксста
Рузмасторса нолдаф ёфкснень эзда. Пинеть калмаманц вельде пяк кяжиста
пеетькшневихть козяшинь мельге пани церькуфникне. Алексей Шахматовсь пяк вяри
путнезе Учаевонь сёрматфонц. "Эрек кунардонь пинге" журналса Шахматов печатлась
"Тяниень калконь арьсемась". Эсонза сон корхтай "тяфтама сёрмадоматне сай пингть
лездыхть методологиень ширде литературонь историкненди" .



https://mdf.wikipedia.org/wiki/%D0%A2%D0%B0%D1%80%D0%B0%D0%BF

Маранг эли тарап (латинокс Artocarpus odoratissimus), конась сась Борнео
цёнгаста (Индонезие), интай сонь касфтсазь стане ина шабра масторга (Малайзиеса,
Таиландса, Филепиттнеь эса). Интай тя аймакть ушеса сон ёфси аф содаф. Вирьса
сон касы шуварналга, иневедьжирень ичкозе, иневедьта вяре 1000 метрас сявомс.

Сон касы 25 метрашка серес, лопанза 16–50 сантиметрашка ди 11–28 сантиметрашка
келесна. Фкякудонь касыкс, иможнень явоманди эряви аньцек фкя касыкс. Ал лаца
иможт пижет, 16 сантиметрашка кувалмосна, 13 сантиметрашка келесна. 1 килошка
стака. Иможда ярхцайхть ишекс эли пидефокс. Видьмотне эрявихть пидема ярхцамада
инголе. Кшинь шуфттне пяк эрявикст Пялешинь-Шистямань Азиень эряензонды. Иможть
кучкац лов лаца акша, пяк ламбама, ведю, танцти шини, ёлаж таньф мархта, шары
дурианц (Durio, сембода шини иможт масторлангса), интай сонь аш кальдяв шинец.

Кшинь шуфта Artocarpus odoratissimus раштай видьмоса. Од видьмосна лисихть пяк
курок эди касоманди эряви аньцек фкя тарга. Борнео цёнгаса видьмотнень лисема
варжаманьберьф содазь: пърдафксса 3 таргода меле сембе видьмотне арайхть аф
кондястикс видеманди, сяс мес синь юмайхть лисевомаснон. Сяс видьмотне эрявихть
видемс эстокиге, сяда пара шувару, ведень шокши модас. Вегетациень раштамась
(керфкст, иля касыкс поладомась) аф пяк ярашты. Сярятькста эли сукста кшинь
шуфта пъцтай ёфси аф пели.



https://mdf.wikipedia.org/wiki/%D0%A1%D1%83%D1%80%D0%B0%D0%B5%D0%B2-%D0%9A%D0%BE%D1%80%D0%BE%D0%BB%D0%B5%D0%B2_%D0%93%D0%B5%D0%BE%D1%80%D0%B3%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Сураев–Королёв, Георги (рузкс Сураев–Королёв Георгий Иванович) (19.4.1922,
тяниень Мордовиянь Сире Шяйгавонь райононь Кулдым велесь – 23.2.2000, Саран
ошсь), фольклоронь кочкайсь, композиторсь, тонафтысь, келеса морамань вятись.
Рузмасторонь сетенень казьф тиись (1982), Мордовиянь снтенень казьф тиись
(1965). Рузмасторонь Композиторонь Сотксонь полаяй (1963), Мордовиянь Масторонь
казнень лауреат (1973). Мокша. 1956-1977 – Сараношень седямань тонафтома вастонь
тонафты. Сёрмадсь вокалонь, келеса морамань, инструментонь лама жанрань покамат.
Тяштсь «Мекольце судендама» фантастикань оратория келеса мораманди, солистонди,
балетонди, лувиенди, симфониянь оркестранди (либреттось авторть, 1973), кафта
струнонь квартет, налхкоманди седяма, морот, келеса морамат, налхкомат
фортепианонди ди карзиенди. Лама тись мокшень фольклористикаса – лама вайгяльса
морамась, моркшень калконь мороть ладонь ширец. Сёрматкшнесь калконь морот. Тись
клеса мораманди мокшень калконь моронь ладямат. Содаф кода келеса морамань вяти,
«Келу» ансамблять пуроптыец. Тяштсь методиконь лезкст – «Седямань-морамань асуть
касфтоманди башка текникт (системань сольфеджио 350 тонафтомпяльксса»), 1978.
Сураев – Королёв аноклась кярькст: «Мордовиянь калконь морот» (Моску, 1957,
марса Л.С.Кавтаськинонь мархта), «Мордовиянь калконь морот» (Саранош, 1969),
«Мор мархта эрямаса» (1989), «Моран тейть, монь Мордовиязе» (1990). Сёрмадсь
сёрмафкст ломаньтъналонь седямань сетенень кизефкснень коряс. 60-70-це кизотнень
– Рузмасторонь КС пуромксонь полаяй ди Вяре Равань композиторонь вятихнень
пуромксонь полаяй. 1965-1982 кизотнень вятезе Мордовиянь композиторонь
пуромксть. Казьф Омбоце торпингонь 1 степенень орденца, «Отькорьшинь инкса»
медальса.



https://mdf.wikipedia.org/wiki/%D0%A1%D0%BC%D0%B8%D1%80%D0%BD%D0%BE%D0%B2_%D0%98%D0%B2%D0%B0%D0%BD_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%B8%D1%87

Смирнов, Иван (рузкс Смирнов Иван Николаевич) (1956 – 1904) - мокшетнень колга
ванондыхнень ээда фкясь.

XIX сядокизоста мокшетнень колга сёрматф сембе покаматнень ёткса башка вастса
ащихть Смирнов Иванть «Мордвась» эрямопингонь-этнографиень нюрьхкяня азксонза.
Синь нолдафтольть «Казан ошень университетть видеса аркеологиень, эрямопингонь
эди этнографиень алялуфть кулянзон» эса 1892 — 1895 кизотнень, а мзярошка пингта
меле лиссть башка китапокс . И.Н. Смирнов ульсь Казан ош университетонь
профессоркс, содаф этнографокс. Тяда инголе сон сёрматкшнесь ни мокшэрзятнень
эряфснон тонафнемаса програпт. Эрямопингонь-этнографиень содайсь шарфнесь оцю
мяль Равжирень ди Урал малань суоми-угронь калкненди. Тяда инголе лиссть ни
«Черемисне», «Вотякне», «Перьмякне» покаманза. «Мордвась» шумордазе ванондыть тя
сериянц. Тиись критиконь ширде ванондозень ня калкнень колга инголи лисьф
нолдаматнень, латцезень синь системас, полаткшнезень эсь няйфонц и эсь кульфонц
вельде.

«Мордвась» покамась ащи 6 пакшеста: «Эрямопингснон нюрьхкяня азксоц»,
«Эряфсна-ащефсна», «Тъналонь эди шяхярень ладямасна», «Атянь мялень ваномась.
Кода синь ваныхть куломать лангс, и кодамот капмамань койсна», «Шкаенди
озондомань койсна», «Библиографиесь». «Эрямопингонь нюрьхкяня азксса» авторсь
пачфни мокшень юрснон колга, мърдафнесамазь пяк кунардонь пинкненди, мзярда
аньцек-аньцек латцевсь мокшень кундьясь, азонды, кит эрясть мокшетнень маласа,
кодаптольхть шабрань ёткне. Смирнов Иван тяшти сянь колга, мзярда васенцеда омба
масторонь якайхне-шяяйхне лятфнезь "Мордие" масторть; лятфнесы Иорданонь
«Гетика» (VI сядокизось) китапонц, азонды лувити 913 кизоста сявомок Византиень
кирдемань оцязорть Константин VII Порфирогенетть «Масторонь азорондамать колга»
(«De administrando imperio») покаманц колга. «Печенегонь калкть колга» XIV
пакшеса Константин Порфирогенет сёрмады: «Печенегиесь Узиеть и Хазариеть эзда 5
шинь молема вастса, Оланиеть эзда — 6 шинь молема вастса, Мордиеть эзда — 10
шинь молема вастса, Рузть эзда —1 шинь молема вастса, Туркиеть эзда — 4 шинь
молема вастса, Булкариеть эзда — пялешинь молема вастса». Смирновонь Иван
арьсемаса, тя кунардонь тяштьксса Мордиекс лемневи мокшень эли эрзянь масторсь .
Смирнов Иван сась мяльс «кунардонь пинкнень мокшети ди эрзяти шабракс ульсть
герматтне, литватне, спавяттне» . Эсь мяленц сон кемокснесы сянь вельде: мусь,
кле, ня калкнень кяльса фкя лацонь валхт. Топонимиконь, аркеологиень муфкснень
тонафнемаснон вельде тонафтф ломанць азондсы вастть, коса эрясь мокшет эди эрзят
— «Волга, Ока, Сура и Мокша ляйхнень ёткса» . Тонафтф ломанць оцю мяль шарфни ся
пингти, мзярда тястонь масторхнень фатнезь монголо-татархне, сянди, кода
латцевсь мокшетнень ётксна руснень мархта, мзярда састь мокшеть модас рузонь
козялятне, мзярда путневсть тяса монастырьхне и стак тов. Корхтамок мокшень и
эрзянь кяльхнень колга, авторсь няфнесы синь малакс ширеснон, тяка пингть
койсонза, «эрзясь и мокшесь фкя-фкянь кой-коста афи шарьхкодихть» . Смирнов
сёрмады мокшетнень и эрзятнень эряфсостка улихть эсь башка ширет. Сонь койсонза,
мокшеть эди эрзять эсь прянь марямац, ваймонь ширец ламода ащихть тястонь
перьфпяльть эзда, туста вирьхне, цебярь модатне цебярькс тиезь мокшетнень эди
эрзятнень ваймоснонга. Смирнов Иван сёрмады кунардонь пингстокиге мокшетне
кунцесть ракшат, соксесть мода, кочксесть медь . «Тъналонь эди шяхярень
ладяматне» пакшеса ванондысь лама азонды эсьнень лепнень, лемдемать колга. Сонь
арьсемасонза оцяй, покшай, патяй, акай, сазор лепне молихть васень ломань
полгонь пингть эзда . Смирнов няфнесы, што мокшетне, кода иля суоминь кундьятне,
цёракс лемнесазь и од ломантть, и идть, тяфта жа стирсь кода киньге идь и кода
од ломань. Ся пингть колга, мъзярда юромса-кундьяса сяда вярель авась,
корхтайхть щакай, щятяй, щеняй раднянь лепне. Меле кунардонь пинкнень мокшень
кундьяса авать вяре ащемац полафты. И.Н. Смирновонь валонзон коряс, тя няеви
«Цёрась ёмланястокиге рьвяясь...» фольклоронь мороть эзда. Тиись азонды ся
пингть колга, мзярда мокшетнень аф фкяль ърьвадост, тя мяльтьке кемокснесы
калконь мороть вельде. Вов пакш тяфтама мороста:

Тяфтама коень колга сёрмадсть XVIII сядокизонь якай-шяяйхне И.И. Лепёхин, П.С.
Паллас и И.И. Георги. Лепёхин сёрмадсь кристзозшида инголень пингть мокшеть
улендсь съняра ърьвадонза, мзяра тейнза тьрявсь . Тонафтф ломанць башка мяль
шарфни сянь лангс, што мокшень юромса, тъналса пяк вяри путневи алянь валсь.
Кудазорсь латцезень кудонь сембе тефнень, сонь валонц сембе кулхцондозь.
Тонафнемок мокшень эди эрхянь кяльхнень, сёрмадысь сась мяльс: марса эряй
юропне-кундьятне латцесть эсь ётксост прянь вятемань цюрбарт — илат-койхть ульсь
коса тейст ванондомс марстонь тевснон — пуромкс, орам, кужа. Ульсть
мокшэрзятнень валесна, конатнень вельде азонкшневсть ашуфнень и козятнень
ётксна: уре, варданка, важа. Нюрьхкяня азксть сёрмадыец азондсы валть, кона
корхтась дацькять колга — каяфкс . Тяниень пингть ламоц эсьнень лепне
юксневихть, юмсихть. Вов мес тяниень ванондыхнендивок сашендови коль сяда
сидеста варжакснемс Смирновонь «Мордвась» нюрьхкяня азксонди. Кода вяре азфоль
ни, этнографсь башка пакш лемдсь атятнень мяльснон ваноманди, калмамань и
ильхтемань койхненди . Этнографть валса, мъзярда ломанць кулома лангса ни,
эсенза путнихть пря пезонза ведь мархта кядьгоня: кулыть ваймоц лисемда меле
штаволь ведьса. Смирновонь сёрматфонц коряс XVII —XVIII сядокизонь мокшетне
лазкст тиендсть аф лазста, а караф шуфтста. Исследовательть мяльса лазкс валсь
моли лазомс теввалть эзда . Фольклоронь тонафнемста ванондысь сась мяльс:
кунардонь пингть мокшетне ди эрзятне тиендсть калмама вастт аф модать потмоса, а
модать лангса . Сон сёрмады: «Ламоц велетнень маласа тянивок няфнихть
капма-кужет. Тяфтама вастса касы тумотне, келуфне мокшетненди, эрзятненди ульсть
ванфтома шуфтокс». Мокшень эди эрзянь капмосематнень колга сёрмадомста Смирнов
лятфнесы А. Титовонь «Терюшень стямась» нюрьхкяня азксонц, кона нолдафоль 1893
кизоня «Русское обозрение» журналса . «Мордвась» эрямопингонь-этнографиень
нюрьхкяня азксть лувомста няйсак, конашкава кърхкаста тонафнезе ванондысь
мокшень кристозшида ингольдень шкайти озонкшнемань койснон. Сон мусь фкя лацонь
валхт иля суоми-угронь кялкнень кяльса, и сась виде мяльс: пяк кунардонь пингть
ня кундьятне марсотольхть".



https://mdf.wikipedia.org/wiki/%D0%A1%D0%BC%D0%B8%D1%80%D0%BD%D0%BE%D0%B2,_%D0%98%D0%B2%D0%B0%D0%BD

Смирнов, Иван (рузкс Смирнов Иван Николаевич) (1956 – 1904) - мокшетнень колга
ванондыхнень ээда фкясь.

XIX сядокизоста мокшетнень колга сёрматф сембе покаматнень ёткса башка вастса
ащихть Смирнов Иванть «Мордвась» эрямопингонь-этнографиень нюрьхкяня азксонза.
Синь нолдафтольть «Казан ошень университетть видеса аркеологиень, эрямопингонь
эди этнографиень алялуфть кулянзон» эса 1892 — 1895 кизотнень, а мзярошка пингта
меле лиссть башка китапокс . И.Н. Смирнов ульсь Казан ош университетонь
профессоркс, содаф этнографокс. Тяда инголе сон сёрматкшнесь ни мокшэрзятнень
эряфснон тонафнемаса програпт. Эрямопингонь-этнографиень содайсь шарфнесь оцю
мяль Равжирень ди Урал малань суоми-угронь калкненди. Тяда инголе лиссть ни
«Черемисне», «Вотякне», «Перьмякне» покаманза. «Мордвась» шумордазе ванондыть тя
сериянц. Тиись критиконь ширде ванондозень ня калкнень колга инголи лисьф
нолдаматнень, латцезень синь системас, полаткшнезень эсь няйфонц и эсь кульфонц
вельде.

«Мордвась» покамась ащи 6 пакшеста: «Эрямопингснон нюрьхкяня азксоц»,
«Эряфсна-ащефсна», «Тъналонь эди шяхярень ладямасна», «Атянь мялень ваномась.
Кода синь ваныхть куломать лангс, и кодамот капмамань койсна», «Шкаенди
озондомань койсна», «Библиографиесь». «Эрямопингонь нюрьхкяня азксса» авторсь
пачфни мокшень юрснон колга, мърдафнесамазь пяк кунардонь пинкненди, мзярда
аньцек-аньцек латцевсь мокшень кундьясь, азонды, кит эрясть мокшетнень маласа,
кодаптольхть шабрань ёткне. Смирнов Иван тяшти сянь колга, мзярда васенцеда омба
масторонь якайхне-шяяйхне лятфнезь "Мордие" масторть; лятфнесы Иорданонь
«Гетика» (VI сядокизось) китапонц, азонды лувити 913 кизоста сявомок Византиень
кирдемань оцязорть Константин VII Порфирогенетть «Масторонь азорондамать колга»
(«De administrando imperio») покаманц колга. «Печенегонь калкть колга» XIV
пакшеса Константин Порфирогенет сёрмады: «Печенегиесь Узиеть и Хазариеть эзда 5
шинь молема вастса, Оланиеть эзда — 6 шинь молема вастса, Мордиеть эзда — 10
шинь молема вастса, Рузть эзда —1 шинь молема вастса, Туркиеть эзда — 4 шинь
молема вастса, Булкариеть эзда — пялешинь молема вастса». Смирновонь Иван
арьсемаса, тя кунардонь тяштьксса Мордиекс лемневи мокшень эли эрзянь масторсь .
Смирнов Иван сась мяльс «кунардонь пинкнень мокшети ди эрзяти шабракс ульсть
герматтне, литватне, спавяттне» . Эсь мяленц сон кемокснесы сянь вельде: мусь,
кле, ня калкнень кяльса фкя лацонь валхт. Топонимиконь, аркеологиень муфкснень
тонафнемаснон вельде тонафтф ломанць азондсы вастть, коса эрясь мокшет эди эрзят
— «Волга, Ока, Сура и Мокша ляйхнень ёткса» . Тонафтф ломанць оцю мяль шарфни ся
пингти, мзярда тястонь масторхнень фатнезь монголо-татархне, сянди, кода
латцевсь мокшетнень ётксна руснень мархта, мзярда састь мокшеть модас рузонь
козялятне, мзярда путневсть тяса монастырьхне и стак тов. Корхтамок мокшень и
эрзянь кяльхнень колга, авторсь няфнесы синь малакс ширеснон, тяка пингть
койсонза, «эрзясь и мокшесь фкя-фкянь кой-коста афи шарьхкодихть» . Смирнов
сёрмады мокшетнень и эрзятнень эряфсостка улихть эсь башка ширет. Сонь койсонза,
мокшеть эди эрзять эсь прянь марямац, ваймонь ширец ламода ащихть тястонь
перьфпяльть эзда, туста вирьхне, цебярь модатне цебярькс тиезь мокшетнень эди
эрзятнень ваймоснонга. Смирнов Иван сёрмады кунардонь пингстокиге мокшетне
кунцесть ракшат, соксесть мода, кочксесть медь . «Тъналонь эди шяхярень
ладяматне» пакшеса ванондысь лама азонды эсьнень лепнень, лемдемать колга. Сонь
арьсемасонза оцяй, покшай, патяй, акай, сазор лепне молихть васень ломань
полгонь пингть эзда . Смирнов няфнесы, што мокшетне, кода иля суоминь кундьятне,
цёракс лемнесазь и од ломантть, и идть, тяфта жа стирсь кода киньге идь и кода
од ломань. Ся пингть колга, мъзярда юромса-кундьяса сяда вярель авась,
корхтайхть щакай, щятяй, щеняй раднянь лепне. Меле кунардонь пинкнень мокшень
кундьяса авать вяре ащемац полафты. И.Н. Смирновонь валонзон коряс, тя няеви
«Цёрась ёмланястокиге рьвяясь...» фольклоронь мороть эзда. Тиись азонды ся
пингть колга, мзярда мокшетнень аф фкяль ърьвадост, тя мяльтьке кемокснесы
калконь мороть вельде. Вов пакш тяфтама мороста:

Тяфтама коень колга сёрмадсть XVIII сядокизонь якай-шяяйхне И.И. Лепёхин, П.С.
Паллас и И.И. Георги. Лепёхин сёрмадсь кристзозшида инголень пингть мокшеть
улендсь съняра ърьвадонза, мзяра тейнза тьрявсь . Тонафтф ломанць башка мяль
шарфни сянь лангс, што мокшень юромса, тъналса пяк вяри путневи алянь валсь.
Кудазорсь латцезень кудонь сембе тефнень, сонь валонц сембе кулхцондозь.
Тонафнемок мокшень эди эрхянь кяльхнень, сёрмадысь сась мяльс: марса эряй
юропне-кундьятне латцесть эсь ётксост прянь вятемань цюрбарт — илат-койхть ульсь
коса тейст ванондомс марстонь тевснон — пуромкс, орам, кужа. Ульсть
мокшэрзятнень валесна, конатнень вельде азонкшневсть ашуфнень и козятнень
ётксна: уре, варданка, важа. Нюрьхкяня азксть сёрмадыец азондсы валть, кона
корхтась дацькять колга — каяфкс . Тяниень пингть ламоц эсьнень лепне
юксневихть, юмсихть. Вов мес тяниень ванондыхнендивок сашендови коль сяда
сидеста варжакснемс Смирновонь «Мордвась» нюрьхкяня азксонди. Кода вяре азфоль
ни, этнографсь башка пакш лемдсь атятнень мяльснон ваноманди, калмамань и
ильхтемань койхненди . Этнографть валса, мъзярда ломанць кулома лангса ни,
эсенза путнихть пря пезонза ведь мархта кядьгоня: кулыть ваймоц лисемда меле
штаволь ведьса. Смирновонь сёрматфонц коряс XVII —XVIII сядокизонь мокшетне
лазкст тиендсть аф лазста, а караф шуфтста. Исследовательть мяльса лазкс валсь
моли лазомс теввалть эзда . Фольклоронь тонафнемста ванондысь сась мяльс:
кунардонь пингть мокшетне ди эрзятне тиендсть калмама вастт аф модать потмоса, а
модать лангса . Сон сёрмады: «Ламоц велетнень маласа тянивок няфнихть
капма-кужет. Тяфтама вастса касы тумотне, келуфне мокшетненди, эрзятненди ульсть
ванфтома шуфтокс». Мокшень эди эрзянь капмосематнень колга сёрмадомста Смирнов
лятфнесы А. Титовонь «Терюшень стямась» нюрьхкяня азксонц, кона нолдафоль 1893
кизоня «Русское обозрение» журналса . «Мордвась» эрямопингонь-этнографиень
нюрьхкяня азксть лувомста няйсак, конашкава кърхкаста тонафнезе ванондысь
мокшень кристозшида ингольдень шкайти озонкшнемань койснон. Сон мусь фкя лацонь
валхт иля суоми-угронь кялкнень кяльса, и сась виде мяльс: пяк кунардонь пингть
ня кундьятне марсотольхть".



https://mdf.wikipedia.org/wiki/%D0%A1%D0%B8%D0%BB%D0%B5%D0%B7%D0%B8%D1%8F%D0%BD%D1%8C_%D0%BA%D1%8F%D0%BB%D1%8C

Силезиень кяль (силезиекс ślůnsko godka, ślůnski, pů našymu) тя кяльсь, конань
эса корхнихть Вяре Силезие модаса Полень масторса, Чехмасторса ди Германие
масторса. Шивалгома славянонь кяльхнень эзда фкясь. 2011 кизонь ломаттнень
сёрмадомать коряс Полень масторса 509 000-шка ломатть лувихть силезиень кяльть
эсь тядянь кялекс.

Силезиень кяльсь пяк малады полень кяльти, сяс мъзярошка кялень содайхне лувсазь
сонь полень корхтафксокс.

Силезиетт сёрмадыхть полень алфавитса. 2006 кизоня арьсефоль од силезиень
алфавит, тифоль сире силезиень сёрмадоматнень коряс (улихть 10 сире сёрматкст).
Сон пяк сидеста васьфневи интернетса ди Силезиень Википедияса.

Aa Bb Cc Ćć Čč Dd Ee Ff Gg Hh Ii Jj Kk Ll Mm Nn Ńń Oo Pp Rr Řř Ss Śś Šš Tt Uu Ůů
Ww Yy Zz Źź Žž



https://mdf.wikipedia.org/wiki/%D0%A1%D0%B8%D0%BB%D0%B5%D0%B7%D0%B8%D1%8F

Силезие (силезиекс Ślůnsk; полекс Śląsk; чехокс Slezsko; латинокс Silesia) -
эрямопингонь масторсь Кучка Явропса тяни явф Полень мастор, Чехмастор ди
Германие ёткса. Сон козя минералень ди эряма пърдафксса, лувови эрявикс
индустриянь аймакокс. Сяда оцю ошне Вроцлав, Катовице ди Острава.

Фкя арьсемань корява Силезиевалсь эвондась латинонь Silingi лемста, синь, улема
ульсть вандалонь (Шистяма германонь) тъналста ломатть, конат састь тяза Балтонь
иневедьжиреста Эльба, Одер ди Вистула ляйге II-це сядокизоста.

Сяда оцю ошнень кярькс Силезиеса (стане ина Полень масторса) тя Вяре Силезиень
ошкярькснень соткс, кона ащи пара мялень 14 шабра ошнень сотксокс. Соткссь веши
Полень масторть койть коряс башка сотксокс лувомась, интай сон тънярс аф фалу
тяштеви Полень картатнень эса.



https://mdf.wikipedia.org/wiki/%D0%A1%D0%B0%D0%BC%D0%BE%D1%88%D0%BA%D0%B8%D0%BD_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Самошкин, Анатоли (рузкс Самошкин Анатолий Григорьевич) (26.6.1937, тяниень
Мордовиянь Зубунь райононь Тархан Потьма велесь – 23.10.1985, Сараношсь),
фольклоронь кочкайсь, тонафтысь. Филологиянь тонадомань кандидат. Мокша.
Самошкин лама тись мокшень фольклоронь ёмла жанрань покаматнень кочкамаса. Марса
Н. Видмановонь мархта нолдась кярьксь «Мокшень частушкат» (1962),
Л.С.Кавтаськинонь мархта марса аноклазе «Мордовиянь калкнень
азондоматне-валмораматне. Сиде моронят» сериять ветеце пакшенц. Содаф
Самошкинонь «Мокшетнень азондомань асунза» книгац, коса сон ванондсыне
Е.П.Кривошеевать, Ф.И.Беззубовать, С.М.Люлякинать творчестваснон. Самошкин
аноклась тонафтома книгат, тонафтома ди методикань лезкст, мокшень литературать
эди фольклорть коряс програпт.



https://mdf.wikipedia.org/wiki/%D0%A1%D0%B0%D0%BC%D0%BE%D1%80%D0%BE%D0%B4%D0%BE%D0%B2_%D0%9A%D0%B8%D1%80%D0%B8%D0%BB%D0%BB_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Самородов, Крила (рузкс Самородов Кирилл Тимофеевич) (15.4.1910, тяниень
Мордовиянь Лашмань райононь Од Толку велесь – 1.12.1991, Сараношсь), мокшень
фольклорть кочксиец эди тонафниец, литературонь содайсь, ётафтысь. Филологиянь
тонадомань доктор. Культурань казьф тиись, Мордовиянь Масторонь казнень лауреат,
Советонь Сотксонь сёрмадыень сотксонь полаяй. Мокша. Самородовонь тонадомань
тевоц сотф МНИИЯЛИЭ-ть мархта. Нолдась калконь валморамань кярькст. Лама тись
«Мордовиянь калкнень азондоматне-валмораматне» сериять нолдамаса. Самородов
марса пуроптозень ся мяльхнень, конатнень азонкшнезь фольклороньконь колга
И.Н.Смирнов, М.Е.Евсевьев, М.Т.Маркелов. Сёрмадсь литературонь содамань эди
критиконь сёрмафкст мордовиянь сёрмадыхнень ди азондыхнень колга, лездсь
мордовиянь тонафтома васттненди ди вяре тонафтомвасттненди тонафтома книгань
анокламаса. Ётафтозе мокшень кяльс Н. В. Гоголень "Роштувань карша весь"
повестенц, эрзянь кяльста мокшеннети ётафтозе Т. А. Раптановонь "Татю"
повестенц, А. В. Рогожинонь "Галё" эпическяй поэманц, П. С Кирилловонь "Литова"
драманц.



https://mdf.wikipedia.org/wiki/%D0%A0%D1%83%D0%B4%D0%BD%D1%8F%D1%81%D1%8C

Руднясь' (рузкс Рудня) — ляй, прай Алатырьти види ширде. Кувалмоц 90.8
вайгяльбет. МР-са 39.6 Ушеды Болотникова велеть маласа, шуди Мордовиять кучка
вастованза и Нижняй Новгородонь аймакова. Эзонза прайхть Ирсетсь, Руднячкась,
Юстьюрсь, Маискась, Конопаткась, Ингиряйкась. Ляйть маласта васттнень оцюшкасна
сокафт. Нижняй Новгородонь аймаконь Дивеевонь Усадоц велеть ваксса шудемац
азондови тяфтама цифраса - 4.6 м/сек. Прама ширесонза ляйть ширец пачкотькшни 10
метрат, крхкалмоц 1 м. , ляй трватне валогат, касфт исаса.

Руднясь лангса ащихть Сире Шяйгавонь райононь Говорова , Инегер- Пятина велетне,
Якстерь Рудня пос.



https://mdf.wikipedia.org/wiki/%D0%A0%D0%BE%D0%BC%D0%B0%D0%BD_%D0%A3%D1%87%D0%B0%D0%B5%D0%B2

Учаень, Роман (рузкс Учаев Роман Фёдорович) — XIX сядокизонь пестонь, эди XX
сядокизонь ушетксонь мокшень сокай-видиень литературонь сембода асу ломанць.
Шачсь Саратувонь губерниянь, Саратувонь уездонь, Коське Карабулак велеса,
мокшень тъналса. Шачемань эди куломань шинза аф содафт.

Эряфонь киц содаф "Эсь эряфонь азондомат" сонь сёрмадоманц коряс, конань нолдазе
Алексей Шахматов "Мордовский этнографический сборник" кинигаса 1910 кизоня.
Учаень Роман ушедсь покодема 12 кизонь цёракс, лезнесь велень лавка кирдити,
меле тусь Саратуву, покодсь подмастерьякс ошень козя кондитеронь лавкаса.
Аделазе Коське Карабулаконь велень тонафтомвастть, меле - грамматикань кафта
кизонь тонафтомвастть Саратувонь уездонь Юрьевка велеса, меле аделазе церькувонь
тонафтомвассть Новольскяйса. Теенза максфоль тонафтыень кемокстама
(свидетельства) ди сон кармась шабат тонафнема сяка церькувонь-приходонь
тонафтомвастса.

Алексей Шахматовонь валонзон коряс, Учаень Роман ломанць пяк асуволь: лац содазе
мокшень фольклорть, сонь ульсь музыкань талантоц. 1905-1906 кизоня сон аноклась
фольклоронь материалхт Шахматовонь книганцты, сонць сёрмадсь нотат кой-кона
калконь моротненди, путозень эсь тяштьксонзон: "Эсь эряфонь азондомат",
"Лятфнемат". Синь ётксост: "Азкс Фёдор атянь колга", "Аф шарьхкодеви тев
Порт-Артурть мархта", "Азкс аф мяляфты мордвинть колга", "Коське Карабулак и
Арчилов велетнень историясна", "Грузинонь оцязоронь идсь и мокшетнень
кстиндамасна", "Кода ётась мокшень масторсь рузонь князти" айнематне. Учаев тись
литературонь латцема "Мянтьф пула пиненясь" ёфксти. Ванондыхнень койса, тя
"сембода смузю эди социалень ширде аф пели ёфкс" XX сядокизоть ушетксста
Рузмасторса нолдаф ёфкснень эзда. Пинеть калмаманц вельде пяк кяжиста
пеетькшневихть козяшинь мельге пани церькуфникне. Алексей Шахматовсь пяк вяри
путнезе Учаевонь сёрматфонц. "Эрек кунардонь пинге" журналса Шахматов печатлась
"Тяниень калконь арьсемась". Эсонза сон корхтай "тяфтама сёрмадоматне сай пингть
лездыхть методологиень ширде литературонь историкненди" .



https://mdf.wikipedia.org/wiki/%D0%A0%D0%B0%D0%B4%D0%BE%D0%BD%D0%B5%D0%B6%D1%81%D0%BA%D0%B8%D0%B9,_%D0%A1%D1%8F%D1%80%D1%8C%D0%B3%D0%B5%D0%B9

Варфоломей (тяфта васенда мярьгольхть святой Сярьгейти) шачсь 1319 кизоня. Аляц,
Кирилл баярсь, инголе покодсь Ростов ошень оцязорть лангс, меле ётась Катита
Юванти (рузкс Иван Васильевич Калита) ширес и ушедсь эряма аф оцю Радонеж ошса.
Сисем кизоса, Варфоломей кучфоль тонафнема, тонафнемась цёраняти макссевсь пяк
стакаста. Тя стака шись мольсь ся пингс, мзярда фкя святой атянясь озондсь
шкайть кядьста панжемс цёрокшти лувомань-тяштемань содамашить. Тяда меле
Варфоломей сияк тонадозе лувомать, конай арась тейнза кельговикс. Шабакс пингста
цераняти седис пяк малаль шкаень шись: налхксесь сон аф сидеста, тушендсь
рахседематнень, пеедематнень и стак корхтаматнень эзда, ярхцсесь аньцек кшида и
ведьта, а вершиста и пяденцяста поставась.

1339 кизоня адянзон-тядянзон куломда меле, Варфоломей явондозе ламоц козяшинц
ашуфненди и ёрась марнек эсь эряфонц ётафтомс шкайти покодезь. Оцю сазоронц
Стефанонь мархта сон мусь васта Хотьковань монастырть вакса и ётасть тоза эряма.
Перьфпяльге кассть тушта вирь, коза нинге вестевок ашезь пачкотькше ломанть
пильгоц. Оцю сталмоса цёратне шамдозь вирь уженять, тисть эстейст келия.
Ваксозонза путсть ёмла церькавня, конанди макссть Пресвятой Живоначальнай
Троицань лем. Стефанонди ашесть кирдев тяфтама сталмотне и пингонь ётазь сон
тусь Моску ошу эряма. Валфоломей жа илядсь и 1342 кизоня примась шкайти покодема
и лемтьфоль Сярьгейкс.

Ётасть анцек кафта-колма кизот, и од цёрать колга ушетсть корхтама кода Радонеж
ошса, тяфта и шабрань вастова. Фкя-фкянь мельге ушедсть сашендома тейнза
мялень-арьсемань кирдема, а сяда меле эвондасть ломатть, конат ёрасть явфтомс
Сярьгеень мархта шкайти покодемань сталмотнень. Ломаттне путсть эстейст келият,
перезь эрямавастснон сери перяфса и ушедсть эряма, Сярьгейть лаца. Сембе аф
озондомань пингть шкайти покоди цератне ётафнезь покодемаса, Серьгей покодсь
сембода лама: сон эсь кядензон мархта путсь мзяра келия, лазондсь пенгат, яжсесь
сёра, пицесь кши, ярхцамбяль, снись щапт и каннесь ведь. Аф ванозь сянь лангс,
што од цёрась ярхцсесь анцек кшида и ведьта, ульсь сон пяк вии и ашезь пеле
сталмода.



https://mdf.wikipedia.org/wiki/%D0%9F%D1%83%D0%B4%D0%B8%D0%BD_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Пудин, Сандор (рузкс Александр Иванович Пудин) шачсь 16 январьковста 1958 кизоня
- мокшень валморайсь, сёрмадысь эди драма сёрмадысь, ётафтысь.

Шачсь Мокша масторса, Зубунь районца, Мокшень Пимбур велеса. Горький лемса
литературань институт аделамда меле покась Мордовиянь кинигань нолдамань
оцюнякс, Сараношса Мокшень ди Эрзянь театрань оцюнякс, "Известия Мордовии"
газетонь оцюнякс. Казьф Мордовиянь сёрмадысь, Мордовия республиконь масторонь
казнеть лауреатса, Вампиловонди лемтьф пялькснемань лауреатса. Сонь налхкоманза
содафт рузонь, маринь, суоминь, шведонь ваныхненди ди морафнихненди.



https://mdf.wikipedia.org/wiki/%D0%9F%D1%83%D0%B4%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Пудин, Сандор (рузкс Александр Иванович Пудин) шачсь 16 январьковста 1958 кизоня
- мокшень валморайсь, сёрмадысь эди драма сёрмадысь, ётафтысь.

Шачсь Мокша масторса, Зубунь районца, Мокшень Пимбур велеса. Горький лемса
литературань институт аделамда меле покась Мордовиянь кинигань нолдамань
оцюнякс, Сараношса Мокшень ди Эрзянь театрань оцюнякс, "Известия Мордовии"
газетонь оцюнякс. Казьф Мордовиянь сёрмадысь, Мордовия республиконь масторонь
казнеть лауреатса, Вампиловонди лемтьф пялькснемань лауреатса. Сонь налхкоманза
содафт рузонь, маринь, суоминь, шведонь ваныхненди ди морафнихненди.



https://mdf.wikipedia.org/wiki/%D0%9F%D0%BE%D0%BA%D1%80%D0%B0%D0%B2_%D0%B1%D0%B0%D0%B1%D0%B0

Покрав баба - кой, ила, конань мокшетне и эрзятне ётафнезь Покравста (14
октябрьста). Эряфкшу авать лангс щафнесть веленьбокт шарфтф ор, лиясташамазонза
щафнесть шамафкс, конань тиендезь эчке кагодста или котфста, керсесть варянят
сельмонди и кургонди; авать пильгс щафнесть карьхть, сялдазонза сотнесть моцькя
талхкст, тиендсть тяфтама жа сакал. Покрав бабась "арнесь" тяльме лангса, кудста
кудс ётафнезе стенава тяльмонц, тяфта паннесь цилидихнень и унжетнень эса.
Кой-кона велетнень эса тяльмоть вастс ластя арнесь "байдек" лангса, кядьсонзоль
банянь тумонь тяльме. Тяльмоса эрьхнезень шабатнень , штоба сяда кулхцондольхть,
автанень , штоба аф нолгодольхть.



https://mdf.wikipedia.org/wiki/%D0%9F%D0%B8%D1%87%D0%BF%D0%B0%D0%BD%D0%B4%D0%BE%D0%BD%D1%8C_%D0%BA%D1%83%D0%BD%D0%B0%D1%80%D0%B4%D0%BE%D0%BD%D1%8C_%D0%BA%D0%B0%D0%BB%D0%BC%D0%B0%D0%BC%D0%B0_%D0%B2%D0%B0%D1%81%D1%82%D1%81%D1%8C

Пичпандонь кунардонь калмама вастсь - 13 - 14 вв. мокшэрзянь кунардонь пингонь
археологиянь памятниксь Пичпанда велеть ваксса. Археологсь А.А. Спицын 1892 к.
шувондсь 39 калмама васта. Кулофнень пряста путфтольхть лямбе шири : аватне
путфтольхть мянтьфста, види бокснон лангс; алятне видеста, копорьснон лангс.
Муфт узерьхть, пеельхть, толонь крьвястемат, налбет, кядькст, сурхт, сюлгапт,
ожнат. Кой-кона калмотнень эса муфт Золотой Ордань пингонь сиянь ярмакт, зрнянь
пилькст, кудонь жуватань пакарьхть. Сембе муфсь корхтай сянь колга, што ня
калмама васттне Золотой Ордань пингоннет.

сявф: Мордовиясь. Энциклопедиясь кафта томса. 2-це томсь Н-П, Саранск -
Мордкниизд., 2007 к. 100 лопась



https://mdf.wikipedia.org/wiki/%D0%9F%D0%B8%D1%80%D1%8C%D1%85%D1%82%D1%8C%D0%BB%D1%8F%D0%B9

Пирьхтьляй (илякс Пърьлей, Пирьфлей) (рузкс Перхляй) - велесь Мордовия
республикса Мокша масторса, Орозаень районца.

Пирьхтьляй мокшень велесь ащи ляйть лангса. "Книги сбора пошлин с мордовских
керетей и мольбищ Саранского уезда видно за 1704 год" рузонь тяштьфть эса няеви:
Пирьхтьляй велеса эрясь 478 ломань. Лемоц эвондась перьф и ляй валхнень эзда -
ляй, конац шуди перяф вастова (перьф, перть васендакиге полафнезе валть васта).

Казеннай кагодста ичкоздень кизотнень эзда няеви: 1642 кизоня, мзярда сашендсть
эряма Татархне Пензятка вели (тяниень Лямбирень районца), маласост ульсь мокшень
веле. Ся кизонь кагодса няфтьфоль: Пензяткань татархнень модасна ащесь шабракс
мокшетнень модаснон мархта. Тянь инкса Конакова велень эряйхне, кона ащесь
тяниень Пирьхтьляй вастса, тусть эряма Темникав ошть малас. Велеряйхне од путф
велеснон тяфта жа лемдезь - Канакова .

"1728 кизоста Темникованнекс лувондовсть 10 велет. Тя Левжась - старостась Очка
Вешаев, Усад велесь - Милушка Шиндяев, Сидоровкась - Солдатко Вишняков,
Сузгярьге велесь - Сюдаска Атышев, Пирьхтьляй - Дьячка Митриев, Муравьёвкась -
Костка Саитов, Пишлясь - Митка Родаев, Кулдымсь - Чудотка Надежин, Темяшевась -
Эрзяйка Пяршин, Верхтялимось - Сергейка Гаврилов , "



https://mdf.wikipedia.org/wiki/%D0%9F%D0%B8%D0%BD%D1%8F%D1%81%D0%BE%D0%B2_%D0%AF%D0%BA%D0%BE%D0%B2_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Пинясов, Яку (рузкс Пинясов Яков Максимович) (29.12.1913, тячиень Мордовиянь
Зубунь райононь Мордовскяй Поляна велесь – 25.5.1984, Саранск ошсь) - мокшень
валморайсь, сёрмадысь. Калконь (1983 к.), шнаф (1963 к.) сёрмады, Мордовиянь
Масторонь казнень лауреат (1970 к.). Советонь Сотксонь Сёрмадыень сотксноь якай
(1940 к.). Сёрмадома ушедсь 20-це кизотнень песта. «Эряфсь панжи», «Эряфсь
аськоляй инголи», «Тол» валморонь кярьксонь эса азондсь колхозонь эряфть,
марстонь покамать, культуронь эряфса сатфкснень колга. Лама сёрмадсь иттненди.
Тяштсь азкст, ёфкст, повесть, новеллат. Пинясовонь произведениянза кошярясазь
шабатнень ламонь содама, тонафнезь лац прянь вятема, шачема масторть, шачема
кяльть кельгома. Сёрмадсь 70 лама китап иттненди, ламотне эздост ётафт рузонь
кяльс. «Обыкновенные варежки» азксонь кярькссь Москуса нолявст сисемксть,
«Шумный брат» повестсь – кафксть. Пинясовонь покаманзон ётафтфста лувондсазь Ине
Британиеса, Болгариеса, Венгеронь масторса, Германиеса, Китайса, Румыниеса,
Чехмасторса, Словакиеса. Казьф медальса, синь ётксост «Москуть араламанкса»
медальсь.



https://mdf.wikipedia.org/wiki/%D0%9F%D0%B5%D1%82%D1%80%D0%BE%D0%B2_%D0%9C%D0%B8%D1%85%D0%B0%D0%B8%D0%BB_%D0%A2%D1%80%D0%BE%D1%84%D0%B8%D0%BC%D0%BE%D0%B2%D0%B8%D1%87

Петров, Михайила (рузкс Петров Михаил Трофимович) (19.10.1924, тяниень
Мордовиянь Инсарскяй райононь Мокшень Пою велесь), прозаик, журналист.
Мордовиянь калконь сёрмадысь (1995 к). Рузмасторонь сёрмадыень сотксонь якай
(1975 к.).

«А было так» васенце повестец азондсь мокшень велеть торпингта мельдень эряфонц
колга. Петров сёрмадсь аф фкя эрямопингонь покама, синь козякофтозь мокшень
романистикать. Содаф Петровонь «Румянцев-Задунайский» романоц, китапса няеви вии
ломань эрямопингса вастоц, азондови ся пингть колга, мзярда мокшень калксь
сувась Рузмастору. XVIII-XIX веконь Рузмасторть няйсаськ Ушаковонь Фёдор колга
«Боярин Российского Флота» эрямопингонь романцта. Покамаса корхтави адмиралть
моря лангонь якаманзон колга, няфтеви Ушаковонь эряфоц юронь кудса Мордовияса.
Романистсь Петров мокшень калкть эряфонц няфтемста кепсевсь марнек Рузмасторонь
эди масторлангонь эрямопингонь тефненди. Сон сёрмадсь «Красный колосс»
политиконь роман. Ломаньтъналонь эрямопингть сёрмадысь арьсекшнесы «Алёна
Арзамасская» романца, тяса мртцетяма 1670-1671 кизонь Сокай-видиень торпингти.
Петров – мокшень литературонь вельмофтемань и виияфтомань Фондть пуромксонц
оцюняц (1992 к.).



https://mdf.wikipedia.org/wiki/%D0%9F%D0%B5%D1%82%D1%80%D0%BE%D0%B2,_%D0%9C%D0%B8%D1%85%D0%B0%D0%B9%D0%B8%D0%BB%D0%B0

Петров, Михайила (рузкс Петров Михаил Трофимович) (19.10.1924, тяниень
Мордовиянь Инсарскяй райононь Мокшень Пою велесь), прозаик, журналист.
Мордовиянь калконь сёрмадысь (1995 к). Рузмасторонь сёрмадыень сотксонь якай
(1975 к.).

«А было так» васенце повестец азондсь мокшень велеть торпингта мельдень эряфонц
колга. Петров сёрмадсь аф фкя эрямопингонь покама, синь козякофтозь мокшень
романистикать. Содаф Петровонь «Румянцев-Задунайский» романоц, китапса няеви вии
ломань эрямопингса вастоц, азондови ся пингть колга, мзярда мокшень калксь
сувась Рузмастору. XVIII-XIX веконь Рузмасторть няйсаськ Ушаковонь Фёдор колга
«Боярин Российского Флота» эрямопингонь романцта. Покамаса корхтави адмиралть
моря лангонь якаманзон колга, няфтеви Ушаковонь эряфоц юронь кудса Мордовияса.
Романистсь Петров мокшень калкть эряфонц няфтемста кепсевсь марнек Рузмасторонь
эди масторлангонь эрямопингонь тефненди. Сон сёрмадсь «Красный колосс»
политиконь роман. Ломаньтъналонь эрямопингть сёрмадысь арьсекшнесы «Алёна
Арзамасская» романца, тяса мртцетяма 1670-1671 кизонь Сокай-видиень торпингти.
Петров – мокшень литературонь вельмофтемань и виияфтомань Фондть пуромксонц
оцюняц (1992 к.).



https://mdf.wikipedia.org/wiki/%D0%9F%D0%B0%D0%B9%D0%B3%D0%BE%D0%BD%D1%8F_(%D0%BF%D0%B0%D0%B9%D0%B3%D0%B5)

Пайгоня, пайгонят - мокшень калконь седямань кядьёнксонь эзда фкясь. Улихть сяда
оцю пайгонят, улихть сяда ёмла пайгонят. Тяса корхтамась моли ся ёмла
пайгонятнень колга, конат повфнефт сёконятненди, кърганятненди, ашкотфненди.
Мокшень и эрзянь национальнай щамть эса лама пайгоняда. Рьвяямста мокшаватне и
эрьзяватне лама кштишендсть, и нарядсост нюрьги пайгонятне циннясть,
кальдердсть, гайнясть. Сяс сидеста корхнихть: мокшавать, эрзявать нинге сонцень
аф няйсак, а молеманц ни марясак, национальнай щамсонза кальдердихть пайгонятне.
Велень инструменттнень эзда эряви лятфтамс пайгське. Тяса кирдеви мяльса ся,
мезть эрьхнезь пожаронь или лиянь-мезень колга панчфтемста. Кунардонь пинкнень
пайга вастс повфнесть коське мокорь (уштор, келу), кой-коса повфнесть кувака
эчке доска, а тяни повфнихть рельса пакш, лия кайги кшни. Пайгть эрьхнезь
байдекса, кшниса.



https://mdf.wikipedia.org/wiki/%D0%9E%D1%88_%28%D0%9C%D0%BE%D1%80%D0%B4%D0%BE%D0%B2%D0%B8%D1%8F%29

Ош (рузкс Краснослободск) - ошсь Мокша масторса, Мокша ляйть кержи търваса 100
вайгяльбет Сараношть эзда. Мордовия республикть Ошень районть пряошец. Лувови
ушетфоль 1570 интай афкукс ушедоманц пингоц аф содаф. Ошсь ушедфоль кунардонь
мокшень ваксарош вастса.

Рузонь лемоц лиссь рузонь валста "красный" - мазы. Сембе перьфпяльсь тоса пяк
мазыель Татищев эди Карамзин тяштематнень коряс. Ошсь ащесь пяк сиде ди мазы
вирень ваксса конанди мярьгсть Оцю Мокшень Вирь. Тя вирьсь сембе Мокша ляйть
лайме тървасоль эди ашкодсь Краснослободскяйть перьфканза.



https://mdf.wikipedia.org/wiki/%D0%9E%D1%88

Ош (рузкс Краснослободск) - ошсь Мокша масторса, Мокша ляйть кержи търваса 100
вайгяльбет Сараношть эзда. Мордовия республикть Ошень районть пряошец. Лувови
ушетфоль 1570 интай афкукс ушедоманц пингоц аф содаф. Ошсь ушедфоль кунардонь
мокшень ваксарош вастса.

Рузонь лемоц лиссь рузонь валста "красный" - мазы. Сембе перьфпяльсь тоса пяк
мазыель Татищев эди Карамзин тяштематнень коряс. Ошсь ащесь пяк сиде ди мазы
вирень ваксса конанди мярьгсть Оцю Мокшень Вирь. Тя вирьсь сембе Мокша ляйть
лайме тървасоль эди ашкодсь Краснослободскяйть перьфканза.



https://mdf.wikipedia.org/wiki/%D0%9D%D0%B8%D0%BA%D0%BE%D0%BB%D0%B0%D0%B9_%D0%92%D0%B8%D1%82%D1%81%D0%B5%D0%BD

Витсен, Николаес (голандокс: Nicolaes Witsen) 8-це майков 1641 - 10це августков
1717 - Недерландонь кучф ломанць, масторонь картонь тиись, сёрмады ди 13-це
Амстердамть ошпряфтоц 1682-1706 кизоса. Сон ульсь Недерландонь Шистямаширень
Индиеть оцюнякс эди англань зидаса кучф ломанькс. Витсенць оцювенежень содаель
эди аноклась лама эрявикс XVII сядокизонь книгат голандонь венеж тиемать колга.
Николай Витсен ульсь Амстердамть ошпряфтокс - Недерландонь Шивалгомширень
Индиети оцюнякс эди кучема ломанькс. Сон Корнелис Йан Витсенонь цёрацоль,
ървяясь Дирк Тульпть стиренцты, ди арась Амстелень Тульпенбург кудть азоркс.

1662 кизоня марковста Амстердамонь атенеумса Николаес Витсен кирдсь вал модань
асуть лештяштень ащемадонза колга. 1664 ди 1665 кизоня Николаес Йаку Бореельть
мархта якась-шяясь Рузмасторть эзга ди сонь шиньгярькссонза тяштсь: аш тяса
тонадомань эли сетень тевть содаетада. Кува якась Рузмасторть эзга сон валгсь
Никон кирдить пяли, иняру Колать тусьфоц сонь мялец салазе ди меле сон азондсь
сёрмадомасонза тусьфти сюконякшнемать кувалма. Сон тонафнесь коень содама тевть
Лейден тонафтомаюрхтса. Сёрмадсь сонь киниганц "Aeloude and hedendaegsche
Scheepsbouw en Bestier" венежтиемань тевть колга 1671 кизоня. Меле сон кармась
сёрмаса полафнемс Ине Петру мархта, кона мялецоль одкстоптомс рузонь
оцязоргирдемань иневедень ушмовиенц Шивалгомширень Явропть кепотьксонц коряс.
Витсен кода недерландонь кучфоц путсь сёрмалангаконц Рузмасторонь- Недерландонь
ладяма кагодть ала, конань коряс Недерлаттненди эряволь анокламс од Рузмасторонь
тюремань венешт, Рузмасторти эряволь усксемс голандонь республикав сёра, шуфтт,
сапоньгев, кяше. 1697 кизоня Витсен ладясь рузонь оцязорти ниле ковонь тонафнема
Недерландонь Шивалгомширень Индиеть венеждингсонза, мъзярда оцязорсь эрясь
Витсенонь кудсонза.



https://mdf.wikipedia.org/wiki/%D0%9C%D0%BE%D0%BA%D1%88%D0%BE%D0%BD%D0%B8,_%D0%90%D0%BB%D0%B5%D0%BA%D1%81%D0%B5%D0%B9_%D0%98%D0%BB%D1%8C%D0%B8%D1%87

Мокшони, Аляксей (рузкс Алексей Ильич Кочетков) 1898-1967 – мокшень сёрмадысь,
профессорсь.

Шачсь 1898 кизонь 21 февральковста Мокша масторса, Тарбеень районца Лопатина
велеса мокшень ашу тъналса. Васенце Масторлангонь, а меле Ошеряень торпингсоль
1916-1923. Кочкафоль Оцядувонь волисполкомти 1923 кизоня. 1924 кизоня кармась
тонафнема Москувонь университетса. Тонфнеманц шумордамда меле покась Омба
масторонь тевонь вяти наркоматса Австриеса Советонь Сотксонь консулгудса. Омбоце
масторлангонь торпингта меле покась Ушеширень Мишендема наркоматса. Лац содазень
англань, германонь, кранцонь кяльхнень. Сёрмадсь мокшекс эди рузкс.



https://mdf.wikipedia.org/wiki/%D0%9C%D0%BE%D0%BA%D1%88%D0%BE%D0%BD%D0%B8

Мокшони, Аляксей (рузкс Алексей Ильич Кочетков) 1898-1967 – мокшень сёрмадысь,
профессорсь.

Шачсь 1898 кизонь 21 февральковста Мокша масторса, Тарбеень районца Лопатина
велеса мокшень ашу тъналса. Васенце Масторлангонь, а меле Ошеряень торпингсоль
1916-1923. Кочкафоль Оцядувонь волисполкомти 1923 кизоня. 1924 кизоня кармась
тонафнема Москувонь университетса. Тонфнеманц шумордамда меле покась Омба
масторонь тевонь вяти наркоматса Австриеса Советонь Сотксонь консулгудса. Омбоце
масторлангонь торпингта меле покась Ушеширень Мишендема наркоматса. Лац содазень
англань, германонь, кранцонь кяльхнень. Сёрмадсь мокшекс эди рузкс.



https://mdf.wikipedia.org/wiki/%D0%9C%D0%BE%D0%BA%D1%88%D0%B8%D0%BD_%D0%9D%D0%B8%D0%BA%D0%BE%D0%BB%D0%B0%D0%B9_%D0%A4%D1%91%D0%B4%D0%BE%D1%80%D0%BE%D0%B2%D0%B8%D1%87

Мокшин, Николай (рузкс Мокшин Николай Фёдорович) шачсь 22.6.1936 к. (тяниень
Нижняй аймакса, Лукоянувань райононь Иванцева велеса) - эрямопингонь содайсь,
этнографиень содайсь, эрямопингонь тонадоматнень доктор (1987), профессор
(1989), Рузмасторонь культурань казьф покодийсь (1990). Шачемас коре - эрзя.
"Мордва калк" теориять ширенц кирдиец. Мордовиянь тонадомань оцю сатфкснень
казьф покоди (2001). Мордовиянь масторонь казьф лауреат (1995). Рузмасторонь
Журналистонь Сотксонь полаяй (1961). Тонафнесыне этногенезонь этниконь
эрямопингонь кизефкснень, сёрмады тъналонь, коень культурань, этногенетикань и
этнокультурань соткснень колга. Лиссь 300 лама научнай и учебно-методиконь
покодеманза, тянь лувксса 10 книгат этнографиять, эрямопингть, койгонь содамать,
ономастикать колга. Суоми масторонь Тонадомань академиеть фольклористонь
ассоциацианц полаяец (1995), РГО-нь афкуксонь тевса покоди (1965), РГО-нь
Мордовиянь пяльксоть вятиец (1969), "Мордовиянь Республикань аймаконь содайхне"
шяхярень пуромксть вятиец (2002). Казьф Ялгаксшинь Орденца.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D1%88%D0%BA%D0%B0%D0%B9%D1%82%D0%BD%D0%B5

Синь ульсь аньцек фке инь вердень, няеви и аф няеви масторхнень азорса, конань
лемоцоль - Шкай. Вага кодамкс лувондозь мокшетне Шкайть: сонь ашезь уле аф
ушетксоц, аф пец; сонь изь няе аф ломаттне, аф сембе лия шкайнятне, конат сонь
кулхцондозь; сон эряй менельса, а кода сон эряй, сянь киевок аф содасы; сон
ванфтсы масторть; и модась, и менельсь, и менелень валдоптытне (шись и ковсь), и
шкайнятне (цебярь пара ваймотне), и ломаттне, и жувататне, и инь кяжи ваймотне -
сембе эздонза кирдихть ушетксснон; сон няеви и аф няеви масторть тиецоль,
ванфтсь семботь мельге лия шкайнятнень лезксснон вельде.. Мокшетнень ёткса
лувондовсь, бта Шкайсь, инь вердень азорсь, васенцекс тиезе эстейнза лездыкс
Шяйтанть, но Шяйтансь врьгятсь эсь тиенц каршес и сянкса паньфоль Шкайть менель
вельхкссонь кудстонза.



https://mdf.wikipedia.org/wiki/%D0%9C%D0%BE%D0%BA%D1%88%D0%B5%D0%BD%D1%8C_%D1%80%D1%8C%D0%B2%D1%8F%D1%8F%D0%BC%D0%B0%D1%81%D1%8C

Мокшетнень ърьвяяма (ърьвяяфтома) койсна аф фкатольхнь эрзяннетнень мархта. Синь
ашезь салсе ладяф стирьхнень, тяка пингть синь ульсть койсна кунцема мархта.
Васенда ладяф цёрать алянза-тядянза тиендсть канкст Юрхтазоравати и
Кудазоравати. Озондсть, тернезь Юрхтаванять, Кудазоравать и кулоф
атяснон-бабаснон ваймоснон. Шапаксста пицесть жувата мархта кшинят и путнезь ня
кшинятнень кудинголи и перяфть ваксс. Тяда меле ладяф цёрать аляц керсесь кочам
шра лангс путф кшиста, шамнезе кши кочамть потмонц, а шамфт вастть пешкотькшнезе
медьса. Шобда вене, киндивок апак аст, ладяф цёрать аляц, ластя айгор (алаша)
лангса тушендсь ладяф стирть кудонц ваксс. Тоса путнезе медьса ватьф кши кочамть
ортань столбать лангс, калдорфтсь вальмав локшенц мархта и ювадькшесь: - Сетя,
мон Мазакань Вешняксь - стирцень Кодайть цёразенди Урати вешан; сявк ортать
столбаста кшизень медь мархта и озонтт. Тя валхнень азомда меле, Вишняк пяк
вишкста арды кудозонза. Сетя стяшенды, курокста сърхкай и шабанзон или шабранзон
мархта, ластя кильтьф алаша лангса, арды Вешняконь вельге и ёрай сянь кундамс.
Аф кармай Вешняконди паваз, кда Сетя кундасы сонь ки лангса: пикссазь сонь пялес
куломазонза и ёрдасазь шамазонза кши кочамонц - аф кармай ърьвяяма. Къда аф
кундасы, пачкоди Сетя Вешнякть кудонц инголи, калдорфты и кизефтьсы кудса кудть
азороц или аш. Кудазорсь няфтьсы прянц вальмава, тянь мархта няфтьсы, што Сетяда
инголи пачкодсь куду и киндивок ашезь кундав. Кда кудазорсь аш кудса, лисенди,
што сон косовок кяшенди, а Сетя ёрдасы вальмазонза кши кочамть, аф ули
ърьвяямати. Кда ладяф цёрать аляц кармай кудса и няфтьсы прянц вальмава,
атказамс рьвяямать эзда аф лиси. Сетя мрдай кудозонза, озонды Юрхтаваняти,
Кудазоравати (Кудаваняти), кулоф атянзонды-бабанзонды и путнесы ърьвяяма кши
кочамть тейст казнекс.



https://mdf.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%91%D0%B5%D0%B7%D0%B1%D0%BE%D1%80%D0%BE%D0%B4%D0%BE%D0%B2

Безбородов, Михайила (рузкс Михаил Ильич Безбородов) (1907-1935) - мокшень
валморайсь.

Шачсь 10-це январьговста 1907 кизоня Сире Пиченгуж велеса (тяни Мордовия
республикть Ельниконь районць). "Морафтома кудса" васенце валморац нолдафоль Од
веле газетса 1927 кизоня. Эряфоц аф куваколь интай сон кенерсь сёрмадомс оцю
азондомань сёрмадомат, конатнень ётксот "Ёфкс, кона ульсь" (1929), "Матовсь
кяжец" (1933), "Кафта лагерьхт" (1933), "Волянкса" (1935) кувака валморат.
Мекольце кувака валморась арьсекшневсь валморама колмоньгърда пяльксокс - "Колма
пинкт, или Колма морот". Михайилать сёрматфонц ёткса валморат, фельетотт, азкст,
нюрьхкяня азкст. Сон васенцесь мокшень кяльвалса сёрмадсь драмат велеть колга -
"Кафта ширет" (1933) ди "Ордакш" фкя актса налхкомась. Фольклоронь мотифне,
моразь морави валморань формсь, эряфонь афкуксонь тефне сюлмафт марса, тя
тиендьсы сёрмадомать пяк эсь лацоннекс. Повсь репрессиес 1935 кизоня, муворсь
валхтозь сонь куломдонза меле. 1941 кизоня нолдавсь "Волянкса" кувака валморась.



https://mdf.wikipedia.org/wiki/%D0%9C%D0%B5%D1%82%D1%80%D0%BE%D0%BB%D0%BE%D0%B3%D0%B8%D1%8F%D1%81%D1%8C

Сталмотнень мокшэрзятне ункснезь "безменца". И валсь, и унсктамась моли тюркскяй
нароттнень эзда, тонадовсь Русьса, меле и Европань ши мадом ширесонза. Кой-кона
лингвиттнень арьсемаса, "безмен" валсь мала "батман" валти. Мокшэрзятнень
батманцна - 10 фунтт. Тяниеннекс - 4 килограммат. Сёроть, снавть, почфть
ункснезь пудса. Ули вал "пондо" - эсонза 16.38 килограммат. Сон, няйф, моил
рузонь кунардонь пудъ валть эзда. Сёрот ункснесть малёнкаса, шуфтонь или кшнинь
ведаркань кодяма кядьгоняса. Кода няфнесазь марнек миронь материалхне, пяк
кунардонь пинкнень, ламоти лувома ашесть машта. Лувомста лятфневсть ломанть
кяденза, пильгонза, суронза. Тянивок ули налхксема, коса шабатне лувондсазь
плманжаснон. Азонкшневихть идень налхксемаса количественнай и порядкова
числительнайхневок : фкя, кафта, колма, ниле, балдась сязсь нумолонь пиле..
Кунардонь мокшэрзянь лувксса паршихнень, предметтнень лемсна сотневсть ,
кафтонзавсть: понкст- панархт, карьхть - пракстат.

магическяй смузь макссевсь четнай и аф четнай числатненди. Кда каннесть свадьбас
казнет - лувкссна улеза аф четнай. тя лувксть вельде няфтеви - аф сатни фкя
ломань. Пярякатка панцть аф четнай числаса - 5, 7, 9. Поминкаста, меколанкт,
сембось улеза четнай числаса. Тяфта азондовсь - тя кудса лия кулы аш. Числатнень
смузьсна 1+2=3 числатнень вельде няневсь менельсь, масторсь, тонашись.
колмачислась. Мокшэрзянь мифнень эса модась ащи "колма" кал лангса - белуга,
севрюга, осетр. куля пачфнихть колма пзьгататне, богатырьсь сяськи колма пряса
куйть.

ниле числаське сидеста васьфневи мифологияса. Мокшэрзянь унардонь арьсемасост,
мирсь - масторсь ниле ужеса, сонь кирдьсасзь ниле сиянь столбат; ёфксонь геройсь
паласыне лишмоть нилецьке пильгонзон.

вете числась пъцтай аф васьфневи. азондови тя тя числась идень лувомкаса,
налхксемаса - фкя петя, кафта петя, долаенна - болаенна, вете, вете, судьясь
туста шяярь надясь

кота числась мокшэрзятненди пяк тонатф, пяк келькф. Археолокне шарфтсть мяль,
што кунардонь церяпкатнень эса узорсь кота точкаста. котось няеви ламоц
мазоптомкатнень эса. тя мяльть кемокснесазь этнографиясь, фольклорсь. Эрзянь
панарса сёрмань кота кит ингольде и фталда. Тяфтама панаронь колга корхтави
обрядовай мороса. Рьвннь парьти пунесть кота панархт, рьвакс максовись эняльдсь
кота пулоф атянзонды - бабанзонды самс свадьбань илас и ст. тов.

сисемчислаське фольклорса сидеста васьфневи. Мзярда Нишкетиезень эрзя ломаттнень
, кармась лувксснон касфнема и касфтозень мянь сисем велети; сисем кизот кунци
калхт Ведявать ляйсонза калонь кунцись; сисем сабан- сокаса сокай Тюштя и ст.
тов. Абондомста авась лашадьсыне "кафцьке кядензон", синнесыне "кемоньцке
суронзон", кемгафтуваОмбоце кемонь числатненm эзда мокшэрзятненди кельговсь 12.
мифнень эса алашать кемгаФтува вашенядонза, яксяргсь алыяй 12 ал, тюштя сокай 12
лишмоса и ст. тов



https://mdf.wikipedia.org/wiki/%D0%9C%D0%B5%D1%80%D0%BA%D1%83%D1%88%D0%BA%D0%B8%D0%BD_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Меркушкин, Криша (рузкс Меркушкин Григорий Яковлевич) (23.11.1917, тяниень
Мордовиянь Инзарань райононь Од Иссапря велесь - 13.1.1979, Сараношсь), Советонь
Сотксонь партиять тиись, рямопингонь содайсь, тонафтысь, драма сёрмадысь.
Эрямопингонь тонадомань кандидат (1947). Мордовиянь калконь тонафтомань шнаф
тиись (1965). Мордовиянь Комсомолонь казнень лауреат (1968). Мокша. Меркушкин
Криша тонафнезе Мордовиять тонадоманц эди культуранц эрямопингснон, мордовиянь
калкнень этногенезсна, коммунистонь мордовиянь аймаконь пуромксонь эрямопингонц,
эрямопингонь ширде ванондозе мокшень эдии рузонь калкнень ёткснон, тевснон,
ульсь "Масторава" эпость кочкаензон ёткса, "Рузонь-мокшень валксть" (М., 1951)
редакторонзон ёткса. Сон сёрмадсь Мордовиять эрямопингонц коряс тонафтома книгат
эди тонафтома лезкст, сёрмадсь 8 налхкомат мокшень эди рузонь кяльса: "Калкть
лемса" (1955), "Эряфонь кига" (1962) эди илят. Пцтай сембе синь путфт театраса.
Советонь Сотксонь Вяре пуромксонь 3 тердемань депутат, Мордовиянь Вяре
Пуромксонь депутат (1967). КПСС-нь 23 пуромксонь делегат (1966). Казьф Ленинонь,
Якстерь Котфонь, Покама Якстерь Котфонь, "Почётонь Знак" орденца, медальса.



https://mdf.wikipedia.org/wiki/%D0%9C%D0%B0%D1%81%D0%BA%D0%B0%D0%B5%D0%B2_%D0%9E%D0%BB%D0%B5%D0%B3

Маскаев, Олеж (рузкс Олег Александрович Маскаев) шачсь 2-це марковста 1969
кизоня, Абай ошса, Карагандань аймакса, Казахстанца, Советонь Сотксса -
Рузмасторонь тевонь боксса тюрись ди ётай Масторлангонь Боксонь Пуромкс (МБП)-нь
стака-утяма чемпионць.

Маскаев шачсь шахтса покодиень тъналса, ушедсь сонь карьерац 1980 кизоня кода
эсь тиф боксса тюри Рузмасторса, Советонь Сотксса. Сон - Советонь Якстерь
Ушмовийть чемпионць, Варшавонь Корхтафтома ялгань пялькстома чемпионць,
лама-тевонь чемпионць Азиеса, сия казне масторлангонь пялькстомаса 1992 кизоня.
Сонь тевонь бокcса тюринь карьерась ушедсь 1993 кизоня. Сон сясксь Хасим Рахман
ди арась МБП стака-утяма чемпионкс 12 августковста 2006 кизоня. Маскаев юмась
сонь титулоц Samuel Peter МБП стака-утяма чемпиононь пялькстама меле 8-це
марковста 2008 кизоня.

Маскаевсь шачеманц коре мокшень аля, сонь тядяц пялес рузава пялес украинава.
Сон эряй Америконь Сотксса, Вест Сакраментоса, Калифорние статса сонь ърьвац
Светлана ди ниле стирнянзон мархта 1999 кизонь ушедомс. Сон - Америконь Сотксть
ошеряйсь 2004 кизоста. Рузмасторонь президент В.В.Путин макссь теенза
Рузмасторонь ломаньтналонь казне 9 декабрьковста 2006 кизоня.



https://mdf.wikipedia.org/wiki/%D0%9C%D0%B0%D1%81%D0%BA%D0%B0%D0%B5%D0%B2_%D0%90%D0%BD%D0%B4%D1%80%D0%B5%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Маскаев, Андю (рузкс Маскаев Андрей Иванович) (14.8.1907, Мордовиянь Теньгжелень
райононь Вяжга велесь – 11.7.1975, Сараношсь), фольклоронь кочкайсь, кяльвалонь
содайсь. Филологиянь тонадоматнень докторсь, профессорсь. Мордовиянь тонадомань
казьф тиись, кочксезе ди тонафнезе мокшень эди эрзянь азондоматне-валмораматне.
Башка мяль шарфнесь мокшень ёфксненди ди азондомань моротненди, ванондозень
соткснень рузонь эди мокшень фольклорхнень ёткса, сёрмадсь 50 лама тонадомань
эди тонафтомань покама, кочкась фольклоронь кярькст, аноклась тонафтома книгат,
хрестоматият эди програпт. Казьф Покамань Якстерь Котф, «Почётонь Знак» орденца
ди медальса.



https://mdf.wikipedia.org/wiki/%D0%9C%D0%B0%D1%81%D0%BA%D0%B0%D0%B5%D0%B2,_%D0%90%D0%BD%D0%B4%D1%8E

Маскаев, Андю (рузкс Маскаев Андрей Иванович) (14.8.1907, Мордовиянь Теньгжелень
райононь Вяжга велесь – 11.7.1975, Сараношсь), фольклоронь кочкайсь, кяльвалонь
содайсь. Филологиянь тонадоматнень докторсь, профессорсь. Мордовиянь тонадомань
казьф тиись, кочксезе ди тонафнезе мокшень эди эрзянь азондоматне-валмораматне.
Башка мяль шарфнесь мокшень ёфксненди ди азондомань моротненди, ванондозень
соткснень рузонь эди мокшень фольклорхнень ёткса, сёрмадсь 50 лама тонадомань
эди тонафтомань покама, кочкась фольклоронь кярькст, аноклась тонафтома книгат,
хрестоматият эди програпт. Казьф Покамань Якстерь Котф, «Почётонь Знак» орденца
ди медальса.



https://mdf.wikipedia.org/wiki/%D0%9C%D0%B0%D0%B3%D0%BB%D0%BE%D0%BA%D0%B0

Маглока (рузкс Пушкино) - велесь Мордовия республикса Мокша масторса, Орозаень
районца. XVII сядокизоста велеть лемоцоль Сидоровка (рузонь тяштьфксста):
"Резепа князь Кугушева, в Инсарском уезде в деревне Сидорова пашни <...> четь в
поле, а в дву по тому ж со всеми угодьи". Иля рузонь лемонза Могиловка,
Могилёвка, Рождественское. 18 эряй (2005 к.). 1939 кизоня 19 сентябрьковста
Маглокась лемтьфоль Пушкинакс, Пушкин валморайть кунардонь пинкнень Мокшень
масторса улеманц инкса.

XX сядокизонь ушетксозонза Маглокаса ащесь пяк мазы шуфтонь озкскуд.
Коллективизациеть пингста церькафть срафтозь, а лядыкс шочкнень эзда путсть
тонафнемкуд Турксляй вели. Сяда меле тонафнемкудть ётафтозь иля кудс, а сире
тонафнема кутть стенанца тя пингс ащихть сери пяшетнень ала.

"1728 кизоста Темникованнекс лувондовсть 10 велет. Тя Левжась - старостась Очка
Вешаев, Усад велесь - Милушка Шиндяев, Сидоровкась - Солдатко Вишняков, Сюзгари
велесь - Сюдаска Атышев, Перхляйсь - Дьячка Митриев, Муравьёвкась - Костка
Саитов, Пишлясь - Митка Родаев, Кулдымсь - Чудотка Надежин, Темяшевась - Эрзяйка
Пяршин, Верхтялимось - Сергейка Гаврилов , "



https://mdf.wikipedia.org/wiki/%D0%9B%D1%83%D1%88%D0%BA%D0%B8%D0%BD%D0%B0,_%D0%95%D0%BB%D0%B5%D0%BD%D0%B0_%D0%A1%D0%B5%D1%80%D0%B3%D0%B5%D0%B5%D0%B2%D0%BD%D0%B0

Лушкина, Елена (рузкс Лушкина Елена Сергеевна) шачсь 1. 4. 1969 к. — Мокшава.
Гимнаст. Шачсь Сараношса, Мордовия республикаса. Аделазе М. Евсевьевонь лемса
МГПИ-ть. 1985-це кизоста сявомок - МАССР-нь Госкомспортонь кардай, 1989-це
кизоста сявомок - спортонь гимнастикань коряс тонафты. Лушкина Елена сувсесь
Советонь Сотксонь спортонь гимнастикань коряс кочкафксс (1985-86 кк.).
Сяськондсь Советонь Сотксонь чемпионаттнень эса. Сатозе 2-це вастть Советонь
Сотксонь калконь спартакиадать эса (1985 к.), Рузмасторонь Федерациень
ломаттнень Спартакиадань абсолютонь чемпион (1986 к.), сяськондсь Ленинград -
85, Ленинград - 86 народъетконь турнирхнень эса. Арась инь виикс Марнек Сотксонь
универсиадать эса (1988 к.), сяськондсь Болгариеса ломаньъетконь пялькстоматнень
эса (1984 к.) Индиеса Советонь Сотксонь фестивальса (1986 к.)



https://mdf.wikipedia.org/wiki/%D0%9A%D1%83%D0%BB%D0%B8%D0%BA%D0%BE%D0%B2%D0%B0_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Куликова, Санда (рузкс Куликова (Чиркова) Александра Николаевна) (6.3.1943,
тяниень Мордовиянь Орозаень райононь Од Велесь), морайсь. Рузмасторонь (1986),
Мордовиянь (1997), калконь артистсь, Рузмасторонь (1976), Мордовиянь (1972)
казьф артистсь, Мордовиянь культурань казьф покайсь (1967). Мордовиянь Масторонь
казнень лауреат (1979). Мокшава. Морси мокшень, эрзянь эди рузонь калконь морхт,
Рузмасторонь эди Мордовиянь композиторхнень лирикань эди пеетькшнемань морснон.
Рузмасторонь культурань шмтнень ётафтомста ульсь Азербайджанца, Узбекистанца,
Туркменистанца, Рава лангонь республикнень эса, Москуса (1970 кизотне),
"Советонь Сотксонь калконь ялгаксшинь фестивальхнень" ётафтомста -
Таджикистанца, Киргиз масторса, Беларузмасторса (1980 кизотне), "Умарина",
"Лайме" ансамблятнень мархта ульсь [[Полень мастор|Польшаса], Германие масторса,
Чехмасторса, Словакиеса, Китайса, Суоми масторса ди иля масторса. 1985 кизоня
"Мелодия" сембе Сотксонь фирмась нолдазе Куликовать "Мон кельгса Рузмасторозень"
гигант-дисконц, 1998 - аудиокассетоть. 1991 кизоня колганза тиф документонь
фильма "Уледа павазуфт, ломатть!" лем ала (Самарань ТВ студиясь).



https://mdf.wikipedia.org/wiki/%D0%9A%D1%83%D0%BB%D0%B8%D0%BA%D0%BE%D0%B2%D0%B0,_%D0%A1%D0%B0%D0%BD%D0%B4%D0%B0

Куликова, Санда (рузкс Куликова (Чиркова) Александра Николаевна) (6.3.1943,
тяниень Мордовиянь Орозаень райононь Од Велесь), морайсь. Рузмасторонь (1986),
Мордовиянь (1997), калконь артистсь, Рузмасторонь (1976), Мордовиянь (1972)
казьф артистсь, Мордовиянь культурань казьф покайсь (1967). Мордовиянь Масторонь
казнень лауреат (1979). Мокшава. Морси мокшень, эрзянь эди рузонь калконь морхт,
Рузмасторонь эди Мордовиянь композиторхнень лирикань эди пеетькшнемань морснон.
Рузмасторонь культурань шмтнень ётафтомста ульсь Азербайджанца, Узбекистанца,
Туркменистанца, Рава лангонь республикнень эса, Москуса (1970 кизотне),
"Советонь Сотксонь калконь ялгаксшинь фестивальхнень" ётафтомста -
Таджикистанца, Киргиз масторса, Беларузмасторса (1980 кизотне), "Умарина",
"Лайме" ансамблятнень мархта ульсь [[Полень мастор|Польшаса], Германие масторса,
Чехмасторса, Словакиеса, Китайса, Суоми масторса ди иля масторса. 1985 кизоня
"Мелодия" сембе Сотксонь фирмась нолдазе Куликовать "Мон кельгса Рузмасторозень"
гигант-дисконц, 1998 - аудиокассетоть. 1991 кизоня колганза тиф документонь
фильма "Уледа павазуфт, ломатть!" лем ала (Самарань ТВ студиясь).



https://mdf.wikipedia.org/wiki/%D0%9A%D1%83%D0%B7%D1%8C%D0%BC%D0%B0_%D0%90%D0%BB%D0%B5%D0%BA%D1%81%D0%B5%D0%B5%D0%B2

Алексеень Кузьма ( 1764 к. октябрьковсь, Нижняй Новгородонь уезонь Оцю Сеське
велесь — кулома пингоц аф содаф, Иркут ошень губерние) - Терюшевань эрзятнень
1804—1810 кизонь шяхярень-койгонь стяманц вятиец.

1802 кизоти самс сокай-видиель. 1804 кизонь Терюшевань стямать тапамда меле
арась озксвал азондыкс. Корхнесь ломаттненди кристозшись юмай-арай, вяри кеподи
эрзятнень сире пингонь койгоц. Рузонь озксвятихне ди полициень ётка якайхне
пачфнесть вяри, кле, Алексеень Кузьма кошярясыне ломаттнень озонкшнемс аф шинь
стяма шири, а шинь мадома шири, кле, отямшись сай тоста. Шкаймаряйть валонзон
коряс, мъзярда эрзять озондоманза пачкодихть Шкайти, торазевихть кемгафтува
атяпт, ди менельста модать лангс валги Давид и лама ангольда; синь кармайхть
ётафтома парокстомома, тяда меле модать лангса илядыхть аныдек сят, кит
ванфтыхть эрзянь койгть эса, эряйхть эрзянь койть коряс, корхтайхть эрзянь
кяльса, якайхть эрзянь щамса. «Эрзять лангса кивок аф кармай азорондама,
козялятненди кивок аф кармай пандома оброк. Эрзятне арайхть васенце ломанькс,
лия кундьянь козятневок щайхть эрзянь щапт и арайхть эрзякс». Сонцень Алексеень
Кузьма валонзон коряс, ня мяльхнень тейнза пачфнезень Мельседейсь. Шкаймаряйсь
семботь тянь пачфнезе ломаттненди марстонь озкснень пингста. Озксвалонзон инкса
Алексеень Кузьма аф весть наказакшнезь кошардовийсь, Терюшевань азорхне.

1809 кизонь 12 сентябрьковонь озкста меле, коза пуромкшнесь пъцтай 4 тёжятть од
наваф эрзя, Алексеень Кузьма сисем мала ломанензон мархта пякстафоль. Сонь
лангозонза пачфтсь П. Трубецкой князть ломанец. Нижня Новгородонь ош пряфтоть
Руновскяень мярьгоманц коряс тевсь максфоль парокстомома вастс. Содась тянь
сембонь колга потмонь тевонь министорське Куракин, сон пачфнесь кулят
оцязортивок. Парокстомомась лувозе Алексеень Кузьма муворукс, сон, кле, арьсесь
эсь козяшинц колга. Шкаймаряйть пиксозь локшеса и ильхтезь Сибири. М.Зевакин
эрямопингонь содайть койса, парокстомома валть кемокстазе сонць оцязорсь
Александр I .



https://mdf.wikipedia.org/wiki/%D0%9A%D0%B8%D1%80%D1%8E%D0%BA%D0%BE%D0%B2_%D0%9B%D0%B5%D0%BE%D0%BD%D1%82%D0%B8%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87

Кирюков Леонти (рузкс Кирюков Леонтий Петрович) (1.7.1895, тяниень Мордовиянь
Зубунь райононь Пичёвка велесь – 12.5.1965, Сараношсь), композиторсь, келеса
морамань вятись, тонафтысь. Мордовиянь профессионалонь седямать ушедыензон эзда
фкясь. Рузмасторть сетенень казьф тиись (1960), Мордовиянь сетенень казьф тиись
(1945). Мордовиянь калконь артист (1947). Мокша. Шабакс пингстокиге кельгозе
кулхцонкшнемс тядянц Анна Никитичнань моронзон. Кирюковонди 13 кизодоль, мзярда
сон васедсь Евсевьев Макаронь мархта. Тя павазу васедемаське няфтезе
композиторонь кинц. 1914 кизоня Кирюков аделазе Казанень тонафтыень афрусненди
семинариять, сонь тоза сявондезь Евсевьевонь мярьгоманц коряс; 1931 кизоня
аделазе Москувонь консерваториять, келеса морамань вятемань класть, 1937 – 1939
кизотнень тонафнесь Москунь квалификациянь касфтомань институтса (композициянь
классь). 1933 – 1940 кизотнень вятезень Мордовиянь радиокоммитетть видеса
этнографическяй келеса морамась. Кирюков сёрмадсь лама эрзянь эди мокшень
калконь мора, нолдазень синь башка сборникса 1929, 1935, 1948 кизотнень;
сёрмадсь «Литова» седямань драма, «Несмеян эди Ламзурь», «Нормальня» операт,
тяштсь кантата. Фкять лемнезе Октябрть 30-це кизонцты, тяда башка сёрмадсь
карзиенди концерт, инструментонь налхкомат эди иля покамат; сёрмадсь морот Никул
Эркаень, Атянин Федоронь, Бебан Максимонь эди иля мокшень эди эрзянь
валморайхнень валморанзон коряс. Лама тись эсьтиинь эди профессионалонь келеса
морамань тевть кеподеманкса, касфтсь лама од седяйда. Кирюков сятнень ётксоль,
кие панжезе Сараношень седямань тонафтома вастть, тяса сон покодсь 1931 – 1956
кизотнень.



https://mdf.wikipedia.org/wiki/%D0%9A%D0%B8%D1%80%D1%8E%D0%BA%D0%BE%D0%B2,_%D0%9B%D0%B5%D0%BE%D0%BD%D1%82%D0%B8

Кирюков Леонти (рузкс Кирюков Леонтий Петрович) (1.7.1895, тяниень Мордовиянь
Зубунь райононь Пичёвка велесь – 12.5.1965, Сараношсь), композиторсь, келеса
морамань вятись, тонафтысь. Мордовиянь профессионалонь седямать ушедыензон эзда
фкясь. Рузмасторть сетенень казьф тиись (1960), Мордовиянь сетенень казьф тиись
(1945). Мордовиянь калконь артист (1947). Мокша. Шабакс пингстокиге кельгозе
кулхцонкшнемс тядянц Анна Никитичнань моронзон. Кирюковонди 13 кизодоль, мзярда
сон васедсь Евсевьев Макаронь мархта. Тя павазу васедемаське няфтезе
композиторонь кинц. 1914 кизоня Кирюков аделазе Казанень тонафтыень афрусненди
семинариять, сонь тоза сявондезь Евсевьевонь мярьгоманц коряс; 1931 кизоня
аделазе Москувонь консерваториять, келеса морамань вятемань класть, 1937 – 1939
кизотнень тонафнесь Москунь квалификациянь касфтомань институтса (композициянь
классь). 1933 – 1940 кизотнень вятезень Мордовиянь радиокоммитетть видеса
этнографическяй келеса морамась. Кирюков сёрмадсь лама эрзянь эди мокшень
калконь мора, нолдазень синь башка сборникса 1929, 1935, 1948 кизотнень;
сёрмадсь «Литова» седямань драма, «Несмеян эди Ламзурь», «Нормальня» операт,
тяштсь кантата. Фкять лемнезе Октябрть 30-це кизонцты, тяда башка сёрмадсь
карзиенди концерт, инструментонь налхкомат эди иля покамат; сёрмадсь морот Никул
Эркаень, Атянин Федоронь, Бебан Максимонь эди иля мокшень эди эрзянь
валморайхнень валморанзон коряс. Лама тись эсьтиинь эди профессионалонь келеса
морамань тевть кеподеманкса, касфтсь лама од седяйда. Кирюков сятнень ётксоль,
кие панжезе Сараношень седямань тонафтома вастть, тяса сон покодсь 1931 – 1956
кизотнень.



https://mdf.wikipedia.org/wiki/%D0%98%D0%BE%D1%81%D0%B8%D1%84_%D0%A7%D0%B5%D1%80%D0%B0%D0%BF%D0%BA%D0%B8%D0%BD

Черапонь, Осе (рузкс Иосиф Григорьевич Черапкин) 1884-1935 - ине кялень содайсь,
мокшень филологиень тонадомаса 20-30-це кизоса, кялень коряс ванондысь, лама
вийда путсь мокшень эрямопингонь, культуронь эди ломаньтналонь кизефксон
тонафнемаснонды.

Шачсь Иса Пря велеса, Мокша масторса. 1906 кизоня аделась тонафтыень семинарие,
покась тонафтыкс эсь шачема велесонза. Лама морафнесь революциень кяльвалда.
Полициеть изь лотксе ваномс мельганза. Теенза савсь тумс омбамастору. Эрясь
Бельгиеса, Кранцмасторса, Германиеса. Рузмастору мърдамда меле тусь ушмав.
Ошеряень торпингта меле покась тонафтыкс Саратувонь ошень тонафтомъюрхтса, якась
фольклорань, эрямопингонь и этнографиень материал кочксема тонадомань
экспедициетнень мархта. 1921 кизонь сонь арестонц меле сонь лемоц лама пингс
нардафоль мокшень и рузмасторонь культураснон эрямопингста.



https://mdf.wikipedia.org/wiki/%D0%98%D0%BD%D1%81%D0%B0%D1%80-%D0%90%D0%BA%D1%88%D0%B8%D0%BD%D0%B0

Инсар-Акшина (рузкс Инсар-Акшино) - велесь Мордовияса, Орозаень районца, ащи
Инсар ляйть ваксса, 11 вайгяльбе Орозайть эзда.

Ингольдень лемоц - Богородскяй. 1725 кизоста Богородскяйсь (тага Инзара)
лувонтфоль Иван Юрьевич Бахметьевонь, Сараношень, а меле Инзаронь уезонь оцю
ломанть лемса. XIX сядокизоть ушетксса Инсара ётась Платон Огарёвонь лемс.
Лондону тумда меле 1856 кизоня Николай Платонович Огарёв максозень ня васстнень
Николай Михайлович Сатинонди. XVIII сядокизоста ламоц велетне одукс лемтьфольхть
велень церькафнень коряс, тянь инкса велеть лемнець кафта лемса - Богородскяй ди
Инзара. XIX сядокизоста велесь ётась од азоронди и ушедсь лемневома Сире Акшина,
сяда меле Инсар-Акшина.



https://mdf.wikipedia.org/wiki/%D0%98%D0%BD%D0%B7%D0%B0%D0%BC%D0%B0

Инзама - модань ляпоптемань традиц. орудия. Сяда кунардонь инзаматнень тиендезь
моргу шуфтста, тумонь или кузонь пряста; тяфтама инзаматне нолявсть тевс вирень
модань ляпопнемста. Меле кармасть тиендема илиста кодаф ниле ужеса инзамат,
пеенди нолнесть калгода шуфтт (19-це векть 1 пялестонза сявомок путнесть кшнинь
пейхть). Тяфтама инзамаса ляпопнезь модать суронь видемс, модамарень путомс.
Тефнень аделамда меле тяфтама инзаматнень лопафнезь ведьса. Ульсть шуфтонь
инзамат, конат тиендевсть брусса. 19-це векть песта сявомок мокшень и эрзянь
велетнень эса модать ляпопнезь кшнинь инзамаса. Инзамат улихть мокшень и эрзянь
велетнень эса тянивок.



https://mdf.wikipedia.org/wiki/%D0%98%D0%B4%D0%B8%D0%BE%D1%84%D0%BE%D0%BD%D0%B0%D1%82

Идиофона – стама кядьёнкс, конась тифт калгода материалста, сонь эрьхнесазь,
шавондсазь, кальдерьфнесазь. Кунардонь пингонь идиофонатне – нят ведаркатне,
очкне, пачкалкне, седяфкятне. Идиофонатне нолявсть тевс, мъзярда эрявсь кеподемс
сяда оцю калдорф, пачкалкнень, кшнинь очкнень эрьхнезь ървяямань пингста и лия
эрь кодама иласта.

Кунардонь пинкнень пачкалгонь, ведаркань эрьхнезь панцезь кальдяв вийхнень,
урматнень-меснень. Идиофонат шавондсть «Офтонь кштимать» няфтемста, Роштувань
кудонь иласта. Идиофонакс лувондовихть: шавоматне, чакамкатне, кальхцияматне,
пайгонятне, кальдерьдематне, пилась.



https://mdf.wikipedia.org/wiki/%D0%95%D0%BB%D1%8C%D0%BC%D0%B5%D0%B5%D0%B2_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%98%D0%BB%D1%8C%D0%B8%D1%87

Ельмеев, Криша (рузкс Ельмеев Григорий Ильич) (26.11.1906, тяниень Мордовиянь
Орозаень райононь Сузгярьге велесь – 1941 сентябрьковста) - мокшень валморайсь.
Мокшень литературть ушедыензон эзда фкясь.

1933 кизоня аделась Сараношса тонафтыень курс. 1941 кизоть самс тонафнесь шабат
ушедомань тонафнемвастса. Ульсь Ине Шачеммасторонь торгпингса. Шавовсь фронтса.
Ельмеевонь литературонь покаманза прашендыхть 1930 кизотненди. Валморамонза
нолнесть мокшень газетань эди журналхнень эса. Покамасонза марявихть калконь
мотифне. Фольклоронь валъёжеса сёрматф «Ёжка» и «Маза-таза» кувака
валморама-ёфксонза (1940 к.). Сяда содафокс арась Ельмеевонь «Полю» кувака
валморац (1940 к.).



https://mdf.wikipedia.org/wiki/%D0%95%D0%BB%D1%8C%D0%BC%D0%B5%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Ельмеев, Василь (рузкс Ельмеев Василий Яковлевич) шачсь 18-це шиня январьговста
1928 к., кулось 9-це июльковста 2010 к. - ломаньпуромксонь смузьшинь, тонадомань
методологиень, ломаньтъналонь тонафнемаксонь ди тонадомань экономиконь содайсь,
смузьшинь содама тонадоматнень докторсь (1964), экономикань тонадоматнень
докторсь (1978), профессорсь (1966). Шачсь Сузгярьге велеса Мордовия
республиконь Орозаень районца. Шачемас коре - мокшень аля. Аделась смузьшинь
содама факультет Ленинградонь университетса 1950 к. ди тяка факультетть
аспирантуранц 1953 к. 1950 к. ушедомс покай Питерьбуронь университетса.



https://mdf.wikipedia.org/wiki/%D0%94%D1%83%D0%B1%D0%B0%D1%81%D0%BE%D0%B2_%D0%98%D0%B2%D0%B0%D0%BD_%D0%98%D0%B2%D0%B0%D0%BD%D0%BE%D0%B2%D0%B8%D1%87

И.И. Дубасов — историколь, этнографоль, археологоль, фольклористоль,
статистиколь. Сон тонафнезе Тамбовскяй аймакть кунардонь шинц. Историческяй
наукати содафт сонь «Тамбовскяй крайть историянц очерконза», синь нолявсть
котоксть.

Иван Дубасовонь идькс пингоц ётась эстонь Тамбовскяй губерниянь Спасскяй уездонь
Каргаша мокшень велеса (тяни Мордовия Республикань Зубово-Полянскяй районць).
Цёраняти ашель 4 кизотка, мзярда халерать эзда кулось аляц-священниксь, а кафта
недяляда меле палсь кудсна и сембе паршисна. Семьяти ашель мезе лангс эрямс.
«Мон эста нинге пяк ёмлапень, — лятфнесь Иван Иванович, — аф семботь
шарьхкотькшнине, мезе лиссь, но лац мяляфтса, кода урокоткшнесь тядязе, кода
авардсть сазорне, и монга авардень мархтост...». Ваняти 7 кизотольхть, мзярда
сонь максозе тядяц тонафнемс дьяконти, цёранять тонафнезь азбукати, часословти,
псалтырти. Тонафнеманц инкса дьяконти пандсть 11 цапковай. Тонафты дьяконть
койса, эряви сяда кайгиста морафтомс, кле, тянь эса сембе педагогикась. Идькс
пингоц сай пингонь учёнайть стакаль, мялец цютькада петневсь, мзярда мянендсь
Вад ляйть трвас калонь кунцема.

50-це кизотнень ушетксста Ваня Дубасов максфоль Тамбовскяй духовнай училищав,
коса сон тонафнесь 6 кизот. Иван Иванович меле лятфнесь, што духовнай училищаса
синь пикссекшнезь илиса, ня илихнень инголи лопафнезь салу ведьса, лияста
учительсь розгаса пикссемать полафнезе плманжа лангса ащемакс. Латинскяй кялень
и катехизисонь учительсь А.К. Любвин тиендсь тяфта: «терди 2 — 3 ученик и
кошардсыне ётафтомс рузоннеста латинскяй кяльти и мекпот, мярьктяма, учениксь
эльбядсь, эльбядсь омбоцеське, колмоцеське. А.К. киндивок ашезь лезне, а
эстокиге кучсезень ученикнень розгаса пикссема, пикссемда меле тага кизефнезень,
и шабатне тага эльбятькшнесть, и тага синь пикссезь...».

Семинаристтне тонафнесть риторикать, историять, математикать, латинскяй кяльть,
велень хозяйствать, философиять, физикать, медицинать. Мекольце семинарскяй
классь — богословскяель. 1863 кизоня 20 кизоса Иван Дубасовсь кучфоль
Киево-Печёрскяй лаврань духовнай академияв. Сонь аделамдонза меле сай пингонь
публицистсь-краеведсь мрдась Тамбову, покодсь Тамбовскяй учительскяй
семинарияса, меле путфоль семинариянь директоркс. Тяка пингть Иван Иванович
тонафнезень тястоконь и столичнай архифнень, кочксесь оцю историческяй материал.
Тя пингть ни сонь статьянзон лисендсть «Тамбовскяй губернскяй ведомосттнень»
эса, лия изданиятнень эса. Ня статьятнень эса исследовательсь ванондозе
мордовскяй народть кунардонь пингонц, сёрмадсь этнокультурать, фольклорть,
археологиять колга.

Тя кунардонь капмама вастть Дубасов содазе аф киньге валета, сон сонць якась тя
археологи- ческяй памятникть тонафнемонза. Городищась ащесь Ширингуши «фабричнай
велеть» эзда 10 вайгяльбе вастса, Жуку мордовскяй велеть маласа. «Жукуть пачка
ётамста минь шарфтоме мяль крестьянскяй цебярь куттнень шири. Лятфтавсь, кодама
ашуфт велетне Русень кельме и лямбе ширеса, коса кудбрятне шужяреннет, перяфкене
илиеннет, минь дивандакшнеме тястонь цебярь постройкатненди. Тамбовскяй мордвась
аф тяшкава ашу и люпштаф пляма, кода кой-кит арьсихть, цебярьхтольхть ваеттне
Жуку велеть маласовок, койсон, тяфтама цебярь ваеттне мазоптолезь эрь-кодама
странать».

Учёнайсь-этнографсь азондозе, конань келеса городищась, мзяра кувалмоц, кодама
лоткт шувфт перьфканза.

1884 кизоня апрель ковста Тамбовса тифоль учёнай архивнай комиссия. И.И. Дубасов
кочкафоль тя комиссияти васенце председателькс. Комиссияти сембоса лезнесть А.Н.
Норцов, С.А. Березнеговский, П.И. Пискарёв, В.В. Воейков, И.Ф. Токмаков, В.И.
Холмогоров, М.Г. Розанов и лиятне. Ня ломаттне покодсть «аф гонораронкса, аф
литературнай славанкса... Синь кельгозь родинаснон и кельгозь наукать».

Крайть кунардонь пингонц тонафнемста историксь кирдезе мяльса, што ётай пингсь
ащи аф аныдек врьгятнематнень, битватнень да дипломатический трактаттнень эзда.
«Народть эрь шинь эряфоц, улеза тя оцю ошса или ичкоздень ичкозеса, центраса или
провинцияса, — исследовательти тя эряфсь сяда эрявикс предмет. Народнай эряфть
Петербургса аф няйсак, сон сотцема Тамбовскяй, Шацкяй и лия ичкоздень васттнень
коряс...».

«Очеркнень...» эса оцю мяль шарфтф сятнень эряфснон тонафнемаснонды, кит
Тамбовонь ширеса эрясть кунардонь кунаркиге — мордвать и мещерать. Дубасов
тястонь васттнень кельгозь лемнесыне «минь мордовско-мещерскяй краеньке», тяшти
сянь колга, што мещерась кунара ни рузыясь, шорявсь лия пляматнень ёткса, ашесть
ляда нльне кунардонь преданиятка. Ся народть колга лятфнихть спасскяй аймаконь
мещерань авань национальнай щапне да Кирилова, Сядемка и Краснай Дубровка рузонь
велетнень эсь лацонь корхтамасна, говорсна. Сяда кеме, таза плямакс няфтезе
прянц мордвась — «Россиянь финскяй пляматнень эзда сембода оцюсь, тя народсь
пара вайме, тевонь кельги, аныдек историясь сонь обжазе».

Дубасовонь кочкаф материалонза корхтайхть сянь колга, што мордовскяй народть
ёткса пяк вяри вастс путневсть нравственнай нежетне, пара койхне. XVI векста
сембода пяк шнавсть врагонь эзда аф пелемась, тевса маштомась. Салайхне-колайхне
пяк кяжиста наказакшневсть. Дубасов сёрмады, кле, «Цна малань мокшетнень
меколыде оцязорсна Тюштян пяк виде ваймоль ломанць, но салайхнень ашезень
ужяльде, мярьгондсь повсемс синь».

Тянивок лезнихть исследовательхненди историкть тяштьксонза мордвать шкаенди
озонкшнеманц колга, сире пингонь койхнень, обуцятнень колга. Пичедезь тяшти
авторсь мордвать пяк вишкста рузыяманц колга: «Мордовскяй кяльсь юмси. Леплейка,
Вечуткина, Кельгенина велетне вишкста рузыяйхть...».

И.И. Дубасов тяштсь, што «всероссийскяй провинциясь народнай эряфть сузмоц,
юроц, сонь сембода оцю козяшиц, надияма вастоц. Провинцияфтома столицась ёфси
лафча».

Тамбовскяй крайть кунардонь пингонц тонаф¬немста И.И. Дубасов сёрмадсь, што «ня
факттне аф аньцек тястоконнет, синь оцю марнек Россиянь питнесна, синь эрявихть
содамс марнек миронь ломаттненди».

Тумдон меле тямасть лув аф эсь ломанькс. Мзярс шисан, мялезе кирдемс мархтонт
кеме соткст...».

Комиссиясь примась решения повфтамс И.И. Дубасовонь портретонц фкя кабинету.
Кода сёрмадсь А.Н. Норцов, «тяфта хоть аф ламода пандовсь пароц ломанть, кона
пяк лама тись историческяй наукати».



https://mdf.wikipedia.org/wiki/%D0%94%D0%BE%D1%80%D0%BE%D1%84%D0%B5%D0%B5%D0%B2,_%D0%97%D0%B0%D1%85%D0%B0%D1%80_%D0%A4%D1%91%D0%B4%D0%BE%D1%80%D0%BE%D0%B2%D0%B8%D1%87

Дорофеень Закарь (рузкс Захар Фёдорович Дорофеев1890—1952) — мокшень валморайсь,
ётафтысь, тонафтысь, од мокшень кяльвалть ушедыец. Шачсь марайковть 4-це
шистонза, 1890 кизоня Салазгярьге велеса Спасскяень уезса, Томбунь аймакса (тяни
Мордовия республикать Тарбеень районць) мокшень тъналса.

Сёрмадсь мокшень, рузонь кяльса. Валморамасонза улихть мотифт, коса маряви
Шкайти пъшкядемась. Кочксезень мокшень фольклорть, ётафнезень синь рузонь кяльс
(ёфкст: «Пяльхкяпряня», «Ленгянь и сиянь кошельня», «Колма братт колмонест»,
«Кода цёрась служась солдатонди» и стак тов). 1912 кизоня Москуса лиссь «Песни и
думы народного учителя (Ломаттнень тонафтыть моронза-арьсеманза.)» валморань
кярьксоц, кона лувондови мокшень ушетксокс од мокшень кяльвалти. Захар Дорофеев
тюрьсь васенце масторлангонь тюрембингса. Торпингта мельдень кизотнень вятсь
тонафтыень ди ломаньпуромксонь тефт. Сонь лезксонц вельде Мокша масторса ди
Пенза аймакса панчфтольхть мокшень тонафтомвастт. Сон сёрмадозе «Валда ян»
букварть, «Пиже пакся» морафтома кинигать, эрямопингонь тонафтома китапть,
мокшень тонафтомвастонди методикань вятемань валкст. Ётафтозе мокшень кяльс М.
Ю. Лермонтовть, А. В. Кольцовть, Н. В. Некрасовть, Ф. И. Тютчевть валмораснон.
Дорофеень Закарь кулось 18 июльковста 1952 кизоня Москуса. 1990 кизоня
Мордовиянь кинигань нолдамаста лиссь «Пацяяф мяльхть» сонь валморанзонды
книгась.



https://mdf.wikipedia.org/wiki/%D0%94%D0%BE%D1%80%D0%BE%D1%84%D0%B5%D0%B5%D0%B2

Дорофеень Закарь (рузкс Захар Фёдорович Дорофеев1890—1952) — мокшень валморайсь,
ётафтысь, тонафтысь, од мокшень кяльвалть ушедыец. Шачсь марайковть 4-це
шистонза, 1890 кизоня Салазгярьге велеса Спасскяень уезса, Томбунь аймакса (тяни
Мордовия республикать Тарбеень районць) мокшень тъналса.

Сёрмадсь мокшень, рузонь кяльса. Валморамасонза улихть мотифт, коса маряви
Шкайти пъшкядемась. Кочксезень мокшень фольклорть, ётафнезень синь рузонь кяльс
(ёфкст: «Пяльхкяпряня», «Ленгянь и сиянь кошельня», «Колма братт колмонест»,
«Кода цёрась служась солдатонди» и стак тов). 1912 кизоня Москуса лиссь «Песни и
думы народного учителя (Ломаттнень тонафтыть моронза-арьсеманза.)» валморань
кярьксоц, кона лувондови мокшень ушетксокс од мокшень кяльвалти. Захар Дорофеев
тюрьсь васенце масторлангонь тюрембингса. Торпингта мельдень кизотнень вятсь
тонафтыень ди ломаньпуромксонь тефт. Сонь лезксонц вельде Мокша масторса ди
Пенза аймакса панчфтольхть мокшень тонафтомвастт. Сон сёрмадозе «Валда ян»
букварть, «Пиже пакся» морафтома кинигать, эрямопингонь тонафтома китапть,
мокшень тонафтомвастонди методикань вятемань валкст. Ётафтозе мокшень кяльс М.
Ю. Лермонтовть, А. В. Кольцовть, Н. В. Некрасовть, Ф. И. Тютчевть валмораснон.
Дорофеень Закарь кулось 18 июльковста 1952 кизоня Москуса. 1990 кизоня
Мордовиянь кинигань нолдамаста лиссь «Пацяяф мяльхть» сонь валморанзонды
книгась.



https://mdf.wikipedia.org/wiki/%D0%94%D0%B8%D0%B2%D0%B0%D0%BD%D0%B4%D0%B0%D1%84%D1%82%D1%8B_%D0%B2%D0%B5%D0%BB%D1%8C%D0%B2%D0%B8%D1%87%D0%B8%D1%8F

Дивандафты вельвичия (латинокс Welwitschia mirabilis) пяк кунардонь касыкс,
тяниень пингста сон касы аньцек фкя аймакса, шавмодаса Атлантиконь
оцюведьжиреса, Намибиеса ди Анголань лямбеширеса. Тя шуфтсь, интай сонць шуфтонь
лангс аф шары. Марнек касыкссь тя покаряв пондась (сонцьке ащи сонь юрокс) эди
кафта лопаста, конат шарыхть кафта пувордаф понафкст лангс 2–4 метрашка
кувалмос, сяс вельвичия шары шукша пря лангс. Вага ня лисенди лопанза, синь фалу
касондыхть, кулсихть ди пужихть песнон тървасост.

Сяс вельвичия эряфоньберьф (ньлне иможияма пингста) ащи од лисенди касыксокс,
сонь кондяма касыксонь аш. Вельвичиясь кафта кудонь касыкссь, сяс панжеманди ди
видьмияманди эрявихть кафта касыкт – алянь симанкс эди авань симанкс.
«Панчфонза» ащихть кузмарьняса (куз эли пиче лаца), синь лисендихть лопань
мяньдефксста. Авань кузмарьнятне кенеремада меле срадыхть эди эстост лисихть
лама васле вармань каннни видьмонят. Филогенетиконь коряс сон пяк кунардонь
гнетоннетнень (Gnetopha) полгань эзда фкясь, пиченнетне сяда малот вельвичиянди.
Гнетоннетнень полгаса ащихть 3 пяк аффкат юрхт: гнетупт (Gnetum) – лиан лацонь
касыксне оцю вадяв лопат мархта, эфедра (Ephedra) кофкст эди аньцек фкя
вельвичия.



https://mdf.wikipedia.org/wiki/%D0%94%D0%B5%D0%B2%D1%8F%D1%82%D0%B0%D0%B5%D0%B2,_%D0%9C%D0%B8%D1%85%D0%B0%D0%B8%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Девятаев, Михайила (рузкс Девятаев Михаил Петрович) (8 июльков 1917 - 24
ноябрьков 2002) - менелень ушмовийть тюремань менельвенежень вятись, содаф сонь
нацихнень Германиять концетрациень лагерьста Узедом цёнгаста аф кемави
ворьгодемать инкса.

Шачсь Мокша масторса, Тарбейса. Михайила кемголмувоце шабаксоль мокшень
сокай-видиень тъналса. Аделась ляень венежвятемань тонафнемваста Казан ошса 1938
кизоня, покась венежоцюнякс Равань лангса. Сивотьфоль Якстерь ушмав 1939 кизоня,
тюрьсь Суоминь тюрембингса, ушедсь тонафнеманц Чкаловть лемса лиемань
тонафнемвастса Оренбурса, конанц аделазе 1940 кизоня, ди арась тюремань
менельвенежень вятикс.

Тюрембингть ушетксса, 24 июньковста 1941 кизоня, 2 шит ёт Германия вьргятсь
Советонь сотксть лангс, сон прафтсь васенце "Юнкерс" (Ju-87, мезьда меле
Девятаев Михайила казьфоль Якстерь Содафксонь казнеса.

Менельтюремаса 13 июльковста 1944 Михайила Девятаевть менельвенежец крьвязсь, и
теенза савсь валгомс Германиянь кядяла аймакса Львов ошть маласа, ди сонцьке
повсь сявомас. АБВЕРть кизефнемадонза меле Михайила Девятаев ётафтфоль Лодзь
лагерьс, коста сон ворьгодсь, интай кундафоль эди ётафтфоль Заксенхаузен
лагерьс. Заксенхаузенда меле ульсь лагерь Узедом цёнгаса салава менельвенежень
валгомвастса Пеенемюнде, коса аделакшнесть од германиянь тюрембяльсь: ракетт
Фау-2.

8 февральковста 1945 кизоня Михайила Девятаев ворьгодсь цёнгаста 10 ялганзон
мархта од "Хейнкель-111" (He 111 H22) менельвенежса. Германиянь венелень
ушмовийсь изь кенере кундамс ворьгодихнень. Менельвенежсь лиссь фронтть
китьксонь туркс, эди валгсь Советонь сотксть ширесонза. Ворьгодихне пачфтсть
Якстерь Ушмоть инерявикс стратегиянь пачфтемат Узедом цёнгать ракет
тюрембяльхнень колга, V-1да эди V-2да башка. Тянь инкса Адольф Гитлерсь лемдезе
Михайила Девятаевть эсь персононь душманокс.

Михайила Девятаевть ульсь муворукс лувовикс 10 кизот. Сонь и сонь ялганзон
лангста муворшись валхтфоль 15 августковста 1957 кизоня, мзярда Михайила
Девятаевть казезь Советонь Соткссонь иняля лемса, сонь ялганзон казезь орденца.



https://mdf.wikipedia.org/wiki/%D0%94%D0%B5%D0%B2%D0%B8%D0%BD_%D0%98%D0%BB%D1%8C%D1%8F_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Девин, Илю (рузкс Девин Илья Максимович) (20.7.1922, тяниень Мордовиянь Сире
Шяйгавонь райононь Сире Теризморга велесь - 13.11.1998, Сараношсь), валморай,
сёрмады. Мордовиянь калконь (1985к.) шнаф (1972 к.) валморайсь. Мордовия
Республика Масторонь казнень лауреат (1997 к.). Сувси Рузмасторонь Сёрмадыень
сотксс (1949 к. . Мокша. 1971-84 - Мордовиянь Сёрмадыень сотксть оцюняц.
Валморамань тяштема ушедсь Шачеммасторонь Ине торпингонь кизотнень. "Шобдавань
заря" васенце кярьксоц лиссь (1945 к.). Тяда меле Мордовиянь китапнень нолдамаса
лиссть нинге мъзяра кярьксонза: "Моим товарищам по счастью", "Тунданьке ушедсь",
"Кизот, кизот...", иттненди стихонза "Кода Нумолов Михайлань цють акулатне изь
сала", пеетькшнемань валморонза "Моли, аськоляй ульцява", лирикань китапонза -
"Ичкоздень ки", "Сенемас". Девин сёрмадсь кувака валморат: "Инженеронь сёрмат",
"Поэма цёразень колга", "Сембода сенем морясь".1962 кизоня нолдафоль азксонь
китапоц - "Цебярь вайме", меле лисендсь "Аф аньцек кядьса", "Коса келунь
шачеманяц" китапонза. Девинонь тевонза кемоста сотф торпингонь темать мархта:
"Крепость", "Рьвя" азксне, "Нардише" романць. Мекольцесь нолдафоль рузонь кяльс
ётафтфста "Современник", "Советская Россия" журналхнень эса. Девин Илю -
Мордовиянь Сери Пуромксонь депутат, Коммунистонь Партиень 26 пуромксти кучф
ломань. Казьф Трудовой Якстерь Знамянь, Якстерь Тяштень, Калконь Ялгаксшинь
орденца, медальса.



https://mdf.wikipedia.org/wiki/%D0%93%D1%83%D0%BB%D1%8F%D0%B5%D0%B2,_%D0%9D%D0%B8%D0%BA%D0%BE%D0%BB%D0%B0%D0%B9

Гуляев, Николай (рузкс Гуляев Николай Александрович) (17. 11.1914, тяниень
Мордовиянь Краснослободск ошсь - 24.03.1986, Тверь ошсь) - мокшень кяльвалонь
содайсь. Филологиень тонадомань доктор (1955 к.). профессор (1956).

Шачсь учителень тналса, сёрмадсь рузонь кяльса. Аделазень Ленинградонь
педагогикань институтть (1938 к.), аспирантурать. 1930 кк. ушетксста покодсь
МАССр-нь Краслободскяень и Ельникань райононь школатнень эса. Ульсь ВОВ-са.
Армияста нолдафоль 1947 - це к. 1948- 59 кк. доцент: покоди Томск ошень
государствань инь сери тонафнема вастса, рузонь и омба масторонь кяльвалонь
содай кафедрати пряфтокс. 1959-1970 кк. профессор, покоди Казань ошень
государствань инь серитонафнема вастса, рузонь и омба масторонь кяльвалонь содай
кафедраса пряфт, филологиянь факультетонь оцюня. 1971- 1988 кк. - проректор.
Калинин ошень государствань инь сери тонафтема вастса. кяльвалонь содаень
кафедраса пряфтсь. Лемоц содаф 1960-це кк. ушетксста кода художествань методонь
и стилень тонафни. Кирдсь соткст содай ломаттнень Черапкин, Кола , Горбунов В.
В. , Сетин Ф. И. -ттнень мархта.



https://mdf.wikipedia.org/wiki/%D0%92%D0%B8%D1%82%D1%81%D0%B5%D0%BD%2C_%D0%9D%D0%B8%D0%BA%D0%BE%D0%BB%D0%B0%D0%B5%D1%81

Витсен, Николаес (голандокс: Nicolaes Witsen) 8-це майков 1641 - 10це августков
1717 - Недерландонь кучф ломанць, масторонь картонь тиись, сёрмады ди 13-це
Амстердамть ошпряфтоц 1682-1706 кизоса. Сон ульсь Недерландонь Шистямаширень
Индиеть оцюнякс эди англань зидаса кучф ломанькс. Витсенць оцювенежень содаель
эди аноклась лама эрявикс XVII сядокизонь книгат голандонь венеж тиемать колга.
Николай Витсен ульсь Амстердамть ошпряфтокс - Недерландонь Шивалгомширень
Индиети оцюнякс эди кучема ломанькс. Сон Корнелис Йан Витсенонь цёрацоль,
ървяясь Дирк Тульпть стиренцты, ди арась Амстелень Тульпенбург кудть азоркс.

1662 кизоня марковста Амстердамонь атенеумса Николаес Витсен кирдсь вал модань
асуть лештяштень ащемадонза колга. 1664 ди 1665 кизоня Николаес Йаку Бореельть
мархта якась-шяясь Рузмасторть эзга ди сонь шиньгярькссонза тяштсь: аш тяса
тонадомань эли сетень тевть содаетада. Кува якась Рузмасторть эзга сон валгсь
Никон кирдить пяли, иняру Колать тусьфоц сонь мялец салазе ди меле сон азондсь
сёрмадомасонза тусьфти сюконякшнемать кувалма. Сон тонафнесь коень содама тевть
Лейден тонафтомаюрхтса. Сёрмадсь сонь киниганц "Aeloude and hedendaegsche
Scheepsbouw en Bestier" венежтиемань тевть колга 1671 кизоня. Меле сон кармась
сёрмаса полафнемс Ине Петру мархта, кона мялецоль одкстоптомс рузонь
оцязоргирдемань иневедень ушмовиенц Шивалгомширень Явропть кепотьксонц коряс.
Витсен кода недерландонь кучфоц путсь сёрмалангаконц Рузмасторонь- Недерландонь
ладяма кагодть ала, конань коряс Недерлаттненди эряволь анокламс од Рузмасторонь
тюремань венешт, Рузмасторти эряволь усксемс голандонь республикав сёра, шуфтт,
сапоньгев, кяше. 1697 кизоня Витсен ладясь рузонь оцязорти ниле ковонь тонафнема
Недерландонь Шивалгомширень Индиеть венеждингсонза, мъзярда оцязорсь эрясь
Витсенонь кудсонза.



https://mdf.wikipedia.org/wiki/%D0%92%D0%B8%D1%82%D1%81%D0%B5%D0%BD

Витсен, Николаес (голандокс: Nicolaes Witsen) 8-це майков 1641 - 10це августков
1717 - Недерландонь кучф ломанць, масторонь картонь тиись, сёрмады ди 13-це
Амстердамть ошпряфтоц 1682-1706 кизоса. Сон ульсь Недерландонь Шистямаширень
Индиеть оцюнякс эди англань зидаса кучф ломанькс. Витсенць оцювенежень содаель
эди аноклась лама эрявикс XVII сядокизонь книгат голандонь венеж тиемать колга.
Николай Витсен ульсь Амстердамть ошпряфтокс - Недерландонь Шивалгомширень
Индиети оцюнякс эди кучема ломанькс. Сон Корнелис Йан Витсенонь цёрацоль,
ървяясь Дирк Тульпть стиренцты, ди арась Амстелень Тульпенбург кудть азоркс.

1662 кизоня марковста Амстердамонь атенеумса Николаес Витсен кирдсь вал модань
асуть лештяштень ащемадонза колга. 1664 ди 1665 кизоня Николаес Йаку Бореельть
мархта якась-шяясь Рузмасторть эзга ди сонь шиньгярькссонза тяштсь: аш тяса
тонадомань эли сетень тевть содаетада. Кува якась Рузмасторть эзга сон валгсь
Никон кирдить пяли, иняру Колать тусьфоц сонь мялец салазе ди меле сон азондсь
сёрмадомасонза тусьфти сюконякшнемать кувалма. Сон тонафнесь коень содама тевть
Лейден тонафтомаюрхтса. Сёрмадсь сонь киниганц "Aeloude and hedendaegsche
Scheepsbouw en Bestier" венежтиемань тевть колга 1671 кизоня. Меле сон кармась
сёрмаса полафнемс Ине Петру мархта, кона мялецоль одкстоптомс рузонь
оцязоргирдемань иневедень ушмовиенц Шивалгомширень Явропть кепотьксонц коряс.
Витсен кода недерландонь кучфоц путсь сёрмалангаконц Рузмасторонь- Недерландонь
ладяма кагодть ала, конань коряс Недерлаттненди эряволь анокламс од Рузмасторонь
тюремань венешт, Рузмасторти эряволь усксемс голандонь республикав сёра, шуфтт,
сапоньгев, кяше. 1697 кизоня Витсен ладясь рузонь оцязорти ниле ковонь тонафнема
Недерландонь Шивалгомширень Индиеть венеждингсонза, мъзярда оцязорсь эрясь
Витсенонь кудсонза.



https://mdf.wikipedia.org/wiki/%D0%92%D0%B8%D0%B4%D1%8C%D0%BC%D0%B5_%D0%BA%D0%BE%D0%BC%D0%BE%D1%80_%D0%BA%D0%B0%D1%8F%D0%BC%D0%B0_%D0%BE%D0%B7%D0%BA%D1%81

Видьме комор каяма озкс - мокшень кудонь озкссь, конась ётафневсь эсь тъналса
марстонь Кярядонь озкста меле. Илять сембе пуромкшнесть куду, азорсь пякснезень
кенкшнень, кърьвяснезе штатолть. Шкайужети путневсь мъзярошка видьмеятнень эзда,
конат аноклафтольхть видьмонди. Азорсь озондсь сембонь инкса, эняльдсь шкайти аф
шарфтомс сонь тъналонц эзда. Анась пара сёра, кшись сатоль аф аньцек тъналоть
андомс а тага лездыфтома атянди максомска. Озондомда инголе пяксневсть нъльне
турбатневок ванфтозь иняру вийсь кона прай видьмотнень лангс стакащемда варява
лисемда. Озондомда меле азорсь сявондезень ня видьмотнень, нинге сявондсь
мархтонза пяряка, сиволь, алхт, пачат и калмосезень синь умасонза. Тяфтама
озкста меле аф пельксоль лисемс сокама-видема. Кой-кона вастова видьмонь озкст
ётафневсть башка тя эли тона сёрать видемста. Оцю сёронь кучи шкайхнень лемс
печксесть маци, пильгонзон ди пакарензон калмосезь видеви умав. Каванямбяльхнень
ёткса фалу ульсть алхт.



https://mdf.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%95%D0%BB%D1%8C%D0%BC%D0%B5%D0%B5%D0%B2

Ельмеев, Василь (рузкс Ельмеев Василий Яковлевич) шачсь 18-це шиня январьговста
1928 к., кулось 9-це июльковста 2010 к. - ломаньпуромксонь смузьшинь, тонадомань
методологиень, ломаньтъналонь тонафнемаксонь ди тонадомань экономиконь содайсь,
смузьшинь содама тонадоматнень докторсь (1964), экономикань тонадоматнень
докторсь (1978), профессорсь (1966). Шачсь Сузгярьге велеса Мордовия
республиконь Орозаень районца. Шачемас коре - мокшень аля. Аделась смузьшинь
содама факультет Ленинградонь университетса 1950 к. ди тяка факультетть
аспирантуранц 1953 к. 1950 к. ушедомс покай Питерьбуронь университетса.



https://mdf.wikipedia.org/wiki/%D0%91%D0%BB%D0%BE%D0%BA%D0%BB%D0%B0%D0%BD%D0%B4,_%D0%A0%D0%BE%D1%85%D0%B8%D1%80

Рохир Блокланд (голандокс: Rogier Philip Charles Eduard Blokland, шачсь
уфайковть 16 - це шистонза 1971 кизоня, Дордрехтса) - нидерландонь учёнайсь -
кяль содай ломанць, Уппсала инь сери тонафема вастса финно-угрань кялень коряс
профессорсь (2014-це кизоста сявомок).

Блокланд тонафнесь Гронингенца инь сери тонафема вастса, конань аделазе 1997-це
кизоня магистрань лемса. 2005-це кизоня Корнелиус Хассельблаттонь кядьала
аралазе кандидатонь диссертациянц. Тонафнеманц аделамдонза меле покодсь
доцентокс, терфть покодема доцентокс, наукань коряс покодиекс эрь кодама инь
сери тонафнема вастова, кепотьксонди, Таллинца, Тартуса, Грайсвальдса,
Гумбольтонь лемса Берлинонь инь сери тонафнема вастса.

2005-це кизоста сявомок 2006-це кизоти молемок вятсь финно-угрань кафедрать эса
(Корнелиус Хассельблатт) Гронингенца, 2009-цеста сявомок 2010-ти вятсь
финно-угрань кафедрать эса (инголе вятиексоль Е. А. Хелимский) Гамбургонь инь
сери тонафнема вастса. 2011-це кизоня арась наукань корява покодиекс
финно-угрань кафедрати (Елена Скрибник) Людвиг Максимилианонь лемса Мюнхенонь
инь сери тонафнема вастса.

2014-це кизоня Рогир Блокланд арась поладыекс Ларс Гуннар Ларсононь тевонзонды ,
и вятиекс финно-угрань кялень тонафнемань - ваномань кафедрати Уппсала инь сери
тонафнема вастса тяниень пингонь омба масторонь кялень институтса.



https://mdf.wikipedia.org/wiki/%D0%91%D0%B5%D0%B7%D0%B1%D0%BE%D1%80%D0%BE%D0%B4%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%98%D0%BB%D1%8C%D0%B8%D1%87

Безбородов, Михайила (рузкс Михаил Ильич Безбородов) (1907-1935) - мокшень
валморайсь.

Шачсь 10-це январьговста 1907 кизоня Сире Пиченгуж велеса (тяни Мордовия
республикть Ельниконь районць). "Морафтома кудса" васенце валморац нолдафоль Од
веле газетса 1927 кизоня. Эряфоц аф куваколь интай сон кенерсь сёрмадомс оцю
азондомань сёрмадомат, конатнень ётксот "Ёфкс, кона ульсь" (1929), "Матовсь
кяжец" (1933), "Кафта лагерьхт" (1933), "Волянкса" (1935) кувака валморат.
Мекольце кувака валморась арьсекшневсь валморама колмоньгърда пяльксокс - "Колма
пинкт, или Колма морот". Михайилать сёрматфонц ёткса валморат, фельетотт, азкст,
нюрьхкяня азкст. Сон васенцесь мокшень кяльвалса сёрмадсь драмат велеть колга -
"Кафта ширет" (1933) ди "Ордакш" фкя актса налхкомась. Фольклоронь мотифне,
моразь морави валморань формсь, эряфонь афкуксонь тефне сюлмафт марса, тя
тиендьсы сёрмадомать пяк эсь лацоннекс. Повсь репрессиес 1935 кизоня, муворсь
валхтозь сонь куломдонза меле. 1941 кизоня нолдавсь "Волянкса" кувака валморась.



https://mdf.wikipedia.org/wiki/%D0%91%D0%B5%D0%B1%D0%B0%D0%BD,_%D0%9C%D0%B0%D0%BA%D1%81%D0%B8%D0%BC

Бебан Максим (рузкс Бябин Максим Афанасьевич) (10.02.1913, тяниень Мордовиянь
Лашмань райононь Кярата велесь - 16.04.1986, Сараношсь) - мокшень сёрмадысь,
валморайсь, валвеляфкс сёрмадысь, шнаф Мордовиянь сёрмадысь.

Бебан Максим шачсь сокаень-видиень тъналса. Аделась велеь тонафнемваста 1926
кизоня, Сараношень педагогиень текникум - 1931 кизоня, Мордовиянь педагогиень
институт 1939 кизоня. Советонь сёрмадыень сотксонь якай 1934 кизоста. Покась
Зубунь райононь "Од веле" кулялопаса (1931 - 1934 кк.), ульсь Мордовиянь
сёрмадыень сотксонь пуромксонь комитетонь мелянзайкс (1934 - 1935 кк.),
"Колхозонь эряф" журналонь путф мелянзайкс (1935 - 1937 кк.), тонафтыкс (1939 -
1940 кк.). Омбоце Масторлангонь торпингста фронтсоль. Торпингта меле покась
"Мокшень правда" кулялопа редакциеса (1946 - 1947 кк.), Мордовиянь сёрмадыень
сотксонь путф мелянзайкс (1947 - 1949 кк.), Мордовиянь китапнень нолдамань
оцюнякс (1949 - 1961кк.), "Мокша" журналонь путф мелянзайкс.



https://mdf.wikipedia.org/wiki/%D0%91%D0%B0%D0%B1%D0%B0%D0%BD%D1%8C_%D1%8F%D0%BC

Бабань ям (илякс Бабань озкс) - мокшень тундань озкссь, коза пуромкшнесть аньцек
ават ди коза сявондевсть шабатневок. Тяфтама озксть пингста пицесть ям снавста,
тозерста, пяштьста ди ламоста иляста. Бабань ямть пицезь озондома вастса.
Мъзярошка бабань ямда калмосесть модас, ёрясть ведьс, сюлмоняста сотфса
повфнесть шуфтонь тарадс. Озксонь ям сявондсть мархтост кудувок, макссезь
варжамс ракшатнендивок - тяфта арсесть теенза шумбраши, вазыяма, верозама,
пурхцозама, ст. т. Бабань озксть пингста пицесть салмат эди ётафтсть Салмань
озкс. Ня озкснень пингстовок печксесть ракшат. Шкайхненди няфнезь, кле, синь
лемозост печксть ломаньге. Аватнень ёткста фкяти сялдаз видезонза токафнесть
пеель, кле тя ломанць печкф. Тяда меле авать кой-кона щамонзон повфнезь ажия
пес, сонцень авать путнезь крандазу ди усксезь велеть шири. Меки озондыхнень
ёткс сон ашезь мъртце. Мянь XIX сядокизоть пенцты тяфтама кой ванфневсь кой-кона
мокшень ди эрзянь велетнень эса. Озкста меле аватне лисендсть паксяв, тоса
эняльдсть вярдень шкайхненьди аф нолдамс паксятнень лангс "нармотть".
"Нармонькс" озондыхне лемнезь касыксонь пори тастатнень (саранчатнень). Тясонга
аватне тиендсть айнемань тефт. Нолнезь лафтуваст шяярьснон, юкссезь панар
карьксснон ди ласькондсть умань туркс, бъта панцихть тастатнень эса. Пингонь
ётазь тяфтама озксне полафтсть, Кристозшида меле кармасть ётафнема Паксянь
кружамань озкст.



https://mdf.wikipedia.org/wiki/%D0%90%D1%82%D1%8F%D0%BC%D1%88%D0%BA%D0%B0%D0%B9

Атямшкай, илякс Мельцедей (эрзякс Пурьгинепаз, Мельседей) - мокшэрзят шкай. Кода
арьсесть нижегородскяй эрзятне, П. шачфтозе Анге Патяйть стирец (Нишкенде
тейтерь). Преданиять коряс П. шачсь кичкор пильгокс, сяс Чипазсь и Анге Патяйсь
ёрдазь сонь Масторть лангс, коса сон эрясь снярс, мзярс ашезь са пинге рьвяямс.
П. образса няфтьф мифологическяй соткссь ломаттнень и шкайхнень ёткса (ломанень
Мирсь и шкаень Мирсь). Азондоматнень, мифологи-ческяй моротнень эса няфневи
(азондови) П. кельгомац Масторонь стирти Алдуняти, сонь рьвяяма мялец Алдунять
лангс (П. кельгозе Ёндолавась, кона сяс и шавозе Алдунять). Мифнень эса П.
няфневи то од мазы цёракс, то, меколанкт, равжа ломанькс, конань сельмонза
палыхть тол лаца. Мифологическяй азондоматнень эса корхтави П. и Мастор лангонь
мокшень стирть Васальгять (эрзянь стирть Сыржать) рьвяямаснон колга. Мифнень
коряс, рьвяяма-максома илать пингста П. кштись шаванятнень, куцюфнень ланга, пяк
юватькшнесь. Мзярда сась пинге сявомс од рьвянять, П. ювадсь пяк вииста, кода
атям, сельмостонза ляцсь ёндол, конань эзда крьвязсь кудсь. П. рьванц мархта
тусь менельти. Тя пингста сявомок лувондсазь, што П. атямбачк кшти шаванятнень
ланга, кода эсь рьвяяма-максома иласонза. Атямъёткть мордватне-терюхаттне
лисендельхть ульцяв, кеподелезь вяри кядьснон и ювадельхть: "П., стастоня,
стастоня, тон тяни минь". Повериять коряс, атямбачк П. арни менельга кафта или
колма толонь алашаса (шарыенза – ёндолхт); кержи кядьсонза П. атям, види кяденц
эзда тушендоль пизем.



https://mdf.wikipedia.org/wiki/%D0%90%D1%80%D0%B8%D1%81%D1%82%D1%8D,_%D0%9F%D0%B0%D1%83%D0%BB%D1%8C

Аристэ, Пауль (рузкс Аристэ Пауль Александрович 03.2. 1905—2.2.1990) —
филологиянь наукань доктор (1939 к.), профессор (1944 к.), Эстониянь НА-нь
(1954) и Суоми масторонь НА-нь академик (1969 к.)Эстононь ломань. Шачсь 1905
кизоня 1890 кизоня Эстонияса. Тонафнесь Тартунь ниверситетса (1930 к.). 1946 -
це кизоня университетса тинь финно-угроведениянь исследованиянь центра, коса и
покодсь сембе эряфонц пингс. 1950 кизоста сявомок сонь ушетксонц корява кармасть
аноклама финно-угрань кяльхнень корява содай ломатть Россиянь наукань
центратненди. Пауль Аристэ содась 40 кяль. Шкооланц ётазь мокшэрзянь 4 докторхт,
наукань 40 кандидатт. 1968 кизоня Пауль Аристэ ульсь Ичалкань райононь велетнень
эса, Мордовиянь государствань университетть эса лувсть специальнай курсат
мокшень и эрзянь кяльхнень мархта сотф кизефкснень корява. Венгриянь НА-нь
почетнай член, венгрань филологиянь народъетконь обществань, американь
лингвистическяй финно-угрань обществань, "Калевала" обществань, Суоми масторонь
и Эстониянь НА-нь , шачема краень обществань почетнай член. Сегед ошень,
Хельсинкань, и тамперонь университетонь почетнай доктор. Казьф Трудонь Якстерь
Знамяса и Народонь ялгксшинь орденца, МАССР-нь ВС-нь Президиумонь Почетонь
грамотаса.



https://mdf.wikipedia.org/wiki/%D0%90%D0%BD%D1%82%D0%BE%D0%BD%D0%BE%D0%B2%D0%B0_%D0%9C%D0%B0%D1%80%D0%B8%D1%8F_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Антонова, Марю (рузкс Антонова Мария Николаевна) (24.8.1926, тяниень Мордовиянь
Орозаень райононь Левжа велесь), морайсь. Рузмасторонь калконь (1980), казьф
(1960) морайсь, Мордовиянь калконь (1969), казьф (1957) морайсь. Мордовиянь
Масторонь казнень лауреатоц (1971), Мордовиянь Масторонь казнень лауреатоц
(2002). Мокшава. Антоновать пяк мазы тембрань, вии вайгялец. Антоновась –
советонь од ломанень марнек Сотксонь конкурсонь лауреат (1-цесь Москуса, 1957).
Од ломанень и студентонь 6-це Сембе масторлангонь фестивалень калконь морамань
ломаньётконь конкурсонь лауреат (1-цесь Москуса, 1957). Ульсь Мокшэрзянь
культурань и сетенень шитнень эса, конат ётафневсть Москуса. Лемоц тяштьф
Мордовиянь Покамань отькорьшинь ди героизмань книгав. Колганза тифт кафта
седямань фильмат. Казьф «Почётонь знак» и Ялгаксшинь орденца.



https://mdf.wikipedia.org/wiki/%D0%90%D0%BD%D1%82%D0%BE%D0%BD%D0%BE%D0%B2%D0%B0,_%D0%9C%D0%B0%D1%80%D1%8E

Антонова, Марю (рузкс Антонова Мария Николаевна) (24.8.1926, тяниень Мордовиянь
Орозаень райононь Левжа велесь), морайсь. Рузмасторонь калконь (1980), казьф
(1960) морайсь, Мордовиянь калконь (1969), казьф (1957) морайсь. Мордовиянь
Масторонь казнень лауреатоц (1971), Мордовиянь Масторонь казнень лауреатоц
(2002). Мокшава. Антоновать пяк мазы тембрань, вии вайгялец. Антоновась –
советонь од ломанень марнек Сотксонь конкурсонь лауреат (1-цесь Москуса, 1957).
Од ломанень и студентонь 6-це Сембе масторлангонь фестивалень калконь морамань
ломаньётконь конкурсонь лауреат (1-цесь Москуса, 1957). Ульсь Мокшэрзянь
культурань и сетенень шитнень эса, конат ётафневсть Москуса. Лемоц тяштьф
Мордовиянь Покамань отькорьшинь ди героизмань книгав. Колганза тифт кафта
седямань фильмат. Казьф «Почётонь знак» и Ялгаксшинь орденца.



https://mdf.wikipedia.org/wiki/%D0%90%D0%BD%D1%82%D0%BE%D0%BD%D0%B8_(%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82%D1%81%D1%8C)

Антони митрополитсь (монакшида инголе Вадковски Сандор, рузкс Александр
Васильевич Вадковский) 3 августков 1846 - 4 ноябрьков 1912 - Питерьбуронь ди
Ладогань митрополитсь. Шачсь Ширенгужа велеса озксвятиень тъналса. Шачемас коре
мокша. Аделась ошень озксвятиень академия Казаньца. 1883-1886-це кизотнень ульсь
аркимандритокс эди инспекторкс Казанень академияса. 1888-1892 кизотнень
Питерьбурсоль, коса арась озксвятиень академиянь оцюнякс. 1892-1898 арась Суоми
масторонь ди Випуринь аркиепископокс. Меле Питерьбуронь ди Ладогань
митрополитсь. 1898-1912 кизотнень ульсь инь содавикс, инь вии иераркокс Иняру
Синодса.



https://mdf.wikipedia.org/wiki/%D0%90%D0%BD%D1%82%D0%BE%D0%BD%D0%B8_%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82%D1%81%D1%8C

Антони митрополитсь (монакшида инголе Вадковски Сандор, рузкс Александр
Васильевич Вадковский) 3 августков 1846 - 4 ноябрьков 1912 - Питерьбуронь ди
Ладогань митрополитсь. Шачсь Ширенгужа велеса озксвятиень тъналса. Шачемас коре
мокша. Аделась ошень озксвятиень академия Казаньца. 1883-1886-це кизотнень ульсь
аркимандритокс эди инспекторкс Казанень академияса. 1888-1892 кизотнень
Питерьбурсоль, коса арась озксвятиень академиянь оцюнякс. 1892-1898 арась Суоми
масторонь ди Випуринь аркиепископокс. Меле Питерьбуронь ди Ладогань
митрополитсь. 1898-1912 кизотнень ульсь инь содавикс, инь вии иераркокс Иняру
Синодса.



https://mdf.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%BE%D0%BD%D1%8C_%D0%90%D0%B9%D0%BC%D0%B0%D0%BA%D0%BD%D0%B5%D0%BD%D1%8C_%D0%A1%D0%BE%D1%82%D0%BA%D1%81%D1%81%D0%BD%D0%B0

Америконь Соткс (англакс United States of America, USA илякс Америк) -
Кельмеширень Америкса оцю масторсь, пряфтонь республиксь, конас сувсихть
ведьгемонь статт ди фкя федерациень перяфкс. Ащи Сетьме ди Атлантикань
оцюветтнень ёткса, сонь улихть масторкитькссна кельме ширеса Канада мархта,
лямбе ширеса Мексик мархта. Аляска стат ащи америконь масторонь пяльксоц
кельме-шистяма ширеса ди сонь ули масторкитькссна Канада ди Рузмастор мархта.
Гавайи статсь тя цёнгань кярькссь Сетьмонь оцюведень кучкаса. Пряошец Вашингтон.
Масторть тага улихть мъзярошка модат ди цёнгат Сетьме океанонь кучкаса ди
Карибонь иневедьса.



https://mdf.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%BE%D0%BD%D1%8C_%D0%90%D0%B9%D0%BC%D0%B0%D0%BA%D0%BD%D0%B5%D0%BD%D1%8C_%D0%A1%D0%BE%D1%82%D0%BA%D1%81

Америконь Соткс (англакс United States of America, USA илякс Америк) -
Кельмеширень Америкса оцю масторсь, пряфтонь республиксь, конас сувсихть
ведьгемонь статт ди фкя федерациень перяфкс. Ащи Сетьме ди Атлантикань
оцюветтнень ёткса, сонь улихть масторкитькссна кельме ширеса Канада мархта,
лямбе ширеса Мексик мархта. Аляска стат ащи америконь масторонь пяльксоц
кельме-шистяма ширеса ди сонь ули масторкитькссна Канада ди Рузмастор мархта.
Гавайи статсь тя цёнгань кярькссь Сетьмонь оцюведень кучкаса. Пряошец Вашингтон.
Масторть тага улихть мъзярошка модат ди цёнгат Сетьме океанонь кучкаса ди
Карибонь иневедьса.



https://mdf.wikipedia.org/wiki/%D0%90%D0%BB_(%D0%BA%D0%BE%D0%B9%D0%B3%D0%B5)

Ал - мокшень арьсемаса эрямань ушедомась, конань эса магиянь вий, шачема,
ванфтома. Алсь ульсь эрь озксонь иласа ярхцамбялькс. Койть коряс, тундань
васенце алыяф алть сяволезь, путолезь варяга потмос и кеворялезь сифтемса. Тяда
башка васенце алыяф алхнень унксталезь, сотомок синь шевняти петляняса, конань
кучканц кемоксталезь пеель песа и ванольхть: кда васенце ал сяда стака,
ушедольхть сёронь видема эсь пингстонза, кда омбоце ал стака – омбоце пингонь
видемати, колмоцесь – колмоцень видемати и стак тов.

Мъзярда ушедольхть видема, койть коряс, васенце боразнати ёрдальхть оцю алхт,
штоба сёра прясь касоль алшка. Тунда стадань панемста (васенце шиня) урта ваныти
эрь кудста максольхть ал - ракшатне раштазат и сазат куду. Архтф ал путолезь
тевс кодама повсь эняльдемань и магиянь тевонь тиемста. Ал, конат алыяфольхть
Тройцянь тарганя, архтолезь шурьхкя кедьса (теест мярьгольхть "зирнянь алхт").
Ня архтф алхнень ванфтолезь и кудонь паломста ёрялезь толти - синь матолеза
толть и полафтоза вармать уфаманц. Ал путнелезь вирьса шуфттнень пряс, коса
тиендельхть мешень куднят, штоба мешне сяда лац кандольхть медь. Керсеф ал
андолезь, лувомок пазмора Анге Патяйти, од лефкскянятнень, синь аразат цебярь
алыяй саразкс. "Зирнянь" ал эзда ярхцальхть аватне, конат кодавок афольхть
шачфта и конатнень кулсельхть ёмла шабанясна. Мъзярда кулольхть пяк сидеста
ракшатне или пяк лама ульсь сярядида (сяда лама учада), керсеф ал путолезь
калдазу, ал лоча шурьхкя кеттнень мархта (кьрьвястемок синь) шаролезь
ракшатнень. Ал путнелезь тевс содай ломаттне сельмода (сонь валхтомонза). Ведьть
мархта, конань эса Роштувада инголе ляпоптолезь келувонь тяльмотнень (тя ведти
нолдальхть кафта-колма ал), штакшнезь шабань нюрямнятнень, пъргалезь шачфтома
шовор аватнень. Алхт максольхть вальмава калядай шабатненди, путнельхть пидеф
тувонь прять кургс Роштуваста.

Очижинь архтф алхт путнельхть вальмя лангс шкайхненди, кулофненди. Шкайнять
фталу (ужети) путольхть ал аф цебярьда ванфтоманкса (койть коряс тъналонь эрь
ломанть лемс). Ванольхть: кда алсь наксады сай Очижить инголи – киге пяк
сярятьксты или кулы. Очижинь архтф ал и алхне, конатнень путнелезь тевс Велень
озксса, тяфта жа ёрялезь толс (сон лоткалеза).



https://mdf.wikipedia.org/wiki/%D0%90%D0%BB%D0%B5%D0%BA%D1%81%D0%B5%D0%B5%D0%BD%D1%8C,_%D0%9A%D1%83%D0%B7%D1%8C%D0%BC%D0%B0

Алексеень Кузьма ( 1764 к. октябрьковсь, Нижняй Новгородонь уезонь Оцю Сеське
велесь — кулома пингоц аф содаф, Иркут ошень губерние) - Терюшевань эрзятнень
1804—1810 кизонь шяхярень-койгонь стяманц вятиец.

1802 кизоти самс сокай-видиель. 1804 кизонь Терюшевань стямать тапамда меле
арась озксвал азондыкс. Корхнесь ломаттненди кристозшись юмай-арай, вяри кеподи
эрзятнень сире пингонь койгоц. Рузонь озксвятихне ди полициень ётка якайхне
пачфнесть вяри, кле, Алексеень Кузьма кошярясыне ломаттнень озонкшнемс аф шинь
стяма шири, а шинь мадома шири, кле, отямшись сай тоста. Шкаймаряйть валонзон
коряс, мъзярда эрзять озондоманза пачкодихть Шкайти, торазевихть кемгафтува
атяпт, ди менельста модать лангс валги Давид и лама ангольда; синь кармайхть
ётафтома парокстомома, тяда меле модать лангса илядыхть аныдек сят, кит
ванфтыхть эрзянь койгть эса, эряйхть эрзянь койть коряс, корхтайхть эрзянь
кяльса, якайхть эрзянь щамса. «Эрзять лангса кивок аф кармай азорондама,
козялятненди кивок аф кармай пандома оброк. Эрзятне арайхть васенце ломанькс,
лия кундьянь козятневок щайхть эрзянь щапт и арайхть эрзякс». Сонцень Алексеень
Кузьма валонзон коряс, ня мяльхнень тейнза пачфнезень Мельседейсь. Шкаймаряйсь
семботь тянь пачфнезе ломаттненди марстонь озкснень пингста. Озксвалонзон инкса
Алексеень Кузьма аф весть наказакшнезь кошардовийсь, Терюшевань азорхне.

1809 кизонь 12 сентябрьковонь озкста меле, коза пуромкшнесь пъцтай 4 тёжятть од
наваф эрзя, Алексеень Кузьма сисем мала ломанензон мархта пякстафоль. Сонь
лангозонза пачфтсь П. Трубецкой князть ломанец. Нижня Новгородонь ош пряфтоть
Руновскяень мярьгоманц коряс тевсь максфоль парокстомома вастс. Содась тянь
сембонь колга потмонь тевонь министорське Куракин, сон пачфнесь кулят
оцязортивок. Парокстомомась лувозе Алексеень Кузьма муворукс, сон, кле, арьсесь
эсь козяшинц колга. Шкаймаряйть пиксозь локшеса и ильхтезь Сибири. М.Зевакин
эрямопингонь содайть койса, парокстомома валть кемокстазе сонць оцязорсь
Александр I .



https://mdf.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A4%D0%B5%D0%BE%D0%BA%D1%82%D0%B8%D1%81%D1%82%D0%BE%D0%B2

Феоктистонь, Сандор (рузкс Александр Феоктистов) 27 августков 1928 к. - 6
октябрьков 2004 к. - содаф суоми-угронь кялень содайсь, филологиень
тонадоматнень кандидатсь. Шачсь тяниень Ошень районца Заберёзова велеса.
Тонафнезень мокшень ди эрзянь кяльхнень латцевомаснон, мокшень корхтафкснень,
валлувксснон. Сёрмадсь 100-да лама тонадомань сёрмадома мокшень, эрзянь ди
суоми-угронь иля кяльхнень коряс. Терневсь суоми-угронь содайхнень ломаньётконь
пуромксонди. Ульсь венгеронь филологиеть коряс Ломаньётконь пуромксонь полаяйкс,
меле Суоми-угронь ди Суоминь кяльвалонь пуромксть полаяйксоль, германиень
Уралонь-Алтаень пуромксть полаяйксоль.



https://mdf.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D1%83%D0%B4%D0%B8%D0%BD

Пудин, Сандор (рузкс Александр Иванович Пудин) шачсь 16 январьковста 1958 кизоня
- мокшень валморайсь, сёрмадысь эди драма сёрмадысь, ётафтысь.

Шачсь Мокша масторса, Зубунь районца, Мокшень Пимбур велеса. Горький лемса
литературань институт аделамда меле покась Мордовиянь кинигань нолдамань
оцюнякс, Сараношса Мокшень ди Эрзянь театрань оцюнякс, "Известия Мордовии"
газетонь оцюнякс. Казьф Мордовиянь сёрмадысь, Мордовия республиконь масторонь
казнеть лауреатса, Вампиловонди лемтьф пялькснемань лауреатса. Сонь налхкоманза
содафт рузонь, маринь, суоминь, шведонь ваныхненди ди морафнихненди.



https://mdf.wikipedia.org/wiki/%D0%90%D0%BB%D0%B0%D1%88%D0%B0_(%D0%BC%D0%B8%D1%84%D0%BE%D0%BB%D0%BE%D0%B3%D0%B8%D1%8F%D1%81%D1%8C)

Лишме – мокшень койса культонь (сяда меле – иланди печкомань) ракшась, кона
лямботь, тундать, шить символксоль. Аркеологиень материалхне няфнесазь, лишмось
пяк кунара мокшэрзятнень эрямасоль. Айнемань мороса "Лишме ди сязяка" лишмось –
тарав (коричневай), акша пильге, конясонза тяште; мзярда лишмось тюри сязякать
мархта Масторть лангса ломаттненди андыкс-симдикс араманкса, лишмось сонь
сяськсы. Лишмоть печкольхть иланди нинге 15 сядокизоста (кода сёрмадсь Иосиф
Барбаро). Лишмось пильгонзон, прянц сотнелезь пяльнятненди, конатнень пезфталезь
модати, и шаволезь сонь налса

Лишмонь культоц тяфта ина няеви кой-кона илань ётафтомаса, кепотьксонди, мзярда
кандолезь юронь-кундьянь штатолть аватне (синь "ардсть" байдекнень лангса, кода
лишме лангса). Тиендсть ёмла кяскавнят, коза каяльхть сура, сотолезь кяскавнять
лентаняса, кона тиендеволь кода лишмонь понда.

Лишмонь тусьфть няфнелезь эрзятне Очижиста. Тя налхкомати-илати велеряйхне
кочкальхть аля, конань ульсь акша тюсонь лишмоц, сонга ластя лишме лангса суваль
вели Очижикс. Велеряйхне васьфтелезь сонь кшиса-салса, сяльде алясь лоткаль
лишмоса эрь кудть ваксс и азоль эрь семьяти паронь сама, арьсель паваз. Тянь
каршес сонь каванязь позада Очижить песта лишмось ильхтелезь меки велепети и тя
пингть ляцендсть ружьяса. Кода арьсесть эрзятне, Очижись сашенды ластя акша
лишмось лангса. Тяда башка лишмонь тусьфоц, кона лувондоволь Ши лаца, путнезь
тевс Масланцяста, Тройцяста, Од Кизоса. Сембоц азомок, тя илатнень-озкснень
вельде ломаттне надиясть шарфтомс эсь ширезост перьфпяльть (Масторть) и анамс
Шить эзда лямбе. Сяс, шять, кьрьвяснесть Од кизоста толмархт, штоба сяда лямбе
улель кизось, пицельхть покаряв пачат, кона символизировандась Ши; Очижиста
архнесть шурьхкя лопаса алхт, конат шарьхкодевольхть Шикс и эряфокс; ёмла
келунятнень синдемасна – максомс ломаттненди и Масторти вий. Роштувань кудса
лишмось ульсь тага инь оцю иласа-озксса. Лишмонь карязть тиелезь тя илати казяма
котфтста, прять – афкуксонь лишме пря лаца Лашмань райононь Рьба велеса (Мокша
масторса) лишмонь прять тиендезь кула лишмонь пакарь пряста, конань тонголезь
байдекти. Кельгомань од аватнень колендемасна лишмонь мархта няфневоль кода од
шачема сембе Масторса. Тяфта ина Од Кизоста адерляф од стирть озафтолезь лишмоть
лангс. Тройцяста, мъзярда аватне озондольхть, лишмоть вастс кочксесть ава,
конань щалезь-карялезь алякс. Штоба тянь сяда лац няфтемс (сон - тя лишмось),
авать пряс путнельхть пандоз. "Лишмось" цяфаль, комотнель, кожяряль, колендель
алятнень мархта. Тя озондома илась тяфтама колендема мархта фкя велеса Тройцяста
ётафневоль ламоксть. Тя пингти самс кой-кона велеса адерлякшнихть лишмокс
тундать ильхтема иласта (лишмось – тунда лаца). Тундань илатнень эса лишмонь
тусьфоц няфнесы аф аньцек шить, а сембе масторонь шачихнень ваймоснон, конат тя
пингть (тунда) шачихть одукс.



https://mdf.wikipedia.org/wiki/%D0%90%D0%BB

Ал - мокшень арьсемаса эрямань ушедомась, конань эса магиянь вий, шачема,
ванфтома. Алсь ульсь эрь озксонь иласа ярхцамбялькс. Койть коряс, тундань
васенце алыяф алть сяволезь, путолезь варяга потмос и кеворялезь сифтемса. Тяда
башка васенце алыяф алхнень унксталезь, сотомок синь шевняти петляняса, конань
кучканц кемоксталезь пеель песа и ванольхть: кда васенце ал сяда стака,
ушедольхть сёронь видема эсь пингстонза, кда омбоце ал стака – омбоце пингонь
видемати, колмоцесь – колмоцень видемати и стак тов.

Мъзярда ушедольхть видема, койть коряс, васенце боразнати ёрдальхть оцю алхт,
штоба сёра прясь касоль алшка. Тунда стадань панемста (васенце шиня) урта ваныти
эрь кудста максольхть ал - ракшатне раштазат и сазат куду. Архтф ал путолезь
тевс кодама повсь эняльдемань и магиянь тевонь тиемста. Ал, конат алыяфольхть
Тройцянь тарганя, архтолезь шурьхкя кедьса (теест мярьгольхть "зирнянь алхт").
Ня архтф алхнень ванфтолезь и кудонь паломста ёрялезь толти - синь матолеза
толть и полафтоза вармать уфаманц. Ал путнелезь вирьса шуфттнень пряс, коса
тиендельхть мешень куднят, штоба мешне сяда лац кандольхть медь. Керсеф ал
андолезь, лувомок пазмора Анге Патяйти, од лефкскянятнень, синь аразат цебярь
алыяй саразкс. "Зирнянь" ал эзда ярхцальхть аватне, конат кодавок афольхть
шачфта и конатнень кулсельхть ёмла шабанясна. Мъзярда кулольхть пяк сидеста
ракшатне или пяк лама ульсь сярядида (сяда лама учада), керсеф ал путолезь
калдазу, ал лоча шурьхкя кеттнень мархта (кьрьвястемок синь) шаролезь
ракшатнень. Ал путнелезь тевс содай ломаттне сельмода (сонь валхтомонза). Ведьть
мархта, конань эса Роштувада инголе ляпоптолезь келувонь тяльмотнень (тя ведти
нолдальхть кафта-колма ал), штакшнезь шабань нюрямнятнень, пъргалезь шачфтома
шовор аватнень. Алхт максольхть вальмава калядай шабатненди, путнельхть пидеф
тувонь прять кургс Роштуваста.

Очижинь архтф алхт путнельхть вальмя лангс шкайхненди, кулофненди. Шкайнять
фталу (ужети) путольхть ал аф цебярьда ванфтоманкса (койть коряс тъналонь эрь
ломанть лемс). Ванольхть: кда алсь наксады сай Очижить инголи – киге пяк
сярятьксты или кулы. Очижинь архтф ал и алхне, конатнень путнелезь тевс Велень
озксса, тяфта жа ёрялезь толс (сон лоткалеза).



https://mdf.wikipedia.org/wiki/%D0%90%D0%BA%D0%B0%D1%88%D0%BA%D0%B8%D0%BD_%D0%92%D1%8F%D1%87%D0%B5%D1%81%D0%BB%D0%B0%D0%B2_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Акашкин, Вячеслав (рузкс Акашкин Вячеслав Павлович) (20.9.1937, тяниень Мордовия
Сире Шяйгавонь райононь Темяжелесь), налхкись. Рузмасторонь (1980) эди
Мордовиянь (1975) казьф налхкись. Мордовиянь калконь налхкись (1996). Мордовиянь
Масторонь казнень лауреатсь (1976). Мокша. ЛГИТМиК-ть видеса Мордовиянь
ломаньтъналонь студиять аделамда меле (1960) покась Мордовиянь седямань эди
драмань театраса, 1983-1990 кк. - Армавир эди Курган ошнень театраса. 1990
кизоста - Мордовиянь Рузонь драмань театраса. Сонь репертуарсонза лама
психологиень ширде кърхка налхкомада: Астров (А.Чеховонь "Ване щенясь", 1960,
Сергий (Л.Толстоень "Сергий атясь", 1978) и илятне. Лама мяляфтови роль налхксь
фарсонь и комедиянь налхкоматнень эса: Герострат (Г.Горинонь "Юкстамс
Геростратть", 1980), Лыняев (А.Островскинь "Върьгаст ди учат", 1983) и илят.
Национальнай потмоширень шарьхкодезь налхкозень Сакалкинонь ("У каждого своя
болезнь"), Канаевонь ("Вирьсь изь лотксе каштордомс" К.Абрамовонь) и иля
налхкоматне; налхксь налхкома хроникатнень эса: Кола I (А.Терёшкинонь "Сонь
Оцюлманц кресникоц", 1976), Илья Николаевич Ульянов (тяка авторть "Тя вешфть
кардамс!", 1978) и иля налхкомаса.



https://mdf.wikipedia.org/wiki/%D0%90%D0%B7%D0%BE%D0%BD%D0%B4%D0%BE%D0%BC%D0%B0

Азондома (эрзякс ёвтнема) – фольклоронь жанра, коза сувафтфт легендатне,
преданиятне, быличкатне, мифологиянь кодамовок азондомат. Синь ётксост
легендатне Мирть-Масторть, васенце ломанть тиеманц и шкайхнень сотксснон колга.
Кой-кона азондоматне сявфт руснень эзда, Библияста. Пингь ётамста кой-кона
шкайхне вановихть мокшэрзяннекс и шуроста полафтовихть синь лемсна.

Азондоматнень (быличкатнень) эса улихть сюжетт, конат няфнесазь ломаттнень
васедемаснон лия аф масторонь эряй существатнень мархта. Тяса няеви соткссь кода
сире (языческяй), стане и христианскяй верондоматнень мархта (мекольцетне састь
XVII-XIX векста). Тяфтама верондама сотксне тисть мифологиянь сюжеттненди кафта
ширень обраст. Азондомань (быличкань) геройкс ульсть и мифологиянь обрасне:
Вирявась (ванк: Вирява), Ведявась (ванк: Ведява), Куйгорож (ванк: Куйгорож).
Азондомать юроц – ломантть васедемац тона шинь эряйхнень мархта.



https://mdf.wikipedia.org/wiki/%D0%90%D0%B2%D0%B0%D0%BD%D1%8C_%D0%BF%D0%BE%D0%B7%D0%B0

Авань поза – сире мокшень илась, конась ётафневоль видемда инголе азорава
ваныхнень (Шкайть лездыензон) лемс (синь ванфтозат мяльснон, ляпофтомс седиснон
эди арьсельхть тяда меле пара ломаттненди). Эрь кизоня велеряйхне кочкальхть
(путольхть) азорава, конань кудса сяльде тиельхть илань поза. Пяденцяста
ётафтольхть пазмора, коса эняльдсть сембе Шкаень лездыхненди-азораватненди,
ваныхненди шумбрашинкса, цебярь шачема-касоманкса (паксянь и перень). Ёткшиста
иланди печкольхть уча, тиельхть илань ярхцама шабатненди. Ярхцамда меле синь
каванялезь (симделезь) позада. Таргшиста (недляшиста) тиелезь "Авань поза"
илать. Велень кочкаф азоравась терделезень сембе велеряйхнень илати (эрь кудста
теенза максольхть ал). Илада инголе тага лувольхть пазмора и озондольхть. Къда
кудса ульсь од ърьвяня, теенза эряволь сюконямс сире велеряйхненди, конат,
сюконямда меле бславалезь рьвянять цебярь эрямас. Авань поза илада меле поздна
илять илань кядьгонятнень максолезь ся кудть азораванцты, коса сай кизоть
тиельхть ила. Кой-кона Ковылкинскяй райононь велетнень эса ([Мокша мастор[|Мокша
масторса]]) Авань поза илась ётафневи тяниге.



https://mdf.wikipedia.org/wiki/%D0%90%D0%9D%D0%93%D0%95_%D0%9F%D0%90%D0%A2%D0%AF%D0%99

АНГЕ ПАТЯЙ, м., э. – нижегородскяй мордватнень-эрзятнень шкайхнень тядясна,
кельгомать,тналть, шачфты аватнень и од шачихнень ванфтысна-лездысна.
Ковылкинскяй Ковылкинорайонца Мордовияса мокшетне мяляфтсазь сонь кода
шумбрашинь, шачемань-касомань ванфты Шкайава. Нижегородскяй эрзятнень мифснон
коряс А.П. шачсь алста, конань тапазе Чипазсь пильгса, мзярда сон съргозсь
ваймамада меле (тиезе Масторть). Арьсесть, што А.П. шачфтозень сембе шкайхнень.
А.П. ульсь Чипазть рьвац, сон най одоль, мазыель, сембе Мирса-Масторса кирделезе
эрямать; лувондозь стирькс, кона ванфтолезень стирьхнень и синь стирьшиснон.
А.П. шачфтсь Чипазть пяльде кафкса шабат (ниле шкайхть и ниле шкайават), но
илядсь стирькс. Нижегородскяй эрзятнень мифснон коряс, А.П. эряй вяре менельса и
модать лангса. Коволхнень фтала сонь кудоц, кона пяшксе шачи-касы видьмода,
жуватань (кудонь, масторонь) ваймода. Тяда башка тоса ульсть и ломанень ваймот,
конат нинге исть шача. Тя кудстонза сон кайси Масторть лангс эряма, кона моли
расаса, пиземса, ловса, зарницаса. Мекольцесь лувондовсь инь кельгома и цебярь
(пяк лама шачфты) А.П. унококс.



https://mdf.wikipedia.org/wiki/%D0%81%D0%BD%D0%B4%D0%BE%D0%BB%D0%BF%D0%B0%D0%B7

Ёндолпаз - кунардонь коень ёндолонь шкайсь. Кой-коста васьфневи Ёндол-бабась.
Сон лувондови машты пъчкафтыкс. Сире пингонь арсематнень корява - ёндолсь -
пурьгинепазть налоц, кона машфнесыне кальдяв вийхнень. Ёндолпазти сюконякшнесть,
пелендсть эздонза, энялькшнесть кучемс лямбе пизем. Штоба ёндолть эзда афольхть
кърьвязе к удсь, карттне, утопне, капатне, печксестьлама жуватат. Кстиндамда
меле Ёндолпазкс лувондозь Илья пророкть. Ильгеньцта (сире стильть 20-це июльста,
од стильть корява 2-це августста) ашезь мярьгондев покодемс. мезевок тиендемс,
штоба аф кяжияфтомс пророкть. Мзярда кувать кальдяволь ушесь, Пурьгинепазть и
Ёндолпазть лемс печксесть уча, керсесть ёндолста шяйф шуфта.



https://mdf.wikipedia.org/wiki/%22%D0%9C%D0%BE%D0%BA%D1%88%D0%B0%22_%D0%B6%D1%83%D1%80%D0%BD%D0%B0%D0%BB%D1%81%D1%8C

«МОКША», литературно-художественнай и общественно-политическяй журнал. Ушедсь
лисендема мокшень кяльса 1928 кизонь март ковста Пензаса. 1931 кизоста сявомок —
Саранск ошса. Лисенди весть ковти. 1932 кизоти лемневсь «Валда ян», 1941 кизоти
— «Колхозонь эряф»; 1941 — 1956 кизотнень журналсь ашезь ноляв; 1956 кизоста
сявомок — «Мокша». Журналса печатлафтольхть Т.А. Кирдяшкинонь, И.М. Девинонь,
М.Л. Сайгинонь романцна, В.И. Виардонь, В.Н. Радинонь повестьсна,
З.Ф.Дорофеевонь, М.И.Безбородовонь стихсна и поэмасна и лама лия произведения.
«Мокша» журналса печатлакшневихть ётафтфста Россиянь поэттнень и прозаикнень
произведениясна, омба масторонь авторхнень сёрматфсна. Журналсь шарфни оцю мяль
финно-угорскяй народонь литературатнень ёткса соткснень кемокстамаснонды. Казьф
«Почётонь Знак» орденца (1979).



