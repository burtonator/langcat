https://vep.wikipedia.org/wiki/Amerikan_%C3%9Chtenzoittud_Valdkundad

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



https://vep.wikipedia.org/wiki/Moskv

Moskv (venäkelel: Москва) om Venälaižen Federacijan pälidn, federaližen
alištusen lidn da vägilidn. Moskv om Venäläižen Federacijan da Evropan kaikiš
suremb lidn ristituiden lugun mödhe: vl 2015 vilukun 1 päival Moskvan eläjiden
lugu om 12 197 596 eläjad. Lidn om Moskvan aglomeracijan keskuz (enamba 15,5 mln
rist. vl 2012). Moskv mülüb Man 10 kaikiš järedambiden lidnoiden nimikirjuteshe.

Lidn om Federaližen Keskuzümbrikon administrativine keskuz, mugažo Moskvan agjan
üks' administrativižiš keskusišpäi (sihe agjaha iče Moskv ei mülü).

Dolgorukii Jurii pani Moskvan lidnan alusen vodel 1147. Jäl'ghepäi lidn oli
Suren Moskvan Ruhtinazkundan (Knäz'kundan), Venäläižen kunigazkundan
(1389—1713), Venälaižen Imperijan (1728—1732), Nevondkundaližen Venäman (vspäi
1918) da NSTÜ:n istorine pälidn. Vspäi 1991 Moskv om nügüdläižen Venäman
pälidnaks.

Moskvan Päkäskuz om vahvištadud vl 1995 kezakun 28. päiväl da om väges nügüd'
äiluguižidenke vajehtusidenke.

Moskvan sijaduz om Päivnouzmaižen Evropan alangišton keskuses, Okanjogen ga
Volgan jogiden keskes, Moskvanjogen keskjoksmusen molembil randoil.

Lidn-region röunatab Kalugan agjanke suvipäivlaskmas, om ümbärtud Moskvan agjal
toižiš polišpäi. Moskv om valdmererandatoi.

Pind om 2 561 km², sidä kesken koumandez' (870 km²) om Moskvan ümbärten
südäimes. Mec da penzhišt ottas 343 km² ümbärten südäimes, mugažo äi tahoid uziš
rajoniš. Kaik joged mülüdas Moskvanjogen basseinha, sidä kesken Jauz, Shodn',
Setun', Pahr da toižed. Enamba 20 sildad om saudud päliči Moskvanjoges lidnan
röunoiš. Läz 400 uitod oma Moskvas.

Klimat om ven kontinentaline. Heinkun keskmäine lämuz om +19°C, vilukun da
uhokun kesklämuz om -6°C. Voden kesklämuz om +6°C. Paneb sadegid 600-800 mm
vodes, enamba kezakus-redukus.

Sergei Sobänin radab lidnan pämehen vs 2010 redukun 21. päiväspäi. Kaik rahvaz
änestab händast videks vodeks, strokuiden lugu om röunatusita. Lidnan pämez' om
mugažo Moskvan ohjastusen pämez', hän märičeb sen strukturad da paneb Ohjastusen
ministrid da toižid ühtnijoid radnikusile. Moskvan prefekturiden pämehed
taughudas ohjastusen rados ministriden rangas.

Moskvan üks'kodine parlament om Lidnan Dum. Kaik rahvaz valičeb sen 45 ezitajad
videks vodeks. Aleksei Šapošnikov radab Duman ezimeheks vs 2014 sügüz'kun 24.
päiväspäi.

Vl 2013 sügüz'kun 8. päiväl lidnan pämest valitihe, nügüdläine mer sai vägestust
ezmäižel tural (51,37% änid) da radab kahtenden strokun. Järgvaličendad Lidnan
Dumha oliba vl 2014 sügüz'kun 14. päiväl.

Ičeze administrativiž-territorialine jagand, lidnanznam, flag da gimn oma
Moskval. Venäman federaližed valdkundaližed aluzkundad sijadasoiš Moskvas (vaiše
üks' niiden erind — Venälaižen Federacijan konstitucine käskuzkund — sijadase
Piteriš), mugažo sijaližed tobmuden aluzkundad da verhanmaiden
sur'oigenduzkundad.

Rajoniden röunoiš sijadase 4 südäilidnalašt lidnad (Moskovskii, Ščerbink,
Zelenograd, Troick).

Vn 2010 rahvahanlugemižen mödhe eläjiden lugu oli 11 503 501 ristitud, sidä
kesken 24 vepsläšt. Läz kaik eläjad oma lidnalaižed (99%).

Rahvahad (enamba 0,3% vl 2010): venälaižed (86,3%), ukrainalaižed (1,3%),
totarlaižed (1,3%), armenijalaižed (0,9%), azerbaidžanlaižed (0,5%),
evrejalaižed (0,5%), vaugedvenälaižed (0,3%), gruzijalaižed (0,3%), uzbekalaižed
(0,3%), toižed — 3,5%, rahvahuden ozutandata — 5,8%.

Moskv om Venäman znamasine turistine keskuz. Moskvan Kreml' da Rusked torg,
toižed kul'turan da arhitekturan muštpachad mülüdas UNESCO:n Man jäl'gusen
nimikirjuteshe.

Moskv om jalos znamasine transportsol'm. Lidnas om 6 lendimportad, 9
päraudtestancijad, 3 jogiportad. Sapsan-üläpiguzjonused kävudas Piterin da
Moskvan (Leningradan päraudtestancii) keskes. Vodespäi 1935 Moskvan metropoliten
radab pälidnas (vl 2015 om 12 jonod, 197 stancijad, 329 km raudted). Mugažo
avtobusad, trolleibusad, tramvaid da taksid oma kundaližeks transportaks lidnan
südäimes. Moskvan ümbärte oli lidnan röunaks vhesai 1980.



https://vep.wikipedia.org/wiki/Francii

Francii (fr.: France), täuz' oficialine nimi — Francijan Tazovaldkund (fr.:
République française), om valdkund Päivlaskmaižes Evropas, Keskmeren da
Atlantižen valdmeren randoil. Sen pälidn da kaikiš suremb lidn om Pariž.

Francii om üks' videspäi kaikenaigaižes ÜRO:n valdkundas-ühtnijaspäi. Vspäi 1949
Francii om PAKO:n ühtnii (vozil 1966-2009 ei ühtnend sodavägil), vspäi 1957 EÜ:n
ühtnii sen alusenpanijaks.

Kontinentaližel Francijal oma mavaldkundröunad Ispanijanke, Andorranke,
Bel'gijanke, Lüksemburganke, Saksanmanke, Šveicarijanke, Italijanke da
Monakonke. Ühthine röunoiden piduz — 2751 km. Sen ližaks, Francijan Gvian om
röunoiš Brazilijanke (649 km) da Surinamanke (556 km). Ühthine röunoiden piduz —
1205 km. Ühthemänho — 3956 km.

Londuseližed pävarad oma kivihil', metallad (raudkivend, urankivend, boksitad,
cink, vas'k, hahktin, nikel'); toižed varad — mec, gidroenergii, kalii- da
kivisol, kivivoi, londuseline gaz.

Ohjandusen form om unitarine konstitucine prezidentiž-parlamentine tazovaldkund.
Valdkundan pämez' om prezident. Hän paneb päministrad radsijha.

Parlament om kaks'kodine. Üläkodi om Senat (fr.: Sénat) 348 ühtnijanke.
Valičijoiden kollegii änestab heid kudeks vodeks, se kogoneb alakodin da
municipalitetoiden ühtnijoid, a mugažo valdkundan pänevojid. Senatan mülükund
udištase poleks kaikuččel koumandel vodel. Alakodi om Nacionaline Suim (fr.:
Assemblée nationale) 577 delegatanke, kaik rahvaz valičeb heid videks vodeks.
Alakodile sab pästta ohjastust radmaspäi miččel taht aigal.

Francii alajagase 27 regionha (fr.: région): 22 metropolijan regionad da 5
merentagašt regionad-departamentad. Metropolijad alajagase 96 departamentha
(fr.: département). Kaik om 101 departamentad. Sen ližaks, 5 merentagašt
territorijad da 3 territorijad eriližen statusanke oma Francijan palaks.

Toižed sured lidnad (enamba 1 mln rist. aglomeracijas vl 2012, surembaspäi
penembha): Lion, Marsel', Tuluz, Lill', Bordo, Nicc.

Vl 2011 Francijan päeksport oli avtod, jüguavtod da niiden palad (9%), lendimed,
punolendimed da kosmine tehnik (8%), likutimed da gazturbinad (läz 5%), zelläd
(5%); toine eksport — kivivoi (3%), vin (2%), elektromašiništ, nižu, sagud.



https://vep.wikipedia.org/wiki/Evrop

Evrop (grekan kelel: Ευρώπη) om Evrazii-kontinentan pala (Azijanke ühtes) da
üks' kudes Man kuiviš paloišpäi. Sijadase pohjoižel šurupoliškol, Evrazijan
päivlaskmas.

Pind om 10,18 millionad km². Eläjiden lugu om 742 millionad ristitud (2013). 43
valdkundad, 8 rippujad territorijad da 7 valdkundad palahiženke
rahvahidenkeskeiženke tundištusenke sijadasoiš Evropas. Kazahstan, Turkanma da
Venäma sijadasoiš Evropas vaiše paloin.

Evropan sariden pind om läz 730 tuh. km², kaikiš suremb niišpäi om Sur'
Britanii. Pol'sared ottas territorijan nelländest: Skandinavijan, Pirenejan,
Balkanan, Apenninan, Kolan da toižed.

Ven klimat om Evropan tobmas palas. Evropan suvižed da päivlaskmaižed randad
lainištab Atlantine valdmeri, pohjoižed randad — Jävaldmeri, Nordkap-nem'
(pohjoižsaam. Davvenjárga) om röunaks niiden keskes kontinental, mugažo
Islandii-sar' da Špicbergen-sarišt.

Volg, Dunai, Ural (röunaks) da Dnepr oma Evropan znamasižed joged. Järedad
järved oma Ladog, Änine, Peipus, Venern, Balaton da Ženevan järv. Kaikiš
korktemb čokkoim om El'brus (5642 m) Kavkazan mägisel'gal vai Monblan (4808 m)
Francijan da Italijan röunal. Kaikiš alahamb čokkoim om Kaspijan meren tazopind
(vajehtub, -27 m keskmäral).

Evropeistik om disciplin, tedoidab Evropan oiktust, istorijad, literaturad,
kelid i kul'turid.



https://vep.wikipedia.org/wiki/Suomenma

Suomenma, täuz' oficialine nimi — Suomenman Tazovaldkund (suom. Suomi, Suomen
tasavalta, roč. Finland, Republiken Finland), om valdkund Pohjoiževropas.
Suomenman pälidn da kaikiš suremb lidn om Hel'sinki.

Suomenma om mavaldkundröunoiš Norvegijanke pohjoižes (röunan piduz — 709 km),
Venämanke päivnouzmas (1309 km) da Ročinmanke päivlaskmas (545 km). Ühthine
röunoiden piduz madme — 2563 km. Om meriröunpird Estinmanke.

Suomenman suvižed da päivlaskmaižed randad lainištab Atlantižen valdmeren
Baltijan meri, sen Suomen da Botnine lahted, randanpird — 1250 km koverikahuden
lugemata, täuzin läz 40000 km (sarita). Läz mererandad om 81 tuhad sart enamba
100 m² surudel.

Pind: kaik — 338 145 km², saum vezid — 34 330 km² (10,2 %). Kaikiš korktemb
čokkoim sijadase Haltitunturi (Haltiatunturi, Haltia, Halti)-mägen pautkel (1328
m).

Londuseližed varad — mec, metallad (raudkivend, vas'k, cink, hrom, nikel',
hahktin, kuld, hobed).

Suomenma om unitarine prezidentiž-parlamentine tazovaldkund ühten palahižen
avtonomijanke (Ahvenanma). Suomenman konstitucijan mödhe, käskusenandai tobmuz
om prezidentan da parlamentan käziš, a radonoigendai tobmuz om prezidental da
Valdkundaližel Nevondkundal (suom.: Valtioneuvosto, roč.: Sratsrådet). Suomen
parlament ezitoitab päministrad prezidentale, a hän formaližikš paneb
päministrad radsijaha, mugažo Valkundaližen Nevondkundan ühtnijoid-ki
(ministrid) päministran rekomendacijan mödhe. Ministriden lugu ei voi olda
enamba 18.

Parlament (suom.: Eduskunta, roč.: Riksdagen) om üks'kodine, siš om 200
deputatad. Kaik rahvaz valičeb heid 4 vodeks.

Kaikiš ülemb käskuzkundaline instancii om Suomenman Ülembaine käskuzkund (suom.:
Korkein oikeus, roč.: Högsta domstolen).

Suomenma alajagase 19 agjaha (regionha) (suom. maakunta / roč. landskap), a ned
— kommunihe (suom. kunta / roč. kommun) (vl 2011 niid oli 336) da lidnoihe
(suom. kaupunki / roč. stad).

Toižed sured lidnad (enamba 100 tuh. ristituid vl 2015, surembaspäi penembha):
Espoo (pälidnan region), Tampereh, Vantaa (pälidnan region), Oulu, Turku,
Jüväskülä, Kuopio, Laht. Vl 2013 kaik om 107 lidnad.

Vl 2009 Suomenman päeksport oli likutimed da mašiništ (11%), bumag (kirjutamha
da painmaha, 10%), TV- da radiooigendimed (6%), pu (material) (läz 6%); toine
eksport — elektropalad (3%), laivad da venehed (3%), teraz (3%), cink, nikel',
avtod, zelläd da medicinižed instrumentad.



https://vep.wikipedia.org/wiki/Italii

Italii (italijan kelel: Italia), täuz' oficialine nimi — Italijan Tazovaldkund
(ital.: Repubblica Italiana), om valdkund Suvievropas, Adriatižen, Tirrenižen,
Ionižen meriden da Keskmeren randal. Vspäi 1949 PAKO:n ühtnii (üks'
alusenpanijoišpäi), vspäi 1958 EÜ:n ühtnii (mugažo üks' alusenpanijoišpäi).
Valdkundan pälidn da kaikiš suremb lidn om Rim.

Vl 1947 tal'vkun 27. päiväl Konstitucižen Suiman ühtnijad vahvištihe jäl'gmäšt
valdkundan Konstitucijad. Se tuli väghe vl 1948 sulakun 1. päiväl (vn 2006
znamasižiden vajehtusidenke kaiken rahvahan referenduman jäl'ghe).

Italii otab Apenniniden pol'sar', Balkaniden pol'sar' (pen't palad), Padanan
tazangišt, Al'piden suvipautked, Sicilii- da Sardinii-sared, severz' penid
sarid. Pind penita sarita — 301 230 km².

Italii oma mavaldkundröunoiš Francijanke lodehes (röunan piduz — 476 km),
Šveicarijanke (698 km) da Avstrijanke (404 km) pohjoižes, Slovenijanke
pohjoižpäivnouzmas (218 km), südäiröunad San Marinonke (37 km) da Vatikananke (3
km). Ühthine röunoiden piduz — 1836 km. Randanpird (saridenke) om 7600 km.

Italii om mägekaz ma ičeze enambištos. Sen kaikiš korktemb čokkoim sijadase
röunal Francijanke — Monblan-mägi, 4808 metrad meren pindan päl. Apenniniden
pol'saren kaikiš korktemb čokkoim om Korno Grande-mägi, 2914 m. Kaikiš pidemban
Po-jogen piduz om 682 km. Kaikiš järedamb järv om Gard-järv.

Klimat om Keskmeren subtropine. Al'pad ei pästkoi pohjoižtulleid Italijaha, sigä
meren valatoituz lujeneb.

Londuseližed pävarad oma londuseline gaz, kivihil', bitum, boksitad, marganc,
kaliisol.

Ohjandusen form om decentralizuidud unitarine konstitucine parlamentine
tazovaldkund äjiden partijoiden sistemanke.

Valdkundan pämez' om prezident (ital.: Presidente della Repubblica). Parlamentan
Kodiden ühthižen ištundan aigan valitas prezidentad 7 vodeks. Erindprezident
tegese Senatan ühtnijaks ičeze elon hätkte.

Rahvaz valičeb kaks'kodišt parlamentad 5 vodeks. Sen üläkodi om Senat (ital.:
Senato) 315 ühtnijanke, alakodi — Deputatoiden Kodi (ital.: Camera dei Deputati)
630 ristitunke.

Italijan päjärgvaličendad (sidä kesken valdkundan parlamentha) oliba vl 2013
uhokun 24. da 25 päivil. Nügüd' Serdžo Mattarella om prezidentaks, händast
valitihe vl 2015 vilukun 31. päiväl. Matteo Renci om päministraks vspäi 2014.

Italii alajagase 20 agjaha (regionha, üks'lugu ital.: regione) ičeohjandusenke,
5 niišpäi oma avtonomijad. Agjad alajagase 110 provincijha (üks'lugu ital.:
provincia), 9 niišpäi oma sured lidnad (üks'lugu ital.: città metropolitana).
Provincijad jagase 8092 kommunha (üks'lugu ital.: comune). Kommunad alajagadas
municipaližihe ühtnikoihe (äilugu ital.: municipi, municipalità, zone di
decentramento da quartieri). Agjad ühtenzoittas vidhe statistižhe regionha.

Toižed sured lidnad (enamba 500 tuh. ristitud vl 2013, surembaspäi penembha):
Milan, Napol', Turin, Palermo, Genui.

Vl 2012 Italijan päeksport oli mehanine mašiništ (läz 25%) (sidä kesken
varapalad, koditehnik), sobad (10%), avtod (7%); toine eksport — zelläd,
furnitur, tomatpast, vin.



https://vep.wikipedia.org/wiki/Moldov

Moldov vai Moldavii (rom.: Moldovа), täuz' oficialine nimituz — Moldovan
Tazovaldkund (rom.: Republica Moldova), om mererandatoi valdkund
Suvipäivnouzmpol'žes Evropas. Pälidn da kaikiš suremb lidn om Kišinöv.

Vozil 1924-1991 Moldov oli NSTÜ:n palaks: 1924-1940 kuti Ukrainan avtonomii,
vozil 1940-1991 — NSTÜ:n tazovaldkundaks.

Vl 1991 elokun 27. päiväl Moldov tedoti ripmatomudes Nevondkundaližes
Ühtištusespäi.

Jäl'gmäine valdkundan konstitucii (rom.: Constituţia) oli vahvištadud
parlamental vl 1994 heinkun 29. päiväl da tuli väghe sil-žo vodel elokun 27.
päiväl. Nügüd' se om väges möhembaižiden vajehtusidenke.

Moldov om mavaldkundröunoiš Romanijanke päivlaskmas (röunan piduz — 450 km),
Ukrainanke pohjoižes, päivnouzmas da suves (940 km). Ühthine röunoiden piduz —
1390 km. Moldov om mererandatoi valdkund, no man suves Mustan meren randpol'
sijadase ani läz.

Valdkund levigandeb kukhikahal tazangištol. Moldovan kaikiš korktemb čokkoim om
Balanešti-mägi, 429 m valdmeren pindan päl. Valdkundan kaikiš surembad joged oma
Dnestr da Prut. Kaik joged jokstas Mustha merhe. 200-metrine Dunai-jogen randan
pala om Moldovan kaikiš suvembaks čokkoimeks.

Klimat om ven kontinentaline, pehmdan tal'venke da pit'kan päipaštokahan
kezanke. Vilukun kesklämuz om -4°C, heinkun — +21°C. Paneb sadegid 380-550 mm
vodes, kuidme tazomäras.

Londuseližed pävarad oma bur hil', fosforitad; toižed varad — mouckivi,
sauvondgips, mustma.

Moldov om unitarine parlamentine tazovaldkund. Valdkundan pämez' om prezident.
Vspäi 2016 kaik rahvaz valičeb händast nelläks vodeks, enamba kaht strokud
jäl'geten ei sa. Ende parlamentan ühtnijad valičiba prezidentad vozil 2001-2012.

Parlament (rom.: Parlamentul Republicii Moldova) om üks'kodine 101 ühtnijanke.
Kaik rahvaz valičeb heid nelläks vodeks.

Järgenduseližed valičendad parlamentha oliba vl 2014 kül'mkun 30. päiväl.
Prezidentan järgvaličendad oliba kaks'turaižed vl 2016 (30. reduku da 13.
kül'mku), Igor' Dodon sai vägestust ezmäižes (47,98%) i kahtendes turas
(52,18%). Vspäi 2016 vilukun 20. päiväspäi Pavel Filip om päministraks.

Moldov jagase 32 rajonha (rom.: raion), 5 municipijha (3 sured lidnad, 1
avtonomijan pälidn da 1 territorijan pälidn), 1 avtonomii (Gagauzii man suves)
da Dnestran huran randišton administrativiž-territorialižihe ühtnikoihe eriližen
oiktuzližen statusanke (Dnestranrandal om ičeze administrativine jagand). Edemba
rajonad alajagase 61 lidnha da 916 küläkommunha. 32 lidnad-rezidencijad oma
rajoniden keskusikš. Kišinöv jagase 5 sektorha, ned — 6 lidnha da 12 kommunha.
Toižed municipijad alajagase kommunihe.

Tundištamatoi Dnestranrandan Moldovan Tazovaldkund-valdkund kontroliruib
Dnestran huran randan ühtnikoiden tobmad palad da Benderi-lidn oiktal randal,
ned oma hoik jono pidust' Ukrainan röunad. Dnestranrand alištub
keskuzohjastusele vaiše paloin.

Moldovas elädas moldovalaižed. Läz 25% ristitištod (600-1000 tuhad valdkundan
rahvahanikoid) ratas verhiš maiš.

Toižed sured lidnad (enamba 45 tuh. ristituid vl 2014, surembaspäi penembha):
Bel'ci, Tiraspol', Benderi, Ribnic. Kaik om 66 lidnad da 1615 küläd valdkundas.

Vn 2004 rahvahanlugemižen mödhe 93% eläjid oliba ortodoksižen jumalankodikundan
uskojad.

Vl 2014 Moldovan päeksport oli söndtavarad (26%, sidä kesken jomad da
südäiveded), sobad (22%), mašiništ (14%), vin da tabak (9%), himine produkcii
(7%), kanghad (7%); toine eksport oli pühävoi da toižed razvad (3%). Vl 2014
Romanii, Venäma, Italii, Ukrain da Saksanma oliba pätorguindpartnörikš.



https://vep.wikipedia.org/wiki/Alamad

Alamad vai Niderland vai Gollandii (alam.: Nederland), täuz' oficialine nimituz
— Alaman Kunigahuz (alam.: Koninkrijk der Nederlanden), om valdkund
Päivlaskmaižes Evropas, Pohjoižmeren randal, EÜ:n ühtnii vspäi 1957 (sen üks'
alusenpanijoišpäi). Oficialine pälidn da kaikiš suremb lidn om Amsterdam,
faktine pälidn — Hag (monarhan, ohjastusen da parlamentan rezidencijad sijadase
sigä).

Vozil 1940-1945 Alamad oliba okkupiruidud Saksanmal Toižen mail'man sodan aigan.

Alamad oma mavaldkundröunoiš Saksanmanke päivnouzmas (röunan piduz — 575 km) da
Bel'gijanke suvipäivlaskmas (478 km). Ühthine röunoiden piduz — 1053 km.
Randanpird om 451 km. Valdkundan pind — 41 543 km².

Valdkundan kaikiš korktemb čokkoim om Vaalserberg-sija, 322 m valdmeren pindan
päl, Kariban meres — Sceneri-mägi (862 m, Sab-sarel). Kaikiš madalamb čokkoim om
Züidplas-pol'der, 7 m alemba meren pindad. Valdkundan läz pol't territorijad
sijadase alemba meren pindad, völ koumandez om ühten metran penemba meren pindan
päl korktusidenke. Znamasižed joged oma Maas da Rein niiden suhištoidenke.
Kaikiš suremb järv om ratud Eisselmer-järv, se om kaikiš järedamb Päivlaskmaižes
Evropas.

Alamaiden klimat om ven merine. Lämuz vilukul om 0...+2°C, heinkul —
+16...+17°C. Paneb sadegid 650-750 millimetrad, vihmub ani kaikuččel päiväl.

Londuseližed pävarad oma kivivoi, londuseline gaz; toižed varad — turbaz,
mouckivi, keitandsol, letked, gravii, mahuz.

Ohjandusen form om unitarine parlamentine konstitucine monarhii. Vspäi 2013
valdkundan pämez' om Villem-Aleksandr-kunigaz. Hän delegiruib valdatusid
ministrištole. Hot' Konstitucijan mödhe kunigaz voib panda ministrid radsijihe
da allekirjutada kaikuččen käskusen, faktižikš parlamentan ühtnijad tehtas
necidä. Ohjastuz sättutab znamasižid pätandoid parlamentanke. Ohjastusen
ühtnijad oma ministrad (kogotas Ministriden Nevondkundha) da valdkundsekretarid.

Parlament om kaks'kodine, sen nimituz om Alaman Kunigahusen Päštatad (alam.:
Staten-Generaal van het Koninkrijk der Nederlanden). Üläkodi om Ühtenz' Kodi vai
Senat (alam. Eerste Kamer), mülüb 75 ühtnijad (agjoiden nevondkundad valitas
heid 4 vodeks). Alakodi om Kahtenz' Kodi vai Ezitajiden Kodi (alam.: Tweede
Kamer), mülüb 150 deputatad (heid rahvaz valičeb 4 vodeks). Molembad kodid sätas
käskusid.

Alaman Kunigahuz alajagase 12 agjaha (provincijha, alam. provincie). Agjad
alajagase kundoihe (alam.: gemeente), erased kundad — kundrajonihe (alam.:
deelgemeente). Mugažo om 3 merentagašt territorijad Kariban meres, niil
kundoiden statusad oma (Boneir, Sint Estatius, Sab). Kundad alajagase 647
municipalitetha. Sen ližaks, koume territorijad ičeohjastusenke sijadase Kariban
meres (Arub, Kürasao, Sint Marten).

Alamaiden sured lidnad (enamba 500 tuh. ristitud vl 2012, surembaspäi penembha):
Amsterdam (oficialine pälidn), Rotterdam, Hag (pälidn de-fakto).

Vl 2012 Alamaiden päeksport oli kivivoi (20%), elektrotehnik ofisan da kodin
täht (läz 12%), likkuimed da niiden palad (läz 10%), himižen tegimišton
produkcii (läz 10%); toine eksport — zelläd (2%), änikod (2%, sidä kesken
mahusenke), kakaovoi, sobad, sagud da maplodud.



https://vep.wikipedia.org/wiki/Sirii

Sirii, täuz' oficialine nimi — Sirijan Araban Tazovaldkund (arab.: الجمهورية
العربية السورية Al' Džumhurija Al' Arabija As Surija), om valdkund
Päivlaskmaižes Azijas. Sen pälidn om Damask.

Vl 1936 sügüz'kus Sirii ezmäižen kerdan tedoti ičeze ripmatomudes Francijaspäi.
Nece ripmatomuz oli tundištadud vl 1946 sulakun 17. päiväl.

Vl 2012 uhokun 27. päiväl nügüdläine Konstitucii tuli väghe. Se oli hüvästadud
kaiken rahvahan referendumal vl 2012 uhokun 26. päiväl.

Valdkund om röunoiš Turkanmanke pohjoižes (röunan piduz — 822 km), Irakanke
päivnouzmas (605 km), Iordanijanke suves (375 km), Izrailinke (76 km) da
Livananke (375 km) suvipäivlaskmas. Ühthine röunoiden piduz — 2253 km.

Kaikiš korktemb čokkoim om Hermon-mägi, 2814 metrad valdmeren pindan päl. Kaikiš
alahaižemb čokkoim om nimetoi taho läz Tiverijan järved, -200 metrad valdmeren
pindan al.

Klimat om letetazangišton kuiv. Paneb sadegid 1000 mm vodes (mererandal enamba,
päivnouzmas penemb mi 250 mm). Kaikiš pidemb jogi om Jevfrat.

Londuseližed pävarad oma kivivoi, fosfatad, raudkivend, hrom, marganc, väghine
mahuz; toižed varad — mramor, sauvondgips.

Ohjandusen form om unitarine prezidentiž-parlamentine tazovaldkund dominirujan
partijan sistemanke.

Valdkundan pämez' om prezident. Hän paneb ohjastusen ministrid radsijha, hän-žo
armijan päkäsknik. Kaik rahvaz valičeb prezidentad 7 vodeks. Kahtenden strokun
om voimuz, no nügüdläine Bašar Asad-prezident oli valitud jo koumandeks
strokuks, sikš miše Konstitucii vl 2012 oli vajehtadud. Kaks' varaprezidentad
abutadas prezidentale. Prezidentale sab säta käskusid, ned tuldas väghe
vahvištusen jäl'ghe parlamental.

Parlament — Rahvahan Nevondkund (arab.: مجلس الشعب‎‎ Medžlis Aš Šaab) — om
üks'kodine 250 ühtnijanke. Kaik rahvaz valičeb heid nelläks vodeks.

Vl 2012 semendkun 7. päiväl Sirijan järgenduseližed valičendad oliba valdkundan
parlamentha. Vl 2012 kezakun 3. päiväl prezidentan järgenduseližed valičendad
oliba (Bašar Asad sai vägestust, oti 88,7%).

Kaikiš järedambad lidnad (enamba 500 tuh. ristituid, vn 2006 rahvahanlugemižen
mödhe, surembaspäi penembha): Aleppo, Damask (pälidn), Homs.

Vl 2009 Sirijan päeksport oli kivivoi (62%), maplodud (läz 6%), puvill (5%);
toine eksport — fosfatad (3%), eläbad lambhad (3%), sobad (2%).



https://vep.wikipedia.org/wiki/Saksanma

Saksanma vai Germanii (saks.: Deutschland, vepsän transkripcii «Doičland»),
täuz' oficialine nimituz — Saksanman Federativine Tazovaldkund (saksan kelel:
Bundesrepublik Deutschland), om valdkund Evropan päivlaskmas, Pohjoižen da
Baltijan meriden randištoidenke. Federacijan pälidn da kaikiš suremb lidn om
Berlin. Federaližen ohjastusen ministrusiden da agentusiden pala sijadase vanhas
Bonn-pälidnas.

Ristitišton lugun mödhe valdkund om kaikiš suremb Päivlaskmaižes Evropas da otab
16:nden sijan mail'mas.

Vspäi 1955 om PAKO:n ühtnijaks (päivlaskmaine pala), vspäi 1958 om üks' EÜ:n
alusenpanijaks da sen ühtnijaks (mugažo päivlaskmaine pala).

Jäl'gmäine Konstitucii (saks.: Grundgesetz «Päkäskuz», GG) tuli väghe vl 1949
semendkun 23. päiväl päivlaskmaižiš federacijanmaiš, vl 1957 — Saaras, vl 1990 —
Berlinas da päivnouzmaižiš federacijanmaiš.

Saksanmal om mavaldkundröunoid Pol'šanmanke (piduz — 467 km) da Čehanmanke (704
km) päivnouzmaižes, Avstrijanke (801 km) da Šveicarijanke (348 km) suves,
Francijanke suvipäivlaskmas (418 km), Lüksemburganke (128 km), Bel'gijanke (133
km) da Alamaidenke (575 km) päivlaskmas, Danijanke pohjoižes (140 km). Ühthine
röunoiden piduz — 3714 km. Pohjoižen da Baltijan meriden randanpird om 2389 km.

Londuseližed pävarad oma kivihil', bur hil', londuseline gaz, raudkivend, vas'k,
nikel', uran; toižed varad — potaš, keitandsol, sauvondmaterialad, mecad, mahuz.

Saksanma om federativine konstitucine parlamentine tazovaldkund. Valdkundan
pämez' om prezident. Keratas Federališt Suimad (Federaližen Parlamentan da
federacijanmaiden ezitajad oma ühteverzin sigä) valičemha händast videks vodeks,
kahtenden strokun om voimuz. Federaližen ohjastusen pämez' om federaline
kancler, prezident paneb händast radsijha.

Federaline käskusenandai tobmuz om kaks'palaine. Üks' pala om üks'kodine
Federaline Parlament (saks.: Bundestag), kaik rahvaz valičeb sen 631 ühtnijad
nelläks vodeks. Federacijanmaiden suimad valitas ičeze 69 ezitajad Federaližhe
Nevondkundha (saks.: Bundesrat), sen ühtnijad ei antkoi pästta hubatajid
käskusid erižiden maiden täht.

Nügüdläine prezident om Joahim Gauk vs 2012 keväz'kun 18. päiväspäi.
Järgvaličendad Bundestag:ha oliba vl 2013 sügüz'kun 22. päiväl.

Saksanma jagase 16 federacijanmaha (saks.: Bundesland vai muite Land). Vl 2009
ned alajagasoiš 403 ümbrikho (saks.: Kreise), sidä kesken 102 lidnümbrikho da
301 küläümbrikho.

Toižed sured lidnad (enamba 600 tuh. ristitud vl 2010, surembaspäi penembha):
Gamburg, Münhen, Köl'n, Frankfurt Mainal, Štuttgart.

Vl 2012 Saksanman päeksport oli mašiništonsauvomižen produkcii (läz 25%, sidä
kesken erazvuiččed likutimed 4%), avtod (11%), toižed likkuimed da niiden palad
(11%); toine eksport oli zelläd (4%), kuld (1%), kivivoi (1%).



https://vep.wikipedia.org/wiki/Ispanii

Ispanii (isp.: España), täuz' oficialine nimituz — Ispanijan Kunigahuz (isp.:
Reino de España), om valdkund Evropan suvipäivlaskmas, Keskmeren lodehližen da
Atlantižen valdmeren Biskaižen lahten randoil. Pälidn da kaikiš suremb lidn om
Madrid.

Vspäi 1982 om PAKO:n ühtnijaks (vaiše politižikš), vspäi 1986 om EÜ:n ühtnijaks.

Ispanii om diplomatižiš kosketusiš kaikiden ÜRO:n valdkundoidenke-ühtnijoidenke.

Vozil 1936-1939 Rahvahanikoiden soda oli Ispanijas. Frankon diktatur (1939-1975)
oli sen satuseks.

Ispanii otab Pirenejan pol'saren nell' videndest. Valdkundal om maröunoid
Portugalijanke päivlaskmas (röunan piduz — 1224 km), Andorranke (63 km) da
Francijanke (646 km) pohjoižes, Suren Britanijanke suves (Gibraltar, 1 km) da
Marokonke (Seut-, Melilj da Penjon de Veles de la Gomer-pol'anklavad, 18 km).
Ühthine röunoiden piduz — 1952 km. Sen ližaks, ma otab Atlantižen valdmeren
Kanarižed sared da Keskmeren Balearižed sared. Ühthine randanpird om 4964 km.

Ispanii om üks' kaikiš mägikahižembiš Evropan maišpäi. Man keskmäine korktuz om
650 m meren pinden päl. Meset-mägitazangišt otab pol'valdkundad. Pirenejad oma
pohjoižpäivlaskmas. Kaikiš korktemb čokkoim sijadase Kanarižiden sariden
Tenerife-sarel — Teide-vulkan, 3718 metrad valdmeren pindan päl. Kaikiš pidembad
joged oma Ebro (910 kilometrad pitte) da Taho (ühthine piduz om 1007 km, sidä
kesken Ispanijan territorijal — 730 km).

Klimatižed zonad oma lujas erazvuiččed. Randišton klimat om Keskmeren
subtropine, räk da neps vodes ümbri. Ispanijan südäipaloiden klimat om
kontinentaline (penemba 500 mm sadegid vodes), sigä tal'vel pakaižed oleskeldas.

Londuseližed pävarad oma kivihil', bur hil', metallad (raudkivend, vas'k,
hahktin, cink, magnii, uran, artut', vol'fram); toižed varad oma sauvondgips,
kaolin, potaš, mahuz, kala, gidroenergii.

Ohjandusen form om unitarine parlamentine konstitucine monarhii. Valdkundan
pämez' om Filipp VI-kunigaz (vspäi 2014 kezakun 19. päiväspäi).

Käskusenandai tobmuz om kaks'kodine parlament (kodid — Generaližed kortesad).
Sen üläkodi om Senat (isp.: Senado) (259 ühtnijad). Alakodi om Deputatoiden
Kongress (isp.: Congreso de los Diputados) (350 ristitud). Kaik rahvaz valitab
kaks'kodišt parlamentad 4 vodeks. Agjoiden suimad pandas erasid Senatan
ühtnijoid radnikusele.

Radonoigendai tobmuz om ohjastuz päministranke pämeheks. Valičendoiden jäl'ghe
vägestajan partijan lideran pandas päministraks (isp.: Presidente del Gobierno).

Käskuzkundaline tobmuz om käskuzkundoiden sistem: Konstitucijan sil'mišpidandan
organ — Konstitucine Käskuzkund (isp.: Tribunal Constitucional), ülembaine
käskuzkundaline instancii — Ülembaine Käskuzkund (isp.: Tribunal Supremo),
ülembaine kontrolirui organ — Lugendkäskuzkund (isp.: Tribunal de Cuentas).

Järgvaličendad parlamentha oliba vl 2011 kül'mkun 20. päiväl, edel strokud.
Mariano Rahoi om nügüd' päministraks.

Ispanii alajagase 17 avtonomižhe agjaha (isp.: comunidad autónoma) da 2
avtonomižhe lidnha (isp.: ciudades autónomas) Afrikas (Seut da Melilj). Niiden
ližaks, Ispanijan suverenižed territorijad oma. Avtonomižed agjad alajagase 50
provincijha (isp.: provincias). Provincijad jagase ümbrikoihe, ümbrikod —
sijaližihe municipalitetoihe.

Toižed sured lidnad (enamba 500 tuh. ristitud vl 2013, surembaspäi penembha):
Barselon, Valensii, Sevil'j, Saragos, Malag. Vl 2013 kaik oli 20 lidnad
valdkundas enamba mi 200 tuh. eläjidenke.

Ispanijan päeksport om likkuimed (jüguavtod, lumiavtod, gol'favtod, koveritomad)
da niiden varapalad (17%), elektrotehnine produkcii (läz 10%), sobad (läz 7%),
fruktad da tomatad (läz 6%); toine eksport — zelläd (4%), kivivoi (4%), raud da
teraz (2%), šinad (1%), vin (1%), keramine mozaik (1%).



https://vep.wikipedia.org/wiki/%C3%9CRO

Ühtenzoittud Rahvahiden Organizacii (ÜRO) vai Ühthižrahvazkundad (ÜRK) vai
Ühtištetad Nacijad (ÜN) om rahvahidenkeskeine organizacii. Se oli sätud vl 1945
redukun 24. päivän (ÜRO:n Käskuzkirjan tulendan väghe dat) pid'oitelemha da
vahvištamha kožundad da varuitomut rahvahiden keskes, šingotamha ühthižid töid
valdkundoiden keskes.

Valdkundad mülüdas ÜRO:ho lugul 193 (vl 2014). Päine pert' sijadase Udes Jorkas,
ližaofisad oma Venas, Ženevas da Nairobiš.

Nügüdläižed pämehed: Päsekretar' — Antoniu Guterreš (Portugalii, Evrop, radab
01.01.2017-dataspäi), Päsuiman ezimez' — Piter Tomson (Fidži, Valdmerimad,
13.09.2016-dataspäi).

ÜRO:s om kuz' oficiališt kel't radmaha: anglijan, francijan, venän, kitain,
araban da ispanijan keled.

Toižen mail'man sodan aigan Gitleranvastaižen koalicijan vejad ühtnijad sädiba
ÜRO:n radmižen alusid da sen strukturad. Edeline organizacii oli Nacijoiden
Ühtnend. «Ühthižrahvahad»-nimituz («Ühtištoittud rahvahad») oli kävutadud
ezmäižen kerdan Ühthižrahvahiden deklaracijas, sidä allekirjutihe vl 1942
vilukun 1. päiväl.

ÜRO:n Käskuzkirj oli vahvištadud San Franciskon konferencijan aigan, kudamb oli
vl 1945 sulakuspäi kezakuhusai. Vl 1945 kezakun 26. päivän 50 valdkundoiden
ezitajad allekirjutihe sidä, sen ližaks Pol'šanma-ki sil-žo vodel redukun 15.
päivän. ÜRO:n Käskuzkirj tuli väghe vl 1945 redukun 24. päiväl, sidä oigetas
ÜRO:n päiväks.

Varuitomuden Nevondkund om rahvahidenkeskeižen kožundan da varuitomuden
kaičendan päorgan. Kaikil ÜRO:n ühtnijoil om velgusiš panda eloho sen pätandoid.
Kogoneb 15 valdkundad-ühtnijad: 5 — kaikenaigaižed (Venäma, AÜV, Sur' Britanii,
Francii, Kitai), niil om kel'don oiktuz; 10 — pordaigaižed, niid valitas
Nevondkundha edelkirjutadud ÜRO:n Käskuzkirjas proceduran mödhe (23. kirjutusen
2. koht).

Vl 1994 kül'mkun 1. päivän Holenandai Nevondkund jäti kesken ičeze radod, sikš
miše ÜRO:n jäl'gmäine olnu holenandmižes territorii, Palau, vl 1994 redukun 1.
päivän sai ičeze ripmatomut. Nevondkund keradaškandese möst tarbhaižusen mödhe
ičeze vai ičeze ezimehen pätandan jäl'ghe vai ičeze ühtnijoiden enambusen,
Päsuiman, Varuitomuden Nevondkundan pakičendan mödhe.

Se pästab počtmarkoid da ünäižid kaluid dollarnominalanke ÜRO:n Uden Jorkan
ofisan täht, Šveicarijan franknominalanke ÜRO:n Ženevan ofisan täht,
evronominalanke ÜRO:n Venan ofisan täht. Nominalan (počttarifan) suruz sättub
valdkundan tarifoile necen sijatud ÜRO:n ofisanke.

Ezmässai 50 valdkundad mülüiba ÜRO:ha, ned allekirjutiba ÜRO:n Käskuzkirjad.
Nene valdkundad kaikidenke ičeze kolonijoidenke da rippujidenke
territorijoidenke ezitiba läz kaiked mail'mad. Aigan mändes kolonijad saiba
ripmatomut, erased valdkundad jagoihe, i ÜRO:n ühtnijoiden lugu ližadui. Vl 2011
heinkun 14. päivän Suvisudan tegihe 193nden ÜRO:n ühtnijan.

Vaiše rahvahidenkeskeižikš tundištadud valdkundale, rahvahidenkeskeižen oiktusen
subjektale, sab olda ÜRO:n ühtnijan. Miše otta udeks ühtnijaks, ka hot' 9
Varuitomuden Nevondkundan ühtnijoile 15:špäi pidab ozutada tügen (sil-žo aigal
kel'don oiktuz om kaikenaigaižil ühtnijoil lugul 5). Mugoižen rekomendacijan
vahvištusen Varuitomuden Nevondkundal jäl'ghe küzund sirdab Päsuimha. Sid' sigä
änestadas sidä, pidab äniden 2/3 vahvištamha rezolücijad vasthaotandas. Sen
jäl'ghe valdkund tegese ÜRO:n uden ühtnijan.

Ühtnijan status om, a völ ÜRO:n kaclijan status om, kuti ripmatoman ühtnijan
röunatud oiktusidenke. Voidas sada kaclijan statusan edel ühtnijan statusad sen
täuziden oiktusidenke. Päsuiman änestuz (pidab enamba pol't änid) andab kaclijan
statusad. Nügüd' Vatikan da Palestin oma mugoman statusanke. ÜRO:n kaclijoile
sab olda sen specializiruidud aluskundoiden ühtnijoikš (ozutesikš, UNESCO:n).

Vl 1948 tal'vkun 10. päivän ÜRO:n Päsuim vahvišti da tedištoiti Ristitun
oiktusiden ühthišt deklaracijad, sen jäl'ghe rekomendui kaikile
valdkundoile-ühtnijoile tedištoitta Deklaracijan tekst — «levitandal,
edeslugemižel da sel'gitesel, školiš da toižiš openduzsijiš päpaloin,
valdkundoiden da territorijoiden politižen statusan erinendata».

Gumanitarine katastrof ei valiče sijad da aigad. Sen mitte taht sü — sur'vezi,
kuivaig, manrehkaiduz, konflikt — kaiken veb ristituid mokidennoks da
surmidennoks, ristitišt sirdaškandeb, kundad ei voigoi sötta ičtaze.

Gumanitarine abu om kuti üks' ühthižiden naprindoiden elementoišpäi varmitamha
kožundan sädandan. Toižed mugoižed elementad — abu šingotesen täht, raha- da
politine abu. Abutadas valdkundoile, kus lujad londuseližed onetomuded oliba vai
suren konfliktan jäl'ghe.

Ozutesikš, läz 40 ÜRO:n sisteman organizacijad zavodihe rata lükäidamata kaikiš
dramatižemban londuseližen onetomuden tagut jäl'gmäižiš voziš — manrehkaiduz
Indižes valdmeres vl 2004 jäl'ghižen cunaminke. Nened organizacijad täuduiba äi
gumanitarižid kulutuzmärid, sidä kesken, nenidme sarakoidme: maižanduz,
koordinacii da abuholituz, rahvahanižandusen da infrastrukturan endištuz,
openduzsistem, kanzoiden varatoitand eländkodil da tegimišton tavaroil, sömine,
tervhudenkaičend, deminiruind, ristitun oiktusiden kaičend da oiktusiden
tobmuden pod'oitelend, varuitomuz, vedenvaratoitand da sanitarii. Mugoižiden
ekstraordinarižiden statjoiden aigan kogotas ližarahoid. Päsekretar' paneb ičeze
Erilišt sur'oigenut oigendamha kaikiš tarbhaižembid radoid mokičenus maiš.

Vl 2001 ÜRO sai Nobelän premijad kožundas ühtes sen Päsekretarinke, sil aigal
Kofi Annananke. Premijan nimituz oli «Enamba organizuidud mail'man sädamižen
tondas da kožundan kaikes mail'mas varmituses». Vl 1988 ÜRO:n kožundsädajad
väged mugažo saihe Nobelän premijad kožundas.

Erased tetabad ristitud abutiba ÜRO:le sen radmižes: Tereza-mam, Bono, Andželina
Džoli, Diana-princess, Šakira.



https://vep.wikipedia.org/wiki/Indii

Indii (hindi: भारत (Bhārat), angl.: India), oficialižikš Indijan Tazovaldkund
(hindi भारत गणराज्य (Bhārat Gaṇarājya), angl.: Republic of India), om kaikiš
suremb valdkund Suviazijas ristitišton da pindan mödhe. Pälidn om Uz' Deli.

Indijan regionaližed oficialižed keled: assaman, bengalan, gudžarati, dogri,
konkani, maithili, marathin, nepalan, orii, päivnouzmpandžaban, sanskrit,
sindhi, urdu, kašmiran, kannad, malajalam, tamilan, telugu, santali, bodo,
manipuri.

Vl 1947 elokun 17. päiväl Indii tedoti ičeze ripmatomudes Sures Britanijaspäi da
linni sen dominionaks.

Indii om mavaldkundröunoiš Pakistananke päivlaskmas, Kitain, Nepalan da
Butananke pohjoižpäivnouzmas, Bangladešan da Mjanmaranke päivnouzmas. Sen
ližaks, Indijal oma meriröunad Indonezijanke suvipäivnouzmas, Šrilankanke suves
da Mal'divan Saridenke suvipäivlaskmas. Džammu da Kašmir-štat om olnu ridasižeks
territorijaks, se röunatab Afganistananke lodehes.

Valdkundan pind om 3 287 590 km². Randanpirdan piduz om 7 517 km, niišpäi 5 423
km om kontinentižel Indijal, 2 094 km — Andamanan, Nikobaran da Lakkadivan saril
Andamanan meres. Indijan päivlaskmaižed randad lainištab Indižen valdmeren
Arabijan meri, a päivnouzmaižed randad — Bengalijan laht.

Gimalajad da niiden ezimägištod oma Indijan pohjoižel da pohjoižpäivnouzmaižel
röunal. Dekan-mägitazangišt otab Indostan-pol'saren südäipalad. Kaikiš korktemb
čokkoim om Kančendžang-mägi (8586 m, koumanz' kortte Mas), se sijadase Nepalan
da Butanan keskes. Znamasižed joged oma Gang ližajogidenke da Brahmaputra. Surid
järvid ei ole.

Londuseližed pävarad oma londuseline gaz, kivihil', raudkivend, titankivend,
hromkivend, marganc, boksitad, almazad da väghine mahuz; toižed varad — kivivoi,
mouckivi, šoidkivi.

Ohjandusen form om federativine konstitucine parlamentine tazovaldkund.
Valdkundan pämez' om prezident, elektoraline kollegii (kogoneb parlamentan
ühtnijoid molembiš kodišpäi) änestab händast da varaprezidentad videks vodeks.
Prezident om käskusenandajan, radonoigendajan da käskuzkundaližen tombuziden
formaline pä, hän om armijan päkäsknik, paneb päministrad radsijha. Kaik
ohjastusen ministrad oma miččen-se parlamentan kodin ühtnijad.

Parlament (hindi: भारतीय संसद Bharatija Sansad) om kaks'kodine, kaik om 790
ühtnijad. Üläkodi om Štatoiden Nevondkund (hindi: राज्य सभा Radžja Sabha, angl.:
Council of States) 245 ühtnijanke, štatoiden da territorijoiden käskusenandajad
suimad valitas 238 heišpäi kudeks vodeks, 12 — prezident paneb čomamahton
ristituid radsijha. Üläkodin koumandez vajehtase kaikuččes kahtes vodes. Alakodi
om Rahvahaline Kodi (hindi: लोक सभा Lok Sabha, angl.: House of the People) 545
ühtnijanke 5 vodeks (543 — kaik rahvaz valičeb kaikid kerdalaz, 2 — prezident
paneb angliž-indijalaižišpäi; 84 — kastoišpäi, 47 — heimoišpäi). Indijan
prezident om eriline parlamentan ühtnik.

Päjärgvaličendad parlamentan alakodihe oliba ühesapordhaižed vl 2014 sulakun 7.
päiväspäi semendkun 12. päivhäsai. Nügüdläine Indijan prezident om Pranab Kumar
Mukerdži, händast änestihe vl 2012 heinkun 22. päiväl. Nügüdläine päministr om
Narendra Modi vs 2014 semendkun 26. päiväspäi.

Eläjiden lugu om enamb 1,2 milliardad ristitud (2013), Indii otab toižen sijan
mail'mas ristitišton lugun mödhe (Kitain jäl'ghe).

Indijan lidnad-millionerad (vn 2011 rahvahanlugemižen mödhe, enamba 3 mln.
ristitud, 10 lidnad): Mumbai, Deli, Bangalor, Haidarabad, Ahmedabad, Čennai,
Kolkat, Surat, Pun, Džaipur.

Vl 2012 Indijan päeksport oli kivivoi (19%), juvelirižed tegesed da brill'jantad
(7%), zelläd (4%); toine eksport — ris (2%), avtod (2%), himižtegimišton
produkcii, sobad.



https://vep.wikipedia.org/wiki/Sur%27_Britanii

Sur' Britanii, täuz' oficialine nimituz — Suren Britanijan da Pohjoižen
Irlandijan Ühtenzoittud Kunigahuz (anglijan kelel: United Kingdom of Great
Britain and Northern Ireland), om sar'hine valdkund Päivlaskmpol'žes Evropas.
Päine da sen kaikiš suremb lidn om London. Vspäi 1973 Evropan Ühtištusen ühtnii.
Se om valdkund südäitukuižen azegištonke, ÜRO:n Varuitomuden nevondkundan
kaikenaigaine ühtnii.

Üks'jäine röun kuivudme om Irlandijanke (360 km). Suren Britanijan
suvirandištospäi Francijan pohjoižrandištho om vaiše 35 km La Manš-sal'men
kal't, ned oma ühtenzoittud vižkümnekilometraižel evrotonnelil.

Valdukundan sijaduz om Britanižil saril (Sur' Britanii-sarel, Irlandii-saren
pohjoižpäivnouzmpol'žel palal, Normandižil saril), Atlantižen valdmeren randal.
Pind om 243 610 km². Ümbärdajad mered: Irlandijan, Kel'tine, Gebrid- da
Pohjoiž-. Randanpird om läz 31 368 km.

Pohjoižel da päivlaskmal om mäged (Pohjoine Šotlandijan mägišt, Penninad da
Kembrižed mäged). Suvel da suvenpäivnouzmal oma kukhikahad tazangištod. Kaikiš
korktemb čokkoim om Ben Nevis-mägi (1343 m) Šotlandijas. Kaikiš alahaižemb
čokkoim om Fenland (-4 m).

Päjoged oma Temz (334 km), Severn (310 km), Trent (298 km), Mersi (109 km) da
Klajd (170 km). Kaikiš jaredamb jarv' om Loh Nej (396 km²) Pohjoižen Irlandijan
territorijal.

Londuseližed varad oma kivihil', kivivoi, londuseline gaz, metallad (raud, tin,
hahktin, kuld, hobed), mouckivi, sauvondgips, kaolin, keitandsol, kala,
reskvezi.

Istorikad lugedas Surt Britanijad nügüd'aigaižen parlamentaižen demokratijan
kodimaks. Sur' Britanii om unitarine valdkund administrativižikš. Valdkundan
ohjandusen form om konstitucine parlamentine monarhii. Sen pämez' om Elizavet
Toine-kunigaznaine.

Parlament om kaks'kodine. Valičendad oleskeleba paksumb, mi kerdan videks
vodeks. Lordoiden kodi (angl. House of Lords) om üläkodi, sen ühtnijoiden
lugumärad eile röunatusid, nügüd' mülüb 763 ühtnijoid (heid valitadas alakodin
partijoišpäi tobjimalaz, vai pandas radnikusele elon hätkte). Alakodi, Kundoiden
kodi (angl. House of Commons), mülüb 650 ristitud (niid rahvaz valičeb).
Päministr om üks' parlamentan ühtnijoišpäi, iče paneb ministrid radsijaha
(monarh vaiše hüvästab hänen valičend), händast alakodin ühtnijad valitas
järgeližen äniden enambusen mödhe.

Järgenduseližed valičendad parlamentan alakodihe oliba vl 2015 semendkun 7.
päiväl. Konservativine partii Kemeron Devidanke lideraks sai äniden enambust
(331 än't 650:späi). Devid Kemeron radab päministran kahtenden strokun (vspäi
2010).

Kaikuččen voden 1-lopunke tegese valdkundan rahvahanlugemine, kerdan kümnes
vodes. Suren Britanijan eläjiden lugu (1901 — 2011)

Kaik om 69 lidnad (sitid). Suren Britanijan kaikiš surembad lidnad (enamba 450
tuh. ristituid vl 2011, surembaspäi penembha): London, Börmingem, Lids, Glazgo,
Šeffild, Bredford, Mančester, Edinburg, Liverpul'.

Vl 2012 Suren Britanijan päeksport oli likutimed da niiden palad (läz 20%),
kivivoi (15%), himižen sarakon produkcii (10%), avtod (8%); toine eksport —
zelläd (5%), almazad (2%), ezitegesed olut tehmaha (2%).



https://vep.wikipedia.org/wiki/Ma

Ma (latinan kelel: Terra) om koumanz' planet Päiväižespäi lugeden Päiväižen
sistemas, kaikiš jaredamb diametran, vedusen da tihedusen mödhe Maižen gruppan
planetoiden (Merkurii, Vener, Ma i Mars) keskes. Matk Maspäi Päiväižehesai om
149 597 887 kilometrad vai 1 astronomine ühtnik. Planet punose ümbri Päiväižes
da tegeb kogonaižen punondan 365,26 päiviš. Mugažo se punose ümbri ičeze
värtmudes da tegeb kogonaine punond 23 časuiš 56 minutoiš i 4.091 sekundoiš. Mal
om üks'jäine londuseline kaimdai — Kudmaine. Keskmäine matk Man keskusespäi
Kudmaižen keskushesai om läz 384 467 kilometrad. Mal om ičeze atmosfer, kudambha
mülüdas azot (78,08 %), hapanik (20,95 %), argon (0,93 %) i toižed elementad.

Man pind om 510 072 000 nellikkilometrad. Necišpäi 70,8 procentad om
Manvaldmeren veded. Manvaldmerhe mülüdas Atlantine, Indine, Jä-, Suvi- da Tün'
valdmered. Valdmered da sal'med jagadas kuivmad kontinentihe: ned oma Afrik,
Antarktid, Avstralii, Evrazii, Pohjoižamerik, Suviamerik. Tedoližed andmused
ozutadas, miše Ma om sänus Päiväižen sumegusespäi läz 4,54 milliardad vozid
tagaze. Elo om tulnu Male läz 3,5 milliardad vozid tagaze.



https://vep.wikipedia.org/wiki/Veps%C3%A4n_kel%27

Vepsän kelel pagištas Venälaižes Federacijas: Karjalan Tazovaldkundas
(Änižröunan rajon), Leningradan da Vologdan agjoiš.

Pagižijoiden tarkoiged lugu om tundmatoi. Venälaižen Federacijan
rahvahanlugemižen mödhe (2010 v.) Venämas om läz 6000 vepsläšt da enamb 3600
vepsän kelen pagižijoid.

Vepsän keles om koume paginad: pohjoižvepsän, keskvepsän da suvivepsän pagin.
Pohjoižvepsän paginan pagižijad elädas Karjalan Tazovaldkundas; suvuvepsän
paginan pagižijad — Leningradan agjas, a keskvepsän paginan pagižijad —
Leningradan da Vologdan agjoiš. Erased paginad, kudambid oli fiksiruinuded
kelentedomehed ende, koliba. Ozutesikš, ei ole jo Isajevon volostin vepsläižid,
kudambiš oli kirjutanu suomalaine kelentedomez' J. Basil'jer XIX voz'sadas ičeze
tös «Vepsäläiset Isajevan Voolostissa» ("Vepsläižed Isajevon volostiš", 1890).

Vepsän keles om kahesa vokal't. Nened vokalid jagadas taga- da ezivokalihe.
Ezivokalid oma: e, i, ü, ä da ö. Tagavokalid oma: a, o, u.

Vokaliden garmonijad, kudambad voib nähta, ozutesikš, suomen keles, vepsän keles
tämbäi ei ole jo. Sen jändused jädas kaikihe paginoihe, no niiden parahim
kaičendmär om suvivepsän paginas.

Sanan ezmäižes tavus kaik konsonantad palatalizuišoi ezivokaliden edes; erind —
konsonantad č, š da ž, kudambad ei palataližuide neciš pozicijas. Konsonantad
voidas erasti palatalizuidas mugažo tagavokaliden edes, ozutesikš, n'ok- vai
šoll'od-sanoiš. Neciš statjoiš i mugažo toižiš ningoi palatalizacii ozutadas
pehmituzznamal. Pehmituzznam pandas tobjimalaz palataližen konsonantan jäl'ghe
toižen konsonantan edehe vai sanan palataližen lopkonsonantan jäl'ghe.

Vepsän keles ei ole konsonantiden pordhiden vajehtelendad. Mugoi vajehtelend om
heimolaižiš keliš, ozutesikš, suomen vai estin keliš.

-d-ozutai om vaiše äilugun nominativas. Se ozutai tartub vaiše täudhe
vokal'tüvehe, i siloi iče tüvi ei toižetade.

Kaikiš toižiš kändoiš om -i- -ozutai. Nece ozutai tartub mugažo täudhe
vokal'tüvehe, no tüven lopvokal' (tematine vokal') erasti toižetase.

Vepsän keles om sanoid, kudambad oma vaiše äilugus, ozutesikš, rahtod, valdmad,
rahad, adenoidad, raudad, Raštvad.

Vepsän keles om 23 vai 24 kändod (ku lugeda kändoks m.n. vanh prolativ
-iči-ozutajanke).

Vepsän keles om substantivid, kudambad ei ole südäiformad. Nened sanan oma
amuižed, i niiš ei voi löuta suffiksoid. Erasiš amuižiš sanoiš voib löuta
suffiksoid, no nügüd'aigaižes keles ned suffiksad ei olgoi aktivižed jo - kut,
ozutesikš, sanoiš sel'ged, maged, pimed, laged i m.e.

Om nimgomid-ki sanoid, kudambad tehtas semantižen mahtusen turbiš, ozutesikš,
hebonkel (kazmusen nimi) < hebon kel (živatan elim).

Kondicional ozutab tegendan, kudamb voiži vai voinuiži olda. Kondicionalal om
ozutai -iži-.

Potencial ozutab tegendan, kudamb voiži vai voinuiži olda potencialižikš.
Potencialal om ozutai -ne-.

Vepsän keles om üks' abuverb olda. Se om mugažo üks'jäine värformine verb keles.

Vepsän kirjankelel pästtas erazvuiččid kirjoid (openduzliteratur, čomamahtoine
literatur). Kaikiš järedambad nügüd'aigaižed vepsän kelel kirjutajad avtorad —
Nikolai Abramov, Igor' Brodskii, Aleksei Ščennikov. Nikolai Abramov om lujas
tutab runokirjutai, vepsän čomamahtoižen literaturan alusenpanii.

Vspäi 2015 PetrVU:n internet-kursad ratas vepsän kel't opendamha testiden kal't
Petroskoin kirjkelen variantal.



https://vep.wikipedia.org/wiki/Ro%C4%8Dinma

Ročinma (roč.: Sverige), täuz' oficialine nimituz — Ročinman Kunigahuz (roč.:
Konungariket Sverige), om valdkund Pohjoiževropas, Skandinavijan pol'sarel.
Vspäi 1995 EÜ:n ühtnii. Pälidn da kaikiš suremb lidn om Stokhol'm.

Ročinma om mavaldkundröunoiš Norvegijanke päivlaskmas (röunan piduz — 1666 km)
da Suomenmanke pohjoižpäivnouzmas (545 km). Ühthine röunoiden piduz — 2211 km.
Baltijan meren randanpird om 3218 km. Valdkundan pind — 450 295 km².

Valdkundan kaikiš korktemb čokkoim om Kebnekaise-mägi (2106 m). Järved ottas läz
10% man territorijad, Venern (5545 km²) da Vettern (1898 km²) oma kaikiš
surembad niišpäi. Kaik om läz 4 tuhad järvid 1 nellikkilometrad suremba. Joged
tobmas lanktas Botnižhe lahthe.

Klimat om ven kunigahusen tobmas palas kacmata pohjoižhe sijadushe,
Gol'fstim-merijoksmuz pehmitab sidä.

Londuseližed pävarad oma metallad (raudkivend, vas'k, hahktin, cink, kuld,
hobed, vol'fram, urankivend), arsen, mec, gidroenergii.

Ohjandusen form om unitarine parlamentine konstitucine monarhii. Valdkundan
pämez' om Karl XVI Gustav-kunigaz vspäi 1973, hän om ezitajan valdatusidenke.
Radonoigendai tobmuz om ohjastusel päministranke, ministrišt pidab vastusid
parlamentan edes. Pidab parlamentan ühtnijoiden äniden enambuz vahvištamha
znamasižid pätandoid. Sodaväged alištudas ohjastusele.

Valičendad parlamentha oleldas sügüz'kun koumandel pühäpäiväl, ühten aigan
sijaližiden valičendoidenke agjoiden parlamentoihe — landstag:oihe. Mugomad
järgvaličendad oliba vl 2014 sügüz'kun 14. päiväl.

Ročinma jagase 21 agjaha (roč. län), ned alajagase 290 kommunha (vl 2008) (roč.
kommun).

Toižed sured lidnad (enamba 140 tuh. rist., surembaspäi penembha): Göteborg,
Mal'mö, Uppsal. Kaik om 133 lidnkommunad valdkundas, 19 niišpäi oma enamba mi 50
tuh. eläjidenke.

Ročinman päeksport om mašiništ tegimišton täht da koditehnik (läz 10%), bumag
kirjutamha (8%), telefonmašiništ (6%), kivivoi (6%), likkuimed (lumiavtod,
gol'favtod) da niiden palad (6%), zelläd (5% — penicillin, streptomicin); toine
eksport — teraz da raudkivend (4%), tehnik teiden sauvomha (2%), mebel' (1%).



https://vep.wikipedia.org/wiki/Livan

Livan (arab.: لبنان‎‎ Lübnan), täuz' oficialine nimi — Livanan Tazovaldkund
(arab.: الجمهورية اللبنانية Al'-Džumhurija al'-Lübnanija), om valdkund
Päivlaskmaižes Azijas, Keskmeren randal. Sen pälidn da kaikiš suremb lidn om
Beirut.

Vn 1926 semendkun 23. päivän vahvištadud Konstitucii (völ edel ripmatomut) tirpi
järgudištamišt vl 1990.

Livan om mavaldkundröunoiš Sirijanke pohjoižes da päivnouzmas (röunoiden piduz —
375 km), Izrailinke suves (79 km). Ühthine röunoiden piduz — 454 km.

Mererandaline alangišt om vaiše severt kilometrad levette. Mäged ottas
valdkundan tobmad palad, ned oma Livan- da Antilivan-mägisel'gad. Kaikiš
korktemb čokkoim om Livan-sel'gan Kurnat as Saud-mägi, 3088 m valdmeren pindan
päl.

Klimat om Keskmeren tropine. Kesklämuz kezal om +28°C mererandal, +22°C mägil;
tal'vel +13° da +6°. Paneb sadegid 400 mm vodes mererandal, 1000 mm mägipautkil.
Tal'vel om vilukaz da neps (mägil lämuz om alemba noläd, sigä paneb lunt, se ei
suland lophu kezhasai). Kezal om räk da kuivahk. Lete- da pölütorokad
oleskeldas.

Ohjandusen form om unitarine parlamentine tazovaldkund äjiden partijoiden
sistemanke. Kvotad uskondan mödhe ottud kaikes tobmudes: prezident om
hristanuskoi, päministr om islaman uskoi. Ministrišton radsijad alajagase
mugažo: pol'ohjastust oma hristanuskojad, toine ohjastusen pol' oma islaman
uskojad.

Livanan parlament om üks'kodine Ezitajiden Suim (araban kelel: مجلس النواب
Mažlis an-Nuvvab) 128 ühtnijanke (64 — hristanuskojišpäi, 64 — islaman
uskojišpäi).

Livanan Tazovaldkund alajagase 6 agjaha (arab. muhafaza), a ned, päiči
Beirut-pälidnas, — 25 ümbrikho (arab. kadaa). Ümbrikod alajagase
municipalitetoihe (arab. nahija).

Livanan toižed sured lidnad (enamba 100 tuh. ristitud, surembaspäi penembha):
Tripoli, Sidon, Zahle, Alei. Kaik om läz tuhad lidnoid valdkundas.
Lidnristitišton mär om 56%.

Vl 2012 Livanan päeksport oli kuld (21%), juvelirižed tegesed da kalližarvoižed
kived (11%), elektromašiništ (10%); toine eksport — raud, vas'k, alüminii,
cement, kirjad, fruktad.



https://vep.wikipedia.org/wiki/Ven%C3%A4ma

Venäma (venäkelel: Россия) vai Venälaine Federacii (lühetud nimi: VF, venäkelel:
Российская Федерация), molembad nimitused oma oficialižed, om valdkund
Päivnouzmaižes Evropas da Pohjoižes Azijas.

Venäman pälidn da kaikiš suremb lidn om Moskv. Vl 2013 Venäläižes Federacijas
oli 15 lidnad, kudambiden eläjiden lugu oli enamb 1 mln eläjad: Moskv, Piter,
Novosibirsk, Jekaterinburg, Alanovgorod (Alauz'lidn), Kazan', Čeläbinsk, Samar,
Omsk, Rostov Donal, Uf, Krasnojarsk, Perm', Voronež, Volgograd.

Venäma om Man kaikiš suremb valdkund pindan mödhe — 17 075 400 km². Vl 2010
Venäläižen federacijan eläjiden lugu oli 141 927 297 eläjad (9-nz' sija Mas).
Valdkundaline kel' om venäkel', dai mugažo ičeze valdkundaližed keled oma 23
federacijan subjektoiš.

Venäma om Ühtenzoittud Rahvahiden Organizacijan, Ripmatomiden Valdkundoiden
Ühtnendan, Evrazijan Ekonomižen Ühtištusen da toižiden organizacijoiden ühtnii.

Vl 862 päivnouzmslavine (Amuižvenälaine) valdkund sündui. Äjad päivnouzmslavižed
heimod ühtetas sihe. Möhemba, feodaližen rouhusen tagut, se jagase paloihe —
ičenaižihe ruhtinazkundoihe. XIII. voz'sadal venälaižed ruhtinazkundad puttas
mongoližiden hanoiden tobmusen alle. Vl 1380 venälaine Donan Dmitrii (Dmitri
Donskoi)-ruhtinaz vägestab Mamai-hanan voinväged Kulikovo-toras.

XVI. voz'sadal Moskvan ruhtinazkund (möhemba — valdkund) zavodib lujetas,
susedruhtinazkundad ühtetas sihe. Muga ühthine keskustoittud valdkund oli
sündnu. Ivanan IV (Grazijan)-carin aigan Venälaine valdkund levitab jalos ičeze
röunad. Se anastab Kazanin da Astrahanin hankundoid. XVII. voz'sadal, jäl'ges
Ivanan IV surmad, Torokaig zavodiše. Pol'šanmaižed voinväged tuldas Venämaha. Vl
1612 venälaine ratnikišt, kudamban ezinenas Minin da Požarskii oma, vägestadas
pol'šalaižid. Vl 1613 uz' car' valičese, kudambaks Mihail Romanov tegese.
Romanoviden dinastii ohjastab Venämad vodelesai 1917.

XVIII. voz'sadan augotišes Petr I-car' zavodib ičeze masštabižed reformad
valdkundas da tegeb sidä Venäman imperijaks. Pohjoižvoinan (1700—1721) jäl'ghe
Venälaine imperii sab maid Baltijanmeren randoil. Vl 1812 voin («Tatanmaine
voin») zavodiše Napoleonižen Francijanke. Venälaižed voinväged vägestadas neciš
voinas evropalaižiden ühtnenuziden valdkundoiden abunke. Vl 1861 maorjanoiktuz
om tühjitadud. XIX. voz'sadan lop harakterizuiše tegimišton da radajiden lugun
kazvol.

Vozil 1905—1907 oli ezmäine venäläine revolücii. Vl 1914 Venäläine imperii,
Antantan ühtnijan oldes, tuleb Ezmäižhe mail'manvoinha. Vn 1917 uhokul revolücii
zavodiše («Uhokun revolücii»), kudamb tühjitab monarhijad i tegeb Venäman
tazovaldkundaks. Pordaigaine ohjastuz tedotab voinan jätkmižes, no sügüzel
bol'ševikad anastadas tobmut Lenin ezinenas. Vozil 1918—1922 — Rahvahanikoiden
soda, kudambas bol'ševikad vägestadas. Vl 1922 tedotadas NSTÜ:n sädandas.

Vozil 1941—1945 — Venäman ühtnemine Toižhe mail'manvoinha («Surhe Tatanman
voinha») Saksanmad vaste.

Venäma sijadase Pohjoižes mapoliškos, Evrazii-kontinentan pohjoižel. Ümbri 14
procentas Venäman territorijad sijadase Pohjoižen polärižen pirdan taga,
igähižen rougun zonas.

Venälaine Federacii om Tünen, Antlantižen (Baltijan, Must- da Azovan mered),
Jävaldmerin da Kaspijan meren randoil, sen merirandad oma kaikiš pidembad Man
toižihe valdkundoihe rindataden (37,653 km).

Venämal oma mavaldkundröunad Norvegijanke, Suomenmanke, Estinmanke, Latvijanke,
Litvanmanke, Pol'šanmanke, Vaugedvenämanke, Ukrainanke, Gruzijanke (sidä kesken
Abhazijanke da Suviosetijanke), Azerbaidžananke, Kazahstananke, Mongolijanke,
Kitainke da Korejan Rahvahaližen Demokratižen Tazovaldkundanke;
vezivaldkundröunad Amerikan Ühtenzoittud Valdkundoidenke (Štatoidenke) da
Japonijanke.

Venäman agjahižed čokkoimed kontinental: agjahine pohjoine punkt — Čelüskinan
nem' Krasnojarskan randas; agjahine suvipunkt — Bazardüzünmägi Dagestanan
Tazovaldkundas; agjahine päivlaskmpol'ne punkt — Dežnövan nem' Čukotkan
avtonomižes ümbrikos; agjahine päivnouzmpol'ne punkt — Baltijan letejono
Kaliningradan agjas. Keskuzpunkt — Vivijärv Krasnojarskan randas.

Venämas om enamba 120 tuhad jogid da ümbri 2 mln järvid. Kaikiš pidembad joged
oma Amur, Lenanjogi, Kamanjogi, Jenisei, Irtiš, Ob', Volg; kaikiš surembad
järved — Kaspijan meri, Baikal, Ladogjärv da Änine.

1993 voden konstitucijan mödhe Venälaine Federacii om demokratine federativine
valdkund prezidentiž-parlamentižen tazovaldkundaližen ohjanduzmahtusenke.

Käskusenandajan tobmuden ülembaine aluzkund om kaks'kodine parlament (Federaline
Suim): alahaine kodi (palat) — Valdkundaline Dum da ülähäine kodi (palat) —
Federacijan Nevondkund.

RosStat:an andmusiden mödhe, vl 2010 Venäläižen Federacijan eläjiden lugu oli
141 927 297 eläjad. Venäma om ühesandel sijal ristituiden lugun mödhe toižihe
valdkundoihe rindataden.

Venäman eläjiden enambuz (2/3) eläb valdkundan evropižes palas, toižed (1/3) —
Uralan taga.

79% Venäman eläjid oma venälaižed, 3,9% — kazanin totarlaižed, 2% —
ukrainalaižed, 1,2% — baškiralaižed, 1,1% — čuvašalaižed. Venäma om
äirahvahaline valdkund, kus äjid rahvahiden ezitajad elädas.

Vl 2012 Venäman päeksport oli kivivoi da londuseline gaz (45%), kivivoiproduktad
(25%), metallad da metalltegesed (8%), himižen tegimišton produkcii (6%),
mašinansauvomižen sarakon produkcii (5%); toine eksport — söndtavarad (3%), pu
(2%).



https://vep.wikipedia.org/wiki/Piter

Piter (venäkelel: Санкт-Петербург) om federaližen alištusen lidn Venälaižes
Federacijas, sen subjekt da vägilidn.

Se om Lodehližen federaližen ümbrikon administrativine keskuz. Mugažo lidn om
Leningradan agjan da erasiden Venäman valdkundaližen tobmuden aluskundoiden
sijaduztahoks. Vspäi 1992 RVÜ:n Parlamentoidenkeskeižen assamblejan sijaduz om
Tavrine pert'kulu. Vspäi 2008 Venälaižen Federacijan Konstitucine käskuzkund
sijadase Piteriš.

Lidnan istorine keskuz da ühtenzoittud senke muštpachiden kompleksad oma pandud
UNESCO:n Man jäl'gusen nimikirjuteshe; se om kaikiš suremb turistine keskuz
Venämas.

Oficialižetomad nimed: «Pohjoine pälidn», «Pohjoine Pal'mir», «Pohjoine
Venecii», «Lidn Neval», «Kul'turpälidn», «SPb», «Vauktoiden öiden lidn»,
«Revolücijan kätte (lidn)» (NSTÜ:n aigan) i m. e.

Sur' Petr pani Piterin lidnan alusen vl 1703. Voz'sadoil 18.-20. Piter oli
Venälaižen Imperijan pälidnan.

Piterin Päkäskuz om vahvištadud vl 1998 vilukun 14. päiväl Käskusenandajan
Suiman ezitajil, allekirjutadud gubernatoral sil-žo vodel uhokun 28. päiväl da
om väges äiluguižiden vajehtusidenke.

Piter sijadase Pohjoižes Evropas, Venälaižen Federacijan lodehpoles, Baltijan
meren Suomen lahten randpolen päivnouzmas, Nevanjogen suhištos.

Federacijan subjekt röunatab Leningradan agjanke kaikil polil päiči
päivlaskmpoles.

Pind om 1439 km², sidä kesken mecištutesed da mec (lidnan röunoil) ottas 310 km²
(vl 2002). Znamasine jogi om Neva sen ližajogidenke (hurad — Ižor, Slavänk,
Murzink; oiktad — Oht da Must jogihut). Lidnan röunoiš Suomen lahten kaikiš
suremb sar' om Kotlin.

Reljef om tazo alangoikaz. Lidnan keskuz seižub 1-5 metrad korktusil ülemb
valdmeren pindad, ende ani jogavoččed sur'veded oleliba täs sihesai, kuni
sauvoihe Piterin dambad vl 2011. Piterin pohjoižpol' sijadase 5-30 m korktusil
(Karjalan kaglaz), suvipäivlaskmpol' — 5-22 m. Kaikiš korktemb čokkoim om
Dudergofan korktusiden Pähkimkukkaz (176 m) lidnan suves Krasnosel'skijan
rajonas.

Klimat om ven kontinentaline Baltijan meren klimatan pirdoidenke. Heinkun
keskmäine lämuz om +19°C. Vilukun da uhokun kesklämuz om -6°C. Paneb sadegid 660
mm vodes, kezakus-elokus niid om enamba (70-80 mm kus), uhokus-sulakus — vähemba
(30-35 mm kus).

Lidnan pämez' nimitase gubernatoraks. Georgii Poltavčenko radab Piterin
gubernatoran vs 2011 elokun 31. päiväspäi. Kaik rahvaz änestab händast videks
vodeks. Gubernator om mugažo lidnan Ohjastusen pämez', hän märičeb sen
strukturad da paneb Ohjastusen ühtnijoid radnikusile. Ühesa varagubernatorad da
Gubernatoran Administracii oma hänele abhu.

Piterin üks'kodine parlament om Käskusenandai Suim. Kaik rahvaz valičeb sen 50
ezitajad videks vodeks. Väčeslav Makarov radab Käskusenandajan Suiman ezimeheks
vs 2011 tal'vkun 14. päiväspäi. Suiman ühthižtö Ohjastusenke paneb eloho
gubernatoran ezitajas - Ohjastusen ühtnijas päliči.

Radonoigendai tobmuz om Piterin Ohjastuz. Federacijan subjektan komitetad,
ohjandused, inspekcijad da radnikoičendad alištudas Ohjastusele.

Vl 2011 tal'vkun 4. päiväl järgvaličendad Käskusenandajha Suimha oliba. Vl 2014
sügüz'kun 14. päiväl gubernatorad valitihe, nügüdläine gubernator sai vägestust
ezmäižel tural 79,3% änid satusenke da radab kahtenden strokun.

Piter om kaikiš pohjoižemb lidn Mas, kudamban eläjiden lugu om enamb 1 mln
eläjid. Se om koumanz' lidn Evropas ristituiden lugun mödhe (Moskvan da Londonan
jäl'ghe) da ezmäine lidn, kudamb ei ole valdkundan pälidnan. Se om suren
lidnaglomeracijan keskuz (5,4 mln vl 2002, 11,6 tuh. km² pindanke).

Vl 2010 kaiken Venäman rahvahanlugemižen mödhe eläjiden lugu oli 4 879 566
ristitud, sidä kesken 271 vepsläšt. Kaik ristitud om lidnalaižed eläjad.

Rahvahad (enamba 0,4% vl 2010): venälaižed (79,1%), ukrainalaižed (1,3%),
vaugedvenälaižed (0,8%), totarlaižed (0,6%), evrejalaižed (0,5%), armenijalaižed
(0,4%), azerbaidžanlaižed (0,4%), toižed — 3,5%, rahvahuden ozutandata — 13,4%.

Piter om Venäman sur' transportsol'm, viž päraudtestancijad om lidnas.
Allegron-üläpiguzjonused kävudas Piterin (Suomenman päraudtestancii) da
Hel'sinkin keskes, Sapsan-üläpiguzjonused kävudas Piterin (Moskvan
päraudtestancii) da Moskvan keskes. Piteriš om kundališt transportad:
avtobusoid, trolleibusid, tramvaid da maršrutkid. 1955 vodespäi lidnas radab
metropoliten.



https://vep.wikipedia.org/wiki/Azii

Azii (grekan kelel: Ασία) om man kuiv pala, kaikiš suremb pindan i ristitišton
mödhe. Se da Evrop oma Evrazii-kontinentan kaks' palad. Sijadase pohjoižel
šurupoliškol, Evrazijan suves, päivnouzmas da pohjoižes. Nügüd' Azii om kaikiš
heredamb šingotesen region.

Pind lähižidenke saridenke — 43,5 millionad km². Eläjiden lugu — 4,2 mlrd
(2012), koume ristitud videspäi elädas Azijas. 47 valdkundad, 5 rippujad
territorijad da 5 valdkundad palahiženke rahvahidenkeskeiženke tundištusenke
sijadasoiš Azijas. Kazahstan, Turkanma da Venäma sijadasoiš paloin Evropas-ki,
Indonezijan pala om Valdmerimaiš, Egipt da Jemen sijadasoiš Afrikas paloin.

Azijan sariden pind om läz 2 mln km², kaikiš suremb niišpäi om Kalimantan
(Borneo). Järedad pol'sared: Arabijan pol'sar', Indostan, Anatolijan pol'sar',
Korejan pol'sar', Kamčatk, Čukotk, Taimir.

Kaik klimatižed vöd oma Azijan territorijal. Erasiden tarbhaižiden kaivatusiden
varad oma kaikiš surembad: kivivoi, londuseline gaz, harvad mametallad. Azijan
päivnouzmaižed randad lainištab Tün' valdmeri, suvižed randad — Indine valdmeri,
päivlaskmaižed randad — Atlantižen valdmeren Keskmeri da Mustmeri, pohjoižed
randad — Jävaldmeri. Dežnevan nem' om kaikiš päivnouzmaižemb čokkoim, Beringan
sal'm sijadase Päivnouzmaižen Azijan i Pohjoižamerikan keskes. Suecan kanal
lugetas röunaks Azijan i Afrikan keskes.

Janczi, Huanhe, Ob' Irtiš-ližajogenke, Jenisei Angar-ližajogenke, Lenanjogi
Vitim-ližajogenke, Amur Arguninke, Mekong, Evfrat, Ind, Gang i Brahmaputra oma
Azijan da mail'man znamasižed joged. Järedad järved oma Kaspijan meri (paloin),
Baikal, Balhaš, Tonlesap, Aral, Issik-Kul', Urmii da Duntinhu. Kaikiš korktemb
čokkoim om Džomolungm-mägenpä (8848 m) Kitaiš. Kaikiš alahamb čokkoim om
Umbemeren tazopind (-430 m vn 2015 sügüz'kul) Azijan suvipäivlaskmas.

Päivnouzmmantedo om disciplin, tedoidab Azijan da Pohjoižafrikan rahvahiden
istorijad, ižandust, literaturad, religijad, filosofijad, kelid i kul'turid.



https://vep.wikipedia.org/wiki/Angol

Angol (port.: Angola), täuz' oficialine form — Angolan Tazovaldkund (port.:
República de Angola), om valdkund Keskmäižen Afrikan suves. Pälidn da kaikiš
suremb lidn om Luand.

Angol om mavaldkundröunoiš Kongon Tazovaldkundanke pohjoižes (Kabind-eksklav,
röunan piduz — 231 km), Kongon Demokratižen Tazovaldkundanke pohjoižes da
pohjoižpäivnouzmas (2646 km), Zambijanke päivnouzmas (1065 km) da Namibijanke
suves (1427 km). Ühthine röunoiden piduz om 5369 km. Valdkundan päivlaskmaižed
randad lainištab Atlantine valdmeri vilun Bengelan joksmusenke, randanpird —
1600 km. Valdkundan pind om 1,246,700 km² (seičemenz' surtte Afrikas).

Mägitazangišt otab 90% valdkundan pindad. Sen kaikiš korktemb čokkoim om
Mokko-mägi (2620 m). Kaid alangišt levigandeb pidust' valdmererandad, 50-160 km
levette. Mec da harv mec ottas läz 40% valdkundan territorijad,
pohjoižpäivnouzmpoles tobjimalaz.

Klimat om ekvatorialine, kuiv mererandal (50-500 mm sadegid vodes) da kuivahk
mägitazangištol (600-1500 mm). Sadegiden mär poleneb pohjoižespäi suvhe.
Kalahari da Namib-letetazangištod oma man suves. Päivlaskmaižed joged langetas
Atlantižhe valdmerhe, pohjoižed oma ližajogikš Kongon täht, suvipäivnouzmaižed
joged jokstas Zambezihe.

Londuseližed varad oma kivivoi, londuseline gaz, almazad, kuld, raudkivend,
vas'k, boksitad, uran, fosfatad.

Ohjandusen form om unitarine prezidentine tazovaldkund dominirujan partijan
sistemanke (Rahvahaline likund Angolan päzutandas, port.: MPLA).

Valdkundan da radonoigendajan tobmuden pämez' om prezident, hän-žo om armijan
päkäsknik. Vn 2010 Angolan Konstitucijan mödhe, parlamentan ezipartijan lider
tegese prezidentaks avtomatižikš videks vodeks, ezipartijan nimikirjutesen nomer
kaks' — varaprezidentaks, kahtenden strokun om voimuz. Vspäi 2012 päministran
radnikust eile olmas. Vs 1979 sügüz'kun 21. päiväspäi Angolan prezident om Žoze
Eduardu duš Santuš. Hänen partii sai vägestust järgvaličendoiden satusiden mödhe
(71,84%). Vl 2012 sügüz'kun 26. päiväl uz' prezidentan strok zavodihe.

Parlament om üks'kodine Nacionaline Suim (port.: Assembleia Nacional) 220
ühtnijanke. Kaik rahvaz valičeb heid videks vodeks.

Järgvaličendad parlamentha oliba vl 2012 elokun 31. päiväl. Parlamentan
prezident om Fernandu da Pjedade Diaš Santuš vs 2012 sügüz'kun 27. päiväspäi.

Angol alajagase 18 agjaha (port.: província). Agjad jagase 157 municipalitetha
(port.: município).

Toižed sured lidnad (enamba 100 tuh. ristitud vl 2010, surembaspäi penembha):
Kabind, Uambo, Lubango, Kuito, Malanže, Lobitu, Bengel, Uiže. Vl 2010 kaik oli
24 lidnad enamba mi 30 tuh. eläjidenke.

Vl 2009 Angolan päeksport oli kivivoi (97% rahoiden mödhe). Almazad, pu, puvill
da kofe mugažo vedas verhiže maihe. Vl 2012 Kitai oli päühtnii torguindas
(Angolan eksportan pol' da importan nelländez).



https://vep.wikipedia.org/wiki/Kanad

Kanad (angl. Canada [ˈkænədə]; fr. Canada [kanaˈda]), nece om täuz' oficialine
nimituz, om valdkund Pohjoižamerikas. Pälidn om Ottav.

Vl 1982 sulakun 17. päiväl Suren Britanijan parlament vahvišti Konstitucižen
Kanadan Akt:an. Nece akt de facto tedoti Kanadan ripmatomut Sures Britanijaspäi.

Kanad om valdkundröunoiš kuivmadme vaiše AÜV:oidenke pohjoižes da lodehes
(Aläsk-štatanke). Nece om kaikiš pidemb kahtiden valdkundoiden röun mail'mas.
Mugažo om meriröunoid Grenlandanke (Danijan avtonomii) pohjoižpäivnouzmas da
Francijanke (Sen Pjer da Mikelon-territorijanke) päivnouzmas.

Kanad om federativine parlamentine konstitucine monarhii. Valdkundan pämez' om
Suren Britanijan Elizavet Toine-kunigaznaine. Gubernatorjeneral om Devid Lloid
Džonston (2014).

Kanadan kaikiš surembad lidnad (enamba 500 tuh. ristitud vn 2011
rahvahanlugemižen mödhe, surembaspäi penembha): Toronto, Monreal', Kalgari,
Ottav (pälidn), Edmonton, Mississog, Vinnipeg, Vankuver, Brampton, Gamil'ton.

Kanadan päeksport om avtod, kivivoi, himižed heretused, alüminii, lendimed;
toine eksport — kivihil', bumag, pompad, nižu, liha, kuld. Kitai da AÜV oma
pätorguindparnörikš.



https://vep.wikipedia.org/wiki/Egipt

Egipt (arab. مصر Misr), oficialižikš — Egiptan Arabine Tazovaldkund (arab.
جمهورية مصر العربية Džumhurijat Misr Al Arabija), om valdkund Pohjoižes Afrikas.
Mugažo azijalaine Sinai-pol'sar' mülüb sihe. Sen päine da kaikiš suremb lidn om
Kair.

Egipt om Afrikan koumanz' valdkund ičeze ristitišton lugun mödhe (Nigerijan da
Efiopijan jäl'ghe).

Vl 1922 uhokun 28. päivän Egipt tedoti ičeze ripmatomudes Britanižes
imperijaspäi.

Valdkund röunatab Izrailinke (röunan piduz — 208 km) da Palestinanke (sen Gazan
Sektoranke) (13 km)pohjoižpäivnouzmas, Sudananke suves (1276 km), Livijanke
päivlaskmas (1115 km). Ühthine röunoiden piduz om 2612 km.

Egiptan pohjoižed randad lainištab Keskmeri, a päivnouzmaižed randad — Rusked
meri (siš om meriröunoid Iordanijanke da Saudan Arabijanke). Kaik randanpird —
2450 km. Molembad mered ühtenzoittas ratud Suecan kanalal. Se om mail'man kaikiš
järedamb ratud kanal (vspäi 1869).

Egipt om letkesižiden rahvahatomiden maiden valdkund (96% territorijad).
Nil-jogi jokseb kaiken valdkundan kal't suvespäi pohjoižhe. Sen alangišt da
del't otab 4% valdkundan territorijad da ani kaik ristitištod. Kaikiš korktemb
čokkoim om Pühän Ekaterinan-mägi (Sinaiš), 2636 m meren pindan päl. Kaikiš
alahaižemb čokkoim om Kattar-alang, 133 metrad meren pindan al.

Londuseližed pävarad — kivivoi, londuseline gaz, fosfatad, metallad (raudkivend,
hahktin, cink, marganc, harvad mametallad); toižed varad — sauvondgips, azbest,
tal'k, sol.

Ohjandusen form om unitarine prezidentiž-parlamentine tazovaldkund. Valdkundan
pämez' om prezident (kaik rahvaz valičeb händast). Prezidentan valdatusiden
strok om 4 vot (om oiktuz valitas tošti).

Parlament, Nacionaline suim, om kaks'kodine. Üläkodi, Šura-nevondkund (arab.
Medžlis Aš Šura), mülüb 264 ezitajad (heid valitas 6 vodeks). Alakodi, Rahvahan
Suim (arab. Medžlis Aš Šaab), mülüb 518 ristitud (heid kaik rahvaz valičeb 5
vodeks, om radajiden, manmehiden da naižiden kvotid).

Administrativiž-territorialižikš Egipt alajagase 27 muhafaz:ha (vai
provincijha).

Egiptan järedad lidnad (enamba 500 tuh. ristitud vl 2012, surembaspäi penembha):
Kair, Aleksandrii, Giz, Šubr El' Heim, Port Said, Suec.

Egipt om üks' kaikiš amuižembiš valdkundoišpäi mail'mas (3. voz'tuhaspäi edel
m.e.). Uskojiden mülükund (vn 1994 rahvahanlugemižen mödhe): 90% —
islamanuskojad, 9% — koptalaižed hristanuskojad, toižed hristanuskojad — 1%.

Egiptan päeksport om kivivoi (22%), söndtavarad (fruktad, vinmarj, ris, kartohk,
sahar, sagud — kaik läz 15%), londuseline gaz (11%), metallad (raud, vas'k,
alüminii — läz 10%), sobad da kourad da puvill (10%), himižen tegimišton
produkcii (10%); toine eksport — optine kabel', tualetbumag.



https://vep.wikipedia.org/wiki/Aigv%C3%B6

Aigvöd (aigzonad — angl. time zones) homaitas Man punondan ičeze värtmudes
ümbri. Niiden formiruind märičeb territorijad ühtejiččiden sijaližen aiganke
muga, miše aigan erinend oliži ühten časun kerdoiš. Kožmuz oli tehtud sen polhe,
miše panihe 24 administrativišt aigvöd, kaikutte nenišpäi sijadase läz
geografišt aigvöd. Lugustusen augčokkoim om Grinvičan meridian (nolänz'
meridian, noländen aigvön keskmeridian, augotižmeridian).

Nügüd' aig panese mail'man koordiniruidud aigan abul (UTC), kudambad ottihe
Grinvičan aigan (GMT) sijas. UTC-pordhišt om atomaigan (TAI) tazomärašt
pordhištod aluseks, se sättub enamba rahvahanikoiden kävutandan täht. Aigvöd
mašurudme znamoitas pozitivižeks (päivnouzmpolehe noländes meridianaspäi) vai
negativižeks (päivlaskmpolehe) sirdandaks UTC:aspäi. UTC:ha sidotud sirdand
vajehtase sijidme kezaližhe aigha kändusenke.

Pohjoiž- da Suvinaboil meridianad vasttase ühtel čokkoimel, sigä «aigvö»- da
«sijaline aig»-tärtused oma hamatomad. Mannaboil pidab kävutada mail'man aigad,
no Suvinabal, kus Amundsen-Skott-stancii om olmas, kävutadas Uden Zelandijan
aigad.

Edel aigvöiden otandan kaikutte lidn kävuti ičeze sijaline aig päiväižen mödhe.
Nece aig rippui geografižes pidusespäi. XIX. voz'sadan lopus standartižen sigan
sistem oli ottud panemha järgendamatomuden lopud. Raudteverkoiden šingotez vei
mugošt standartad tarbhaižusele, sikš ku jonusiden likumižen grafikad tegihe
kaikuččes lidnas sijaližen aigan mödhe, ka se kucuiži sättumatomut, segoid da
avarijoid. Aigan standartizacijan ezmäižed projektad sünduihe da panihe eloho
Sures Britanijas, sihe kacmata, miše nece valdkund sijadase ühtel aigvöl.

Sijaližen aigan sättumatomuz oli pit'kan aigan Britanižiden raudteiden segaks.
Nece organizacii tariči ohjastusele unificiruida aig kaiken valdkundan
territorijal. Uil'jam Haid Vollaston-doktor (1766-1828) andoi augmeletusen, sidä
Abraham Follett Osler (1808-1903) jätksi. Aig panihe Grinvičan mödhe (angl.
Greenwich Mean Time, GMT), sidä hätken nimitihe «Londonan aig»:aks.

Vl 1852 elokun 23. päivän aigan signalad oliba oigetud telegrafan abul ezmäižen
kerdan Kunigahan Grinvičan observatorijaspäi. Tarkoiktoid hronometrid edhepandud
Grinvičan aiganke kävutihe časuid sinhroniziruimha. Vodele 1855 Suren Britanijan
časuiden enambuz oli edhepandud Grinvičan aigan mödhe, no uz' aig tegihe
oficialižikš kaiked Britanijadme käskusen otandan jäl'ghe vl 1880 elokun 2.
päivän — «Akt aigan lugendas».

Kanadalaine Sendford Fleming-ser da raudteiden inžener oli ezmäižen mehen
aigvöiden šingoteses kaiked mirudme da aigan kaičendas. Vl 1879 uhokun 8. päivän
hän pidi ezinendan konferencijan aigan, kudamb oli männu Kanadan institutas
Toronto-lidnas. Fleming lugi muga, miše ühthižen aigan problem om globaline i
sidä ei voi pätta aigvöiden jurdundal vaiše Pohjoižamerikan territorijal. Nece
tedomez' avaiži ičeze mel'pideged erazvuiččiden rahvahidenkeskeižiden
konferencijoiden aigan. Hänen augtaričendad 24 mail'man aigvönes lugetihe
elohomänmatomaks molembad ohjastused da tedomehed, se oli ani uz' da originaline
meletuz.

Vl 1884 redukus Rahvahidenkeskeine meridialine konferencii Vašington-lidnas
(Kolumbijan federaline ümbrik) kerazi 41 ezitajad 25 mail'man valdkundaspäi
ümbripagižmaha aigan märičendan problemoid. Ottihe pätandoid konferencijan
satuseks, alleanttud oma niiden keskes:

Nened pätandad oliba vahvištadud 22 valdkundal (Dominikanine Tazovaldkund änesti
vasthapäi, Francii da Brazilii pidihe änestusespäi). Edel 1929. vot
valdkundoiden enambuz oti kerdašt ühten časunke aigvöd, no nügüd'aigan-ki om
severz' Grinvičan časuidenke eile kerdoiš aigvöid.

Vl 1884 Otto Struve-astronom edesti Venälašt imperijad Rahvahidenkeskeižen
meridialižen konferencijan aigan. Hän ičeze satusenladindas arvosteli
negativižikš aigvöiden projektad. Venäman ohjastuz ei olend ühtneškandenu
rahvahidenkeskeižhe sistemha, sišpäi ei olend olmas aigvöid Venämas ani Redukun
revolücijhasai.

Vl 1919 VNFST:n Rahvahaližiden Komissariden Nevondkund käski alajagada
valdkundad 11 aigvöhö, Evropas da Päivlaskmaižes Sibiriš — röunoidenke päazjas
jogidme da raudteidme. Sen jäl'ghe vozil 1956, 1980 da 1992 nenid röunoid
vajehtihe sijaližen topografijan da administrativižiden röunoiden tagut. Äjan
paksumba regionad (vai regionan palad) kävutaškanziba läheližen (päivlaskmaižen
tobjimalaz) aigvönen aigad aigvöiden röunoiden oficialižita vajehtusita.
Mugoižen radon znamasine pala kirjutadud laskendoikš ohjastusen käskuses vl 1992
vilukun 8. päivälpäi. Vl 2010 keväz'kun 28. päivän möst mugošt tegihe, VF:n 5
regionad kävutaškanziba läheližen päivlaskmaižen aigvön sijališt aigad.

Aigvöd oliba olmas oficialižikš vhesai 2011. Vl 2011 «Aigan lugendas»-käskuz
tuli väghe, siš om uz' aigzon-tärtuz, kudamb erineb vähän aigvö-tärtusenke.
Ohjastusen käskusen mödhe vlpäi 2011 elokun 31. päivälpäi, VF:n territorijal
pandud 9 aigzonad.

Vl 2014 heinkun 1. päivän käskust toižetihe. Vajehtused kosketiba aigzonoiden
röunoid. Käskusen mödhe, vl 2014 redukun 26. päivän častomarašt veihe ühtes
časus tagaze üks'kerdaižikš da kaikeks aigaks («tal'veližeks» aigaks).

Vodele 1920 kaik laivad merol eliba todesižen (astronomižen) sijaližen aigan
mödhe. Ned panihe častomaraižid öl vai päidusel muga, miše časuil oliži 12
(«keskpäiv») laivmeridianad Päiväižen läbitusen aigan. Sen täht lugetihe laivan
pigut da ted.



https://vep.wikipedia.org/wiki/Mali

Mali, täuz' oficialine nimi om Malin Tazovaldkund (franc. République du Mali), —
mererandatoi valdkund Päivlaskmaižes Afrikas. Sen pälidn da kaikiš suremb lidn
om Bamako. Edel 1958 vot Malid nimitihe Francižeks Sudanaks.

Jäl'gmaine Konstitucii om hüvästadud kaiken rahvahan referendumal vl 1992
vilukun 12. päiväl. Se om väges vn 2013 vajehtusidenke.

Mali om mavaldkundröunoiš Alžiranke pohjoižpäivnouzmas (röunan piduz — 1376 km),
Nigeranke päivnouzmas (821 km), Burkina Fasonke suvipäivnouzmas (1000 km), Kot
d'Ivuaranke suves (532 km), Gvinejanke suvipäivlaskmas (858 km), Senegalanke
päivlaskmas (419 km), Mavritanijanke lodehes (2237 km). Ühthine röunoiden piduz
— 7243 km. Mali om mererandatoi valdkund.

Valdkund sijadase tazangištol 200-500 m korktusil. Väghine mahuz om päivlaskmas,
Sahelin zon om man keskuses, no letetazangištod enambištudas (60-65% man
territorijad). Man pohjoine om Sahar-letetazangišton pala.

Kaikiš korktemb čokkoim om Gombori Tondo-mägi, 1155 m valdmeren pindan päl.
Kaikiš madalamb om Senegal-jogen tazopind, 23 m meren pindan päl.

Klimat om subekvatorialine man suves (tradicionine valdkundan keskuz), man
pohjoižes tropine kuiv klimat om. Voden aigan kesklämuz vajehtab vähän, se om
+28...+29°C.

Londuseližed pävarad oma kuld, fosforitad, uran; toižed varad — raudkivend,
cink, vas'k, boksitad da gidroenergii.

Ohjandusen form om unitarine prezidentiž-parlamentine tazovaldkund. Valdkundan
pämez' om prezident, hän paneb päministrad radsijha, päministr jo formuruib
ohjastust. Prezidental om oiktuz heitta parlamentad. Kaik rahvaz valičeb
prezidentad 5 vodeks. Ühten kahtenden strokun om voimuz.

Parlament om üks'kodine Nacionaline Suim (fr.: Assemblée Nationale). Kaik rahvaz
valičeb sen 147 ühtnijoid 5 vodeks (ezivaličendoiden aigan vl 2007 sen ližaks 13
valitihe verhiš maiš).

Malin parlamentan järgvaličendad oliba vl 2013 tal'vkun 15. päiväl. Prezidentad
valitihe järgkerdan vl 2013 elonkun 11. päiväl. Kahtenden valičemižetapan aigan
olnu päministran enččel Ibragim Bubakar Keita sai 77,61%.

Mališ om 8 agjad da üks' pälidnaine ümbrik (Bamako). Agjad alajagase 49 ümbrikho
(fr. üks'lugu cercle). Agjoiden ümbrikod da pälidnaine ümbrik alajagase 703
kommunha.

Toižed sured lidnad (enamba 100 tuh. ristitud vl 2012, surembaspäi penembha):
Sikaso, Kajes, Kulikoro, Segu, Mopti, Gao.



https://vep.wikipedia.org/wiki/Berlin

Berlin (mugažo saksan kelel, virktas: [bɛɐ̯ˈliːn]) om Saksanman pälidn, kaikiš
järedamb lidn Saksanman Federativižes Tazovaldkundas, üks' sen 16 maišpäi.

Megapolisan pind om 891,68 km², se om 14nz' sija federacijanmaiden keskes.
Eläjiden lugu om enamb 3,5 millionad ristituid, lidnaglomeracijas — 6 mln (vl
2015). Se om toine lidn Evropan Ühtištuses ristituiden lugun mödhe Londonan
jäl'ghe da videnz' lidn pindan mödhe.

Läz 1200 vot kaks' torguindlidnad — Köl'n da Berlin — oli nügüd'aigaižen
Berlinan sijal. Vodel 1307 lidnad ühtištuiba da tegiba ühthine lidnaline
nevondkund (ratuš). Jäl'ghepäi lidn oli Brandenburgan
markgrafkundan/kurfürstkundan pälidnan (vodelpäi 1417), Prussijan (vodelpäi
1618) da Saksanman imperijan (vodelpäi 1871) istorižen pälidnan.

Toižen mail'mansodan jäl'ghe Jaltan konferencijan pätandan mödhe jagatihe
Berlinad 4 okkupacižhe sektorha. Möhemba 3 sektorad ühtištuiba Päivlaskmpol'žhe
Berlinha, kudamb iče mülüi SFT:ha. Vs 1961 elokun 13. päiväspäi Berlinan sein
ümbärzi Päivlaskmpol'žen Berlinan. Berlinan sein oli üks' Viluvoinan
päsimvolišpäi, muretihe sidä vozil 1989-1990. Germanijan ühtenzoitamižen jäl'ghe
vl 1990 ühtenzoittud Berlin om sen pälidnaks, de-fakto vspäi 1999, konz
Saksanman parlament da federaližed ministrused sirdihe sihe Bonnaspäi.

Berlinan sijaduz om valdkundan pohjoižpäivnouzmas, Šprejen da Hafelän jogiden
randoil, Brandenburgan federaližen man keskuses, kudambha iče lidn ei mülü
(vodelpäi 1920). Korktused oma 34-115 m valdmeren pindan päl, lidnan istorine
keskuz om saudud alangos.

Klimat om ven. Heinkun lämuz om +19,8 C°, elokun — +19,2 C°, vilukun +0,7 C°.
Voden keskmäine lämuz om +9,9 C°. Paneb sadegid 577 mm vodes, läz tazomäras
vodes ümbri. Tal'vel voib panda lunt.

Berlin om mugažo jalos järed transportsol'm. 12 päraudtestancijad om lidnas. Siš
om 2 lendimportad: Berlin-Tegel' (TXL) lidnan lodehes da Berlin-Šönefel'd (SXF)
lidnan suvipäivnouzmaiženno röunanno.

Berlinas om kundališt transportad: avtobusoid, tramvaid (vspäi 1865),
lidnelektrojonusid. Velosipedad oma lujas populärižed. Vodespäi 1902
metropoliten radab lidnas (U-Bahn Berlin, vspäi 2009 om 10 jonod, 173 stancijad,
152 km raudted). Lidnelektrojonusiden verk nimitase S-Bahn Berlin, se om 331 km
pitte 166 stancijanke.



https://vep.wikipedia.org/wiki/Avstrii

Avstrii (saks.: Österreich), täuz' oficialine nimi — Avstrijan Tazovaldkund
(saks.: Republik Österreich), om mererandatoi valdkund Evropan keskuses. Vspäi
1955 neitraline valdkund om, vspäi 1995 — EÜ:n ühtnii. Sen pälidn da kaikiš
suremb lidn om Ven.

Vl 1918 redukun 17. päiväl Avstrii sai ripmatomut Avstrijan da Mad'jaranman
imperijan čihodamižen satuseks.

Avstrijal oma mavaldkundröunad Saksanmanke (röunan piduz — 801 km) da Čehanmanke
(402 km) pohjoižes, Slovakijanke (105 km) da Mad'jaranmanke (321 km)
päivnouzmas, Slovenijanke (299 km) da Italijanke (404 km) suves, Šveicarijanke
(158 km) da Lihtenšteinanke (34 km) päivlaskmas. Ühthine röunoiden piduz — 2524
km. Avstrii om mererandatoi valdkund.

Avstrii om Keskevropalaine valdkund, sen pind om 83 871 km². Mägikaz ma om:
keskmäine korktuz ülemba meren tazopindad om ümbri 900 metras. Päivnouzmpol'žed
Al'pad ottas Avstrijan znamasišt palad. Kaikiš korktemb čokkoim om
Grosglokner-mägi (3797 m).

Londuseližed pävarad oma kivivoi, kivihil', metallad (raudkivend, vas'k, cink,
magnii), antimonii; toižed varad — mec, kivisol, grafit, gidroenergii.

Valdkundan pämez' om federacijan prezident (saks.: Bundespräsident), kaik rahvaz
valičeb händast kuden voden strokuks. Prezident paneb radsijha federacijan
kanclerad — ohjastusen pämest.

Avstrijan suim (parlament) om kaks'kodine Federaline Keraduz (saks.
Bundesversammlung): ezmäine (ülembaine) kodi — Federaline Nevondkund da toine
(alembaine) kodi — Nacijannevondkund. Federaline Nevondkund kuctas
Bundestrat:aks (64 ühtnijad), federacijanmaiden suimad (landstag:ad) valitas sen
ühtnijoid nelläks vai kudeks vodeks (lanstagha kactes). Nacijannevondkund kuctas
Nacionalrat:aks (183 ühtnijad), kaik rahvaz valičeb sen ühtnijoid videks vodeks.

Avstrijalaižed — katoližen jumalankodikundan uskojad. Avstrijas om völ
ortodoksid, protestantoid, judaistoid da islamanuskojid.

Toižed sured lidnad (enamba 100 tuh. rist. vl 2014, surembaspäi penembha): Grac,
Linc, Zal'cburg, Insbruk. Vl 2014 kaik oli 77 lidnad valdkundas enamba mi 10
tuh. eläjidenke.

Avstrijan päeksport om mašinansauvomižen da elektrotehnižen tegimišton produkcii
(läz 25%), avtod da sen palad (7%), zelläd (5%); toine eksport — raudan
ühthesuladused da tegesed (3%), londuseline gaz (2%), vas'ken ühthesuladused
(2%), bumag (2%), alüminii (2%).



https://vep.wikipedia.org/wiki/Livii

Livii (arab.: ليبيا‎ Līb(i)jā), täuz' oficialine form — Livijan Valdkund (arab.:
دولة ليبيا Davlat Libja), om valdkund Pohjoižes Afrikas. Sen pälidn da kaikiš
suremb lidn om Tripoli.

Vl 1951 tal'vkun 24. päiväl Livijan erazvuiččed palad tedotiba ripmatomudes
Sures Britanijaspäi da Francijaspäi.

Livii om mavaldkundröunoiš Egiptanke päivnouzmas (röunan piduz — 1115 km),
Sudananke suvipäivnouzmas (383 km), Čadanke (1055 km) da Nigeranke (354 km)
suves, Alžiranke (982 km) da Tunisanke (459 km) päivlaskmas. Ühthine röun
kuivmadme — 4348 km. Livijan pohjoižed randad lainištab Keskmeri 1770 km
randanpirdanke.

Letetazangištod ottas Livijan läz 90% territorijad. Valdkundan kaikiš korktemb
čokkoim om Bikku Bitti-mägi, 2267 m meren pindan päl. Kaikiš madalamb čokkoim om
Sabhat Guzajil-sija, 47 m meren pindan al.

Klimat om räk da kuiv: Keskmeren subtropine mererandpolel (paneb 250-360 mm
sadegid vodes), letetazangišton tropine man südäimes (25 mm sadegid vodes).

Londuseližed pävarad oma kivivoi da londuseline gaz; toižed varad oma reskvezi
manaluižes, sauvondgips.

Parlament om üks'kodine Ezitajiden Kodi (arab. مجلس النواب‎‎ Mažlis Al' Nuvaab)
200 ühtnijanke (sidä kesken 30 oma naižed, eläjiden Livijas verhiden rahvahiden
om ezitajid). Ezmäine ištund oli vl 2014 elokun 4. päiväl Tobrukas, valitihe
prezidentad da kaht varaprezidentad, päministrad. Kaik hö tuliba radho
jäl'ghižel päiväl (5. eloku).

Istorižikš koume agjad om Livijas: Kirenaik sijadase päivnouzmas, Feccan om
suves, Tripolitanii levigandeb päivlaskmas.

Livijan toižed sured lidnad (enamba 200 tuh. ristitud vl 2012, surembaspäi
penembha): Bengazi, Misurat, Al' Baid, Ez Zavii, Al' Hums.



https://vep.wikipedia.org/wiki/%C5%A0veicarii

Šveicarii (saks.: Schweiz, franc.: Suisse, ital.: Svizzera, romanš.: Svizra) om
mererandatoi valdkund Evropan päivlaskmas da keskuses. Šveicarijal eile
oficiališt pälidnad, no sen pälidn om Bern («federaline lidn») de fakto.

Jäl'gmäine Konstitucii oli hüvästadud kaiken rahvahan referendumal vl 1999
sulakun 18. päiväl da tuli väghe vl 2000 vilukun 1. päiväl.

Šveicarijal oma mavaldkundröunad Francijanke päivlaskmas (röunan piduz — 525
km), Saksanmanke pohjoižes (348 km), Avstrijanke (158 km) da Lihtenšteinanke (41
km) päivnouzmas, Italijanke suves (698 km). Ühthine röunoiden piduz — 1770 km.

Al'pad ottas 58,5% valdkundan territorijad. Kaikiš korktemb čokkoim om
Düfur-mägenoc, 4634 m valdmeren pindan päl.

Ohjandusen form om federativine tazovaldkund kollektivižen valdkundanpänke,
äjiden partijoiden sistemanke, oiktan demokratijan elementoidenke. Kaik ottud
tobmudel käskused sab heitta rahvahan referendumal. Valdkundan pämez' om
Federaližen Nevondkundan nügüdläine prezident.

Parlament om kaks'kodine, molembad kodid oma ühtenjiččiden valdatusidenke.
Ezmäine kodi om Kantonoiden Nevondkund (saks.: Ständerat, fr.: Conseil des
Etats, it.: Consiglio degli Stati, romanš.: Cussegl dals Stadis) 46 ühtnijanke.
Toine kodi om Nacionaline Nevondkund (saks.: Nationalrat, fr.: Conseil National,
it.: Consiglio Nazionale, romanš.: Cussegl Naziunal) 200 ühtnijanke. Kaik rahvaz
valičeb molembiden kodiden ühtnikoid nelläks vodeks.

Radonoigendai tobmuz om Federaline Nevondkund (saks.: Bundesrat, fr.: Conseil
fédéral, it.: Consiglio federale) 7 ühtnijanke, parlament valičeb heid ičeze
velgusiden strokun pitte (4 vodeks). Kaikuččel vodel valitas ut prezidentad da
varaprezidentad.

Järgvaličendad federaližhe parlamentha oliba vl 2011 redukun 23. päiväl. Vl 2015
Simonetta Sommaruga om prezidentaks. Federaline kancler (ohjastusen pämez') om
Korina Kazanova vspäi 2008 vilukun 1. päiväspäi.

Šveicarii jagase 26 kantonha (pagištes tarkoiktas, 20 kantonha (saks. Kanton) da
6 pol'kantonha (Landesteil)). Kantonad voidas alajagadas ümbrikoihe (Bezirk),
ümbrikod — lidnoihe da kundoihe (Gemeinde), erased kundad — lidnrajonihe
(Stadtkreis).

Kaikiš surembad lidnad (enamba 100 tuh. ristitud vl 2013, surembaspäi penembha):
Cürih, Ženev, Bazel', Lozann, Bern, Vintertur. Vl 2014 kaik oli 143 eländpunktad
enamba mi 10 tuhad eläjidenke.

Šveicarijan päeksport om zelläd (16%, penicillin da streptomicin tobjas palas),
kuld (15%), kaikenvuiččed časud (7%); toine eksport — üläloštajad predmetad
(3%), obrädindmašinad lidnoiden da pertiden täht (2%), brill'jantad da hobed
(2%), elektruz (2%), platin (1%), almazad (1%).



https://vep.wikipedia.org/wiki/Turkanma

Turkanma vai Turcii (turkan kelel: Türkiye), täuz' oficialine form — Turkanman
(Turcijan) Tazovaldkund (turk. Türkiye Cumhuriyeti), om valdkund Azijan
suvipäivlaskmas, paloin Evropan suvipäivnouzmas (20% eläjid da 3% territorijad).
Pälidn om Ankar, kaikiš suremb lidn — Stambul.

Valdkundan aluz oli pandud tazovaldkundaks vl 1923 redukun 29. päiväl Osmanan
imperijan jagon satuseks.

Jäl'gmäine Konstitucii (turk.: Anayasa) om nellänz' lugul. Se tuli väghe vl 1982
kül'mkun 7. päiväl sodaohjastusen aigan, äiluguižiden möhembaižiden
vajehtusidenke.

Turkanma om mavaldkundröunoiš Grekanmanke (röunan piduz — 192 km) da
Bolgarijanke (223 km) päivlaskmas, Gruzijanke (273 km), Armenijanke (311 km),
Azerbaidžananke (17 km) da Irananke (534 km) päivnouzmas, Irakanke (367 km) da
Sirijanke (899 km) suves. Ühthine röunoiden piduz om 2816 km. Valdkundan
pohjoižed randad lainištab Must meri, suvižed randad — Keskmeri, päivlaskmaižed
randad — Egeine meri da Mramormeri. Ühthine randanpird — 7200 km.

Londuseližed pävarad oma kivihil', metallad (raudkivend, vas'k, kuld, hrom,
magnii, artut', barii, stroncii), antimonii, bor; toižed varad — mramor,
mouckivi, perlit, korund, jartal', savi, mahuz, gidroenergii.

Ohjandusen form om unitarine konstitucine parlamentine tazovaldkund. Valdkundan
pämez' om prezident (turk.: Cumhurbaşkanı). Parlament änestab prezidentan
kandidatoid, sid' kaik rahvaz valičeb prezidentad videks vodeks, ühten kahtenden
strokun om voimuz. Parlament-žo valičeb ohjastusen (turk.: Bakanlar Kurulu)
ministrid ičeze ühtnijoišpäi, ezinijan partijan lider tegese päministraks
(turk.: Başbakan) paksus, nelläks vodeks. Ohjastuz om radonoigendajan tobmuden
pä.

Parlament om üks'kodine Sur' Nacionaline Suim (turk.: Türkiye Büyük Millet
Meclisi — TBMM) vai muite Suim (Medžlis) (turk.: Meclis) 550 ühtnijanke. Kaik
rahvaz valičeb heid nelläks vodeks. Partijoiden äniden barjer om 10% putumha
parlamentha.

Prezidentad valitihe vl 2014 elokun 10. päiväl kaikel rahvahal ezmäižen kerdan
valdkundan istorijas. Nügüdläine prezident om Redžep Tajip Erdogan vs 2014
elokun 28. päiväspäi (sai 51,79%). Järgvaličendad parlamentha oliba vl 2015
kezakun 7. päiväl. Nügüdläine päministr om Ahmet Davutoglu vs 2014 elokun 28.
päiväspäi.

Turkanma alajagase 81 agjaha (üks'lugu turk.: il). Agjad alajagadas 957 rajonha
(üks'lugu turk.: ilçe) vl 2013. Äjad rajonad alajagase lidn- da küläkundoihe
(üks'lugu turk.: belediye). Lidnad alajagadas fartaloihe (üks'lugu turk.:
mahalle).

Turkanman 6 lidnad-millionerad (vl 2012, surembaspäi penembha) oma: Stambul,
Ankar, Izmir, Burs, Adan, Gaziantep.

Turkanman päeksport om erazvuiččed sobad (läz 20%), elektromašiništ da
koditehnik (läz 15%), avtod da jüguavtod dai niiden varapalad (11%), raud da
teraz (7%); toine eksport — söndtavarad (5%), kivivoi (3%), kuld (2%), šinad
(1%), cement (1%).



https://vep.wikipedia.org/wiki/Sobad

Sobad oma kaik omblendtegesed, kudambid ristit paneb ičheze. Sobad oleldas
kanghaspäi, šaržaspäi, nahkaspäi da karvaspäi. Ristit paneb sobid kaičemha ičeze
hibjad ümbrišton pahan valatoitusespäi (sän arvoimižed, gavedid, toksižed
substancijad). Mugažo estetine funkcii om sobil, se sädab ristitun mel'kuvad
(imidž), a sen tagut kactas hänen kundaližiš roliš.

Aigaližen Keskaigan evropalaižiden sobiden stil' muštatab Rahvahiden Suren
sirdmižen aigan polhe. Ne oliba karvakahad da nahkaižed vihmsobad,
kaičendsobiden nahkaižed da luižed elementad, primitivižed kengäd da hatrad
štanoiden täht. Pit'kad da lühüdad tunikad, kudambid sobdäs ühten toižhe;
vihmsobad nahkoišpäi vai ombletud kanghan teroišpäi, ühthesidoihe niid čomitadud
vai ei rihmoil. Štanad oliba lühüdad pol'vihesai (vai kombuihesai); pit'kad
kingitadud hatril kindrile vai ottud nahkaižil čulkil.

Jumalankodikundan valdoičendan pord märiči keskaigaižen ristitun elonmahtust da
kundan socialižid röunoid. Ristankandajiden mänendad (1095-1270) abutiba
Päivnouzmman modan levigandusele Evropadme. Sobiden tegimišt oli primitivine da
goll', sen tagut tehmine oli unificiruidud. Sidä vaste, soban mülü da suruded
oliba sured, znamasižed. Ricariden turnirad sünduiba «rodun» kostümid. Ned oliba
kirjavikš, asimmetrižiden kuvidenke, turniriden ekipiruindan mödhe (somused,
štandartad, rodunznamad, heboiden poponad).

XIX. voz'sadal purumašinad da elektrust sädihe, sen tagut manufakturoiden
tehnologijad saiba ut korktut. Vl 1790 Žozef Mari Žakkar sädi ühtennimižiden
staviden, se lujeni poimetišen tarkoiktust da kanghiden tehmižen pigut. Mašinoil
ratud sobad tegihe odvaks kaikiden ristituiden täht. Edel sidä sobad jämedan
ümbriradmižen materiališpäi dominiruiba, a sobid hoikiš materiališpäi vaiše
aristokratad da elokahad ristitud panihe. Necil pordolpäi nügüdläižed sobiden
tipad tuliba meihepäi: hibjan kabardajad sobad, lühüdan hijamanke, kezaližed da
tal'veližed, muzevan mujun kanghišpäi. Sanitariž-gigijenižiden da ekonomižiden
arvoimižiden paremboičend vei sihe azjaha, miše Evropan da Pohjoižamerikan
ristituiden enambuz paneškanzi alembaižid sobid.

Etnižed sobad voidas olda jogapäiväižikš, tulemha, veroid panemha eloho.
Mugoižed sobad kaitas rahvahansädoiden veroid.



https://vep.wikipedia.org/wiki/Grekanma

Grekanma (grek.: Ελλάδα, Elláda), täuz' oficialine nimi — Grekanman Tazovaldkund
(grek.: Ελληνική Δημοκρατία, Ellīnikī́ Dīmokratía), om valdkund Evropan suves,
Adriatikan, Ionižen meren da Keskmeren randoil. Afinad oma sen pälidn, ned oma
Grekanman kaikiš suremb lidn.

Valdkund om PAKO:n ühtnii vspäi 1952 (vozil 1974-1980 oli lähtnu sišpäi), vspäi
1981 om EÜ:n ühtnii.

Jäl'gmäine Konstitucii (grek.: Σύνταγμα της Ελλάδας, Sintagma tis Elladas) om
väges vs 1975 kezakun 11. päiväspäi (voziden 1986, 2001 da 2008 znamasižiden
vajehtusidenke).

Grekanmal om mavaldkundröunoid Albanijanke lodehes (röunan piduz — 212 km),
Makedonijan Tazovaldkundanke (234 km) da Bolgarijanke (472 km) pohjoižes,
Turcijanke pohjoižpäivnouzmas (192 km). Ühthine röunoiden piduz om 1110 km.
Valdkundan pind — 131 597 km², sidä kesken kahten tuhan saren pind — 25 100 km²
(valdkundan territorijan läz videndest). Sen randad lainištadas Keskmeren mered:
päivlaskmaižed — Adriatik da Ionine, suvižed — Kritan da Livijan, päivnouzmaižed
— Egeine da Frakine. Ühthine randanpird om 13 676 km.

Grekanma om mägikaz ma. Valdkundan kaikiš korktemb čokkoim om Olimp-mägen
Mitikas-mägenpä (2917 m).

Londuseližed pävarad oma kivivoi, bur hil', metallad (raudkivend, boksitad,
cink, nikel', hahktin, magnii), gidroenergii; toižed varad oma kivisol, mramor.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Parlamentan ühtnijad valitas händast videks vodeks.
Prezident om armijan päkäsknik. Hän voib käta käskusid tagaze parlamentha
toštkaclendan täht.

Parlament (grek.: Βουλή των Ελλήνων, Voulí ton Ellínon) om üks'kodine. Kaik
rahvaz valičeb sen 300 ühtnijoid kerdan nelläs vodes. Parlamentan tobmuden
partijan lider tegese päministraks.

Grekanma alajagase 13 agjaha (üks'lugu grek.: περιφέρεια, periféreia). Agjad
alajagase 74 agjan ühtnikha (üks'lugu grek.: περιφερειακή ενότητα, perifereiakí
enótita), niiden kontinentröunoid enččikš nomoikš (54 nomad oliba Grekanman
päühtnikoiš edel 2011 vot) jättihe vajehtuseta paksumba kaiked. Agjan ühtnikad
jagadas 325 municipaližhe ühtnikho (üks'lugu grek.: δήμος, dímos). Periferijad
oma seičemen decentraliziruidud administracijan (äilugu grek.: αποκεντρωμένες
διοικήσεις, apokentroménes dioikíseis) ohjandusen al. Üks'jäine avtonomii — pühä
Afon-mägi grekižes Makedonijas. Kaik administrativižed ühtnikad oma
ičeohjandusen al.

Afinad-pälidnas elädas 35% valdkundan ristitištod. Toižed sured lidnad (enamba
100 tuh. rist. vn 2011 rahvahanlugemižen mödhe, surembaspäi penembha):
Salonikid, Patrad, Iraklion, Laris, Volos, Aharnes. Vl 2011 kaik oli 65 lidnad
enamba mi 14 tuhad eläjidenke valdkundas.

Eläjiden lugu — 10,8 mln. Enamba 97% eläjid vl 2006 oliba ortodoksižen
jumalankodikundan hristanuskojad.

Grekanman päeksport om söndtavarad (nižu, tabak, kala, sagud, puvoi, fruktad da
maplodud, vin da vinmarj — kaik läz 25%), kivivoi (9%), erazvuiččed sobad (läz
8%), zelläd (6%); toine eksport — polimerad (läz 5%), likkuimed (lendimed,
treilerad — 2%), vanuimed da kabeläd (2%), cement (1%). Sen ližaks, turizm,
rahvahidenkeskeižed jüguvendad lendimil da laivil todas äi rahoid büdžetha.



https://vep.wikipedia.org/wiki/Avstralii

Avstralii (angl.: Australia) om üks'jäine valdkund ühtennimižel kontinental.
Täuz' oficialine nimi om Avstralijan Ühtištuz (angl.: Commonwealth of Australia
[ˈkɒm.ənˌwɛlθ əv əˈstreɪljə]). Pälidn om Kanberr.

Vs 1901 vilukun 1. päiväspäi Avstralii tegihe Suren Britanijan dominionaks da
zavodi ičeze formiruind valdkundaks.

Vl 1986 keväz'kun 3. päiväl Avstralii sai täut ripmatomut Sures Britanijaspäi,
sen parlamentan käskusišpäi.

Avstralii-valdkund sijadase ühtennimižel kontinental, Indižen da Tünen
valdmeriden keskes. Valdkundan pind om 7,692,024 km² (kudenz' sija mail'mas).
Valdkundröunoid madme eile. Randanpird 25,760 km. Indonezii, Päivnouzmaine Timor
da Papua — Uz' Gvinei sijadasoiš pohjoižpoles, Solomonan Sared, Vanuatu da Uz'
Kaledonii oma pohjoižpäivnouzmpoles, Uz' Zelandii — suvipäivnouzmpoles.

Sur' Zaborkrif vedase pidust' kontinentan pohjoižpäivnouzmašt randad. Valdkundan
kaikiš korktemb čokkoim om Mouson-vulkan (2745 m) Herd-sarel läz Antarktidad.
Kaikiš korktemb kontinentaline čokkoim om Koscüško-mägi (2228 m). Kaikiš
pidembad joged oma Murrei (Marri) sen Darling-ližajogenke. Umbištadud solakaz
Eri-järv (Kati Tand) täudes olendas om kaikiš suremb Avstralijas, 9500
nellikkilometrhasai pindanke.

Londuseližed pävarad oma kivihil', kivivoi, londuseline gaz, kaikenvuiččed
metallad (raudkivend, boksitad, vas'k, kuld, hobed, tin, hahktin, cink, marganc,
harvad mametallad, uran); toižed varad — almazad, lete.

Ohjandusen form om federativine parlamentine konstitucine monarhii. Valdkundan
pämez' om britanijan Elizavet Toine-kunigaznaine. Kunigaznaine paneb ičeze
ezitajad, jenaral-gubernatorad, radsijha, Avstralijan päministran nevondan
mödhe. Jenaral-gubernator om armijan päkäsknik, hän paneb aigad valičemha
päministrad. Parlamentan alakodin enambusen lider tegese päministraks päazjas.
Vaiše alakodin ühtnijad tehtas ministrikš. Nügüdläine päministr om Malkol'm
Ternbull.

Parlament (angl.: The Commonwealth Parliament) om kaks'kodine. Kunigaznaine om
parlamentan ühtnijaks mugažo. Üläkodi om Senat (angl.: Senate), kaik rahvaz
valičeb sen 76 ühtnijoid kudeks vodeks. Senatan pol' udištase koumes vodes
päliči. Alakodi om Ezitajiden Kodi (angl.: House of Representatives) 150
ezitajanke, kaik rahvaz valičeb heid koumevoččen valdatusiden strokunke.

Lidnad-millionerad (vl 2012, surembaspäi penembha): Sidnei, Mel'burn, Brisben,
Pert, Adelaid. Valdkundan ristitišton kaks' koumandest eläb neniš
valdmererandaližiš lidnoiš.

Vl 2012 Avstralijan päeksport oli raudkivend (22%), kivihil' (18%), kuld (8%),
londuseline gaz (6%), kivivoi (5%); toine eksport — söndtavarad (läz 4%), nižu
(3%), cinkan da hahktinan kivendod (2%), vill (1%), puvill (1%).



https://vep.wikipedia.org/wiki/Saudan_Arabii

Saudan Arabii, täuz' oficialine nimituz — Saudan Arabijan Kunigahuz (arab.
المملكة العربية السعودية, vepsän transkripcii: al' Mamläkatu al' Arabijatu as
Saudijatu), om kaikiš järedamb valdkund Arabijan pol'sarel. Se sijadase
Suvipäivlaskmpol'žen Azijan territorijal. Pälidn da kaikiš suremb lidn om Rijad.

Saudan Arabii om araban kahtenz' valdkund ičeze ristitišton lugun mödhe (Alžiran
jäl'ghe).

Saudan Arabijan päkäskuz om valdkundan konstitucijaks. Se om vahvištadud
kunigahal da publikoitud vl 1992 vilukun 31. päiväl.

Saudan Arabii röunatab Iordanijanke (röunan piduz — 731 km), Irananke (811 km)
da Kuveitanke (221 km) pohjoižes, Kataranke (87 km) da Araban Ühtenzoittud
Emiratoidenke (457 km) päivnouzmas, Omananke suvipäivnouzmas (658 km) da
Jemenanke suves (1307 km). Ühthine röunoiden piduz om 4272 km. Saudan Arabijan
randad lainištab Persijan laht pohjoižpäivnouzmas da Rusked meri päivlaskmas.
Ühthine randanpird — 2640 km.

Mäged oma man päivlaskmal, letkesižed rahvahatomad mad oma valdkundan
päivnouzmpolel. Kaikiš korktemb čokkoim om Džabal' Savd-mägi (3133 m). Kaikiš
madalamb om valdmeren tazopind. Surid kaikenaigaižid jogid ei ole, no om äi
ojandehid. Mecoid ei ole olmas. Maižandusele sättujan territorijan pind om 1,8%.

Ohjandusen form om unitarine islamine absolütine monarhii. Valdkundan pämez' om
kunigaz. Kaik koume tobmuden sarakod alištudas hänele. Kunigaz paneb kaikid
niiden ülembaižiden organoiden ühtnijoid radnikusele. Nügüdläine kunigaz om
Salman ibn Abdul Aziz vs 2015 vilukun 23. päiväspäi, hän-žo om päministraks.
Radonoigendai tobmuz om Ministriden Nevondkund (ministrišt) sen ezimehenke. Kaik
ministrad oma kunigahan heimolaižed. Vaiše kunigahale sab vahvištada valdkundan
käskusid i vaiše islaman šariatan da Koranan ramuziš.

Käskusenandai tobmuz om Konsul'tativine Suim (arab. Medžlis aš Šura)
(parlamentan sijas) 150 ühtnijanke (kaikid heid kunigaz paneb radsijihe 4
vodeks, vspäi 2011 voib naižid-ki).

Käskuzkundaline tobmuz om religiozižiden käskuzkundoiden sistem šariatanke
oiktusiden aluseks. Sen pä om Ülembaine käskuzkundaline nevondkund (12
ristitud).

Administrativiž-territorialižikš Saudan Arabii alajagase 13 agjaha (vai
provincijha, arab. mintakah).

Saudan Arabijan lidnad-millionerad (2013): Rijad (pälidn), Džidd, Mekk, Medin,
Dammam, Taif.

Saudan Arabii tegeb kivivoin üks' kaikiš suriš eksportoišpäi mail'mas. Kivivoi
da sen produktad ottas ühesa kümnendest valdkundan eksportad. Vl 2012 AÜV,
Kitai, Japonii, Suvikorei da Indii oliba pätorguindühtnijoikš (60% eksportad da
pol'importad).



https://vep.wikipedia.org/wiki/Kitai

Kitai (ičeze nimi — kit.: 中國 / 中国, pin'jin': Zhōngguó, vepsän kirjamil Čžun Go
«keskvaldkundad»), täuz' oficialine nimi om Kitain Rahvahaline Tazovaldkund
(kit.: 中華人民共和國, pin'jin': Zhōnghuá Rénmín Gònghéguó, vepsän kirjamil: Čžunhua
Žen'min' Gunhego) om valdkund Azijan päivnouzmas. Se om kaikiš suremb valdkund
mail'mas ristitišton lugun mödhe. Pälidn om Pekin.

Vl 1912 vilukun 1. päiväl Kitain Tazovaldkundan aluz oli pandud (ohjandab
Taivan'-sarel tähäsai).

Kitai om mavaldkundröunoiš 14 valdkundanke: Vjetnamanke (röunan piduz — 1297
km), Laosanke (475 km) da Mjanmaranke (2129 km) suves, Indijanke (2659 km),
Butananke (477 km), Nepalanke (1389 km) da Pakistananke (438 km)
suvipäivlaskmas, Afganistananke (91 km), Tadžikistananke (477 km) da
Kirgizstananke (1063 km) päivlaskmas, Kazahstananke lodehes (1765 km),
Mongolijanke (4630 km) da Venämanke (4179 km) pohjoižes, KRDT:nke (1352 km)
pohjoižpäivlaskmas. Ühthine röunoiden piduz om 22 457 km.

Valdkundan pind om 9 596 960 km² (koumanz' sija mail'mas Venäman da Kanadan
jäl'ghe). Kitain päivlaskmaižed randad lainištadas Tünen valdmeren Kitain
Päivnouzmmeri da Pakuine meri, suvižed randad — Kitain Suvimeri. Ühthine
randanpird om 14 500 km.

Tibetan mägišt otab valdkundan suvipäivlaskmpalad. Gimalajad seištas Indijan
röunal, niiden kaikiš korktemb čokkoim om kaikiš korktemb Mal Džomolungm-mägenoc
(8850 m). Kaikiš madalamb čokkoim om Turfanan alang, -154 m. Znamasižed joged
oma Janczi da Huanhe. Mecad ottas 22,3% territorijad.

Londuseližed pävarad oma kivihil', metallad (raudkivend, boksitad, tin, hahktin,
cink, vanadii, molibden, vol'fram, artut', uran, harvad mametallad), kivivoi,
londuseline gaz, antimonii, gidroenergii (kaikiš suremb mail'mas), mahuz.

Ohjandusen form om unitarine socialistine tazovaldkund dominirujanke partijanke
(Kitain Kommunistine Partii, KKP) päižeks. Valdkundan pämez' om Kitain ezimez',
hän om KKP:n keskuzkomitetan päsekretar', hän-žo om armijan päkäsknik
(Keskuzsodanevondkundan ezimez') tobjimalaz. Valdkundaližen Nevondkundan pämez'
om ohjastusen ezimez'.

Parlament om üks'kodine Kaiken Kitain Rahvahan Ezitajiden Suim (kit.: 全国人民代表大会,
pin'jin': Quánguó Rénmín Dàibiǎo Dàhuì, vepsän kirjamil: Cüan'go Žen'min' Daibäo
Dahuei) 2987 ühtnijanke. Kaik rahvaz da azekahad väged valitas heid videks
vodeks. Todesine käskusenandai tobmuz om KKP, parlament vaiše vahvištab sen
pätandoid.

Kitain ohjandai om Si Сzin'pin. Vs 2013 keväz'kun 15. päiväspäi Li Kecän om
ohjastusen pämeheks. Järgenduseližed valičendad parlamentha oliba vl 2013
keväz'kun 5-17. päivil.

Kitai jagase 34 regionha: 23 agjad (provincijad), 5 avtonomišt agjad, 4 lidnad
keskuzalištusenke (Pekin, Šanhai, Čuncin, Tän'czin') da 2 erilišt
administrativišt agjad (Honkong da Makao). Regionad alajagase 333 ümbrikho, ned
— 2853 rajonha.

Lidnad-millionerad (lidnümbrikod enamba 6 mln. rist. vn 2010 rahvahanlugemižen
mödhe, surembaspäi penembha): Šanhai (ekonomine pälidn), Pekin (administrativine
pälidn), Čuncin, Guančžou, Šen'čžen', Tän'czin', Uhan', Dunguan', Honkong,
Fošan', Čendu, Nankin. Vl 2012 kaik om enamba 160 lidnad-millionerad valdkundas.

Vl 2014 Kitain da AÜV:oiden kogosüdäiproduktad oma kaikiš surembad mail'mas da
läz tazostadud keskneze. Sil-žo aigal Kitain ižanduz šingotase hotkemb
amerikašt.



https://vep.wikipedia.org/wiki/Japonii

Japonii (jap.: 日本 Nippon / Nihon), täuz' oficialine nimi om Japonijan Valdkund
(jap.: 日本国 Nippon-koku / Nihon-koku), om sar'hine valdkund Päivnouzmaižes
Azijas. Sen pälidn da kaikiš suremb lidn om Tokio.

Valdkundan konstitucijan ühesanz' kirjutuz kel'dab sidä armijan olemaspäi i
sodoihe ühtnemaspäi. Amerikan Ühtenzoittud Valdkundad oma irdvaruitomuden
kaičijaks.

Paleolitine kul'tur läz 40 tuhad vot tagaz paneb Japonijan sarišton
elänzoitmižen ezmäižen datan.

Vozil 1904-1905 Venälaiž-Japonine soda oli Venäman da Japonižen imperijoiden
keskes.

Vl 1931 Japonijan imperijan sodaväged otiba Man'čžurijan territorijad pätamha
londuseližiden varoiden vajaguden problemad. Vl 1933 imperii läksi Nacijoiden
Ühtnendaspäi. Vozil 1941-1945 Japonii ühtni Toižhe mail'man sodha i oli
okkupiruidud AÜV:oil sodan lopus. Amerikaižed sodabazad da sodaväged oma
Japonijas tähäsai.

Valdkundan Konstitucii (jap.: 憲法 kempo:) om Meidzi-aigaspäi, tuli väghe vl 1890.
Japonijan ohjastuz da okkupacijan väged vaumičiba revolücižid kohendusid sihe,
ned tuliba väghe vl 1947 semendkun 3. päiväl, sil aigalpäi ni üht kohendust sihe
ei olend. Sen paloin, sodamehed ei voigoi nügüd' rata ministrikš, tazostihe
naižiden i mehiden oiktusid. Vspäi 1956 Japonii om ÜRO:n ühtnijan.

Japonijan sarištos om 6 852 sared. Kaikiš surembad niišpäi oma Honšü, Hokkaido,
Küšü da Sikoku, ned oma sarišton 97% territorijad. Kuiv ma — 364,4 tuh. km² (vl
2006), saum vezid om 1/33 (13,5 tuh. km²).

Japonii om sar'hine valdkund, ei ole valdkundröunoid madme. Lähembaižed
valdkundad oma Venäma, Suvikorei da Kitai (sen Taivan'). Randanpird — 29 751 km.
Japonijan suvipäivlaskmaižed randad lainištab Kitain Päivnouzmmeri, lodehližed
randad — Japonijan meri, Hokkaidon pohjoižed randad — Ohotskan meri, südäirandad
— Japonijan südäimeri. Kaik nened mered mülüdas Tünen valdmeren basseinha.

Reljef om mägikaz, mäged ottas valdkundan koume nelländest. Lumi venub
kaikenaigašti korktil mägenpäil. Kaikiš korktemb čokkoim om Fudzi-vulkan (3 776
m). Kaik om 108 aktivišt vulkanad valdkundas. Lujad manrehkaidused oma paksud.
Joged oma lühüdad, no tihedaks sijatud da täuz'vezižed. Kaikiš suremb reskveden
järv om Biv-järv 670 nellikkilometrad pindanke.

Londuseližed varad oma reskvezi, londuseline gaz, kivihil', rik, jod, kuld.
Kivivoin da metalloiden varad oma pened (raudkivend, marganc, hahktin, cink,
vas'k, hrom, hobed).

Ohjandusen form om unitarine konstitucine parlamentine monarhii. Valdkundan
pämez' da simvol om imperator, vspäi 1989 Akihito, 125nz' lugul. Hänen
ohjastusen aig nimitase Heisei:kš.

Parlament (jap.: 国会 kokkai) om käskusenandajaks tobmudeks täuzin. Se om
kaks'kodine, 722 ühtnijanke. Üläkodi om Nevonikoiden kodi (jap.: 参議院 sangi-in)
242 nevonikanke, heid valitas kudeks vodeks, pol' udištase jogahižes koumes
vodes. Alakodi om Ezitajiden kodi (jap.: 衆議院 šü:gi-in), siš om 480 deputatad,
heid valitas nelläks vodeks. Rahvahanikad oma valičemižoiktusenke 20-voččes
igäspäi.

Imperator paneb päministrad (ministrišton ezimest) radsijale parlamentan
taričendan mödhe sen ühtnijoišpäi. Ministrišton ezimez' om radonoigendajan
tobmuden pämez', hän formiruib ohjastust. Sindzo Abe radab päministran vs 2012
tal'vkun 12. päiväspäi.

Japonijas elädas japonijalaižed (98%), pen' lugumär om korejalaižid da
verazmalaižid.

Mail'man kaikiš suremb lidnaglomeracii sijadase Japonijas — enamba 30 mln
ristituid elädas Tokios da läz sidä.

Vl 2012 ristitišt oli 126 659 683 eläjad. Ühesa japonijalaižid kümnespäi elädas
lidnoiš.

Toižed 11 lidnad-millionerad (vl 2010, surembaspäi penembha): Jokoham, Osak,
Nagoi, Sapporo, Kobe, Kioto, Fukuok, Kavasaki, Saitam, Hirošima, Sendai. Vl 2010
786 lidnad oli valdkundas.



https://vep.wikipedia.org/wiki/Armenii

Armenii (arm.: Հայաստան, Hajastan), täuz' oficialine nimi — Armenijan
Tazovaldkund (armen.: Հայաստանի Հանրապետություն, Hajastani Hanrapetutjun), om
mererandatoi valdkund Evrazijas, Kavkazantagaižes. Pälidn da kaikiš suremb lidn
om Jerevan.

Armenii om mavaldkundröunoiš Azerbaidžananke päivnouzmas da suvipäivlaskmas
(röunoiden piduz — 996 km), Irananke suves (44 km), Turkanmanke päivlaskmas (311
km) da Gruzijanke pohjoižes (219 km). Ühthine röunoiden piduz — 1570 km. Armenii
om mererandatoi valdkund. Valdkundan pind — 29 743 km².

Ohjandusen form om unitarine prezidentine tazovaldkund. Valdkundan pämez' om
prezident, kaik rahvaz valičeb händast videks vodeks. Prezident paneb
päministrad radsijha parlamentanke sättutandan jäl'ghe.

Parlament (arm.: խորհրդարան, Horhrdaran) om üks'kodine Nacionaline Suim (arm.:
Հայաստանի Ազգային Ժողով Hajastani Azgajin Žogov) 131 ühtnijanke. Kaik rahvaz
änestab sen kandidatoid kerdan vides vodes.

Armenii alajagase 10 agjaha (arm. մարզ marz) da Jerevan-lidnankundha.
Pälidnankund alajagase rajonihe. Agjad alajagase kundoihe. Vl 2011 kaik oli 932
kundad, sidä kesken 871 küläkundad da 61 lidnankundad.

Toižed sured lidnad (enamba 80 tuh. rist. vl 2014, surembaspäi penembha): Gümri,
Vanadzor. Vl 2011 kaik oli 48 lidnad valdkundas.

Vl 2009 Armenijan päeksport oli vas'k da sen ühthesuladused (23%), raudan
ühthesuladused (13%), alkogoližed jomad (10%), almazad (9%), alüminii da sen
ühthesuladused (9%); toine eksport — kuld (5%), kofe (2%), cink, cement,
stökoltegesed.



https://vep.wikipedia.org/wiki/Va%C5%A1ington_(lidn)

Vašington (anglijan kelel: Washington, D.C. [ˈwɑʃɪŋtən ˌdiː ˌsiː]) om Amerikan
Ühtenzoittud Valdkundoiden pälidn. Oficialine nimi om Kolumbijan federaline
ümbrik. Se om ičenaine territorii, kudamb ei mülü toižihe štatoihe.

Lidnan deviz om (latinan kelel): Justitia Omnibus (angl.: Justice for All,
«Oigedsudind kaikiden täht»).

Lidn sai ičeze nimen ezmäižen Ühtenzoittud Štatoiden prezidentan Džordž
Vašingtonan mödhe. Vodespäi 1871 Vašington, Džordžtaun da toižed rajonad oma
ühtenzoittud Kolumbijan federaližhe ümbrikho (anglijan kelel: District of
Columbia, lühüdas: D.C.). Amerikalaižed tobjimalaz kuctas paginas lidnan
«Di-Si»:kš vai «Vašington Di-Si»:kš, miše erištada lidnad ühtennimižes štataspäi
AÜV:oiden lodehel.

Vašington seižub AÜV:oiden pohjoižpäivnouzmas, 53 kilometras Atlantižen
valdmeren randištospäi. Lidnan sijaduz om Potomak-jogen pohjoižrandal, sil om
röunad Virginii-štatanke suvipäivlaskmal da Merilend-štatanke kaikil toižil
polilpäi. Puištod ottas lidnan videndest, saum vezid om kümnendez (18
nellikkilometrad).

Klimat om subtropine neps. Heinkun keskmäine lämuz om +26,6 C°, vilukun — +2,2
C°. Paneb sadegid 1010 mm vodes (67-101 mm kuidme).

Vs 2015 vilukun 2. päiväspäi Müriel' Elizabet Bouzer radab 8. lidnan pämehen.
Nece naine vajehti endišt pämest, Vinsent Grejad.

Valdkundan koumen tobmuden oksiden ezitaikundad sijadasoiš Vašingtonas, sidä
kesken AÜV:oiden prezidentan rezidencii (Vauged Pert') om, a mugažo rahvahaližen
znamoičendan muzejad da muštpachad. Mail'man bankan, Rahvahidenkeskeižen
valütfondan, Amerikan valdkundoiden organizacijan (AVO), Amerikoidenkeskeižen
bankan da Panamerikaižen tervudenorganizacijan päfaterad oma lidnas.

Avtobusad, ezilidnelektrojonused, velosipedad i taksid oma kundaližeks
transportaks lidnas da sen ezilidnoiš. Vodespäi 1976 metropoliten radab lidnas
(angl. Washington Metro, Metrorail, Metro, vspäi 2014 om 6 jonod, 91 stancijad,
188 km raudted). Päraudtestancii om kaikiš järedambišpäi AÜV:oiš.



https://vep.wikipedia.org/wiki/Ukrain

Ukrain (ukr.: Україна, se om täuz' oficialine nimituz) om valdkund
Päivnouzmaižes Evropas. Pälidn da kaikiš suremb lidn om Kijev.

Vl 1991 kezakun 30. päiväl Ukrain tedoti ičeze ripmatomudes NSTÜ:späi. Sil-žo
vodel tal'vkun 1. päiväl tegihe referendum ripmatomuden polhe, i vl 1991
tal'vkun 26. päiväl ripmatomuz linni täudeks.

Ukrain om mavaldkundröunoiš Vaugedvenämanke pohjoižes (röunan piduz — 1111 km),
Venämanke pohjoižpäivnouzmas, päivnouzmas (1944 km) da de fakto suves,
Romanijanke (601 km), Moldovanke (1202 km), Mad'jaranmanke (128 km) da
Slovakijanke (97 km) päivlaskmas, Pol'šanmanke lodehes (535 km). Ühthine
röunoiden piduz om 5618 km. Ukrainan suvižed randad lainištadas Keskmeren Must
meri da Azovmeri. Ühthine randanpird om 2782 km.

Valdkundan pind om 576 628 km² Kriman territorijata, vai 603 549 km² Kriman
lugemiženke.

Londuseližed pävarad oma kivihil', raudkivend, marganc, magnii, titan, nikel',
keitandsol, mustma; toižed varad oma kivivoi, londuseline gaz, artut', grafit,
kaolin, mec.

Ohjandusen form om unitarine konstitucine prezidentiž-parlamentine tazovaldkund
äjiden partijoiden sistemanke (enamba 200 partijad vl 2012). Valdkundan pämez'
om prezident, hän-žo om armijan päkäsknik. Kaik rahvaz valičeb prezidentad
kerdan vides vodes. Enamba kahtid strokuid jäl'geten ei sa.

Parlament om üks'kodine Ülembaine Nevondkund (ukr.: Верховна Рада) 450
ühtnijanke, kaik rahvaz valičeb heid videks vodeks. Röun om 5% putumha
parlamentha partijoiden täht.

Vl 2014 semendkun 25. päiväl jäl'gmäižed prezidentan valičendad oliba, ned ei
olgoi ičeze strokul. Nügüdläine videnz' lugul prezident om Pötr Porošenko (sai
54,70%). Jäl'gmäižed valičendad parlamentha oliba vl 2014 redukun 26. päiväl,
ned ei olgoi ičeze strokul. Vladimir Groisman radnikoičeb päministran vs 2016
sulakun 14. päiväspäi.

Valdkundan konstitucijan mödhe, Ukrain alajagase 27 regionha: 24 agjaha (ukr.:
область), 1 avtonomižhe tazovaldkundha (ukr.: автономна республіка, se om Kriman
Tazovaldkund) da 2 lidnha eriližen statusanke (ukr.: містo зі спеціальним
статусом, ned oma Kijev da Sevastopol'). Vl 2015 Kriman Tazovaldkund da
Sevastopol'-lidn kontroliruiše Venämal de fakto. Luganskan Rahvahaline
Tazovaldkund rahvahidenkeskeižeta tundištuseta pidab kontrolin al Luganskan
agjan palad. Doneckan Rahvahaline Tazovaldkund rahvahidenkeskeižeta tundištuseta
kontroliruib Doneckan agjan palad.

Toižed sured lidnad (enamba 650 tuh. ristituid vl 2014, surembaspäi penembha):
Har'kov, Odess, Dnepropetrovsk, Doneck, Zaporožj, L'vov, Krivii Roh. Kaik om 459
lidnad valdkundas.

Kaikiš suremb ristitišt oli 52,2 mln vl 1993. Vozil 1993-2010 valdkundan
ristitišt poleni 12 procental lähtendan elämha verhižhe maihe tagut,
sündutandmäran polendusen da kolendmäran ližadusen satuseks. Vl 2014 eläjiden
lugu oli läz 42—44 millionad ristitud (Krimata vai senke).

Ukrainan päeksport om raud, teraz da tegesed niišpäi (33%); toine eksport —
kivivoi (4%), podsolnušnikan semned da pühävoi (4%), vagonad (4%), nižu (2%),
kukuruz (2%), margancraudasine ühthesuladuz (2%), kivihil' (2%), likkuimed
lendimiden täht (1%), vas'k (1%), korund (1%), kakao (1%), ozr (1%), sagud (1%).



https://vep.wikipedia.org/wiki/Pari%C5%BE

Pariž (francijan kelel: Paris [paˈʁi] «pari») om Francijan pälidn da kaikiš
järedamb lidn. Se om valdkundan kaikiš znamasižemb ekonomine da kul'turine
keskuz.

Parižan sijaduz om Keskfrancijan pohjoižpoles, Il'-de-Frans-regionas, Senanjogen
molembil randoil. Parižas om eräzvuiččiden rahvahankeskeižiden organizacijoiden
päfaterid. Megapolisan pind om 105,4 km². Eläjiden lugu om enamb 2,3 millionad
ristituid, no kaikes Parižan aglomeracijas eläb jo enamb 12 millionad ristituid
(vn 2014 andmused). Se on üks' EÜ:n järedambiš aglomeracijoišpäi.

Pariž om mugažo jalos znamasine transportsol'm. Siš om 5 lendimportad:
Šarl'-de-Gol' (toine aeroport Evropas passažiroiden lugun mödhe Londonan
"Hitroun" jäl'ghe), Orli, Le Burže (kudambha tehtas tutab aviasalon), Varti da
Bove; 7 päraudtestancijad. Vodespäi 1900 metropoliten radab lidnas, se om
koumanz' surtte Evropas Londonan da Budapeštan metropolitenoiden jäl'ghe.

Vodespäi 1956 Rim om Parižan üks'jäine sebruzlidn («Vaiše Pariž om Riman
arvoine; vaiše Rim om Parižan arvoine»). No Parižal om völ enamb 40
partnörlidnad (sidä kesken — Moskv da Piter).



https://vep.wikipedia.org/wiki/Nevondkundali%C5%BEiden_Socialisti%C5%BEiden_Tazovaldkundoiden_%C3%9Chti%C5%A1tuz

Nevondkundaližiden Socialistižiden Tazovaldkundoiden Ühtištuz (Nevondkundaline
Ühtištuz; ven.: Союз Советских Социалистических Республик) — valdkund oli
vodespäi 1922 vodhesai 1991 Evropas da Azijas.

Eläjiden lugu — 293 047 571 (1989) (nellänz' surtte mail'mas). Pind — 22 402 200
km² (kaikiš suremb mail'mas). Pälidn oli Moskv.

Ühtištuz oli sätud enččen Venälaižen imperijan sijas Suomenman i Pol'šanman
territorijoita (saiba ripmatomut) Rahvahanikoiden sodan rezul'tataks.

Vozil 1940-1956 16 tazovaldkundad oli NSTÜ:s. Vspäi 1956 Karjal läksi VNFST:n
alistušhe, i tegihe 15 tazovaldkundad. Nevondkundaline Ühtištuz sai ekonomišt
kilad Vilusodas.

Üks' tazovaldkundoišpäi, Venälaine Federacii, tegihe valdkundan täudeks
oiktusenjäl'ghetulijaks.

Üks'jäine partii oli olmas valdkundas — NÜKP. Sen Keskuzkomitetan generaline
sekretar' oli de-fakto valdkundan pämehen.

Nevondkundaline Ühtištuz oli koumandel-nelländel sijil ristitišton mödhe
mail'man valdkundoiden keskes (Kitain da Indijan jäl'ghe, AÜV:oidenke läz
tazostadud).



https://vep.wikipedia.org/wiki/Litvanma

Litvanma (litv.: Lietuva), oficialižikš Litvanman Tazovaldkund (litv.: Lietuvos
Respublika), om valdkund Päivnouzmpol'žes Evropas, Baltijan meren randal. Vspäi
2004 EÜ:n da PAKO:n ühtnii. Pälidn da kaikiš suremb lidn om Vil'nüs.

Ezmäine johtutez keskaigaižes Litvanmas oli vl 1009. XIII voz'sadalesai
germanižed ricer'kundad (ordenad) ladiba anastada Litvanmad i toda sinnä
hristanuskondad, no satusita. Litvanma tegihe hristianižeks vaiše XIV voz'sadan
lopuks. Sil aigal se oli jo üks' surembaižiš valdkundoišpäi päivlaskmaižes
Evropas. Vl 1569 Litvanma ühtištui Pol'šanmanke Pol'šanlitvanmaha (ninga
nimitadud Lüblinan Unii). Vl 1795 kaik Litvanma tegihe Venälaižen Imperijan
palaks. 18.02.1918 Litvanman nevonkund (kaikiden litvalaižiden ezitai organ) om
tedotanu Litvanman ripmatomut. Sil aigal kaik Litvanma oli völ okkupiruidud
germanižil sodavägil (oli Ezmäine mail'mansoda). Jäl'ges germanižiden
sodavägiden lähtendad pol'šalaižed nacionalistad tegiba Vil'nüsha kumaiduz,
kudamban ezinenas oli jeneral Želigovski. Litvanman ohjastuz pageni Kaunasha.
Kaunas oli Litvanman pälidnan vodelesai 1940.

Vl 1940 Litvanman okkupirui Nevondkundaline Ühtištuz; nece oli
Molotovan-Ribbantropan paktan oiged rezul'tat. Vozil 1941 — 1944 Litvanman
okkupirui nacional-socialistine Germanii. Vl 1944 Litvanman möst anasti
Nevondkundaline Ühtištuz.

Ripmatomuz tedotihe udes 11.03.1991. Litvanma tegihe EÜ:n da PAKO:n ühtnijaks vl
2004.

Litvanma om kaikiš suremb Baltijan valdkund, se om väheta Irlandijan surtte.
Litvanman merirandan piduz' — 99 km. Pälidnan Vil'nüsan korktuz om 213 metrad
ülemba meren tazopindad.

Litvanma oma mavaldkundröunoiš Latvijanke, Vaugedvenämanke, Pol'šanmanke da
Venämanke (Kaliningradan agj).

Litvanman kaikiš korktembad mäged oma Juozapine vai Kruopine (niiden korktuz om
ühtejitte). Valdkundan pindan koumandesen kattas mecad. Kaikiš suremb (pidemb)
jogi om Nämunas (Nemunas); Litvanmas om enamb 4000 järved.

Litvanma om unitarine konstitucine parlamentine tazovaldkund äjiden partijoiden
sistemanke.

Litvanman prezident om valdkundanpämez', händast valitas ühtihižil valičemižil
viden voden strokuks. Prezident om armijan päkäsknik i ohjandab irdpolitikal.
Hän sijatab mugažo päministran (nece sijatez vahvištab parlament, litv. Seimas).

Litvanma jagadas kümnehe agjaha (litvank. apskritis). Surembad lidnad oma
ičenaižed agjad.

Enamba 83% Litavnman eläjid — litvalaižed, 6,6% — pol'šalaižed, 5,4% — venänikad
da 1,3% — vaugedvenälaižed.

Litvanman ižanduz kazvab stabiližešti; vl 2006 radotomiden lugu oli 6,1%,
infläcii oli 3%. Edel surt finansišt krizisad Venämas (vl 2008) Litvanman
torguindan päpartnöran oli Venäma. Nügüd' Litvanman torguindan päpartnör om EÜ.
Kaikiš suremb radišt — Ignalinan atomine elektrostancii, kudamb andab 70%
valdkundha tehtud elektrust.



https://vep.wikipedia.org/wiki/Bolgarii

Bolgarii (bolgarijaks: България), täuz' oficialine nimituz — Bolgarijan
Tazovaldkund (bolg.: Република България, vepsän transkripcii: Republika
Bǎlgarija), om valdkund Evropan suvipäivnouzmas, Mustmeren randal. Sen pälidn da
kaikiš suremb lidn om Sofii.

Vl 1908 redukun 5. päiväl nügüdläine Bolgarii tedoti ripmatomudes Osmanan
imperijaspäi.

Bolgarii om mavaldkundröunoiš Turkanmanke (röunan piduz — 223 km) da Grekanmanke
(472 km) suves, Makedonijanke (162 km) da Serbijanke (344 km) päivlaskmas,
Romanijanke pohjoižes (605 km). Ühthine röunoiden piduz om 1806 km. Valdkundan
pind — 110 879 km². Bolgarijan päivnouzmaižed randad lainištab Mustmeri, sen
randanpird — 354 km.

Londuseližed pävarad oma kivihil', metallad (boksitad, vas'k, hahktin, cink);
toižed varad — mec, mahuz.

Ohjandusen form om unitarine parlamentine tazovaldkund. Valdkundan pämez' om
prezident. Kaik rahvaz valičeb händast videks vodeks.

Parlament om üks'kodine Rahvahaline Suim (bolg.: Народно събрание, lugese
«Narodno sabranie») 240 ezitajanke. Kaik rahvaz änestab heid nelläks vodeks.

Jäl'geline Rahvahaline Suim tuli radho vl 2014 redukun 27. päiväl. Prezidentan
järgvaličendad oliba vl 2016 (kül'mkun 6. päiväl), Rumen Radev om valitud
prezident, sai vägestust ezmäižes turas (57,47%), tuleškandeb radho vs 2017
vilukun 22. päiväspäi.

Bolgarii jagase 27 agjaha (bolg. област), ned alajagasoiš 264 kundha (bolg.
община), da völ üks' pälidnan territorii (Sofii) om.

Toižed sured lidnad (enamba 100 tuh. ristitud vl 2011, surembaspäi penembha):
Plovdiv, Varn, Burgas, Ruse, Stara Zagor, Pleven. Vl 2011 kaik oli 24 lidnad
enamba mi 50 tuh. eläjidenke; ühthemänho om 257 lidnad valdkundas.

Vl 2012 Bolgarijan päeksport oli erazvuiččed sobad (läz 13%), vas'k da sen
ühthesuladused (11%), kivivoi (10%), elektromašiništ (läz 10%); toine eksport —
raud da teraz (4%), nižu (2%), podsolnušnikan semned (2%), elektruz (2%).



https://vep.wikipedia.org/wiki/Rim

Rim (italijan kelel: Roma [ˈroːma]) om Italijan pälidn da kaikiš suremb lidn,
Riman provincijan da Lacion agjan administrativine keskuz.

Lidnan sijaduz om Tibranjogen molembil randoil. Ühtes F'jumičino-lidnanke (kus
om rahvahidenkeskeine lendimport) Rim mülüb Rim-F'jumičinon lidnaglomeracijaha.
Eläjiden lugu om enamb 2,8 millionad ristitud; enamb 4,3 mln elädas
aglomeracijas. Riman territorijan südäimes om kaikiš penemb valdkund Mal —
Vatikan.

Rim om Italijan znamasine turistine keskuz. Siš om äjad tetabad mel'heižtahod:
Riman forum, Kolizei, Panteon, Pühän Pavlan päjumalanpert' i m. e. Rim om mugažo
jalos znamasine transportsol'm. Siš om 2 aeroportad: Leonardon da Vinči
rahvahidenkeskeine lendimport da Čamoino; 2 päraudtestancijad. Vspäi 1955 metro
radab lidnas.

Rim om üks' kaikiš vanhembiš lidnoišpäi Mal, Riman imperijan amuine pälidn.
Oficialižetomad nimed: «Igähine lidn» da «Lidn seičemil kukhil».

Vodespäi 1956 Pariž om Riman üks'jäine sebruzlidn («Vaiše Pariž om Riman
arvoine; vaiše Rim om Parižan arvoine»). No Rimal om völ enamb 20 partnörlidnad
(sidä kesken — Kijev).



https://vep.wikipedia.org/wiki/Oulu

Oulu (suom.: Oulu, roč.: Uleåborg) om videnz' surtte lidn Suomenmas,
Pohjoižpohjanma-provincijan pälidn.

Se om Pohjoižen Skandinavijan kaikiš suremb lidn, kaikiš amuižemb lidn Suomenman
pohjoižes, järed tedokeskuz.

Vl 1377 ezmäine eländpunkt nügüd'aigaižen lidnan territorijas mainitase
Uz'lidnan aigkirjas kuti karjalaižiden lidnuz Ovl-jogen randal (ven.: новый
городок на Овле-реце).

Lidn sijadase valdkundan lodehes, Baltijan meren Botnižen lahten randal,
ühtennimižen jogen lanktendan sijas. Matkad Hel'sinkihesai om 607 km suvhe
avtotedme, 539 km orhal.

Klimat om subarktine Baltijan meren. Keskmäine lämuz vilukus om -9,6°C, heinkus
+16,5°C, vodenkeskeine +2,7°C. Paneb sadegid 477 mm vodes, enamba kaiked —
heinkus-elokus. Läz ei olele päipaštod tal'vel (8-28 časud kus).

Rahvahad (ezmäižen kodikelen mödhe, 2014): suomalaižed — 96,4%, ročilaižed —
0,2%, saamalaižed — 0,1%, toižed — 3,3%.

Lüteranižen hristanuskondan kaks' päjumalanpertid, seičeme jumalanpertid i
kapell oma lidnas.

Lidnan ižandusen päsarakod oma sauvond, bumagan tegmine (Stora Enso),
elektrotehnine sarak (Nokia), turizm (sidä kesken rahvahidenkeskeine turizm
opendamha).

Toppila-lämuzelektrostancii sijadase lidnan ühtennimižes rajonas, radab turbhal.

Raudte Hel'sinkišpäi tuli lidnha vl 1886. Nügüd' «Pendolino»-kiruhjonused
ühtenzoittas lidnad Hel'sinkinke Jogensun kal't.

Rahvahidenkeskeine Oulu-lendimport (OUL) om kahtenz' surtte Suomenmas, se
sijadase 15 km suvipäivlaskmha lidnan keskusespäi. Sišpäi tehtas reisid
Pohjoiževropan maihe, Suomenmadme i čarterreisid Evropan suvipäivlaskmaižihe
lebutahoihe.



https://vep.wikipedia.org/wiki/Norvegii

Norvegii (bukmol: Norge, nünošk: Noreg), oficialižikš Norvegijan Kunigahuz
(bukmol: Kongeriket Norge, nünošk: Kongeriket Noreg) om valdkund Pohjoiževropas.
Pälidn — Oslo, se-žo om kaikiš suremb Norvegijan lidn.

Norvegijal oma röunad Suomenmanke (röunan piduz — 727 km) da Venämanke (196 km)
pohjoižpäivnouzmas, Ročinmanke päivnouzmas (1619 km). Ühthine röunoiden piduz om
2542 km. Sen suvipäivlaskmaižed randad lainištab Pohjoižmeri, päivlaskmaižed
randad — Norvegine meri, a pohjoižpäivnouzmaižed randad — Barencan meri. Ühthine
kontinentaline randanpird om 25 148 km da läheližiden sariden randanpird om 58
133 km. Sen ližaks, Norvegii ohjastab Jan Majen- da Kondjan-saril,
Špicbergen-sarištol Jävaldmeres, Buve-sarel Atlantižen valdmeren suves.

Norvegii om mägekaz valdkund, man keskkorktuz om 490 m meren pindan päl. Sen
harakterine pird om fjordiden olend olmas, nene merikarad lähttas edahaks
territorijan südäimehe. Läz 50 tuhad sared sijadase Norvegijas. Kaikiš korktemb
čokkoim om Gallhöpiggen-mägi (2469 m).

Evrop-kontinentan kaikiš pohjoižemb čokkoim sijadase Norvegijas, 71,2°
pohjoižlevedust, se om Nordkin-nem'.

Norvegii om unitarine valdkund. Se otab konstitucižen monarhijan da
parlamentižen demokratijan principid aluseks. Valdkundan da radonoigendajan
tobmuden pämez' om kunigaz (vspäi 1991 — Haral'd V).

Käskusenandai tobmuz om üks'kodine parlament — Storting, kogoneb 169 deputatad.
Heid kaik rahvaz valičeb kerdan nelläs vodes. Valičendoiden jäl'ghe sajan enamb
änid partijan lider tuleb päministraks, ohjastusen pämeheks. Vspäi 2013 Erna
Solberg radab päministran.

Ülembaine käskuzkundaline tobmuz om Norvegijan Ülembaine Käskuzkund (norv.
Norges Høyesterett), kogoneb 20 sudijad.

Norvegii alajagase 19 fül'kehe (gubernijha) (norv. fylke), a ned — 430 kommunha
(norv. kommune).

Norvegijan järed lidnad (enamba 100 tuh. ristitud vl 2012, surembaspäi
penembha): Oslo, Bergen, Tronheim, Stavanger, Frederikstad da Drammen.

Norvegii om Pohjoiževropan kaikiš järedamb valdkund kivivoin da londuseližen
gazan sal'hen mödhe. Neniš sarakoiš sättas läz pol't man kogosüdäiproduktad.
Tehtas äi energijad gidroelektrostancijoiš, ka sišpäi om voimuz vedamha äi
kivivoid röunoiden irdpolihe.



https://vep.wikipedia.org/wiki/Mjanmar

Mjanmar, täuz' oficialine nimi — Mjanmaran Ühtištusen Tazovaldkund (mjanm.:
ပြည်ထောင်စု သမ္မတ မြန်မာနိုင်ငံတော် Pjidaunzu Thanmăda Mjăma Nainngandav), om
valdkund Suvipäivnouzmaižes Azijas, Indokitain pol'saren päivlaskmpoles, Indižen
valdmeren Andamanan meren da Bengalijan lahten randoil. Pälidn om Naip'jido.

Vl 1948 vilukun 4. päiväl Mjanmar tedoti ičeze ripmatomudes Sures Britanijaspäi.

Mjanmar om mavaldkundröunoiš Bangladešanke (röunan piduz — 271 km) da Indijanke
(1468 km) päivlaskmas, Kitainke (2129 km) da Laosanke (238 km) päivnouzmas,
Tailandanke suvipäivnouzmas (2416 km). Ühthine röunoiden piduz — 6522 km.
Valdmererandan piduz om 1930 km.

Kaikiš korktemb čokkoim om Gamlang Razi-mägi, 5870 m valdmeren pindan päl.
Kaikiš pidembad joged oma Činduin, Iravadi, Mekong, Saluin, Sitaun, ned jokstas
Andamanan merhe.

Klimat om tropine da subekvatorialine. Vodes om koume sezonad: neps'
(semendku-reduku), viluhk (reduku-uhoku), räk (uhoku-semendku).

Londuseližed pävarad oma kivivoi, londuseline gaz, kivihil', metallad (vas'k,
tin, hahktin, cink, vol'fram, kuld), antimonii, pol'kalližarvoižed kived; toižed
varad — mramor, mec, kala, gidroenergii.

Ohjandusen form om unitarine prezidentine tazovaldkund äjiden partijoiden
sistemanke. Nacionaline armii ühtneb politižhe eloho.

Parlament om kaks'kodine Ühtištusen Suim (Pjidaungsu Hluttav). Üläkodi om
Rahvahiden Kodi (Amötha Hluttav) 224 ühtnijanke (168 — kaik rahvaz valičeb 5
vodeks, 65 — Mjanmaran Armijan sodavägiden ezitajad). Alakodi om Ezitajiden Kodi
(Pjithu Hluttav) 440 ezitajanke (330 — kaik rahvaz valičeb 5 vodeks, 110 —
Mjanmaran Armijan sodavägiden ezitajad).

Vl 2010 kül'mkun 7. päiväl Mjanmaran järgenduseližed pävaličendad oliba (sidä
kesken valičendad parlamentha). Vl 2011 keväz'kun 30. päiväl nügüdläine Tein
Sein-prezident tuli tehmaha radvelgusidme.

Mjanmar alajagase 19 regionha: 7 administrativišt agjad (tajing) da 7 štatad
(nacionališt agjad, pui ne), völ om 5 zonad ičeohjastusenke.

Kaikiš surembad lidnad (enamba 200 tuh. ristituid vl 2006, surembaspäi
penembha): Jangon (ižandusen pälidn), Mandalai, Moulmein, Pegu, Bassein.

Vl 2010 Mjanmaran päeksport oli kivivoin gazad (43%), bobanvuiččed jüvil (17%),
mec parzil (10%), erazvuiččed sobad (9%); toine eksport — kala da merenproduktad
(5%), ris (2%), pol'kalližarvoižed kived (2%), ireg lete metalloita (1%),
londuseline kaučuk (1%), marganc (1%). Vl 2011 Tailand da Kitai oliba
pätorguindühtnijoikš: Tailand oli pol'eksportan ostai, Kitai oli importan
koumandesen möi.



https://vep.wikipedia.org/wiki/Iran

Iran (farsi: ایران Iran), täuz' oficialine nimituz — Iranan Islamine
Tazovaldkund (farsi: جمهوری اسلامی ایران‎ Džomhurijo Eslamijo Iran), om valdkund
Päivlaskmaižes Azijas. Edel 1935 vot sen toine nimituz oli Persii mugažo. Sen
pälidn da kaikiš suremb lidn om Tehran.

Iran om mavaldkundröunoiš Afganistananke (röunan piduz om 921 km) da
Pakistananke (959 km) päivnouzmas, Irakanke päivlaskmas (1599 km), Turkanmanke
(534 km) da Armenijanke (44 km) dai Azerbaidžananke (689 km) lodehes,
Turkmenistananke pohjoižes (1148 km). Ühthine röunoiden piduz — 5894 km. Iranan
pohjoižed randad lainištab Kaspijan meri (randanpird om 740 km), suvižed randad
— Indižen valdmeren Arabijan meren Persijan da Omanan lahted (1700 km). Ühthine
randanpird om 2440 km.

Iran om mägikaz ma. Valdkundan kaikiš korktemb čokkoim om sambnuden Demavend
(Damavand)-vulkananpä (5604 m). Kaikiš madalamb om Kaspijan meren pind — -28
metrad (valdmeren pindan alemba).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, hrom, cink, marganc), rik.

Ohjandusen form om unitarine teokratine (islamine) prezidentine tazovaldkund.
Valdkundan pämez' om Ülembaine ohjandai (Ali Hamenei).

Parlament om üks'kodine Islamine Konsul'tativine Suim (farsi: مجلس شورای اسلام
Medžlis-e šura-je islami). Kaik rahvaz valičeb sen 290 ühtnijoid nelläks vodeks.

Valdkund alajagase 31 agjaha (ostān:ha, farsi: استان). Vl 2012 agjad alajagase
402 ümbrikho (farsi: شهرستان šahrestān), a ned — 999 rajonha (farsi: بخش bahš).
Edemba, rajonad alajagase municipalitetoihe: 1167 lindankundha (farsi: شهر šahr)
da 2512 küläkundha (farsi: دهستان dehestān).

Toižed seičeme lidnad-millionerad (vn 2011 rahvahanlugemižen mödhe, surembaspäi
penembha): Mešhed, Keredž, Isfahan, Tebriz, Širaz, Ahvaz, Kum.

Vl 2010 Iranan päeksport oli kivivoi (82%); toine eksport — himižed substancijad
(3%), londuseline gaz (2%), polietilen (2%), pähkmed (1%), raudkivend, vas'k,
kuld, kourad.



https://vep.wikipedia.org/wiki/Induizm

Induizm om üks' Indijan religijoišpäi. Nece religii om veroiden i filosofijan
školkundoiden ühtmuz, kudambad oliba sündnuded Indii-subkontinentha, sen tagut
niil om ühthižid pirdoid.

Induizman istorine nimituz sanskrit-kelel om sanatana-dharma (sanskr.: सनातन
धर्म sanātana dharma) — «igähine religii», «igähine te» da «igähine käskuz»
znamoičeb. Indijan Konstitucii mülütab induizmha buddizm, džainizm da
sikhizm-ki, no kirjutadud tedopurtked Indijas märitas niid ičenaižikš
religijoikš da filosofijan školkundoikš.

Induizm otab koumanden sijan mail'mas uskojiden lugun mödhe hristanuskondan i
islaman jäl'ghe. Läz 1 milliardad induizman uskojid om, 950 mln heišpäi elädas
Indijas da Nepalas, hö oma ristitišton nell' videndest molembiš neniš
valdkundoiš. Toižed mad induizman uskojiden znamasižen palanke ristitištos:
Bangladeš, Šrilank, Pakistan, Indonezii, Malaizii, Singapur, Mavrikii, Fidži,
Surinam, Gajan, Trinidad da Tobago.

Üks' amuižiš mail'man religijoišpäi, induizman jured oma Vedoiden, Ind-jogen da
dravidalaižiden civilizacijoiš.

20. voz'sadan kahtenden palan aigan induizm levigaškanzi Indijaspäi verhidme
maidme, se sai äi polenpidajid kaiked mirudme. Mugomad meletused, kut karm, jog
da vegetarižuz, — ned leviganziba i tegihe järgeližikš.

Erased induizman poled da verod puttas kritikan alle. Leskiakoiden
ičtazpoltandan vero, mugažo diskriminacii kastan tagut, kuctas luja kundaline
hondostuz.

Avraamižiden religijoiden erineden, induizmal ei ole ičeze alusenpanijad,
ühthišt veroiden siatemad, ühthišt doktrinad. Induizm om erazvuiččiden veroiden
i filosofijan sistemiden ühthesuladuz. Neniden sistemiden alused oma monoteizm,
politeizm, panenteizm, panteizm, monizm, ateizm. Induizman pätärtused oma dharm,
karm, sansar, maja, mokš da jog.

Äi pühäkirjoid om induizmas, ned alajagase kahthe päkategorijha: šruti da
smriti. Znamasižed induizman tekstad oma Vedad, Upanišad, Puranad, «Ramajan»,
«Mahabharat», «Bhagavat-git» da Agamad.

Induizman pühäpert' (sanskr. मंदिर, mandira — «eländkodi») om jumaloiden pert'.
Pühäpertin lähine territorii om nellikoil (64 vai 81), kaikutte om
znamoičendanke. Nellikoid ühtetas renghiže, ned oma znamoičendoidenke mugažo.

Nell' pühäsijad, kudambid induizman uskojale pidab tulda hot' kerdan elos vai
palomnikuden aigan (Čar dhan — «nell' kodid»), sijadasoiš Indijan erazvuiččiš
poliš:

Äjiden induizman praznikpäividen datad märitas Amuižindižel kalendaril.
Praznuitas Ülähäižen erazvuiččiden oletusiden i heihe sidodud azjtegoiden
oiktastuseks tobjimalaz. Äjad neniš praznikoišpäi znamoitas mugažo voz'aigan
vajehtust. Erasid pühäpäivid märitud induizman toižendan uskojad oigetas vaiše
vai märitud Indijan regionan eläjad vaiše.



https://vep.wikipedia.org/wiki/Danii

Danii, täuz' oficialine nimituz — Danijan Kunigahuz (dan. Kongeriget Danmark),
om valdkund Pohjoiževropas, Baltijan da Pohjoižen meriden randal. Vspäi 1973
Danii om EÜ:n ühtnii. Sen pälidn da kaikiš suremb lidn om Kopenhagen.

Nece om vaiše kontinentaližele Danijale pühätadud kirjutuz. Danijal om kaks'
avtonomijad avaroiden oiktusidenke, no penen ristitištonke: Grenland da Fareran
Sared.

Danii om mavaldkundröunoiš Saksanmanke kuivudedme suves (piduz — 68 km).
Randanpird om 7314 km. Norvegii sijadase pohjoižpoles, Ročinma om
päivnouzmpoles.

Kunigahuz sijadase Jutlandan pol'sarel da 443 nimitadud saril sen sires,
päivnouzmpoles. Reljef om vezo, äi tazangištoid. Valdkundan kaikiš korktemb
čokkoim om Mollehoi-sija, 170 m valdmeren pindan päl. Kaikiš madalamb čokkoim om
Lammefjord, 7 m alemba valdmeren tazopindad. Kaikiš znamasine jogi om Gudano.

Danijan klimat om ven, mererandaline, lämän tal'venke, kauktan kezanke,
sel'ktatomiden voz'aigoidenke. Uhokun lämuz om 0...+1°C, heinkun — +15...+17°C.
Paneb sadegid 712 millimetrad vodes.

Londuseližed pävarad oma kivivoi, londuseline gaz, kivihil', kala; toižed varad
— keitandsol, mouckivi, kived, gravii, letked.

Vspäi 1972 valdkundan pämez' om Margrete II-kunigaznaine. Hän paneb ministrid
radsijha parlamentan nevondan mödhe, voib heitta parlamentad. Kunigaznaine om
armijan päkäsknik.

Parlament om üks'kodine suim — fol'keting (dan. Folketinget, «rahvahan suim»),
mülüb 179 ühtnijad (niiden keskes 2 ühtnijad kaikuččes avtonomijaspäi —
Grenlandaspäi da Fareran Sarišpäi). Valičendad parlamentha oleldas kerdan 4
vodes.

Vl 2011 sügüz'kus järgenduseližed valičendad oliba parlamentha. Nügüdläine
päministr om Lars Lökke Rasmussen.

Vspäi 2007 Danijan Kunigahuz jagase 5 agjaha (regionha). Sen ližaks,
Erthol'men-sarišt om kaičendministrusen ohjandusen al, se ei mülü nimiččehe
agjaha. Agjad alajagase 98 municipalitetha — lidnad (voidas alajagadas
lidnümbrikoihe — dan. Bydel) da kommunad (dan. Kommune).

Danijan sured lidnad (enamba 100 tuh. rist. vl 2006, surembaspäi penembha):
Orhus, Odense, Ol'borg.

Vl 2012 Danijan päeksport oli mašiništ (sidä kesken elektromašiništ), zelläd,
kivivoi, liha, kala, maidproduktad.



https://vep.wikipedia.org/wiki/Kazahstan

Kazahstan (kaz.: Қазақстан, ven. Казахстан), täuz' oficialine nimi — Kazahstanan
Tazovaldkund (kaz. Қазақстан Республикасы, ven. Республика Казахстан), om
valdmererandatoi valdkund Azijas da Evropas paloin. Pälidn om Astan.

Vl 1991 tal'vkun 16. päiväl Kazahstan tedoti ičeze ripmatomudes NSTÜ:späi.
Ühesas päiväs päliči, 25. päiväl, ripmatomuz tegihe täudeks.

Jäl'gmäine valdkundan Konstitucii oli ottud kaiken rahvahan referendumal vl 1995
elokun 30. päiväl. Se om väges voziden 1998, 2007 da 2011 znamasižiden
vajehtusidenke.

Kazahstanal oma mavaldkundröunad Venämanke päivlaskmas da pohjoižes (röunoiden
piduz om 7644 km), Kitainke päivnouzmas (1765 km), Kirgizstanan (1212 km),
Uzbekistananke (2330 km) da Turkmenistananke (413 km) suves. Ühthine maröunoiden
piduz om 13364 km. Kazahstanan päivlaskmaižed randad lainištab Kaspijan meri
(randanpird — 1894 km), suvipäivlaskmas om kuidahtanu Aralmeri (kaks' vezištod,
randanpird — 1070 km). Kazahstan om valdmererandatoi valdkund, kaikiš suremb
mugoine mail'mas.

Londuseližed varad oma kivivoi, londuseline gaz, kivihil', metallad (raudkivend,
vas'k, boksitad, kuld, cink, hahktin, marganc, hrom, nikel', kobal't, molibden,
uran).

Ohjandusen form om unitarine segoitadud tazovaldkund dominiruijan partijanke.
Valdkundan pämez' om prezident (kaz.: Қазақстан Республикасының Президенті),
kaik rahvaz valičeb händast videks vodeks, kahtenden strokun om voimuz (päiči
ezmäižes prezidentas). Prezident om sodavägiden päkäsknik, valičeb päministrad
da paneb händast radsijha parlamentan alakodin hüvästusen sandan jäl'ghe videks
vodeks, paneb ministrid radsijha päministran nevondan mödhe.

Parlament (kaz.: Парламенті) om kaks'kodine. Üläkodi om Senat (kaz.: Сенаты) 47
ühtnijanke (32 oma delegatad kaksin kaikuččes regionaspäi, 15 — prezident paneb
radnikusele) kudeks vodeks, Senatan pol' vajehtase kerdan koumes vodes. Mugažo
kaik enččed valdkundan prezidentad oma Senatan ühtnijoikš ičeze elon pitte.
Senatan ühtnijad pandas radnikusile Ülembaižen Käskuzkundan sudijoid prezidentan
nevondan mödhe. Alakodi om Mažilis (kaz.: Мәжіліс) 107 ühtnijanke (98 — kaik
rahvaz valičeb, 9 — Kazahstanan Rahvahiden Suim oigendab) videks vodeks.

Prezidentan jäl'gmäižed valičendad oliba edel strokud, vl 2015 sulakun 26.
päiväl. Nursultan Nazarbajev sai vägestust (oti 97,75%), sen om hänen videnz'
strok. Valičendad parlamentha oliba mugažo edel strokud, vl 2012 vilukun 15.
(kaik rahvaz) da 16. (Kazahstanan Rahvahiden Suimas) päivil. Vspäi 2014 sulakun
2. päiväspäi Karim Masimov om päministraks (jo oli vozil 2007-2012).

Kazahstan alajagase 14 agjaha (üks'lugu kaz.: облысы) da 2 lidnha valdkundan
statusanke (Astan-pälidn, Alma-At). Völ om Baikonur-lidn eriližen statusanke, se
om ottud kortomas Venämal vhesai 2050. Agjad jagadas 175 rajonha (üks'lugu kaz.:
ауданы), sidä kesken 15 oma lidnoiš (Alma-At — 8, Astan — 3, Šimkent — 3,
Karagandi — 2).

Vl 2014 enamba 65% Kazahstanan eläjid oliba kazahlaižed, 21,8% — venänikad, 3% —
uzbekalaižed, 1,8% — ukrainalaižed, 1,4% — uigurad, 1,2% — totarlaižed.

Kazahstanan järedad lidnad (enamba 300 tuh. ristitud vl 2014): Alma-At,
Astan-pälidn, Šimkent, Karagandi, Aktobe, Taraz, Pavlodar, Ust' Kamenogorsk,
Semei.

Üks'jäine valdkundan kel' om kazahan kel'. Venäkel' om oficialižen statusanke
kaiked valdkundadme.

Kazahstanan päeksport om kivivoi (59%), raud, sen ühthesuladused da tegesed
(10%); toine eksport — londuseline gaz (5%), radioaktivižed elementad (4%),
vas'k da sen ühthesuladused (4%), nižu (3%), kuld (3%), kivihil' (1%), cink
(1%), korund (1%). Kitai om valdkundan eksportan päühtnijaks. Venäma om
valdkundan importan päühtnijaks.



https://vep.wikipedia.org/wiki/Jamaik

Jamaik (angl.: Jamaica) om sar'hine valdkund Keskuzamerikas, keskel Kariban
mert, Kubalpäi suvhe. Pälidn da kaikiš suremb lidn om Kingston.

Vl 1962 elokun 6. päiväl Jamaik tedoti ripmatomudes Sures Britanijaspäi. Sil-žo
päiväl Jamaik sai ičeze Konstitucijan. Jäl'gmäine Konstitucijan udištamine oli
vl 1997 (vajehtusidenke).

Jamaik sijadase Jamaik-sarel 145 km suvhe Kuban randaspäi, 160-190 km
päivlaskmha Haitišpäi da 290 km suvipäivnouzmha Kaimanan Sarišpäi. Jamaik-sar'
om 248 km pitte da 84 km levette.

Valdkundan randad lainištab Atlantižen valdmeren Kariban meri. Randanpird om
1022 km.

Mouckivesine plato otab läz kaht koumandest Jamaikan territorijad. Valdkundan
kaikiš korktemb čokkoim om Blu Mauntin-mägi, 2256 m valdmeren pindan päl. Sarel
jokstas äi ojid da penid jogid.

Valdkundan pämez' om Suren Britanijan Elizavet Toine-kunigaznaine, hän kandab
«Jamaikan kunigaznaine»-arvnimen. Hänen ezitai om sijaline pämez',
jenaral-gubernator (nügüd'aigan (vl 2014) — Patrik Allen).

Jamaikan parlament om kaks'kodine. Üläkodi om Senat (angl. Senate of Jamaica),
se mülüb 21 ühtnijad (päministran nevondan mödhe — 13 kandidatad, oppozicijan
lideran nevondan mödhe — 8), pandas jenaral-gubernatoral. Alakodi om Ezitajiden
Kodi (angl. House of Representatives), heid om 63 ristitud (kaik rahvaz valičeb
5 vodeks).

Jamaik alajagase 14 tulendha (angl. parish). Tulendad ühtenzoittas koumhe
istorižhe grafkundha: Kornuoll, Midlseks da Surrei.

Toižed sured lidnad (enamba 70 tuh. ristitud vl 2012, surembaspäi penembha):
Spaniš Taun, Portmor, Montego Bei. Vl 2012 kaikes Jamaikas oli 102 lidnad.

Jamaikan päeksport om ratud korundad, boksitad (5nz' sija mail'mas), alüminii,
kivivoin ümbriradmižen produktad, himižed heretused; toine eksport — rom, sobad,
sahar, kofe.



https://vep.wikipedia.org/wiki/Portugalii

Portugalii (port. Portugal, mirand. Pertual), oficialižikš — Portugalijan
Tazovaldkund (port. República Portuguesa, mirand. República Pertuesa), om kaikiš
päivlaskmaižemb Evropan valdkund. Pälidn da kaikiš suremb lidn om Lissabon.

Valdkundan nimi om saudud Portu-lidnan nimespäi (latin. Portus) da kel'tan
Cale-tahondan nimespäi.

Vl 1143 redukun 5. päiväl Portugalii tedoti ičeze ripmatomut
Leon-kunigahusespäi.

Vl 1926 sodakukerduz oli valdkundas. Sodadiktatur jätksihe vhesai 1974 (25.
sulaku, «uniheiniden revolücii»).

Jäl'gmäine valdkundan konstitucii (port.: Constituição) om väges vs 1976 sulakun
25. päiväspäi möhembaižiden znamasižiden vajehtusidenke (vozil 1982, 1989, 1992,
1997, 2001, 2004 da 2005).

Valdkund sijadase Pirenejan pol'saren suvipäivlaskmpoles, Atlantižen valdmeren
randal.

Portugalii om mavaldkundröunoiš Ispanijanke (1224 km) pohjoižes da päivnouzmas.
Sen päivlaskmaižed da suvižed randad lainištab Atlantine valdmeri (randanpird om
1793 km pitte). Sen ližaks atlantižed Azorižed da Madeir-sared oma Portugalijan
ohjandusen al.

Portugalijan territorijan enamban palan reljef om murdma da mägikaz. Valdkundan
kaikiš korktemb čokkoim om Piko-mägenoc Azorižil saril (2351 m). Kaikiš korktemb
čokkoim kontinental om Eštrel-mägi, 1991 metrad meren pindan päl. Valdkundas om
kaks' znamasišt joged Ispanijas niškoil. Ned oma Doru-jogi (isp. Duero) da
Težu-jogi (isp. Taho).

Klimat om Keskmeren subtropine. Vilukun kesklämuz om +5...+10°C, heinkun —
+20...+27°C. Mägil sadab äjan, 1000-2500 mm vodes, a mererandaližil tazangištoil
vaiše 400-800 mm.

Londuseližed pävarad oma kala da metallad (raudkivend, vas'k, vol'fram, cink,
tin, hobed, kuld, uran); toižed varad — mramor, sauvondgips, saved, sol, mec,
mahuz, gidroenergii.

Ohjandusen form om unitarine parlamentine tazovaldkund. Valdkundan pämez' om
prezident (port.: Presidente da República Portuguesa), kudambad kaik rahvaz
valičeb 5 vodeks. Prezident paneb päministrad da ministrid radnikusile, hö
pidadas vastust parlamentale. Valdkundaline Nevondkund (port.: Conselho de
Estado) om nevoi prezidentale organ.

Kaik rahvaz valičeb üks'kodišt parlamentad (port. Assembleia da República, 230
deputatad) 4 vodeks partijoiden nimikirjutesiden mödhe.

Prezidentan järgvaličendad oliba vl 2016 vilukun 24. päiväl, Marselu Rebelu di
Soza tegihe prezidentaks (sai 52%). Järgvaličendad parlamentha oliba vl 2015
redukun 4. päiväl. Vs 2015 kül'mkun 26. päiväspäi Antoniu Košta om päministraks.

Portugalii alajagase 23 agjaha da kahthe avtonomižhe regionha (atlantižed
Azorižed da Madeir-sared). Agjoiden keskes 21 oma municipaližkeskeižed kundad
(üks'lugu port.: comunidade intermunicipal / ComInter), 2 oma sured lidnad
(üks'lugu port.: área metropolitana) — Lissabon da Portu. Agjad alajagase 308
municipaližhe rajonha (üks'lugu port.: município vai concelho «nevondkund»), ned
— 3092 civiližhe tulendha (üks'lugu port.: freguesia) vl 2013.

Portugalijas elädas portugalijalaižed (87%) da libujad Azijan i Afrikan maišpäi
(12%). Uskojiden keskes läz 90% oma katoližen jumalankodikundan polenpidajad. Vn
2011 rahvahanlugemižen aigan 6,8% ristituid nimitihe ičtaze religijatomikš.

Portugalijan järedad lidnad oma Lissabon-pälidn da Portu. Valdkundan 43% eläjid
keskendase niiš da niiden ezilidnoiš. Vspäi 2009 kaik om 156 lidnad valdkundas.

Kaikuččen voden läz 20-50 tuh. ristitud lähttas elämhä toižihe maihe. Nece
emigracijan process zavodihe Suriden geografižiden avaidusiden aigaspäi völ.

Portugalijan päeksport om erazvuiččed sobad da suks'kengäd (läz 12%), avtod,
jüguavtod, punolendimed da niiden varapalad (10%), elektroladimed (10%); toine
eksport — kivivoi (5%), putegesed (3%), lebuištmed lendimiden täht da metalline
mebel' (2%), šinad (2%), zelläd (2%), vinmarj (2%), kuld (1%), vas'k da sen
ühthesuladused (1%).

Vl 2014 Ispanii, Saksanma, Francii da Sur' Britanii oliba valdkundan
pätorguindpartnörikš (ühtes — eksportan dai importan pol').



https://vep.wikipedia.org/wiki/Ottav

Ottav (angl. Ottawa [ˈɒtəwə] vai [ˈɒtəwɑː] i fr.: Ottawa [ɔtawa]) om Kanadan
pälidn da nellänz' surtte lidn (vl 2011, Toronton, Monrealin da Kalgarin
jäl'ghe). Mülüb Ontario-agjaha oficialižikš, mugažo Rahvahaližhe pälidnan agjaha
(angl. National Capital Region) oficialitomašti.

Vozil 1827-1832 «Monreal' - Ontarionjärv»-kanal om saudud, i nügüdläižen
eländpunktan aluz om pandud kuti saldatoiden da necen Rido-kanalan sauvojiden
Baitaun-žilo (angl. Bytown). Vl 1850 žilo sai lidnan statusad. Vl 1855 lidnad
udesnimitihe nügüdläižikš.

Lidn sijadase Ontario-agjan päivnouzmaiženno röunanno Ottavanjogen oiktal
randal. Gatino-lidn om Ottavad vaste jogen hural randal (Kvebek-agjas). Vl 2001
lidnan territorii ližazihe severdha kerdha.

Klimat om ven. Heinkun keskmäine lämuz om +20,9 C°, vilukun -10,8 C°. Paneb
sadegid 943 mm vodes, penemb uhokus (59 mm). Paneb 235 sm lunt ühtes tal'ves.

Ottav jagase 23 valičemižümbrikho (angl. ward). Lidnan tobmuz om keskustoittud
täuzin vspäi 2001.

Avtobusad, kiruhavtobusad (angl. Transitway), dizel'lidnelektrojonused (O-Train,
5 stancijad), velosipedad, taksid da jogitaksid oma kundaližeks transportaks
lidnan südäimes. Päraudtestancii om lidnas.

Rahvahidenkeskeine civiline Makdonal'dan da Kart'jen nimel nimitadud lendimport
(YOW) sijadase 10 km suvhe lidnan keskusespäi. Sišpäi tehtas reisid AÜV:oiden
lidnoihe, Meksikha, Frankfurtha i Londonha, mugažo Kanadadme, jügureisid
AÜV:oihe i Kanadadme. Om penid kommertižid lendimportoid lidnan ümbrištos.



https://vep.wikipedia.org/wiki/Brazilii

Brazilii (port.: Brasil), täuz' oficialine nimituz — Brazilijan Federativine
Tazovaldkund (port.: República Federativa do Brasil), om valdkund Suviamerikas.
Pälidn om Brazilia.

Vl 1822 sügüz'kun 7. päiväl Brazilii tedoti ripmatomudes Portugalijaspäi i
tegihe Brazilijan imperijaks. Vl 1889 kül'mkun 15. päiväl vahvištihe
tazovaldkundad da sen ohjastust.

Brazilii om mavaldkundröunoiš Venesuelanke (röunan piduz — 2137 km), Gajananke
(1308 km), Surinamanke (515 km) da Francijan Gviananke (649 km) pohjoižes,
Urugvainke suves (1050 km), Argentinanke (1263 km) da Paragvainke (1371 km)
suvipäivlaskmas, Bolivijanke (3403 km) da Perunke (2659 km) päivlaskmas,
Kolumbijanke lodehes (1790 km). Ühthine röunoiden piduz om 16,145 km. Valdkundan
pohjoižpäivnouzmaižed, päivnouzmaižed da suvipäivnouzmaižed randad lainištab
Atlantine valdmeri. Randanpird om 7491 km.

Tihedašti elänzoittud man pala sijadase Brazilijan mägištol. Kaikiš korktemb
čokkoim om Piko Da Neblin-mägenoc, 2994 m valdmeren pindan päl, seižub läz
Venesuelan röunad. Znamasižed joged oma Amazonas ližajogidenke, Paran da sen
ližajoged, a San Fransisku mugažo.

Londuseližed pävarad oma metallad (raudkivend, nikel', tin, marganc, kuld,
platin, boksitad, uran, harvad londuses metallad), fosfatad, kivivoi, mec,
gidroenergii.

Ohjandusen form om federativine prezidentine tazovaldkund äjiden partijoiden
sistemanke. Valdkundan pämez' om prezident. Kaik rahvaz valičeb händast 4
vodeks, kahtenden strokun om voimuz (vspäi 1997). Üks' varaprezident om
prezidentale abuhu.

Parlament om kaks'kodine Nacionaline Kongress (port.: Congresso Nacional do
Brasil). Üläkodi om Federaline Senat 81 ühtnijanke (8 vodeks). Alakodi om
Ezitajiden Kodi 513 deputatanke, kaik rahvaz valičeb heid 4 vodeks.

Nügüdläine Brazilijan prezident om Dilma Rusef (vspäi 2014 kahtenz' strok);
päministr om Mišel Temer.

Brazilii alajagase 26 štatha (valdkundha, port. estado), da 1 pälidnan
federaline ümbrik om völ (Brazilia). Štatoid ühtetas vidhe statistižhe regionha
(Pohjoine, Pohjoiž-päivnouzmaine, Päivlaskmaiž-keskuzline, Suvipäivnouzmaine da
Suvine). Štatad alajagase 5570 municipalitetha (üks'lugu port. município).

Valdkundan lidnad-millionerad (enamba 2 mln ristitud vl 2014, surembaspäi
penembha): San Paulu, Rio-de-Žaneiro, Salvador, Brazilia, Fortalez, Belu
Orizonti, Manaus.

Vl 2012 Brazilijan päeksport oli raudkivend da sen koncentrat (13%), kivivoi
(8%), sojanbabud (7%); toine eksport — rogosahar (5%), kodilind (3%), avtod
(2%), kuld (1%), fruktsüdäivezi (1%).



https://vep.wikipedia.org/wiki/Banglade%C5%A1

Bangladeš (beng.: বাংলাদেশ Bānglādeš), täuz' oficialine nimituz — Bangladešan
Rahvahaline Tazovaldkund (beng.: গণপ্রজাতন্ত্রী বাংলাদেশ Gônôprôdžātôntrī
Bānglādeš), om pen' valdkund Azijas ičeze pindan mödhe. Sen pälidn da kaikiš
suremb lidn om Dakk.

Vl 1971 keväz'kun 26. päiväl Bangladeš tedoti ičeze ripmatomudes Pakistanaspäi,
sil-žo vodel tal'vkun 16. päiväl Pakistan tundišti necen ripmatomuden.

Valdkund om maröunoiš Indijanke päivlaskmas, pohjoižes da päivnouzmas (röunan
piduz — 4142 km), a mugažo Mjanmaranke suvipäivnouzmas (271 km). Ühthine
röunoiden piduz om 4413 km. Randanpird — 580 km. Valdkundan suvižed randad
lainištab Indižen valdmeren Bengalijan laht.

Ohjandusen form om unitarine konstitucine parlamentine tazovaldkund. Valdkundan
pämez' om prezident.

Bangladešan järgvaličendad parlamentha oliba vl 2014 vilukun 5. päiväl.
Prezident om Abdul Hamid (2013. vspäi), a päministr om Šeih Hasina.

Valdkund alajagase nimitadud surembaižen lidnan mödhe 7 administrativižhe agjaha
(bibhag:ha), a ned — 64 ümbrikho (zil:ha, (d)zel:ha).

Vl 2009 Bangladešan päeksport oli erazvuiččed sobad (läz 70%), puvill (21%);
toine eksport — meriproduktad (2%), nahkad, džut, lang. Vodele 2012 sobad
vajehtiba puvillad eksportas täuzin.



https://vep.wikipedia.org/wiki/Singapur

Singapur (angl.: Singapore, mal.: Singapura, kit.: 新加坡 Ksīndziāpō, tamil.:
சிங்கப்பூர் Ciŋkappūr), täuz' oficialine nimituz — Singapuran Tazovaldkund
(angl.: Republic of Singapore, mal.: Republik Singapura, kit.: 新加坡共和国 Ksīndziāpō
Gònghéguó, tamil.: சிங்கப்பூர் குடியரசு Ciŋkappūr Kudijarasu), om sar'hine
lidn-valdkund Azijan suves. Om pälidnaks ičesaz.

Singapuran nimi sündui malain singa-sanaspäi («lev»), mitte oli ottud velgha
sanskritaspäi (sanskr. सिंह siMha — «lev»), da sanskritan पुर pura-sanaspäi
(«lidn»).

Singapur seižub 63 sarel, Singapur-sar' (Pulau Udžong) om kaikiš suremb niišpäi.
Se sijadase suvhe Malakkan pol'sarespäi, 137 kilometrad pohjoižhe ekvatoralpäi.
Valdkund om erištadud Malaizijaspäi Džohor-sal'mel, Indonezijaspäi — Singapuran
sal'mel.

Singapur om meriröunoiš Malaizijanke pohjoižes. Randanpird om 193 km. Valdkundan
pind — 718 km² (vozil 1960 oli 581 km²), se ližadab aigan mändes sariden
ühtištusel.

Kaikiš korktemb londuseline čokkoim om Bukit Timah-kukkaz (166 m). Kacmata
Indonezijan tektonižen lohkaidusen lähembusele, lujid manrehkaidusid ei olele.
Jogid eile, om severz' reskvezivaradint atmosfersadegid keradamha. Mec otab 3,3%
territorijad.

Klimat om ekvatorialine räk da neps. Paneb sadegid 2342 mm vodes, enamba kaiked
— kül'mkus-vilukus.

Ohjandusen form om unitarine parlamentine tazovaldkund. Valdkundan pämez' om
prezident, kaik rahvaz valičeb händast kudeks vodeks. Prezidentale sab panda
kel'dod käskusiden projektoihe. Ken ezitab parlamentan enambust prezidentan
mel'pidegen mödhe, ka hän paneb necen parlamentan ühtnijad päministraks-ki.

Parlament (angl.: Parliament, mal.: Parlimen) om üks'kodine 99 ühtnijanke, 87
heišpäi kaik rahvaz valičeb videks vodeks, 3 — ei päznu valičendoil
oppozicijaspäi, 9 — prezident paneb.

Järgvaličendad parlamentha oliba vl 2011 semendkun 7. päiväl. Vs 2011
sügüz'kuspäi prezident om Toni Tan. Päministr om Li Sän' Lun vs 2004 elokun 12.
päiväspäi.

Singapur alajagase 5 ümbrikho (angl.: district), ned — valičendümbrikoihe
(angl.: constituency).

Mugažo vspäi 2000 valdkund jagase 5 statistižhe regionha (angl.: region).
Regioniden röunad ei ole ühtejiččed ümbrikoiden röunoidenke. Statistižed
regionad alajagase 55 planiruindan regionha.

Singapuras elädas singapuralaižed. Heiden kesken etnižen augotižlibundan mödhe
74,1% oma kitajalaižed, 13,4% — malaizijalaižed, 9,2% — indijalaižed
(tamilalaižed tobjimalaz; toižed — malajalid, pendžabalaižed da
bengalijalaižed).

Vl 2010 Singapuran päeksport oli kompjuterad, radiopalad, printerad da avtomatad
kundaližsijiden täht (kaik — läz 25%), digitaližed mikroshemad (20%), ümbriratud
kivivoi (19%), eziauguižed himižed organižsubstancijad (12%); toine eksport —
polimerad (4%), kuld, hobed da kalližarvoižed kived (2%). Vl 2011 Kitai da
Malaizii oliba pätorguindpartnörikš (eksportan da importan läz koumandest).



https://vep.wikipedia.org/wiki/Sidnei

Sidnei (angl.: Sydney, virktas ['sidni]) om Avstralijan Uz' Suviuel's-štatan
pälidn. Se om Avstralijan jenaral-gubernatoran i päministran toine olendsija
Kanberrale ližaks.

Lidn om valdkundan finansiž-kommertine keskuz, Avstralijan KSP:n nelländest
tehtas siš. Avstralijan birž (ASX) i Rezervbank sijadasoiš lidnas.

Sidnei seižub Tünen valdmeren suvipäivlaskmaižel randal, kahten lahten
randpolil: Port-Džekson-laht (pohjoižemb) da Botanine laht (suvemb).
Lidnfartaliden pind om 1687 nellikkilometrad.

Klimat om valdmeren subtropine neps. Paneb sadegid 1212 mm vodes, enamba voden
ezmäižes poles. Manrehkaidused da luja ragiž oleldas lidnas.

Kahesa kiruhted augotase lidnas i lähttas radialižikš, 110-kilometrine ümbärte
ühtenzoitab niid (angl. Sydney Orbital Network). Rahvahidenkeskeine civiline
Kingsford-Smitan nimel nimitadud Sidnei-lendimport (SYD) om kaikiš suremb
valdkundas, sijadase 8 km suvhe lidnan keskusespäi Botanižen lahten
pohjoižrandal. Sišpäi tehtas reisid Azijan lähižihe maihe, Udhe Zelandijha,
AÜV:oihe da Sur'he Britanijha, mugažo Avstralijadme.



https://vep.wikipedia.org/wiki/Petroskoi

Petroskoi vai Zavod (ven.: Петрозаводск, karj. da suom.: Petroskoi) om lidn
Venäman lodehpoles. Se om Karjalan Tazovaldkundan pälidn da kaikiš suremb lidn,
mugažo Änižröunan (Änižrandan) rajonan administrativine keskuz. Venäman
kudenz'kümnenz' seičemenz' lidn ristituiden lugun mödhe — 270 601 eläjad (2010).
Petroskoi seižub Änižen randal.

Lidnan istorii augotihe vl 1703, konz om letud azegtegim (möhemba — raud- da
juraižimtegim). Petroskoin alusenpanijan oli car' Sur' Petr. Petroskoi sai
lindan statusan 1777 vodel. 1782 vodel Petroskoi linni Olonecan gubernijan
keskuseks. Ezmäižen gubernijan gubernatoran oli venälaine runokirjutai Gavriil
Deržavin.

Nügüdläine lidnan pämez' om Galina Širšina. Hän om valitud vn 2013 sügüz'kun 8.
päiväl.

Petroskoi seižub Änižen randal (Petroskoin laht). Petroskoiš om järvid (Änine,
Logmozero /Logmär/), Četir'ohv'orstnoje, Lamb, Karjer) da jogid (Lososink,
Neglink, Tomic, Studenec, Kamennii). Ümbri lidnas om äi mecoid da puištoid.
Petroskoin pohjoižpalas om PetrVU:n botanine puišt da peizažine
«Zaozerskii»-kel'dtaho. Kul'turan da Lebun puišt, Änižen traktortegimen puišt da
NÜKP:n XXII suiman puišt sijadase Lososinkanno. Neglinkanno om Pionerižen
organizacijan puišt.

2002 voden Venäman rahvahanlugenmižen andmusiden mödhe, enamb 80% Petroskoin
eläjid oma venälaižed, 5% — karjalaižed (20% Karjalan karjalaižid), 2,8% —
suomalaižed, 2,7% — vaugedvenälaižed, 2,3% — ukrainalaižed da 1% — vepsläižed
(Venäman vepsläižiden nelländez).

Petroskoiš om 3 korktad školad: Petroskoin valdkundaline universitet (PetrVU),
Karjalaine valdkundaline pedagogine akademii (KVPA) da Petroskoin valdkundine
konservatorii Glazunovan nimed.

Petroskoiš om 40 openduzškolad (niiden keskes — 5 liceid da 3 gimnazijad).
Lidnas om rahvahaline suomalaiž-ugrilaine škol, kus opetas suomen, karjalan da
vepsän kelid. Täs om mugažo 67 päivkodid.



https://vep.wikipedia.org/wiki/Pakistan

Pakistan (urdu-kelel: پاکِستان Pakistan «puthiden ma», anglijan kelel:
Pakistan), vai Pakistanan Islamine Tazovaldkund (urdu: اسلامی جمہوریہ پاکِستان
Islami Džumhurije Pakistan, angl.: Islamic Republic of Pakistan) om valdkund
Azijan suves. Päine federacijan lidn om Islamabad.

Pakistan om mail'man kudenz' valdkund ičeze ristitišton lugun mödhe da kahtenz'
valdkund islamanuskojiden lugun mödhe (Indonezijan jäl'ghe).

Vl 1947 elokun 14. päiväl Pakistan sai ripmatomut Britanižen Indijan jagon
jäl'ghe.

Pakistan om mavaldkundröunoiš Irananke ehtbokas (röunan piduz — 909 km),
Afganistananke lodehes (2430 km), Kitainke homendezbokas (523 km) da Indijanke
päivnouzmas (2912 km). Ühthine röunoiden piduz om 6774 km. Pakistanan randad
lainištab Arabijan meri suves. Mererandan piduz om 1046 km.

Valdkundan päivlaskmas da pohjoižes om mägid. Kaikiš korktemb čokkoim om
mail'man kahtenz' korktusen mödhe Čogori-mägenpä Karakorumas, 8611 m meren
pindan päl.

Oficialine valdkundan pämez' om prezident, hänen kandidaturad parlament valičeb,
hän om üks' parlamentan ühtnijoišpäi. Prezidentan valdatusiden strok om 5 vot
(om oiktuz valitas tošti). Päministr om valdkundan pämez' todesižikš.

Administrativiž-territorialižikš Pakistan alajagase 8 regionha: 4 agjad (vai
provincijad), 1 federaližikš ohjatud Heimoiden territorii, 1 federaline
pälidnaine territorii da kaks' Kašmiran territorijad (ned oma ridatadud
Indijal). Ned alajagase 132 ümbrikho, a Heimoiden territorii — 6 agentushe da 7
röunregionha.

Pakistanan lidnad-millionerad (vl 2010, surembaspäi penembha): Karači, Lahor,
Feisalabad, Ravalpindi, Multan, Gudžranval, Haidarabad, Pešavar.

Vl 2012 Pakistanan päeksport oli tekstil'tegesed (läz 60%), ris (10%), kivivoi
da sen produktad (6%); toine eksport — juvelirižed tegesed, mägisuksed, cement,
hromkivendod, apel'sinad.



https://vep.wikipedia.org/wiki/Laos

Laos (laos.: ປະເທດລາວ Pathet Lao vai Pathet Lau), oficialižikš Laosan
Rahvahaliž-Demokratine Tazovaldkund (laos.: ສາທາລະນະລັດ ປະຊາທິປະໄຕ ປະຊາຊົນລາວ
Sathalanalat Pasathipatai Pasason Lao), om mererandatoi valdkund Azijan
longibokas. Pälidn da kaikiš suremb lidn om V'jent'jan.

Vl 1953 redukun 22. päiväl Laos tedoti ripmatomudes Francijaspäi, sil aigal
valdkund oli konstitucižeks monarhijaks.

Vl 1975 tal'vkun 2. päiväl Savang Vathana-kunigaz pučihe valdištmespäi.
Nevondkundaline Ühtištuz abuti säta tazovaldkundad.

Laos om mavaldkundröunoiš Vjetnamanke päivnouzmas (röunan piduz — 2161 km),
Kambodžanke suves (555 km), Tailandanke päivlaskmas (1845 km), Mjanmaranke
lodehes (238 km) da Kitainke (sen Junnan'-agjanke) pohjoižes (475 km). Ühthine
röunoiden piduz om 5274 km. Laos om mererandatoi valdkund.

Valdkundan kaikiš korktemb čokkoim om Bia-mägi (2817 m). Kaikiš pidemb jogi om
Mekong äjiden ližajogidenke.

Londuseližed pävarad oma kuld, vas'k, kalližarvoižed kived; toižed varad oma
mec, sauvondgips, gidroenergii.

Ohjandusen form om unitarine socialistine tazovaldkund ühten partijan
sistemanke. Valdkundan pämez' om prezident. Parlament valičeb händast videks
vodeks. Prezident paneb päministrad radnikusele. Laosan rahvahaližen revolücižen
partijan (LRRP:n) Politbüro da Keskuzkomitet märitas ohjastusen politikad.

Parlament om üks'kodine Nacionaline Suim (laos.: Sapha Heng Ksat) 132
ühtnijanke. Kaik rahvaz valičeb heid videks vodeks. Nece Suim om üks'jäine
käskusenandai tobmuz valdkundas, vahvištab kaik käskusid.

Vl 2011 sulakun 30. päiväl järgenduseližed valičendad oliba Laosan parlamentha.
Nügüdläine Laosan prezident om Tümmali Sainäson, päministr om Thongsing
Thammavong.

Valdkund alajagase 16 agjaha (provincijha, laos.: khveng) da 1 pälidnan
prefekturha (V'jent'jan). Agjad alajagase 140 ümbrikho (laos.: muang).

Toižed sured lidnad (enamba 50 tuh. ristituid vl 2010, surembaspäi penembha):
Pakse, Keison Fomvihan (Savannakhet enččikš), Luangphabang. Vl 2014 37%
ristituid eliba lidnoiš.

Laosan päeksport om vas'k (28%), kuld (19%), pumaterialad (14%), erazvuiččed
sobad (läz 12%), elektruz (7%), söndtavarad (6%: kofe, kukuruz, ris); toine
eksport — räzin londuseližes kaučukaspäi, sauvondgips, kivihil'.



https://vep.wikipedia.org/wiki/L%C3%BCksemburg

Lüksemburg (lüksemb.: Lëtzebuerg), täuz' oficialine nimituz — Lüksemburgan Sur'
Gercogkund (lüksemb.: Groussherzogtum Lëtzebuerg, franc.: Grand-Duché de
Luxembourg, saks.: Großherzogtum Luxemburg), om pen' mererandatoi valdkund
Evropan päivlaskmpoles. Pälidn da kaikiš suremb lidn om Lüksemburg-lidn.

Vl 2014 Lüksemburg oli kaikiš elokaz valdkund mail'mas kogosüdäiproduktan ühtele
hengele mödhe (ÜRO:n andmused).

Vspäi 1949 Lüksemburg om PAKO:n ühtnii (üks' alusenpanijaks). Vspäi 1957 om EÜ:n
ühtnii. Mülüb Benelüks:ha ühtes Bel'gijanke da Alamaidenke.

Jäl'gmäine valdkundan konstitucii (lüksemb.: Konstitutioun) oli vahvištadud vl
1868 redukun 17. päiväl. Se om väges znamasižiden möhembaižiden vajehtusidenke,
oz., vspäi 2009 Surele Gercogale sab vaiše tarita käskusid, ei vahvištada.

Lüksemburg om mavaldkundröunoiš Germanijanke pohjoižpäivnouzmas da päivnouzmas
(röunan piduz — 128 km), Francijanke suves (69 km) da Bel'gijanke päivlaskmas
(130 km). Ühthine röunoiden piduz om 327 km. Lüksemburg om mererandatoi
valdkund.

Valdkundan kaikiš korktemb čokkoim om Ardenniden Knaiff-kukkaz, 560 metrad meren
pindan päl. Kaikiš madalamb om Mozel'-jogen tazopind (133 m).

Ohjandusen form om unitarine parlamentine konstitucine monarhii. Valdkundan
pämez' om Sur' Gercog, Anri (Genrih) vs 2000 redukun 7. päiväspäi. Hänele sab
heitta parlamentad radmaspäi da panda uziden valičendoiden dat koumes kus.
Monarh paneb päministrad da ministrid radnikusile valičendoiden parlamentha
kacten.

Käskusenandai tobmuz om üks'kodine parlament — Deputatoiden Kodi (lüksemb.:
Chamber vun den Deputéierten, D'Chamber, franc.: Chambre des Députés, saks.:
Abgeordnetenkammer) 60 ühtnijanke, kaik rahvaz valičeb heid videks vodeks.

Järgvaličendad parlamentha oliba vl 2013 redukun 20. päiväl. Nügüdläine
päministr om Ksavje Bettel' vs 2013 tal'vkun 4. päiväspäi.

Lüksemburg alajagase 3 ümbrikho (lüksemb. da saks.: Distrikt, franc.: District).
Ümbrikod alajagadas 12 kantonha, ned — 116 kommunha. Pälidn jagase fartaloihe.

Toižed sured lidnad (enamba 17 tuh. ristitud vl 2005, surembaspäi penembha):
Eš-sür-Al'zett, Differdanž, Düdelanž. Kaik om 12 kommunad lidnan statusanke.

Lüksemburgan päkesport om raud, teraz, tegesed niišpäi da niidenke (20%),
elektromašiništ da radiopalad (läz 10%); toine eksport — plastik (5%), avtod
(4%), bumag kirjutamha (3%), alüminii (3%), sobad (3%), šinad avtobusoiden täht
(2%), stökoltegesed (2%), maidproduktad (2%), išketadud kanghad (1%), poliester
(1%), vas'k da sen ühthesuladused (1%), varapalad lendimiden täht (1%).



https://vep.wikipedia.org/wiki/Islandii

Islandii (isl.: Ísland [ˈistlant], kändase kuti «sar'», se om täuz' oficialine
nimituz) — sar'hine valdkund Evropan pohjoižes. Pälidn da kaikiš suremb lidn om
Reikjavik (valdkundan ristitišton läz 60% sen ezilidnoidenke).

Vspäi 1949 om PAKO:n ühtnijaks. Ei ole ičeze regulärižid sodavägid, vaiše
randkaičendvägi om.

Vl 1944 kezakun 17. päiväl Islandii tedoti ripmatomut Danijaspäi da tegihe
tazovaldkundaks, sil-žo päiväl parlament vahvišti valdkundan konstitucijad
(isl.: Stjórnarskrá). Nece konstitucii om väges tähäsai, voziden 1984, 1991,
1995 da 1999 znamasižiden vajehtusidenke. Kaikel rahvahal kirjutadud uden
Konstitucijan projekt oli hüvästadud vl 2012 redukun 20. päiväl referendumal.

Islandii om mail'man kaikiš suremb vulkanižen augotižlibundan sar'. Se sijadase
ani suvhe Pohjoižes nabapirdaspäi.

Eile Islandijan valdkundališt röunad kuivmadme. Valdkund sijadase lodehpolehe
Suren Britanijaspäi. Sen randad lainištab Atlantine valdmeri kaikiš polišpäi.
Ühthine randanpiduz om 6088 km. Islandijaspäi Grenlandhasai om 287 km lodeheze,
Fareran Sarihesai — 420 km suvipäivnouzmha, Šotlandijhasai — 798 km
suvipäivnouzmha, Norvegijahasai — 970 km päivnouzmha.

Valdkundan kaikiš korktemb čokkoim om Hvannadalšnukur-vulkan (2110 m). Tundr
otab 62,7% saren territorijad. Geizerad oma levitadud.

Klimat om ven lämän Gol'fstrim-joksendan tagut. Vodenkeskeine lämuz om
+3...+5°C. Paneb sadegid 500-750 mm vodes pohjoižrandištol da 3800 mm vodes
suvirandištol. Mecoiden pind om läz sadandest.

Londuseližed pävarad oma kala, geotermine energii, alüminii; toižed varad — rik,
gidroenergii.

Valdkundan pämez' om prezident (isl.: Forseti). Kaik rahvaz valičeb händast 4
vodeks. Strokuiden lugu om röunatusita, i nügüdläine Oulavür Ragnar
Grimsson-prezident om valdatusiš jo videndel strokul jäl'geten vspäi 1996.
Prezident paneb päministrad radsijha valičendoiden parlamentha satusiden mödhe,
parlamentan nevondan mödhe.

Parlament (isl.: Alþingi, virktas «Al'ting», kätas «Ühthine Suim») om
üks'kodine, siš om 63 ühtnijad. Kaik rahvaz valičeb heid 4 vodeks. Se om kaikiš
vanhemb parlament mail'mas, radab vspäi 930, udessündutadud vl 1845.

Järgvaličendad parlamentha oliba vl 2013 sulakun 27. päiväl. Prezidentad
valitihe jäl'gmäižen kerdan vl 2012 kezakun 30. päiväl. Vspäi 2013 semendkun 23.
päiväspäi Sigmundur David Gunnlaugsson om päministraks.

Islandii alajagase kuzhe agjaha (valičemižümbrikho, isl.: kjördæmi). Kaks'
niišpäi oma Reikjavikas da völ üks' ühtenzoitab sen ezilidnoid. Agjad alajagase
23 järgeližhe ümbrikho (üks'lugu isl.: sýslur) da 24 lidnha ičeohjastusenke
(isl.: kaupstaðir). Ümbrikod da lidnad alajagase 76 kundha (isl.: sveitarfélög).

Valdkundas om 32 lidnad, kus enamba 1 tuhad ristitud elädas. Järed lidnad
(enamba 10 tuh. ristitud vl 2014): Koupavogür, Habnarfjordür, Aküreiri,
Keblavik, Gardabair.

Islandijan päeksport om kaikenvuitte kala kaikil näguil (34%, lihanke),
ümbriradmatoi alüminii (31%); toine eksport — aerokosmine produkcii (4%), raudan
ühthesuladused (3%), söm živatoile (3%), zelläd (2%), kalarazv (2%),
alüminiivanuim (1%).



https://vep.wikipedia.org/wiki/Gruzii

Gruzii (gruz.: საქართველო Sakartvelo, se om täuz' oficialine nimituz), om
valdkund Azijan päivlaskmas, Mustan meren päivnouzmaižen randištonke. Pälidn da
kaikiš suremb lidn om Tbilis. Parlamentan olendsija om Kutaisi (vspäi 2012).

Vl 1991 keväz'kun 31. päiväl tegihe referendum ripmatomuden polhe, 98,93% oli
«za». Sil-žo vodel sulakun 9. päiväl Gruzii tedoti ičeze ripmatomudes NSTÜ:späi.
Vl 1991 tal'vkun 26. päiväl ripmatomuz linni täudeks.

Vozil 1991-1992 rahvahanikoiden soda zavodihe valdkundan pohjoižes, muga
Suviosetii-territorii rahvahidenkeskeižeta tunduštuseta om sündnu. Vozil
1992-1993 rahvahanikoiden soda zavodihe valdkundan lodehes, muga
Abhazii-territorii rahvahidenkeskeižeta tunduštuseta om sündnu. Vl 2008 uz'
azekaz konflikt oli Suviosetijas, nügüd'aigan Abhazii da Suviosetii oma
ripmatomudenke de fakto, ned oma Gruzijan ohjastusen kontrolita.

Jäl'gmäine konstitucii oli vahvištadud parlamental vl 1995 elokun 24. päiväl da
tuli väghe sil-žo vodel redukun 17. päiväl. Se om väges nügüd'-ki voziden 2004
da 2010 znamasižiden vajehtusidenke.

Gruzii om mavaldkundröunoiš Venämanke pohjoižes da päivnouzmas (röunan piduz —
894 km), Azerbaidžananke päivnouzmas da suvipäivnouzmas (428 km), Armenijanke
(219 km) da Turkanmanke (273 km) suves. Ühthine röunoiden piduz om 1814 km.
Gruzijan päivlaskmaižed randad lainištab Must meri 310 km randanpirdanke.
Valdkundan pind om 69,700 km².

Londuseližed pävarad oma raudkivend, vas'k, marganc, gidroenergii; toižed varad
oma kivivoi, kivihil', mec.

Ohjandusen form om unitarine konstitucine prezidentiž-parlamentine tazovaldkund.
Valdkundan pämez' om prezident (gruz.: საქართველოს პრეზიდენტი, Sakartvelos
prezidenti), hän-žo om armijan päkäsknik. Kaik rahvaz valičeb prezidentan videks
vodeks, ühten toštstrokun om voimuz. Ku parlament pästi radmaspäi ministrid da
koume kerdad ei voi vahvištada ut ohjastust, ka prezidentale sab pästta
radmaspäi parlamentan ühtnijoid.

Käskusenandajan tobmuden pä om üks'kodine Parlament (gruz.: საქართველოს
პარლამენტი, Sakartvelos parlament'i) 150 ühtnijanke, kaik rahvaz valičeb heid
nelläks vodeks.

Järgvaličendad parlamentha oliba vl 2012 redukun 1. päiväl. Prezidentan
järgvaličendad oliba vl 2013 redukun 27. päiväl, nügüdläine Giorgi
Margvelašvili-prezident sai 62,12%. Vs 2013 kül'mkun 20. päiväspäi Irakli
Garibašvili om päministraks.

Valdkundan konstitucijan mödhe, Gruzii alajagase 12 regionha: 1 Tbilis-pälidn, 9
agjad (gruz.: მხარე mkhare) da 2 avtonomišt tazovaldkundad (gruz.: ავტონომიური
რესპუბლიკა avtonomiuri resp'ublik'a): Abhazii da Adžarii. Abhazii da kogodajad
Suviosetijha nellän agjan palad oma ripmatomad de fakto, niiden administrativine
jagand om ičeze kartte.

Agjad alajagase formaližikš 71 municipalitetha (gruz.: მუნიციპალიტეტი) da 11
tazostadud agjaha lidnha (gruz.: თვითმმართველი ქალაქი t'vit'mmart'veli
k'alak'i), no de fakto — 62 municipalitetha da 11 surhe lidnha.

Gruzijas elädas gruzijalaižed. Vn 2002 rahvahanlugemižen mödhe, läz 84 procentad
eläjid oma ortodoksižed hristanuskojad, 10% — islamanuskojad.

Toižed sured lidnad (enamba 100 tuh. ristitud vl 2012, surembaspäi penembha):
Kutaisi, Batum, Rustavi. Vl 2012 kaik om 65 lidnad valdkundas, sidä kesken 10
lidnad seištas territorijoil rahvahidenkeskeižeta tundištuseta.

Gruzijan päeksport om kivivoi (26%), teraz, raud da niiden ühthesuladused (17%),
kuld (14%); toine eksport om mineraližed heretused (4%), pähkmed (4%), vin (3%),
ezitegesed alkogoližiden jomiden täht (3%), citrusfruktad (2%), jondvezi (2%),
üläloštan predmetad (1%), elektruz (1%), cement (1%), sobad (1%), pu (1%).



https://vep.wikipedia.org/wiki/Benin

Benin, täuz' oficialine nimi — Beninan Tazovaldkund (franc. République du
Bénin), om valdkund Päivlaskmaižes Afrikas. Pälidn om Porto Novo. Prezident,
ohjastuz da verhiden maiden sur'oigenduzkundad sijadase lähižes Kotonus —
valdkundan kaikiš surembas lidnas. Edel 1975 vot valdkundan nimi oli Dagomei.

Jäl'gmaine Konstitucii oli hüvästadud kaiken rahvahan referendumal vl 1990
tal'vkun 2. päiväl.

Benin om mavaldkundröunoiš Togonke päivlaskmas (651 km), Burkina Fasonke (386
km) da Nigeranke (277 km) pohjoižes, Nigerijanke päivnouzmas (809 km). Röunoiden
ühthine piduz om 2123 km.

Beninan suvižed randad lainištab Atlantižen valdmeren Gvinejan lahten
Benin-laht. Randanpird om 121 km.

Tihed jogiden verk om valdkundas. Kaks' järedad joged oma Veme da Mono, molembad
oma laivjoged.

Londuseližed pävarad oma kivivoi, kuld, raudkivend, fosforitad; toižed varad oma
mouckivi, mramor, mec (otab 40% territorijad).

Ohjandusen form om prezidentine tazovaldkund äjiden partijoiden sistemanke.
Valdkundan pämez' prezident, hän-žo om ohjastusen-ki pämez'. Prezident paneb
päministrad da toižid ministrid radnikusile. Kaik rahvaz valičeb händast videks
vodeks, kahtenden strokun om voimuz.

Parlament om üks'kodine Nacionaline Suim (fr. Assemblee Nationale). Kaik rahvaz
valičeb sen 83 ühtnijad nelläks vodeks.

Järgenduseližed valičendad Beninan parlamentha oliba vl 2011 sulakun 30. päiväl.
Prezidentad valitihe järgkerdan vl 2011 keväz'kun 13. päiväl, nügüdläine Jaji
Boni-prezident sai 53,18%, se om hänen kahtenz' strok. Lionel' Zinsu radab
päministraks vs 2015 kezakun 18. päiväspäi. Edel händast vspäi 2013 päministran
radnikust ei olend olmas.

Benin alajagase 12 agjaha (departamentha, fr.: département), ned — 77 kommunha
(fr.: commune).

Valdkundan sured lidnad (enamba 150 tuh. ristituid vl 2010, surembaspäi
penembha): Kotonu (ižandusen päkeskuz da ohjastusen olendsija), Abomei Kalavi,
Porto Novo (oficialine pälidn), Džugu, Paraku.

Beninan päeksport om kuld (19%), puvill (17%), pähkmed (17%: kokospal'man,
brazilijan da kešju), ümbriratud kivivoi (16%), pu parzil (10%); toine eksport —
vas'k (5%), raud (4%), alüminii (2%), rogosahar (1%). Kitai om
pätorguindühtnijaks (eksportan videndez da importan läz pol't).



https://vep.wikipedia.org/wiki/Suomalai%C5%BEed

Suomalaižed (suom.: suomalaiset, üks'lugu suomalainen) om suomalaiž-ugrilaine
rahvaz.

Ühthine lugu om läz 6,5 millionad. Suomalaižed elädas Suomenmas (sen ristitišton
ühesan kümnendest enamba), AÜV:oiš, Ročinmas, Kanadas, Brazilijas, Avstralijas,
Venämas da Evropan toižiš pohjoižiš maiš.

Rahvahan jured oma segoitadud augotižlibundanke, erazvuiččiden heimoiden kodimad
sijadasoiš erazvuiččiš maiš: Baltijan meren päivnouzmaine rand da randpol'
(Suomenman suvipäivlaskmpol'), Karjal, Sibirin päivlaskmpol', Keskuzevropan
pohjoine. Nügüd'aigan vaiše Suomenman suvipäivlaskmpol' om suomalaižiden
eländsija neniš territorijoišpäi.

Suomalaižed pagištas suomen kelel, se om üks' Baltijan meren suomalaižiš
kelišpäi. Suomenman i Ročinman suomalaižed oma kaks'kel'žed, pagištas ročin
kelel-ki.

Koume rahvahad — Suomenman karjalaižed (Suomenman suvipäivnouzm), inkeriläižed
(Leningradan agj, Piter, Estinma) da kvenad (Norvegijan pohjoine) — lugetas
suomalaižiden etnosikš.

Religijan mödhe suomalaižiden enambuz oma lüteranižed hristanuskojad (Suomenman
eläjad — 73%) i ateistad (Suomenman eläjad — 24,3% vl 2015).



https://vep.wikipedia.org/wiki/Nju_Jork

Nju Jork vai Uz' Jork (angl.: City of New York, New York City vai muite New
York) om Amerikan Ühtenzoittud Valdkundoiden kaikiš suremb lidn ristituiden
lugun mödhe. Se om kaikiš suremban AÜV:oiš lidnaglomeracijan keskuz.

Lidn om valdkundan finansine da turistine keskuz, mugažo kul'turan da
massinformacijan keskuz. ÜRO:n päfater sijadase lidnas vspäi 1952.

Eländpunktan aluz om pandud vl 1624 kuti Amsterdam-lidnuz Manhetten-sarel,
möhemba Uz' Amsterdam (angl. New Amsterdam, alam. Nieuw Amsterdam). Se sai
lidnan statusad vl 1653, udesnimitadud nügüdläižikš vl 1664. Vl 1667 alamalaižed
tegiba vajehtust Kahten angliž-alamaižen sodan jäl'ghe: andoiba Nju Jorkad
anglijalaižile, saiba Surinam vajehtuseks.

19. voz'sadal lidn tegihe evropalaižiden immigracijan keskuseks Filadel'fijanke
da Bostonanke ühtes. Vl 1811 pertišton generaline plan oli sädud kaiken
Manhetten-saren täht, i vodele 1835 lidn tegihe kaikiš surembaks AÜV:oiš. Viž
municipalitetad oma ühtištadud lidnaks vspäi 1898.

Lidn sijadase ühtennimižen londuseližen merikaran randal, Nju Jork-štatan suves,
Atlantižen valdmeren lodehližel randal, 3 m keskkorktusen valdmeren pindan päl.
Pind om 1214,4 km², sidä kesken kuivma 789 km², saum vezid — 425 km².

Klimat om subtropine Atlantižen valdmeren. Heinkun lämuz om +24,7 C°, elokun —
+24,0 C°, vilukun +0,3 C°. Voden keskmäine lämuz om +12,7 C°. Paneb sadegid 1268
mm vodes, läz tazomäras vodes ümbri (100-120 mm kus, uhokus - 78 mm). Tal'vel
voib panda lunt.

Lidn jagase 5 municipalitetha (angl. borough). Nju Jorkan municipalitetad oma
ühtištadud mülüjidenke eländpunktoidenke ümbrikod i alajagasoiš äjihe
lidnrajonihe.

Eläjad pagištas mail'man äjil kelil (enamba 800). Religijan mödhe
hristanuskondan sarakoiden i iudaizman uskojad oma enambuses, no om-ki enamba
sadad islaman pühäpertid.

Nju Jork om üks'jäine sur' amerikaine lidn šingotadud kundaliženke
transportanke: om avtobusoid, lidnelektrojonusid, municipališt taksid.
Funikulör, ehtatimed, enamba 2 tuhad sildoid da tonnelid ühtištadas lidnan
mererandoid. Vodespäi 1904 metropoliten radab lidnas (New Jork City Subway,
päiveses ümbri, vspäi 2015 om 34 jonod, 469 stancijad, 1362 km raudted).

Rahvahidenkeskeine civiline Džon Kennedin nimel nimitadud lendimport (JFK)
sijadase lidnan suvipäivnouzmas, 20 km suvipäivnouzmha lidnan keskusespäi.
Sišpäi tehtas reisid mail'man äjihe maihe, mugažo AÜV:oidme. Se om AÜV:oiden
kaikiš suremb lendimport da 17nz' mail'mas passažiroiden valun mödhe. Lendimport
om päverai sirdmaha jüguid AÜV:oiden da Evropan keskes.



https://vep.wikipedia.org/wiki/Ekvador

Ekvador, täuz' oficialine form — Ekvadoran Tazovaldkund (isp.: República del
Ecuador [reˈpuβlika ðel ekwaˈðor], kečuan: Ikwadur Republika), om valdkund
Suviamerikan lodehes. Sen pälidn om Kito.

Valdkundan nimi znamoičeb «ekvator» ispanijaks. Valdkundan Kito-pälidn sijadase
vaiše 25 km suvhe ekvatoran pirdaspäi.

Toižed oficialižed da rahvahidenkeskeižiden kosketusiden keled oma kečuan da
šuaran keled. Sab kävutada oficialižikš toižid-ki igähižiden rahvahiden kelid,
no vaiše heiden elämižsijiš.

Ekvador om röunoiš Kolumbijanke pohjoižes (röunan piduz — 590 km), Perunke
päivlaskmas da suves (1420 km). Ekvadoran päivlaskmaižed randad lainištab Tün'
valdmeri. Randanpird om 2237 km. Üks' provincijoišpäi, Galapagosan sared,
sijadase 1000 km päivlaskmpolehe kontinentaližes Ekvadoraspäi, niil om meriröun
Kostarikan Kokossaridenke.

Valdkundan kaikiš korktemb čokkoim om Čimboraso-vulkan, 6267 m valdmeren pindan
päl. Pened joged jokstas Tünhe vadlmerhe vai Amazonasha. Andad-mäged oma
veziröunaks jogiden keskes.

Klimat om räk ekvatorialine, suves — subekvatorialine. Vilukun kesklämuz om
+24°C, heinkun kesklämuz om +25°C. Paneb sadegid 100 millimetraspäi man suves
6000 millimetrhasai Andiden päivnouzmaižil pautkil.

Sikš ku Ekvador sijadase ekvatoral, ka päiväine čirgahtab da laskese kaikuččen
päivän vodes ühten aigan — 6:00 časud.

Londuseližed pävarad oma kivivoi da sel'd'; erased toižed resursad: nepsad
ekvatorialižed mecad (kattas territorijan 44%), gidroenergii.

Ekvador om unitarine konstitucine prezidentine tazovaldkund. Jäl'gmäine
Konstitucijan udištamine oli vl 2008, se jagoi tobmuded lopuks, kaik ned oma
valičendoiden al nügüd'.

Valdkundan pämez' om prezident, hän-žo om ohjastusen pämeheks. Rahvaz valičeb
händast 4 vodeks, kahtenden strokun om voimuz. Ekvadoran ministrišt nimitadas
oficialižikš Rahvahanikoiden sodan ministrišt (isp.: Gabinete de la Revolución
Ciudadana). Prezident paneb ministrid radsijha.

Parlament om üks'kodine Nacionaline Assamblei (Suim) (isp. Asamblea Nacional),
mülüb 130 deputatad-ühtnijad. Heid-ki rahvaz valičeb nelläks vodeks,
järgenduseližed valičendad oliba vl 2013, hö išttas 10 komitetas.

Käskuzkundaline tobmuz om Nacionaline oiktusekahuden käskuzkund (isp.: Corte
Nacional de Justicia), kogoneb 21 sudijaspäi, heid Käskuzkundaline Nevondkund
valičeb 9 vodeks.

Ekvadoran Tazovaldkund jagase 24 agjaha (provincijha, isp. provincia) da sen
ühtes Pälidnan agj (Kito), kudambad alajagase kantonoihe (niid 221) (isp.
cantón), a ned — tulendoihe (isp.: parroquias). Agjad ühtenzoittas 7 regionha
(zonha).

Ekvadoran kaikiš surembad lidnad (enamba 250 tuh. ristituid vn 2010
rahvahanlugemižen mödhe, surembaspäi penembha): Guajakil', Kito (pälidn), Kuenk,
Santo Domingo.

Ekvadoran päeksport om kivivoi, bananad (niiden kaikiš suremb eksportirui
mail'mas) da rozad.



https://vep.wikipedia.org/wiki/Bel%27gii

Bel'gii (alam.: België, franc.: Belgique, saks.: Belgien), täuz' oficialine nimi
— Bel'gijan Kunigahuz, om valdkund Evropan päivlaskmas, Pohjoižmeren randal.
Pälidn da kaikiš suremb lidn om Brüssel'.

Vspäi 1949 om PAKO:n ühtnii (alusenpanijaks). Vspäi 1957 om EÜ:n ühtnijan
(mugažo ühteks alusenpanijoišpäi).

Bel'gijal oma mavaldkundröunad Alamaidenke pohjoižes (röunan piduz — 478 km),
Germanijanke päivnouzmas (133 km), Lüksemburganke suvipäivnouzmas (130 km),
Francijanke suves da päivlaskmas (556 km). Ühthine röunoiden piduz — 1297 km.
Valdkundan lodehližed randad lainištab Pohjoižmeri, sen randan pird — 66 km.
Ühthine pind — 30 528 km².

Ohjandusen form om parlamentine konstitucine monarhii. Bel'gii om federativine
valdkund vspäi 1980, kaks'jäine federacii. Nece znamoičeb, miše ičeohjastuz om
kahten parametran mödhe — regionil (3) da kel'kundoil (3) — üks'-se valdkundan
territorijal.

Bel'gii alajagase koumhe regionha: Flandrii (alajagase 5 agjaha), Vallonii
(mugažo 5 agjaha), Brüsselin pälidnaine ümbrik. Ühten aigan valdkund alajagase
koumhe kel'kundha: Flandrijan kel'kund, francijankel'ne da saksankel'ne kundad.

Toižed sured lidnad (enamba 150 tuh. rist. vl 2013, surembaspäi penembha):
Antverpen, Gent, Šarlerua, L'jež. Vl 2013 kaik oli 71 lidnad valdkundas enamba
mi 30 tuh. eläjidenke.

Vl 2009 Bel'gijan päeksport oli himižen tegimišton erazvuitte produkcii —
voižimad, glikozidad, polimerizacijan produktad (läz 16%), zelläd (11%), avtod
da niiden palad (8%); toine eksport oli sobad (läz 4%), almazad (3%), raudan da
teraraudan lehtesed (2%), londuseline gaz (1%).



https://vep.wikipedia.org/wiki/Argentin

Argentin (isp.: Argentina), täuz' oficialine nimituz — Argentinan Tazovaldkund
(isp.: República Argentina), om valdkund Suviamerikas. Sen pälidn da kaikiš
suremb lidn om Buenos Aires.

Argentin om mavaldkundröunoiš Čilinke päivlaskmas (röunan piduz — 6691 km),
Bolivijanke (942 km) da Paragvainke (2531 km) pohjoižes, Brazilijanke (1263 km)
da Urugvainke (541 km) pohjoižpäivnouzmas. Ühthine röunoiden piduz — 11,968 km.
Valdkundan päivnouzmaižed randad lainištab Atlantine valdmeri. Randanpird — 4989
km.

Londuseližed pävarad oma kivivoi, metallad (raudkivend, vas'k, tin, hahktin,
cink, uran), mahuz.

Ohjandusen form om federativine prezidentine tazovaldkund. Valdkundan pämez' om
prezident. Kaik rahvaz valičeb händast 4 vodeks.

Nügüdläine Argentinan prezident om Maurisio Makri; päministr om Amado Budu.
Edeline prezident om Kristina Kiršner (10.12.2007-10.12.2015).

Argentin alajagase 23 agjaha (provincijha) da 1 pälidnan avtonomižhe ümbrikho
(Buenos Aires).

Toižed sured lidnad (vl 2007, surembaspäi penembha): lidnad-millionerad oma
Kordov, Rosario; enamba 500 tuh. ristitud — Mendos, San Migel' De Tukuman, La
Plat, Mar Del' Plat.

Vl 2012 Argentinan päeksport oli soi da soivoi (22%), avtod da toižed likkuimed
(10%), kukuruz (6%); toine eksport — kivivoi (5%), fruktad, lehmänliha da
nahkad.



https://vep.wikipedia.org/wiki/%C3%9Chtenzoittud_Rahvahiden_Organizacii

Ühtenzoittud Rahvahiden Organizacii (ÜRO) vai Ühthižrahvazkundad (ÜRK) vai
Ühtištetad Nacijad (ÜN) om rahvahidenkeskeine organizacii. Se oli sätud vl 1945
redukun 24. päivän (ÜRO:n Käskuzkirjan tulendan väghe dat) pid'oitelemha da
vahvištamha kožundad da varuitomut rahvahiden keskes, šingotamha ühthižid töid
valdkundoiden keskes.

Valdkundad mülüdas ÜRO:ho lugul 193 (vl 2014). Päine pert' sijadase Udes Jorkas,
ližaofisad oma Venas, Ženevas da Nairobiš.

Nügüdläižed pämehed: Päsekretar' — Antoniu Guterreš (Portugalii, Evrop, radab
01.01.2017-dataspäi), Päsuiman ezimez' — Piter Tomson (Fidži, Valdmerimad,
13.09.2016-dataspäi).

ÜRO:s om kuz' oficiališt kel't radmaha: anglijan, francijan, venän, kitain,
araban da ispanijan keled.

Toižen mail'man sodan aigan Gitleranvastaižen koalicijan vejad ühtnijad sädiba
ÜRO:n radmižen alusid da sen strukturad. Edeline organizacii oli Nacijoiden
Ühtnend. «Ühthižrahvahad»-nimituz («Ühtištoittud rahvahad») oli kävutadud
ezmäižen kerdan Ühthižrahvahiden deklaracijas, sidä allekirjutihe vl 1942
vilukun 1. päiväl.

ÜRO:n Käskuzkirj oli vahvištadud San Franciskon konferencijan aigan, kudamb oli
vl 1945 sulakuspäi kezakuhusai. Vl 1945 kezakun 26. päivän 50 valdkundoiden
ezitajad allekirjutihe sidä, sen ližaks Pol'šanma-ki sil-žo vodel redukun 15.
päivän. ÜRO:n Käskuzkirj tuli väghe vl 1945 redukun 24. päiväl, sidä oigetas
ÜRO:n päiväks.

Varuitomuden Nevondkund om rahvahidenkeskeižen kožundan da varuitomuden
kaičendan päorgan. Kaikil ÜRO:n ühtnijoil om velgusiš panda eloho sen pätandoid.
Kogoneb 15 valdkundad-ühtnijad: 5 — kaikenaigaižed (Venäma, AÜV, Sur' Britanii,
Francii, Kitai), niil om kel'don oiktuz; 10 — pordaigaižed, niid valitas
Nevondkundha edelkirjutadud ÜRO:n Käskuzkirjas proceduran mödhe (23. kirjutusen
2. koht).

Vl 1994 kül'mkun 1. päivän Holenandai Nevondkund jäti kesken ičeze radod, sikš
miše ÜRO:n jäl'gmäine olnu holenandmižes territorii, Palau, vl 1994 redukun 1.
päivän sai ičeze ripmatomut. Nevondkund keradaškandese möst tarbhaižusen mödhe
ičeze vai ičeze ezimehen pätandan jäl'ghe vai ičeze ühtnijoiden enambusen,
Päsuiman, Varuitomuden Nevondkundan pakičendan mödhe.

Se pästab počtmarkoid da ünäižid kaluid dollarnominalanke ÜRO:n Uden Jorkan
ofisan täht, Šveicarijan franknominalanke ÜRO:n Ženevan ofisan täht,
evronominalanke ÜRO:n Venan ofisan täht. Nominalan (počttarifan) suruz sättub
valdkundan tarifoile necen sijatud ÜRO:n ofisanke.

Ezmässai 50 valdkundad mülüiba ÜRO:ha, ned allekirjutiba ÜRO:n Käskuzkirjad.
Nene valdkundad kaikidenke ičeze kolonijoidenke da rippujidenke
territorijoidenke ezitiba läz kaiked mail'mad. Aigan mändes kolonijad saiba
ripmatomut, erased valdkundad jagoihe, i ÜRO:n ühtnijoiden lugu ližadui. Vl 2011
heinkun 14. päivän Suvisudan tegihe 193nden ÜRO:n ühtnijan.

Vaiše rahvahidenkeskeižikš tundištadud valdkundale, rahvahidenkeskeižen oiktusen
subjektale, sab olda ÜRO:n ühtnijan. Miše otta udeks ühtnijaks, ka hot' 9
Varuitomuden Nevondkundan ühtnijoile 15:špäi pidab ozutada tügen (sil-žo aigal
kel'don oiktuz om kaikenaigaižil ühtnijoil lugul 5). Mugoižen rekomendacijan
vahvištusen Varuitomuden Nevondkundal jäl'ghe küzund sirdab Päsuimha. Sid' sigä
änestadas sidä, pidab äniden 2/3 vahvištamha rezolücijad vasthaotandas. Sen
jäl'ghe valdkund tegese ÜRO:n uden ühtnijan.

Ühtnijan status om, a völ ÜRO:n kaclijan status om, kuti ripmatoman ühtnijan
röunatud oiktusidenke. Voidas sada kaclijan statusan edel ühtnijan statusad sen
täuziden oiktusidenke. Päsuiman änestuz (pidab enamba pol't änid) andab kaclijan
statusad. Nügüd' Vatikan da Palestin oma mugoman statusanke. ÜRO:n kaclijoile
sab olda sen specializiruidud aluskundoiden ühtnijoikš (ozutesikš, UNESCO:n).

Vl 1948 tal'vkun 10. päivän ÜRO:n Päsuim vahvišti da tedištoiti Ristitun
oiktusiden ühthišt deklaracijad, sen jäl'ghe rekomendui kaikile
valdkundoile-ühtnijoile tedištoitta Deklaracijan tekst — «levitandal,
edeslugemižel da sel'gitesel, školiš da toižiš openduzsijiš päpaloin,
valdkundoiden da territorijoiden politižen statusan erinendata».

Gumanitarine katastrof ei valiče sijad da aigad. Sen mitte taht sü — sur'vezi,
kuivaig, manrehkaiduz, konflikt — kaiken veb ristituid mokidennoks da
surmidennoks, ristitišt sirdaškandeb, kundad ei voigoi sötta ičtaze.

Gumanitarine abu om kuti üks' ühthižiden naprindoiden elementoišpäi varmitamha
kožundan sädandan. Toižed mugoižed elementad — abu šingotesen täht, raha- da
politine abu. Abutadas valdkundoile, kus lujad londuseližed onetomuded oliba vai
suren konfliktan jäl'ghe.

Ozutesikš, läz 40 ÜRO:n sisteman organizacijad zavodihe rata lükäidamata kaikiš
dramatižemban londuseližen onetomuden tagut jäl'gmäižiš voziš — manrehkaiduz
Indižes valdmeres vl 2004 jäl'ghižen cunaminke. Nened organizacijad täuduiba äi
gumanitarižid kulutuzmärid, sidä kesken, nenidme sarakoidme: maižanduz,
koordinacii da abuholituz, rahvahanižandusen da infrastrukturan endištuz,
openduzsistem, kanzoiden varatoitand eländkodil da tegimišton tavaroil, sömine,
tervhudenkaičend, deminiruind, ristitun oiktusiden kaičend da oiktusiden
tobmuden pod'oitelend, varuitomuz, vedenvaratoitand da sanitarii. Mugoižiden
ekstraordinarižiden statjoiden aigan kogotas ližarahoid. Päsekretar' paneb ičeze
Erilišt sur'oigenut oigendamha kaikiš tarbhaižembid radoid mokičenus maiš.

Vl 2001 ÜRO sai Nobelän premijad kožundas ühtes sen Päsekretarinke, sil aigal
Kofi Annananke. Premijan nimituz oli «Enamba organizuidud mail'man sädamižen
tondas da kožundan kaikes mail'mas varmituses». Vl 1988 ÜRO:n kožundsädajad
väged mugažo saihe Nobelän premijad kožundas.

Erased tetabad ristitud abutiba ÜRO:le sen radmižes: Tereza-mam, Bono, Andželina
Džoli, Diana-princess, Šakira.



https://vep.wikipedia.org/wiki/Vologdan_agj

Vologdan agj (ven.: Вологодская область) om Venälaižen Federacijan subjekt
(agj).

Vologdan agjan kahtenz' Päkäskuz om vahvištadud vl 2001 redukun 3. päiväl
Käskusenandajan Suiman ezitajil, tuli väghe sil-žo vodel redukun 18. päiväl da
om väges tähäsai äiluguižiden vajehtusidenke. Valdatusiden erištund Federacijan
tobmuden aluskundoidenke om kirjutadud tarkašti Päkäskuses (1nz' jaguz 4nz'
kirjutuz 3nz' pala). Venäman Konstitucijan vägi om lujemb vologdašt Päkäskust
kaiken aigan (1nz' jaguz 3nz' kirjutuz).

Agj röunatab Kirovan agjanke päivnouzmas, Kostroman agjanke suvipäivnouzmas,
Jaroslavlin agjanke suves, Tverin da Uz'lidnan agjoidenke suvipäivlaskmas,
Leningradan agjanke päivlaskmas, Karjalan Tazovaldkundanke lodehes,
Arhangel'skan agjanke pohjoižes. Vologdan agj om mererandatoi.

Reljef om kukhikaz, äiluguižidme soidme — tazo. Vologdan agj sijadase
Päivnouzmaižes Evropan tazangištos, mecakahad kukhad oma enambuses sen
londuzkuviden keskes. Agjan suvipäivlaskmas, Šeksn- da Molog-jogidenno, om
Mologan da Šeksnan alangišt. Lodehližes palas kivekahad Andoman da Vepsän ülüded
oma, dai erased kukkazsel'gad. Vag-, Suhon- da Jug-jogiden alangod čaptas
kukkaztahoid agjan päivnouzmpoles. Agjan suvipäivnouzmas Pohjoižed Uvalad
seištas, ned sijadase suvhe Suhon-jogespäi. Kaikiš korktemb čokkoim om Vepsän
ülüden Mal'mägi-kukkaz (304 m) agjan lodehes (Vitegran rajon).

Pind om 144 527 km². Agjan pindan enambuz om ottud taigamecoihe, soihe da
novihe. Mec otab territorijan koume nelländest, necišpäi enamba pol't
kavag'mecad oma.

Vologdan agjan pind om jagadud Vauktan, Baltijan da Kaspijan meriden
basseinoiden keskes. Agjan lodehes, Vitegran rajonas, om koumekerdaine čokkoim
(üks'jäine mugoine Venämas), kudamb jagab Änižjogen (Jävaldmeri), Nevanjogen
(Atlantine valdmeri) da Volgan (Kaspijan meri) basseinad.

Änine om kaikiš suremb järvišpäi Evropas, se kaičeb äi verest vet. Sen
suvipäivnouzmaine randišt sijadase Vologdan agjas. Vitegr- da Andom-joged oma
Änižen ližajoged. Mugažo agjan päivlaskmaižed joged (penes tahos) oma Ojatin
ližajoged. Päivlaskmpolen joged lanktas Ribinskan merhe (om padosein läz
Volgad). Ribinskan vezivaradimen znamasižed ližajoged oma Mologjogi, Sudjogi,
Sogožjogi dai Šeksnanjogi.

Kaikes agjas om läz 4 tuhad järved. Nened sured järved sijadase agjas täuzin:
Vaugedjärv, Kubenanjärv da Vože-järv.

Klimat om ven kontinentaline, kontinentaližuz ližadab päivlaskmaspäi
päivnouzmha. Keza om lühüd da läm', heinkun keskmäine lämuz om +16...+18°C.
Tal'v om pit'k vilu. Vilukun keskmäine lämuz om -11°C päivlaskmas, -14°C
päivnouzmas. Paneb sadegid 500-650 mm vodes. Lumikate venub 165-170 päiväd
vodes. Vegetacijan pord om 130 päiväd vodes.

Londuseližed varad oma turbaz, sauvondmaterialad (savi, lete), keitandsol, mec,
reskvezi.

Agjan pämez' nimitase gubernatoraks. Oleg Aleksandrovič Kuvšinnikov radab
gubernatoran vs 2011 tal'vkun 28. päiväspäi. Kaik rahvaz änestab händast videks
vodeks. Gubernator om mugažo Agjan Ohjastusen ezimez', hän märičeb sen
strukturad. Kaks' ezmäšt varamest da kahesa muite varamest oma hänele abhu.

Vologdan agjan parlament om üks'kodine Käskusenandai Suim. Kaik rahvaz valičeb
sen 34 ezitajad videks vodeks. Georgii Jegorovič Ševcov radab Käskusenandajan
Suiman ezimeheks vs 2011 tal'vkuspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (62,98% änid) da radab kahtenden strokun.
Järgvaličendad Käskusenandajha Suimha oliba vl 2011 tal'vkun 4. päiväl.

Vl 2010 eläjiden lugu om 1 202 444 ristitud. Vl 2015 kaikutte videnz' ristit
seičemespäi om lidnalaine.

Kaikes agjas om vižtoštkümne lidnad. Sured lidnad (enamba 100 tuh. ristitud vl
2015, surembaspäi penembha): Čerepovec (tegimišton pälidn), Vologd
(administrativine pälidn).

Rahvahad (enamba 0,2% vl 2010): venälaižed (92,5%), ukrainalaižed (0,7%),
vaugedvenälaižed (0,3%), azerbaidžanlaižed (0,2%), armenijalaižed (0,2%),
čiganalaižed (0,2%); toižed — 1,0%, rahvahuden ozutandata — 4,9%.

Erased toižed igähižed rahvahad: vepsläižed — 0,03% (412 rist.), komilaižed —
0,02% (295 rist.).



https://vep.wikipedia.org/wiki/Lim

Lim (isp., keč. i aimar.: Lima [ˈlima]) om Perun pälidn da kaikiš suremb lidn.
Se om Lim-provincijan administrativine keskuz, nece provincii ei mülü nimiččehe
regionha.

Eländpunktan aluz om pandud vl 1535 vilukun 18. päiväl kuti Sjudad-de-los-Reies
(«Kunigahiden lidn» kätes ispanijan kelespäi). Sid' sijaližed eläjad
nimitaškanzihe lidnad Rimak-jogen (isp. Rímac) da sen ümbriolijan tahondan
mödhe.

Lidn sijadase valdkundan keskusen suves, Tünen valdmeren suvipäivnouzmaižel
randal, Andiden ezimägištol, 0-500 m korktusil. Lidnan keskuz sijadase 15
kilometras valdmerespäi.

Klimat om tropine neps. Päivesen keskmäine lämuz om +16..+22 C° vodes ümbri.
Minimaline enzne lämuz om +9 C°. Paneb sadegid 7 mm vodes, necen tagut voib
nimitada klimat pehmdaks-ki letetazangišton. Nepsuz om luja, sikš miše vilu
valdmerine Gumbol'dtan joksmuz tuleb Antarktikan randoidennopäi räkile sijile, i
se kucub paksuid sumegid da pil'vištod. Lujad manrehkaidused oleldas (1687,
1746, 1940 voded).

Ristitišton enambuz oma vaugedverižed (kaks' videndest), mestizo
(vaugedverižiden da indejalaižiden jäl'gelaižed, kaks' videndest) da azijalaižed
(kümnendez'). Om enamba katoližen jumalankodikundan uskojid.

Avtobusad da kiruhavtobusad (El Metropolitano) oma kundaližeks transportaks.
Vodespäi 2001 metropoliten radab lidnas (vspäi 2012 om 1 jono, 26 stancijad, 34
km raudted).

Kal'jao-port lugese erižeks eländpunktaks, hot' se om ümbärtud Lim-lidnal koumes
polespäi. Se om järed kalatezport Suviamerikas. Raudte 535 km pitte oigendase
randaspäi kaivuzidennoks, mugažo sidä kävutadas ozutamha turistoile.

Horhe Čavesan nimel nimitadud rahvahidenkeskeine civiline lendimport (LIM)
sijadase 11 km lodeheze lidnan istorižes keskusespäi. Sišpäi tehtas reisid
Suviamerikan äjihe maihe da AÜV:oiden surihe lidnoihe, Madridha i Londonha,
mugažo Perudme.



https://vep.wikipedia.org/wiki/Iordanii

Iordanii (arab. الأردن Al' Urdun), oficialižikš Iordanijan Hašimitoiden
Kunigahuz (arab. المملكة الأردنية الهاشمية Al' Mamläka Al' Urdunija Al'
Hašimija), om valdkund Suvipäivlaskmpol'žes Azijas. Sen pälidn da kaikiš
järedamb lidn om Amman.

Iordanii om röunoiš Izrailinke (röunan piduz — 307 km) da Palestinanke (148 km)
päivlaskmas (Iordan-jogi röunaks), Sirijanke pohjoižes (379 km), Irakanke
pohjoižpäivnouzmas (179 km), Saudan Arabijanke päivnouzmas da suvipäivnouzmas
(731 km). Ühthine röunoiden piduz — 1744 km. Iordanijan randad lainištab Rusttan
meren Akab-laht agjahižes suvipäivlaskmas. Merirandan piduz om vaiše 26 km.

Letkesižed rahvahatomad mad mägiplatol 700-1200 metrad korktusenke ottas läz 90%
Iordanijan territorijad. Man päivlaskmas om mägid. Valdkundan kaikiš korktemb
čokkoim om Džabal' Umm Ad Dami-mägi, 1854 m mail'man meren pindan päl. Kaikiš
alahaižemb čokkoim om Umbemeren randpol', 427 metrad valdmeren pindan al. Kaikiš
pidembad joged oma Iordan da sen ližajoged (Jarmuk da Jabbok (Ez Zark)).

Iordanijan kaikel territorijal om kuiv (100 - 400 mm sadegid vodes) da räk. Man
päivlaskmas klimat om Keskmeren subtropine. Letkesižiden rahvahatomiden maiden
kuiv klimat om päivnouzmas da suves. Halad oleskeldas mägil tal'vel.

Londuseližed pävarad oma fosforitad da kaliisol; erased toižed varad: vas'k,
marganc.

Iordanii om unitarine parlamentine (dualistine) konstitucine monarhii.
Valdkundan pämez' om kunigaz. Hän paneb kaikid sudijoid, muhafaziden
gubernatorid, päministrad da ministrišton ühtnijoid radsijaha. Kunigaz om
armijan päkäsknik, hän-žo kaikid käskusen projektad allekirjutab. Ku ei
allekirjuta, ka Nacionaline Suim voib heitta kunigahan kel'don (pidab äniden
kaks' koumandest).

Parlament om kaks'kodine Iordanijan Rahvahan Suim (arab. مجلس الأمة Mažlis Al'
Umma). Üläkodi om Ajaniden Suim (arab. مجلس الأعيان Mažlis Al' Aiajan), se mülüb
40 ühtnijad (kunigaz paneb ajanikš). Alakodi om Ezitajiden Kodi (arab. مجلس
النواب Mažlis Al' Nuvab), se mülüb 110 deputatad (104 heišpäi kaik rahvaz
valičeb 4 vodeks, 6 našt valitas eriži; om kvot 9 hristanuskojiden täht da 3
čerkesalaižiden täht).

Administrativiž-territorialižikš Iordanii jagase 12 agjaha (muhafaz:ha). Niid
alajagadas 54 ümbrikho (nahia:ha).

Iordanijan toižed sured lidnad (enamba 200 tuh. rist., 2011, surembaspäi
penembha): Ez Zark, Irbid, Ar Rusaif, El' Kuveisim, Halda Va Tila El' Ali. Vl
2013 kaikes valdkundas oli 178 lidnad, niiden keskes 57 lidnad enamba 15 tuhad
eläjidenke.

Vl 2012 Iordanijan päeksport oli himižed heretused (läz 20%), zelläd (10%),
sobad (läz 10%), fosfatad (6%); toine eksport — maplodud (4%), kuld (4%),
alüminii (2%), avtod da niiden palad (2%), vanuim da optine kabel' (2%),
vilugoitimed da likutimed (2%).



https://vep.wikipedia.org/wiki/Filippinad

Filippinad, oficialine valdkundan nimi om Filippinoiden Tazovaldkund (tagal.:
Republika ng Pilipinas, angl. Republic of the Philippines) om sar'hine valdkund
Suvipäivnouzmpol'žes Azijas. Sen pälidn om Manil.

Filippinad ottas Filippinoiden sarid, niid om enamba 7100, läz 2 tuhad sarid oma
elänzoittud. Sared sijadase Vjetmanaspäi päivnouzmpolehe. Sariden päivlaskmaižed
randad lainištab Tünen valdmeren Kitain suvimeri, pohjoižed randad — Baši-sal'm
(sen kal't om Kitain Taivan'-sar'), päivnouzmaižed randad — Filippinoiden meri,
suvirandad — Sulavesin meri, suvipäivlaskmaižed randad — Sulumeri. Randanpird om
36,3 tuhad kilometrad.

Kaikiš korktemb čokkoim om Apo-vulkan Mindanao-sarel, 2954 m valdmeren pindan
päl.

Londuseližed pävarad oma kivivoi, metallad (kuld, hobed, vas'k, nikel',
kobal't); toižed varad — mec, keitandsol.

Filippinad oma unitarine konstitucine prezidentine tazovaldkund. Valdkundan
pämez' om prezident. Varaprezident om kahtenz' surtte person valdkundas. Kaik
rahvaz änestab heid da valičeb kudeks vodeks. Vspäi 1986 ei ole päministran
radnikust valdkundas.

Parlament om kaks'kodine Kongress. Üläkodi om Filippinoiden Senat (filipp.:
Senado ng Pilipinas vai Mataas na Kapulungan ng Pilipinas) 24 ühtnijanke 6
vodeks, heiden pol' valičese kaikuččes koumes vodes, enamba kahted strokud ei
sa. Alakodi om Filippinoiden Ezitajiden Kodi (filipp.: Kongreso ng Pilipinas)
292 deputatanke, heiden valdatusiden strok om 3 vot, enamba koumed strokud ei
sa.

Valdkundan järgenduseližed pävaličendad oliba vl 2016 semendkun 9. päiväl.
Rodrigo Roa Duterte tegihe prezidentaks (Davao-lidnan enzne pämez', sai 39%),
Leni Robredo — varaprezidentaks (35,1% änid oli necen naižen poles). Molembad
tuliba radho vs 2016 kezakun 30. päiväspäi. Mugažo valitihe möst Senatan pol't i
kaik Ezitajiden Kodin ühtnijoid.

Filippinad jagase 80 agjaha (provincijha, tagal.: lalawigan / probinsya). Agjad
alajagase municipaližihe ühtnikoihe da ühtnetud lidnoihe.

Agjoid ühtenzoittas 17 statistižhe regionha, regionid — koumhe sariden joukhu:
Luson, Visajad da Mindanao.

Filippinoiden lidnad-millionerad (2007): Keson Siti, Manil, Kalookan, Davao. Vl
2009 kaik oli 138 lidnad valdkundas.

Vl 2012 päeksport valdkundaspäi oli digitaližed mikroshemad (40%),
elektromašiništ da elektropalad (läz 20%), kompjuterad (7%); toine eksport —
bananad, kuld, nikel', sobad.



https://vep.wikipedia.org/wiki/Al%C5%BEir

Alžir (arab.: الجزائر, vepsän transkripcii: Al'-Džazāir), täuz' oficialine
nimituz — Alžiran Rahvahaline Demokratine Tazovaldkund (arab.: الجمهورية
الجزائرية الديمقراطية الشعبية Al'-Džumhurijja Al'-Džazairijja Ad-Dimukratijja
Aš-Šabijja), om valdkund Afrikan pohjoižes. Pälidn da kaikiš suremb lidn om
ühtennimine Alžir-lidn.

Alžir om kaikiš suremb valdkund ičeze pindan mödhe Afrikas, Keskmeren
randištonno, arabankel'žiš valdkundoišpäi.

Alžir om mavaldkundröunoiš Tunisanke (röunan piduz — 1034 km) da Livijanke (989
km) päivnouzmas, Nigeranke suvipäivnouzmas (951 km), Malinke (1359 km) da
Mavritanijanke (460 km) suvipäivlaskmas, Marokonke päivlaskmas (1941 km, sidä
kesken Päivlaskmaižen Saharanke — 41 km). Ühthine röunoiden piduz om 6734 km.
Alžiran pohjoižed randad lainištab Keskmeri 998 km pitte randanpirdanke.
Valdkundan pind om 2 381 741 km².

Atlas-mägiden päivnouzmaine pol' seižub Alžiran pohjoižes, läz mererandištod.
Murendajad manrehkaidused oma paksud täs, kaikiš tihedašti elänzoittud sijas
(93% valdkundan ristitištod eläb läheli). Kaikiš korktemb čokkoim om
Ahaggar-mägišton Tahat-mägi (2908 m) suvipäivnouzmpoles. Kaikiš alahaižemb sija
om solakahan Šott-Mel'gir-järven pind (-40 m). Rahvahatoi Sahar-letetazangišt
otab valdkundan territorijan nell' videndest. Znamasine jogi om Šeliff 700 km
pitte.

Londuseližed pävarad oma kivivoi, londuseline gaz, raudkivend, cink, hahktin,
uran, fosfatad.

Ohjandusen form om unitarine parlamentiž-prezidentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, strokuiden lugu om röunatusita.

Parlament om kaks'kodine. Üläkodi om Nacionaline Nevondkund (arab.: al'-Madžlis
al'-Umma) 144 ühtnijanke (heiden koumandest prezident paneb radnikusile, 2/3 —
valitas agjoiden suimil). Alakodi om Rahvahaline Nacionaline Suim (arab.:
al'-Madžlis al'-Ša'abi al'-Vatani) 462 ezitajanke, kaik rahvaz valičeb heid
videks vodeks.

Järgvaličendad parlamentan alakodihe oliba vl 2012 semendkun 10. päiväl.
Nügüdläine prezident om Abdel' Aziz Buteflika (vspäi 1999). Vn 2014 sulakun 17.
päivän valičendoil hän sai 81,53%, se om hänen nellänz' strok. Päministr om
Abdel'malek Sellal' vs 2014 sulakun 28. päiväspäi. Edel sidä hän oli jo
päministran (03.09.2012 — 13.03.2014).

Alžir alajagase 48 agjaha (üks'lugu arab.: ولاية vilajet). Agjad jagase 553
ümbrikho (üks'lugu arab.: دائرة daira), ned — 1541 kommunha (üks'lugu arab.:
بلدية baladija).

Toižed sured lidnad (enamba 300 tuh. ristitud vl 2012, surembaspäi penembha):
Oran, Konstantin, Džel'f, Batn, Setif. Vl 2012 kaik om 50 sadatuhašt lidnad.

Alžiran päeksport om kivivoi (56%, sidä kesken toreh — 41%, ümbriratud — 15%) da
londuseline gaz (40%).



https://vep.wikipedia.org/wiki/Slovakii

Slovakii (slovak.: Slovensko), oficialine nimituz — Slovakijan Tazovaldkund
(slovak.: Slovenská republika), om mererandatoi valdkund Evropan keskuses.
Pälidn da kaikiš suremb lidn om Bratislav.

Vl 1993 vilukun 1. päiväl Slovakii sai ripmatomut Čehoslovakijan čihodamižen
jäl'ghe.

Valdkundan konstitucii (slovak. Ústava) tuli väghe vl 1992 redukun 1. päiväl,
täuzin — ripmatomuden päiväl. Se om väges nügüd'-ki, möhembaižiden
vajehtsidenke.

Slovakii om mavaldkundröunoiš Ukrainanke päivnouzmas (röunan piduz — 97 km),
Mad'jaranmanke suves (627 km), Avstrijanke päivlaskmas (105 km), Čehanmanke
lodehes (241 km) da Pol'šanmanke pohjoižes (541 km). Ühthine röunoiden piduz om
1611 km. Slovakii om mererandatoi valdkund.

Londuseližed pävarad oma bur hil', raudkivend da mahuz; toižed varad oma
vas'kkivend, mangankivend, keitandsol.

Ohjandusen form om unitarine parlamentine tazovaldkund äjiden partijoiden
sistemanke. Valdkundan pämez' om prezident (slovak. Prezident Slovenskej
Republiky). Kaik rahvaz valičeb händast videks vodeks. Prezident paneb radsijha
parlamentan ezinenahižen partijan liderad päministraks, mugažo ministriden palad
parlamentan nevondan mödhe. Ku parlament ei voind vahvištada ohjastusen
programad koume kerdad kun aigan, ka Prezidentale sab pästta parlamentad
radmaspäi.

Parlament om üks'kodine Rahvahaline Nevondkund (slovak. Národná rada) 150 kaikel
rahvahal valitud ezitajidenke 4 vodeks. Parlamentale sab heitta prezidentad
radmaspäi äniden kuz' kümnendest enambusel.

Järgvaličendad parlamentha oliba vl 2012 keväz'kun 10. päiväl. Nügüdläine
prezident om Andrei Kiska, hän om valitud kahtil änestuzturil vl 2014 keväz'kun
15. da 29. päivil (sai 59,38%).

Slovakii alajagase 8 agjaha (slovak. kraj) avtonomijan erasiden oiktusidenke.
Agjad alajagase 79 rajonha (üks'lugu slovak.: okres).

Toižed sured lidnad (enamba 75 tuh. ristitud vl 2013, surembaspäi penembha):
Košice, Prešov, Žilin, Banska Bistric, Nitr. Vl 2013 kaik oli 138 lidnad
valdkundas. Ristitišt da lidnad oma levitadud valdkundadme tazomäras.

Slovakijan päeksport om avtod da niiden varapalad (24%, mail'man lider avtoiden
pästandan mödhe ühtele ristitule), videodisplejad (10%), elektromašiništ da
radioladimišt (läz 10%), raudtegesed da teraz (läz 9%), rafiniruidud kivivoi da
londuseline gaz (6%); toine eksport om šinad (2%), pörutüged (1%).



https://vep.wikipedia.org/wiki/Leningradan_agj

Leningradan agj (ven.: Ленинградская область) om Venälaižen Federacijan subjekt
(agj).

Agjan tobmuden aluzkundad sijadasoiš toižes susedližes federacijan subjektas —
Piteriš.

12. voz'sadaspäi vodhesai 1478 nügüdläižen agjan territorii oli Uz'lidnanman
palaks.

Leningradan agjan Päkäskuz om vahvištadud vl 1994 redukun 27. päiväl
Käskusenandajan Suiman ezitajil da om väges äiluguižiden vajehtusidenke.

Agjal om röunoid Vologdan agjanke päivnouzmas, Uz'lidnan agjanke suves, Pskovan
agjanke suvipäivlaskmas, Estinmanke päivlaskmas, Suomenmanke lodehes, Karjalan
Tazovaldkundanke pohjoižes, Piterinke keskuses (pol'anklav). Agjan
päivlaskmaižed randad lainištab Atlantižen valdmeren Baltijan meren Suomen laht.

Pind om 83 908 km². Mec otab territorijan viž ühesandest. Kaikiš suremb järv om
kaikiš järedamb Evropas Ladoganjärv. Znamasižed joged oma Lug, Ojat', Säs',
Süvär' sen Paš-ližajogenke, Olhavanjogi, Oredež, Vuoksenjogi, Neva. Joged
mülüdas Baltijan meren basseinha päiči erasiš suvipäivnouzmaižiš.

Reljef om tazo agjan keskuses, murdma da ülüded oma toižil polil. Kaikiš
korktemb čokkoim om Vepsän ülüden Gapsel'g-kukkaz (291 m).

Londuseližed varad oma palab šoidkivi, turbaz, raud- da marganckivend (Suomen
lahten pohjal), boksitad, sauvondmaterialad (mouckivi, saved, letked), fosfatad,
almazad, mec, reskvezi, gidroenergii.

Agjan pämehen nimitadas gubernatoraks. Aleksandr Jur'jevič Drozdenko radab
gubernatoran vs 2012 semendkun 28. päiväspäi. Kaik rahvaz änestab händast videks
vodeks. Gubernator om mugažo agjan Ohjastusen ezimez', hän märičeb sen
strukturad da paneb Ohjastusen ühtnijoid radnikusile. Kaks' varagubernatorad,
üks' Ohjastusen ezmäine varaezimez', kuz' Ohjastusen muite varaezimest da
Gubernatoran Administracii oma hänele abhu.

Leningradan agjan üks'kodine parlament om Käskusenandai Suim 50 ezitajanke. Kaik
rahvaz änestab heid videks vodeks. Sergei Mihailovič Bebenin radab Leningradan
agjan Käskusenandajan Suiman ezimeheks vs 2012 semendkun 22. päiväspäi.

Gubernatorad valitihe vl 2015 sügüz'kun 13. päiväl, nügüdläine gubernator sai
vägestust ezmäižel tural (82,1%) da radab kahtenden strokun. Järgvaličendad
Käskusenandajha Suimha oliba vl 2011 tal'vkun 4. päiväl.

Vl 2010 eläjiden lugu om 1 716 878 ristitud. Kaikutte kahtenz' ristit koumespäi
om lidnalaine.

Agjas om koumekümne üks' lidnad da 32 lidnanvuittušt žilod. Gatčin-lidn om
kaikiš suremb niišpäi eläjiden lugun mödhe. Vl 2015 kaik om 33 eländpunktad
enamba mi 10 tuh. eläjidenke.

Rahvahad (enamba 0,5% vl 2010): venälaižed (86,5%), ukrainalaižed (1,8%),
vaugedvenälaižed (1,0%), totarlaižed (0,5%), toižed — 3,5%, rahvahuden
ozutandata — 6,7%. Suomalaiž-ugrilaižed: suomalaižed — 4366 rist. (0,25%),
mordvinalaižed — 1465 rist. (0,09%), vepsläižed — 1380 rist. (0,08%),
karjalaižed — 1345 rist. (0,08%), estilaižed — 772 rist. (0,04%), marilaižed —
755 rist. (0,04%), udmurtalaižed — 753 rist. (0,04%), ižoralaižed — 169 rist.
(0,01%), vodilaižed — 33 rist. (vähemba mi 0,01%).

Ižandusen päsarakod oma atomenergetik (Sosnovii Bor), kivivoin ümbriradmine
(Kiriši), himine sarak, transportmašinoidensauvomine (Tosno), alüminijan
(Boksitogorsk) da bumagan (Svetogorsk, Säs'stroi) tehmine, ezilidnoiden
maižanduz.



https://vep.wikipedia.org/wiki/Kuveit

Kuveit, täuz' oficialine nimitiuz — Kuveitan Valdkund (arab.: دولة الكويت ,
Davlat El' Kuveit), om emirat-valdkund Azijan suvipäivlaskmpoles. Sen pälidn da
kaikiš suremb lidn om El' Kuveit.

Vl 1961 kezakun 19. päiväl Kuveit tedoti ičeze ripmatomudes Sures Britanijaspäi.

Kuveit om mavaldkundröunoiš Irakan pohjoižes (röunoiden piduz — 240 km), Saudan
Arabijanke suves (222 km). Ühthine röunoiden piduz madme — 462 km. Man
päivlaskmaižed randad lainištab Indižen valdmeren Persijan laht. Randanpird —
499 km.

Londuseližed pävarad oma kivivoi; toižed varad — londuseline gaz, kala,
meriproduktad.

Ohjastusen form om unitarine konstitucine monarhii. Monarh — Sabah As Sabah-emir
— om valdkundan pämez', hän paneb päministrad radsijha, voib pästta radmaspäi
parlamentad.

Parlament om üks'kodine Nacionaline Suim (arab. مجلس الأمة Madžlis Al' Umma), se
mülütab 65 ühtnijad (50 heišpäi kaik rahvaz valičeb 4 vodeks, 15 — päministr
paneb radsijha).



https://vep.wikipedia.org/wiki/Irlandii

Irlandii (irl.: Éire, angl.: Ireland), nece om oficialine nimi, mugažo
Irlandijan Tazovaldkund-nimituz kävutadas (irl. Poblacht na hÉireann, angl.
Republic of Ireland), om valdkund Evropan pohjoižes. Pälidn da kaikiš suremb
lidn om Dublin, sen aglomeracii mülütab man ristitišton koumandest.

Vl 1922 tal'vkun 6. päiväl Irlandii sai dominion-statusan Sures Britanijaspäi.
Täuden ripmatomuden päiv oli vl 1931 11. tal'vku.

Vl 1937 tal'vkun 29. päiväl valdkundan Konstitucii (irl.: Bunreacht na hÉireann)
oli pandud eloho kaiken rahvahan referenduman jäl'ghe. Se om väges, vl 1996
tundujiden vajehtusidenke.

Irlandii otab Irlandii-saren tobmad palad. Valdkund sijadase Atlantižen
valdmeren Kel'tan da Irlandijan meriden randoil. Irlandijal oma mavaldkundröunad
Sur' Britanijanke (443 km). Randanpird — 1448 km.

Londuseližed varad oma cink, hahktin, hobed, vas'k, kuld, londuseline gaz,
turbaz.

Vl 1994 Dublin-grafkundan sijas tegihe 3 grafkundad da 1 lidn (Dublin). Vspäi
2014 valdkundas om 31 administrativišt ühtnikad sijaližen ohjastusenke: 26
grafkundad (angl. county), 2 lidnad-grafkundad (Limerik, Uoterford) da 3 lidnad
(Dublin, Kork, Goluei). Sen ližaks, nügüd' municipaližiden ümbrikoiden sistem om
peniden lidnnevondkundoiden sijas.

Istorižikš Irlandijan Tazovaldkund alajagase 4 agjaha (angl. province): Lenster,
Manster, Konnaht, Ol'ster. Mugažo valdkund alajagase 8 planiruindan regionha.

Toižed järedad lidnad (enamba 50 tuh. ristitud vn 2011 rahvahanlugemižen mödhe):
Kork, Limerik, Goluei, Uoterford.

Vl 2012 Irlandijan päeksport oli zelläd (läz 60%), elektromašiništ (13%),
medicinižed instrumentad (7%); toine eksport — olud, argvoi, lehmänliha. Sur'
Britanii da AÜV oma torguindan päühtnijad.

Irlandijan praznikad alajagase oficialižihe da oficialitomihe. Nened jäl'gmäižed
praznikad jäiba paganičiden aigoišpäi, praznuitas niid paksus oficialižen
praznikanke ühtel päiväl.

Kaičenus paganudessai praznikad znamoitud kon'akol šriftal alakirjutadud
tabludes.



https://vep.wikipedia.org/wiki/Indonezii

Indonezii (indonez.: Indonesia), täuz' oficialine nimituz — Indonezijan
Tazovaldkund (indonez.: Republik Indonesia), om järed sar'hine ekvatorialine
valdkund Suvipäivnouzmaižes Azijas. Pälidn da kaikiš suremb lidn om Džakart.

Vl 1945 elokun 17. päiväl Indonezii tedoti ičeze ripmatomudes Alamaišpäi.
Valdkundan Konstitucii tuli väghe sil-žo päiväl. Vozil 1950-1959 ei olend väges
valdkundan ühtmuden udessündutamižen aigan. Nell' znamasišt vajehtust oli pandud
Konstitucijha (vozil 1998, 1999, 2001), sidä kesken jagamha koume tobmuden
sarakoid Suharto-prezidentan (1967-1998) ohjandusen jäl'ghe.

Indonezii om kaikiš suremb sar'hine valdkund mail'mas. Se sijadase Malain
sarištol pidust' Man ekvatorad 17804 saril, niišpäi 6 tuhad sared oma
elänzoittud, 9634 — nimetomad. Kaikiš järedambad sared oma Sumatr, Kalimantan
(keskmäine da suvine pala), Uz' Gvinei (päivlaskmaine pala), Jav da Sulavesi.

Indonezii om mavaldkundröunoiš Malaizijanke pohjoižes (röunan piduz — 1881 km),
Papua — Uden Gvinejanke (824 km) päivnouzmas da Päivnouzmaižen Timoranke (253
km) suves. Ühthine röunoiden piduz om 2958 km. Valdkundan pind om 1 904 569 km²
(ezmäine sija Suvipäivnouzmpol'žes Azijas da 14nz' mail'mas).

Valdkund om meriröunoiš mugažo Singapuranke, Filippinoidenke, Avstralijanke da
Indijanke. Indonezijan suvipäivlaskmaižed da suvirandad lainištab Indine
valdmeri da sen Timoran meri, pohjoižed da südäimižed randad — Tün' valdmeri da
sen randaližed mered: Javan meri, Sulavesin meri, Balin meri, Floresmeri,
Savumeri, Bandameri, Serammeri, Hal'maheran meri, Molukkan meri. Ühthine
randanpird — 54 716 km.

400 vulkanad om Indonezijas, niišpäi pol'tošt sadad oma aktivižed. Vodes oleleb
7 tuhad penid manrehkaidusid (penemb 4 ballad) da üks' vulkanan lavanheitand.
Valdkundan da Valdmerimaiden kaikiš korktemb čokkoim om Punčak Džai-mägi (4884
m) Uz' Gvinei-saren päivlaskmas.

Klimat om ekvatorialine valdmerine neps mussonine. Kun keskmäine lämuz om
+26...+28°C. Randištol vajehtusid ani ei olele vodes ümbri, sikš miše lämäd
meriveded oma läz kaikenaigašti. Mägiden korktusil enamba 1500 metrad voib panda
halad öidme. Äi jogid om suril saril, no kaik ned oma lühüdad.

Londuseližed varad oma kivivoi, londuseline gaz, kivihil', tin, boksitad,
nikel', vas'k, kuld, hobed, mec, solad heretusid tehmaha.

Ohjandusen form om unitarine konstitucine prezidentine tazovaldkund äjiden
partijoiden sistemanke. Valdkundan pämez' da ohjastusen direktor om prezident.
Hän mugažo om armijan päkäsknik da röunantagaižiden azjoiden ministr, märičeb
ohjastusen mülükundad, taričeb ministriden kandidatoid vahvištamha parlamentale,
paneb radnikusile jättud vahvištuseta parlamental ministrid. Üks' varaprezident
om prezidentale abhu, hän tegeb prezidentan velgusidme lähtendan erindha
statjan. Vspäi 2004 kaik rahvaz valičeb valdkundan prezidentad da
varaprezidentad videks vodeks, kahtenden strokun om voimuz.

Parlament om kaks'kodine Rahvahan Nevondkundaline Suim (indonez.: Majelis
Permusyawaratan Rakyat, MPR) 692 ühtnijanke. Ezmäine kodi om Agjoiden Ezitajiden
Nevondkund (indonez.: Dewan Perwakilan Daerah, DPD) 132 ühtnijanke (nellin
kaikuččes agjaspäi). Toine kodi om Rahvahan Ezitajiden Nevondkund (indonez.:
Dewan Perwakilan Rakyat, DPR) 560 ühtnijanke. Kaik rahvaz valičeb parlamentan
ühtnijoid videks vodeks. Parlamentale sab heitta prezidentad radmaspäi
uskletomuden ozutandal.

Järgenduseližed valičendad parlamentha oliba vl 2014 sulakun 9. päiväl.
Prezidentad da varaprezidentad valitihe järgkerdan vl 2014 heinkun 9. päiväl. Vs
2014 redukun 20. päiväspäi Indonezijan nügüdläine prezident om Džoko Vidodo (sai
53,15%), varaprezident om Jusuf Kalla.

Indonezii jagase 34 regionha: 32 niišpäi oma agjad (provincijad, indonez.:
provinsi; 3 — eriližen statusanke), 2 oma eriližed ümbrikod agjaha tazostadud
(Džakart-pälidn da Džokjakart). Agjad alajagase ümbrikoihe (indonez.: kabupaten)
da niihe tazostadud lidnoihe (üks'lugu indonez.: kota).

Toižed lidnad-millionerad (enamba 2 mln ristituid vl 2013, surembaspäi
penembha): Surabai, Bandung, Bekasi, Medan, Tangerang. Vl 2013 kaik oli 87
lidnad enamba mi 100 tuh. eläjidenke. Ühthemänho 98 lidnad om valdkundas.

Indonezijan päeksport om elektroladimišt (läz 15%), erazvuiččed sobad (läz 12%),
kivihil' (10%), kivivoi (8%), pal'mvoi (7%), londuseline gaz (6%), pumaterialad
da bumag (6%); toine eksport — kuld (5%), räzin (3%), kakaonproduktad (2%),
vas'k (1%), tin (1%). Kitai, Japonii da Singapur oma päühtnijad torguindas
(eksportan dai importan koumandez).



https://vep.wikipedia.org/wiki/Seul

Seul (kor. 서울 Seul — «Pälidn») om Korejan Tazovaldkundan pälidn da kaikiš suremb
lidn, sen ristitišt om enamba mi 10 mln. ristituid. Seul seižub Hangan-jogen
randal. Lidnal om eriline status, sidä mülüdas Pälidnaižhe regionha (Sudogvon).
Seulan aglomeracijas eläb 25,6 mln. ristituid.

Seulas om 25 municipališt ümbrikod (ku — 구, niil om ičeohjanduz), kudambad
alajagase 522 administrativižhe rajonha (ton — 동), a ned — 13 787 thonha da 102
796 panha.

Seul om üks' kaikiš järedambiš mail'man keskusišpäi tegimišton da finansoiden
šingotesen mödhe. Samsung-, LG-, Hyundai-, Kia- da SK-korporacijoiden päofisad
sijadase täs. Läz 20 tuhad edheotandoid radaba Seulas, ned tegeba valdkundan
südäiproduktan 21%. Tegimišton päsarakod: mašinoidensauvomine, elektrotehnine
sarak, kapitaline sauvond.

Kaks' rahvahidenkeskešt lendimportad holitaba lidnad: Inčhon-lendimport (vspäi
2001, kaik reisad) da Kimpho (südäimižreisad, a mugažo reisad Tokiohopäi da
Šanhaihepäi). Seulan metropolitenas om 9 raudted, ned sidotud ahthas
ezilidnoiden raudteidenke. Avtobustransport om lujas šingotadud lidnan südäimes,
lidnoidenkeskeižil maršrutoil-ki. Avtoteil oma erigoittud avtobusoiden
likundjonod.



https://vep.wikipedia.org/wiki/Nigerii

Nigerii (angl.: Nigeria), Nigerijan Federativine Tazovaldkund (angl.: Federal
Republic of Nigeria) om valdkund Päivlaskmaižes Afrikas. Se om Afrikan kaikiš
suremb valdkund eläjiden lugumäran mödhe. Pälidn — Abudž.

Sikš ku Nigerijas lugetas 514 eläbil kelil, ka valdkundan üks'jäine oficialine
kel' om anglijan kel'.

Man rahvahan tobj pala pagižeb kahtil kelil da enamba sidä. Avaras levitadud
keled: edo, fula, hausan kel', igbon kel', joruban kel', kanuri. Tahol'žed keled
käviutadas lodamha da kirjutamha lehtesištol. Erasid niišpäi opetas školiš.

Voz'sadoil 8.-14. Nigerijan territorii oli transsaharan kalaidajiden Kanem
Borno-imperijan palaks, kudamban ohjastajad kändihe islamha vl 1085.

Vl 1960 redukun 1. päiväl Nigerii, Suren Britanijan kolonijan oldes, sai ičeze
ripmatomut. Kolonizatorad andoiba eläjiden palale (joruba-heim) hristanuskondan
anglikašt formad.

Jäl'gmäine Nigerijan Konstitucii tuli väghe vl 1999 semendkun 29. päiväl, nece
om videnz' valdkundan konstitucii ripmatomuden aigas.

Ma röunatab: päivlaskmas — Beninanke (röunan piduz — 809 km), pohjoižes —
Nigeranke (1608 km), homendezbokas — Čadanke (85 km), päivnouzmas — Kamerunanke
(1975 km). Ühthine röunoiden piduz om 4477 km. Nigerii sijadase Gvinejan lahtan
randpolel. Ühthine merenrandišton piduz — 853 km.

Valdkundan kaikiš korktemb čokkoim — Čappal Vaddi-mägi (2419 m), se sijadase
Tarab-štatal.

Niger- da Benue-joged jagadas mad kaks'haz: Mererandaline tazangišt sijadase sen
suvipalas; pohjoižpalas madalad mägitazangištod dominiruidas. Čirakoiden čep' om
Mererandaližen tazangišton päivlaskmas, pidust' randpol't. Nece tazangišt venub
jogiden sagedmaiš. Madalad mägitazangištod — ned oma Jorub-plato Niger-jogen
päivlaskmpolehe da Udi-plato sen-žo jogen päivnouzmpolehe. Edemba Pohjoine
mägitazangišt sijadase, sen korktuz vajehtelese 400-600 metraspäi enamb mi 1000
metrhasai. Sen kaikiš korktemb pala om Džos-plato, kudamban kaikiš korktemb
čokkoim — Šere-mägi (1735 m). Pohjoine mägitazangišt lodehes kändase
Sokoto-tazangištoks, a homendezbokas — Born-tazangištoks.

Londuseližed pävarad oma londuseline gaz, kivivoi, kivihil', metallad
(raudkivend, cink, tin, hahktin, niobii), toižed varad — mouckivi, väghine
mahuz.

Ohjandusen form om federativine prezidentine tazovaldkund. Valdkundan pämez' om
prezident, armijan päkäsknik — hän-žo. Rahvaz valičeb prezidentan, sen
valdatusiden strok om 4 vot, enamba mi 2 strokud jäl'geten ei sa. Armijan
lugumär — 85 tuhad mest.

Käskusenandai tobmuz om kaks'kodiine Nacionaline Suim (The National Assembly).
Sen üläkodi om Senat (109 ristitud). Senatan ezitajid valitas relätivižen
enambuden mažoritarižen sisteman mödhe (36 koumemandatišt ümbrikod, 1 om
üks'mandatine). Senatan ezimez' valičese Senatan ezitajil. Suiman alakodi om
Ezitajiden palat (360 ristitud). Alakodin ezitajid valitas üläkodin ezitajiden
kartte. Kaikiden ezitajiden valdatusiden strok om 4 vot. Nügüd' centristad
valdoitas (Nigerijan Rahvahaliž-Demokratine Partii, NRDP).

Nigerijan järgenduseližed pävaličendad oliba vl 2015 keväz'kun 28-29. päiväl,
valitihe valdkundan parlamentan ühtnijoid da prezidentad. Nügüdläine prezident
om Mohammadu Buhari (sai 53,96%), semendkun 29. päiväl tuleškanzi radho, se om
hänen ühtenz' strok.

Nigerijan ma om jagadud 36 štatha (angl. state-sana znamoičeb «valdkund») da 1
federaližhe pälidnan territorijha (angl. Federal Capital Territory), kudambad
iče alajagase 774 territorijha sijaližen ičeohjastusenke (Local Government Area,
LGA). Vl 1960 vaiše 3 territorijad oli, niid sädihe etnižen da religijan
tundusen pohjal, a aigan jokstes niid henozihe 36 štatha.

Kaik 8 lidnad enamba mi millionanke eläjid om Nigerijas (surembaspäi penembha):
Lagos, Kano, Ibadan, Kadun, Port Harkort, Benin Siti, Maiduguri da Zaria.

Hristanuskondan konfessijad: anglikanilaižed (20 mln), katolikad (20 mln) da
videndenkümnendenpäivänuskojad (18,2 mln).

Kuvatud Nigerijas täuz'piduzližiden fil'miden lugumär ühten voden ülitab 800
(2nz' sija mail'mas Indijan jäl'ghe). Man kinoindustrijan nimitadas Nollivudaks,
Gollivudan analogijan mödhe. Ühten fil'man keskbüdžet — US$15,000.

Nigerii om golliden afrikanine valdkund suren kivivoin eksportanke (8nz' sija
mail'mas vl 2007). Kivivoin eksportižed sortad nimitase «Bonny Light» da
«Forcados». Kivivoin ližaks, sur' eksportine znamoičend om kakaonbabuil da
räzinal (sidä kesken londuseližes kaučukaspäi). Nigerii om kivivoin üks'
päeksportirujišpäi Päivlaskmaižen Evropan da AÜV:oiden täht. Valdkundan
kogosüdäiprodukt US$2400 ühthe henghe (vl 2009). 70% kanzoid eläb alemba mi
gollüden tazopind. Ristitud radnikoitas maižanduses (70%), tegimištos (10%) da
holituzsferas (20%). Erased rajonad mokičese elektroenergijan mairhes, hubiš
teiš da redukahas jondvedespäi.



https://vep.wikipedia.org/wiki/Nepal

Nepal (nepali: नेपाल Nepāl), täuz' oficialine nimi — Nepalan Federativine
Demokratine Tazovaldkund (nepalan kelel: संघीय लोकतान्त्रिक गणतन्त्र नेपाल
Sanghija Loktāntrik Ganatantra Nepāl), om valdkund Suviazijas. Sen pälidn da
kaikiš suremb lidn om Katmandu.

Nepal sijadase kaksiden kaikiš tihedašti elänzoittud maiden keskes mail'mas —
Kitain da Indijan keskes.

Valdkund om röunoiš Kitainke pohjoižes (röunan piduz — 1236 km), Indijanke suves
(1690 km). Ühthine röunoiden piduz — 2926 km. Nepal om mererandatoi valdkund.

Nepalan reljef om mägikaz täuzin. Korktuz ližadab suvespäi pohjoižhe. Kaikiš
korktemb čokkoim om Džomolungm-mägi, 8848 metrad valdmeren pindan päl. Kaikiš
madalamb čokkoim om Kančan Kalan, 70 metrad valdmeren pindan päl.

Londuseližed pävarad oma vezi, gidroenergii, raudkivend; toižed varad — vas'k,
kobal't, cink, kvarc, mec.

Ohjandusen form om federativine parlamentine tazovaldkund äjiden partijoiden
sistemanke.

Vl 2013 kül'mkun 19. päiväl Nepalan järgvaličendad oliba valdkundan parlamentha.
Vl 2015 redukun 28-29. päivän prezidentan järgvaličendad oliba parlamentas,
Bidhja Devi Bhandari sai vägestust (oti 327 änid 549:späi) da tegihe Nepalan
ezmäižeks naižeks-prezidentaks. Ohjastusen päministr om Khadga Prasad Šarma Oli
vs 2015 redukun 12. päiväspäi.

Nepalas elädas nepalalaižed. Ristitištos vaiše läz 14% oma lidnoiden eläjad, no
heiden palaha ližadab kaikuččen voden 3,5%.

Toižed sured lidnad (enamba 100 tuh. rist., vn 2011 rahvahanlugemižen mödhe,
surembaspäi penembha): Biratnagar, Pokhar, Lalitpur (Patan).

Nepalan päeksport om maplodud (14%), raud da teraz lehthil, torvil da vanuimel
(13%), sobad (läz 12%), lang villaspäi (11%), kourad (8%); toine eksport — kived
(3%), südäiveded (3%), parfümerii da muil (3%), čai (2%), vas'k, alüminii. Indii
om päpartnör torguindas (eksportan dai importan läz pol't).



https://vep.wikipedia.org/wiki/Murmanskan_agj

Murmanskan agjan Päkäskuz om vahvištadud vl 1997 kül'mkun 26. päiväl Agjan Duman
ezitajil, om allekirjutadud gubernatoral sil-žo vodel sulakun 24. päiväl da om
väges äiluguižiden vajehtusidenke.

Murmanskan agj sijadase Kolan pol'sarel (agjan pindan 70%), mugažo lähižil saril
da territorijoil.

Agjal oma röunad Karjalan Tazovaldkundanke suves, Suomenmanke päivlaskmas da
Norvegijanke lodehes. Sen randad lainištadas Jävaldmeren Barencan meri
pohjoižes, Vauged meri päivnouzmas da suves.

Pind om 144 902 nellikkilometrad. Znamasižed joged oma Varzug, Umb, Kol, Tulom
da Ponoi. Kaikiš suremb järv om Imandr. Kaik om 110 tuhad järvid enamba 0,1
nellikkilometrad pindanke.

Reljef om mägikaz jogiden alangištoidenke, tundrad mägitazangištoil oma
enambuses. Kaikiš korktemb čokkoim om Hibinoiden Judičvumčorr-mägi (1200 m)
agjan keskuses.

Klimat om meren ven vilu agjan suvipalas da subarktine agjan pohjoižpalas. Vilu
tundub teravas, lujan nepsuden da kovan tullein tagut. Kezal voib panda halad
jogo päiväl. Heinkun keskmäine lämuz om +8°C mererandpolel da +14°C keskrajoniš.
Vilukun kesklämuz om -8°C mererandpolel (lämän Gol'fstrim-joksmusen tagut) da
-12...-15°C keskrajoniš.

Londuseližed varad oma kivivoi da londuseline gaz šel'fas, metallad (raudkivend,
vas'k, nikel', nefelin, cirkonii, kobal't, platin, osmii, iridii, berillii,
litii), apatitad, pol'kalližarvoižed kived, kala, reskvezi, gidroenergii.

Agjan pämez' nimitase gubernatoraks. Marina Kovtun radab gubernatoran vs 2012
sulakun 4. päiväspäi. Hänen valdatusiden strok om viž vot. Gubernator om mugažo
agjan Ohjastusen pämez', hän märičeb sen strukturad da paneb sen ühtnijoid
radnikusile. Üks' ezmäine varagubernator da viž muite varagubernatorad oma
hänele abhu.

Käskusenandai tobmuz om üks'kodine parlament — Agjan Dum. Kaik rahvaz valičeb
sen 36 ezitajad videks vodeks. Mihail Il'jinih radab Agjan Duman ezimeheks vs
2014 tal'vkun 11. päiväspäi.

Järgvaličendad Agjan Dumha oliba vl 2011 tal'vkun 4. päiväl. Gubernatoran
valičendad oliba vl 2014 sügüz'kun 14. päiväl, nügüdläine gubernator sai
vägestust ezmäižel tural (64,69%) da radab kahtenden strokun.

Vn 2010 kaiken Venäman rahvahanlugemižen mödhe eläjiden lugu oli 795 409
ristitud, sidä kesken 82 vepsläšt. Kaikutte ühesanz' ristit kümnespäi om
lidnalaine.

Murmanskan agjas om kuz'toštkümne lidnad da 12 lidnanvuittušt žilod. Toižed
sured lidnad (läz 50 tuh. ristitud vl 2015) oma Apatitad da Severomorsk. Vl 2015
kaik om 15 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (80,8%), ukrainalaižed (4,3%),
vaugedvenälaižed (1,5%), totarlaižed (0,7%), azerbaidžanlaižed (0,5%), toižed —
3,0%, rahvahuden ozutandata — 9,2%.

Erased toižed igähižed rahvahad: saamalaižed — 1599 rist. (0,20%), karjalaižed —
1376 rist. (0,17%), suomalaižed — 273 rist. (0,03%).



https://vep.wikipedia.org/wiki/Mongolii

Mongolii (mong.: Монгол Улс, vanh mong.: ), nece om täuz' oficialine nimi, om
mererandatoi valdkund Keskmäižes Azijas. Sen pälidn da kaikiš suremb lidn om
Ulanbatar.

Mongolii om mavaldkundröunoiš Venämanke pohjoižes (röunan piduz — 3452 km),
Kitainke päivnouzmas, suves da päivlaskmas (4360 km). Ühthine röunoiden piduz —
8082 km. Pind om 1 564 116 km². Mongolii om mererandatoi valdkund.

Mägiplato otab man tobmad palad 900-1500 metrad korktusil. Kaikiš korktemb
čokkoim om Kuiten Uul-mägenpä (toižed nimed oma Huitun Orgil, Nairamdal Orgil)
(4374 m) Kitain röunal man päivlaskmas.

Klimat om letetazangišton kontinentaline kuiv. Lämuden köläidused oma lujad da
teravad päivän da ön keskes, kezan (+25...+35°C) da tal'ven (-25...-35°C)
keskes. Paneb 200-500 mm sadegid vodes. Letetorokad oleskeldas paksus.

Londuseližed pävarad oma kivivoi, kivihil', metallad (vas'k, molibden, vol'fram,
nikel', tin, cink, raud, kuld, hobed), fosfatad.

Ohjandusen form om unitarine konstitucine parlamentine tazovaldkund. Valdkundan
pämez' om prezident, hän-žo om armijan päkäsknik. Kaik rahvaz valičeb händast
nelläks vodeks, kahtenden strokun om voimuz.

Parlament om üks'kodine Sur' Valdkundaline Hural (mong.: Улсын Их Хурал) 76
ühtnijanke. Hö valičese kaiken rahvahan änestusel kerdan nelläs vodes. Deputatad
valitas päministrad, i hän paneb ohjastusen radnikoid radsijha prezidentanke
sättutandan jäl'ghe.

Järgvaličendad parlamentha oliba vl 2012 kezakun 28. päiväl. Vspäi 2009
Cahiagiin Elbegdorž om prezidentaks, nügüd' hän radab kahtenden strokun vn 2013
kezakun 26. päivän valičendoiden jäl'ghe.

Mongolii alajagase 21 aimak:ha (agjaha, mong.: аймаг) da 1 pälidnha (mong.:
нийслэл) (Ulanbatar). Aimakad alajagase 329 somon:ha (ümbrikho, mong.: сум) vl
2006.

Kaikutte nellänz' ristit kümnespäi eläb Ulanbatar-pälidnas. Toižed sured lidnad
(enamba 30 tuh. ristitud vl 2010, surembaspäi penembha): Erdenet, Darhan,
Čoibalsan, Muren, Nalaih. Vl 2010 kaik oli 25 lidnad enamba mi 10 tuh.
eläjidenke.

Vl 2010 Mongolijan päeksport oli vas'k (37%), kivihil' (19%), raudkivend da
raudühthesuladused (9%), kuld (8%), kivivoi (7%); toine eksport — cink (4%),
kodiživatoiden karv (4%), toižed metallad (3%), lehmänliha, sobad.

Valdkundan päpartnör torguindas om Kitai (Mongolijan importan nelländez' da
pol'eksportad).



https://vep.wikipedia.org/wiki/Monako

Monako vai Monakon Ruhtinazkund (franc.: Principauté de Monaco, monakon
dialektal: Principatu de Múnegu), om pen' lidn-valdkund Evropan suves, Keskmeren
randal. Sen pälidn om ühtennimine Monako-lidn.

Monako sijadase Keskmeren pohjoižel randal, 20 kilometras francižes
Nicc-lidnaspäi. Ruhtinazkundan röun Francijanke om 4,4 km pitte. Randanpird om
4,1 km.

Monakon pind märitas nellikmetril (2 023 194 m² — ühtes udes elänzoittud 11nden
Le Portje-rajonanke) da kazvab meren kuivatoitmižel.

Valdkundan kaikiš korktemb čokkoim om Mont Ažel'-mägen paute, 163 m meren pindan
päl (sen mägen korktuz om 1148 m Francijan territorijal).

Keskmeren klimat om, lämän tal'venke da kuivan lämän kezanke. Voden kesklämuz —
+16,3°C (tal'vkus da uhokus +8°C, heinkus da elokus +26°C). Oleleb koume sadad
päivoikahid päivid vodes.

Ruhtinaz da parlament jagadas käskusenandajad tobmut. Monakon parlament,
Nacionaline Nevondkund (fr. Conseil National), om olmas vspäi 2002. Se om
üks'kodine, kogoneb 24 deputatad-ühtnijad. Heid rahvaz valičeb 5 vodeks. Vl 2013
uhokun 10. päivän järgvaličendad oliba sihe.

Radonoigendajan tombuden pämez' om valdkundaline ministr, Francijan rahvahanik.
Ruhtinaz paneb händast radnikusele 3 vodeks Francijan ohjastusen nevondan mödhe.
Monakon ohjastuses (Valdkundaline Nevondkund) om nell' ristitud.

Monako — nece nügüd' om vaiše üks' kommun (franc. commune), no edel 1917 vot
koume kommunad oli. Lidnan da ruhtinazkundan röunad oma ühtejiččed. Sihe
kacmata, niiden ohjandused oma erazvuiččed. Monako alajagase 10 rajonha (franc.
quartier), ned alajagase lidnfartaloihe (kaik om 178 fartalad, franc. îlot).

Monakos elädas monakolaižed, francijalaižed, italijalaižed da toižed rahvahad.
Jur'eläjil om vaiše läz 21 % ristitištod.

Monakos om kaikiš suremb mail'mas voz'ne kogosüdäiprodukt ühthe henghe — 169,694
US$ (vs 2011).

Monakon elektroverkod da muitad oma ühtenzoittud Francijanke. Päsarakod —
bankad, kazinod, turizm. Monakho ajeltas radho enamba ristitud, mi eläb (48
tuhad radnikoid-verazmalaižid, Italijas da Francijaspäi).



https://vep.wikipedia.org/wiki/Medvedev_Dmitrii

Dmitri Anatol'jevič Medvedev (ven.: Дмитрий Анатольевич Медведев, 14.09.1965,
Piter) — Venälaine valdukundmez' da politikanmez', koumanz' Venälaižen
Federacijan prezident, kudamban oli valitud 2.3.2008. Juridižiden tedoiden
kandidat. Vspäi 2012 semendkun 8. päiväspäi radab Venälaižen Federacijan
ohjastusen ezimehen.

14.11.2005 vodelpäi — ezmäine Venälaižen Federacijan Ohjastusen Varapämez',
nacionaližiden projektoiden kurator. 10.12.2007 voden hän tegihe Venälaižen
Federacijan prezidentkandidataks partijoišpäi: «Ühthine Venäma (Jedinaja
Rossija)», «Oiktusekaz Venäma (Spravedlivaja Rossija)», «Rahvahanikoiden vägi
(Graždanskaja sila)», «Venäman agrarine partii (Agrarnaja partija Rossii)».

D. Medvedev om sündnu 14.9.1965 Leningradha. Hän eli Leningradan
Kupčino-rajonas.

Tat — Anatolii Afananas'jevič Medvedev, lopi Leningradan Tehnologižen Üläškolan.
Mam — Julija Veniaminovna (om sündnu 21.11.1939) — filolog, radoi opendajan
Pedogogižes Üläškolas, sid' ekskursijanveikš Pavlovskas.



https://vep.wikipedia.org/wiki/Korejan_Tazovaldkund

Korejan Tazovaldkund (kor.: 대한민국, 大韓民國 (Tehan Minguk), angl.: Pepublic of Korea,
se om täuz' oficialine nimi) om valdkund Päivnouzmazijas. Toine valdkundan nimi
om Suvikorei, sidä kävutadas erižtel da levedašti. Se sijadase Korejan pol'saren
suves. Pälidn da kaikiš suremb lidn om Seul.

Vl 1945 elokun 15. päiväl Korejan territorii oli päzutadud Japonijan
sodavägišpäi.

Korejan Tazovaldkund otab Korejan pol'saren suvipol't, sen pol'saren ühthine
piduz om läz 1100 km.

Suvikorejal om meriröunoid Japonijanke da Kitainke, mugažo om demilitarizuidud
zon 4 kilometrad levette da 241 km pitte Pohjoižkorejanke (saudud vl 1960-70).

Ümbärdajad mered: Pakuine meri om päivlaskmas, Japonine meri — päivnouzmas,
Päivnouzmaižen Kitain meri da sen Korejan sal'm oma suves. Randanpiduz om 2413
km.

Läz merirandištod om 3 tuhad sart. Ned sared oma pened, sariden tobmad —
rahvahatomad. Kaikiš järedamb om Čedžudo-sar'.

Ohjandusen form om unitarine prezidentine tazovaldkund äjiden partijoiden
sistemanke.

Korejan Tazovaldkundan pämez' om prezident. Enzne prezident, Pak Kin He, oli
ezmäižeks naižeks neciš radsijas. Händast valitihe vl 2012, hän eziti
Senuri-partijan, läksi radospäi impičmentan rezul'tataks parlamentan
uhtnijoišpäi. Vs 2016 tal'vkun 9. päiväspäi Hvan Göan-päministr tegeb
prezidentan-ki velgusidme. Edelstrokuižed prezidentan valičendad lindäs vl 2017,
edel semendkun. 9. päiväd.

Korejan Tazovaldkund om šingotadud valdkund ekonomižešti. Nece om kaikiš
järedamb laividen sauvoi mail'mas. Holitesen sfer otab 2/3 ekonomikad. Sen
šingotadud avto- da elektrotehnine tegimišt om tetab kaikes mail'mas
(äiprofiližed «Hyundai»- da «Samsung»-holdingad). Sil-žo aigal om-ki problemoid:
mankaivatusid om vähä, arvoimižed otamha velgha oma ahthad, sikš miše ekonomikan
kazvand kändase stagnacijaks paksus.



https://vep.wikipedia.org/wiki/Karjalan_Tazovaldkund

Karjal (ven.: Карелия, Карьяла) vai Venäman Karjal, täuz' oficialine nimituz —
Karjalan Tazovaldkund (venäkelel: Республика Карелия, ičenaižkarjalan kelel:
Karjalan tašavalta, livvinkarjalan kelel: Karjalan tazavaldu, suomen kelel:
Karjalan tasavalta), om Venälaižen Federacijan subjekt, Venäman üks'
tazovaldkundoišpäi. Se mülüb Lodehližhe federaližhe ümbrikho.

Karjalan Tazovaldkundal om röunoid Arhangel'skan agjanke päivnouzmal, Vologdan
da Leningradan agjoidenke suvel, Suomenmanke päivlaskmal (798 km), Murmanskan
agjanke pohjoižel. Karjalan pohjoižpäivnouzmaižed randad lainištab Jävaldmeren
Vauged meri.

Tazovaldkundan pälidn da kaikiš suremb lidn om Petroskoi. Eläjiden lugu om 632
533 ristitud (2015 vodel). Pind om 180 520 nellikkilometrad.

Valdkundkel' om üks'jäine, se om venäkel'. Sab panda toižid-ki valdkundkelid
kaiken rahvahan referenduman satusiden mödhe (Karjalan Konstitucijan 11.
kirjutuz).

Regionaližed rahvahaližed keled oficialižen statusanke oma karjalan, suomen da
vepsän keled. Sab kävutada niid sijaližen ičeohjandusen tobmuden aluskundoiš.

Tazovaldkundan Konstitucii om vahvištadud vl 2001 uhokun 7. päiväl
tazovaldkundan Ezitajiden Kodil (Käskusenandajan Suiman ezitajil) da om väges
nügüd' äiluguižiden vajehtusidenke.

Pind om 180 520 nellikkilometrad. Mec otab territorijan 85%. Karjalas om 27 000
joged. Ned mülüdas Jävaldmeren Vauktan meren basseinha pohjoižes da Atlantižen
valdmeren Baltijan meren basseinha suves. Karjalan kaikiš pidembad joged oma
Vodl (149 km), Kem' (191 km), Ond (197 km), Čirka-Kem' (221 km), Šui (194 km),
Sun (280 km) Kivačun kos'kenke. Karjalas om mugažo 60 000 järved. Änine da
Ladogjärv oma Evropan kaikiš surembad järved pindan mödhe, tazovaldkundan
suviröun läbitab niid.

Tazovaldkundan reljef om kukkaztazangišt, kudamb päivlaskmal vajehtub
Päivlaskmkarjalaižeks ülüdeks. Karjalan pohjoižel om Maanselkän ülüz, kudambal
sijadase Karjalan kaikiš korktemb Nuorunen-mägi (577 m). Konz jäžom om tagenus
pohjoižele, se om lujas vajehtanu Karjalan reljefad — täs nügüd' om järviden
katlüsid, morenižid sel'gid.

Karjalas om enamba kut sadad löudmižsijid, kudambiš om 24 tarbhaižiden
kaivatusiden toižendad. Sadas aktivižikš slüdad, pöudšpatad, kvarcad,
sauvondmaterialoid (sauvondkivi, savi, lete, gravii, bazal't, granit, mramor,
diabaz, Šokšun babarmkvarcit), raudkivendod. Täs om kuldad, hobedad, platinad,
diamantoid, harvoid mametalloid. Geologad löuziba mugažo urankivendoiden,
titanan, vanadijan da molibdenan löudmižsijid. Sen ližaks, tinan, nikelin,
magnijan, vas'ken da hroman löudmižsijad seištas koskmatomikš. Toižed
londuseližed pävarad oma turbaz, tal'k, mineraližed mujud, mec, kala da
reskvezi.

Klimat om ven paksuidenke sadegidenke, i se vajehtase Karjalan territorijal
merižespäi kontinentaližeks. Tal'v om lumekaz, rainiž, tobjimalaz ilma
vägekahita pakaižita. Keza om lühüdaigaine da rainiž (pohjoižiš rajoniš), suren
sadegiden lugumäranke. Eskai kezakus tazovaldkundas erasti oleskeleb halad. Räk
oleleb harvas, kahtel vai koumel nedalil suvirajoniš. Kesklämuz vilukul om -8.0
C°, a heinkul +16.4 C°. Keskmäine nepsuz — ümbri 80%. Sadegiden vozne lugumär om
500–700 mm.

Karjalan faun da flor oma istorižikš nored, ned oma formiruinus jäl'gmäižen
jäaigan jäl'ghe, 10-12 tuhad vot tagaz. Tazovalkundan territorijal eläb 63
imetaiživatoiden, 285 linduiden, 5 maujujiden erikod. Karjalan jogiš voib
nägištada evropižen da kanadižen majagan pezad. Kanadine majag, ondatr da
amerikaine hähk oma Pohjoižamerikan faunan akklimatiziruiduid ezitajad, a
jenotanvuitte koir om Edahaižen Päivnouzman faunan akklimatiziruiduid ezitai.
Vodespäi 1960 todas mecsigoid da kosulid. Voib vastata kondjid, il'besid,
jänišid, mägrid, reboid da händikahid. Kevädel om äi gavedid: säs'kid,
čopjäižid, kägentäid, kärbhaižid.

Tazovalkundan floras om enamba kavag'mecoid: pohjoižpolel — pedajižid mecoid,
suvel — pedajižid da kuššid mecoid. Karjalan mecoiden pälehtezsugud oma koiv,
hab da raid. Karjal om mugažo marjoiden ma: sinnä kazdas bol, jonikaine, garbol,
babarm, murikeine, čigičaine, sestrikaine da mustikaine.

Aleksandr Hudilainen radab Tazovaldkundan Pämeheks vs 2012 semendkun 24.
päiväspäi, Käskusenandajan Suiman ezitajad vahvištihe händast radnikusele
Venäman prezidentan taričendan mödhe. Vl 2017 kaik rahvaz änestaškandeb pämehen
kandidatad videks vodeks, enamba kaht strokud jäl'geten ei sa. Tazovaldkundan
Pämez' om mugažo sen Ohjastusen pämez', hän märičeb sen strukturad da paneb
Ohjastusen valdkundmehid radnikusile. Tazovaldkundan pämehen administracii, üks'
ezmäine varapämez' da seičeme muite varapämest oma hänele abhu.

Karjalan Tazovaldkundan üks'kodine parlament om Käskusenandai Suim. Vhesai 2002
se oli kaks'kodižeks. Kaik rahvaz valičeb sen 50 ezitajad videks vodeks.
Vladimir Semenov radab Käskusenandajan Suiman ezimeheks vs 2011 tal'vkun 22.
päiväspäi.

Radonoigendai tobmuz om Karjalan Tazovaldkundan Ohjastuz. Tazovaldkundan
ministrused, valdkundaližed komitetad, kaks' ohjandust da üks' inspekcii
alištudas Ohjastusele.

Karjalan Tazovaldkund jagase 16 municipaližhe rajonha (sidä kesken 3 rahvahališt
rajonad) da 2 lidnümbrikho. 2006 vodelpäi municipaližen reforman taguiči rajonad
jagadas 24 lidnkundha (venäkelel: городские поселения) da 86 küläkundha
(venäkelel: сельские поселения, sidä kesken 3 vepsän küläkundad). Vodelpäi 1994
(vodhesai 2005, municipaližhe administrativižhe reformhasai) Änižröunan
(Änižrandan) rajonan suvipol' oli mülütadud Vepsän rahvahaližhe volost'he.

Vn 2010 Venäläižen Federacijan rahvahanlugemižen andmusiden mödhe Karjalas eläb
643 548 ristitud (neche rindataden, 2002 voden rahvahanlugemižen andmusiden
mödhe eläjiden lugu oli 716 281 eläjad) 3,81 rist./km² eläjiden kesktihedusenke.
Eläjiden lugun vähendamižen päsü om ekonomikan hondon situacijan tagut 1990-zil
vozil. Enamb Karjalan eläjiden koumandest eläb kaikiš surembas lidnas da
tazovaldkundan pälidnas — Petroskoiš. Kaikutte kahesanz' ristit kümnepäi om
lidnaneläi. Lidnalaižed elädas koumestoštkümnes lidnas da 11 lidnaližen tipan
žilos. Toižed järedad lidnad (enamba 25 tuh. ristitud vl 2015) oma Kondopog,
Kostamukš da Segež. Sen ližaks, 794 žilod da küläd om tazovaldkundas. Vl 2015
kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): 78,9% oma venänikad (507654 rist.), 7,1% —
karjalaižed (45570 rist.), 3,6% — vaugedvenälaižed (23345 rist.), 2,0% —
ukrainalaižed (12677 rist.), 1,3% — suomalaižed (8577 rist.), 0,5% — vepsläižed
(3423 rist.), 2,6% — toižed (16422 rist.), 4,0% — rahvahuden ozutandata (25880
rist.).

Venänikad, karjalaižed, ukrainalaižed, vaugedvenälaižed da vepsläižed —
ortodoksižen jumalankodikundan uskojad, suomalaižed — lüteranižen
jumalankodikundan uskojad.



https://vep.wikipedia.org/wiki/Irak

Irak (arab.: العراق, sorani: عێراق), täuz' oficialine nimituz — Irakan
Tazovaldkund (arab.: جمهورية العراق Al' Džumhurija Al' Irakija, sorani: کۆماری
عێراق Komari Erak, aram.: ܩܘܼܛܢܵܐ ܐܝܼܪܲܩ Kutna Irak), om valdkund Azijan
päivlaskmas. Pälidn da kaikiš suremb lidn om Bagdad.

Irak om KEVO:n üks' alusenpanijoišpäi, necen organizacijan aluz om pandud vl
1960 sügüz'kun 10-14. päivil Bagdadan konferencijal.

Irak om mavaldkundröunoiš Irananke päivnouzmas (röunan piduz om 1599 km),
Kuveitanke suvipäivnouzmas (254 km), Saudan Arabijanke suves (811 km),
Iordanijanke (179 km) da Sirijanke (599 km) päivlaskmas, Turkanmanke pohjoižes
(367 km). Ühthine röunoiden piduz — 3809 km. Persijan lahten randanpird om 58 km
pitte valdkundan suvipäivnouzmpoles. Valdkundan pind om 437 072 km².

Irakan tobj pala om sijatud Mesopotamijan alangištos. Kaikiš korktemb čokkoim om
Iranan mägišton Šeeha Dar (Bozdag)-mägenpä (3611 m) Irananke röunal. Kaikiš
znamasižembad joged oma Tigr da Jevfrat. Ned ühthejokstas lühüdha Šatt El'
Arab-jogehe, kudamb lankteb Persijan lahthe. Mecad ottas 2% territorijad.

Klimat om subtropine pohjoižes da tropine suves. Keza om kuiv da lujas räk.
Tal'v om vihmakaz da viluhk, paneb lunt pohjoižiš mägiš. Paneb sadegid 50-150 mm
vodes, mägil — 1500 mm:hasai.

Londuseližed pävarad oma kivivoi (kahtenz' sija mail'mas Saudan Arabijan
jäl'ghe), londuseline gaz, fosfatad; toižed varad — metallad (raud, vas'k, hrom,
nikel', cink, hahktin), rik, sauvondgips, saved, azbest, mouckivi, tal'k,
keitandsol.

Ohjandusen form om federativine demokratine islamine parlamentine tazovaldkund.
Valdkundan pämez' om prezident, koume varaprezidentad oma hänele abuhu.
Parlamentan ühtnijad valitas prezidentad nelläks vodeks äniden kahtel
koumandest, kahtenden strokun om voimuz. Ohjastusen da parlamentan pämez' om
päministr, valičeze Prezidentan Nevondkundal. Parlamentan ezifrakcii formiruib
ohjastust.

Parlament om kaks'kodine vn 2005 Konstitucijan mödhe, üks'kodine faktižešti.
Üläkodid — Ühtištusen Nevondkundad — eile tähäsai. Vaiše alakodi om, se om
Ezitajiden Nevondkund (arab.: مجلس النواب العراقي Madžlis An-Nuvvab Al'-Irakiji,
sorani: Enkumena Nûnerên Êrak) 328 ühtnijanke, kaik rahvaz valičeb heid nelläks
vodeks.

Järgvaličendad parlamentha oliba vl 2014 sulakun 30. päiväl. Nügüdläine Irakan
prezident om Fuad Masum vs 2014 heinkun 24. päiväspäi. Haider Al' Abadi radab
päministran vs 2014 sügüz'kun 8. päiväspäi.

Valdkund alajagase 19 agjaha (muhafaz:ha), ned — 120 ümbrikho (kaza:ha).
Ümbrikod jagase alaümbrikoihe. Irakan Kurdistan om region avtonomijanke
valdkundan pohjoižes, nell' agjad täuzin vai paloin mülüdas sihe.

Irakas elädas irakalaižed. Päivlaskmaižed da suvipäivlaskmaižed territorijad oma
rahvahatomad.

Toižed lidnad-millionerad (vl 2008, surembaspäi penembha): Mosul, Basr, Erbil',
Suleimanii, Kirkuk.

Vl 2012 Irakan päeksport oli toreh kivivoi (84%), toižed torhuzmaterialad (8%);
toine eksport — söm da eläb kabjživatišt (5%). Vl 2012 Indii, Kitai, AÜV da
Suvikorei oliba päeksportpartnörikš (eksportan kaks' koumandest valdkundaspäi).
Sil-žo vodel Turkanma, Kitai, Sirii da AÜV oliba importan päühtnijoikš (ühtes —
importan 60% valdkundha).



https://vep.wikipedia.org/wiki/Inkeril%C3%A4i%C5%BEed

Inkeriläižed vai Ingrijalaižed (inkerinsuomalaižed, ingermanlandijalaižed,
Ingermanlandijan suomalaižed, ingermanlandcad) oma subetnine suomalaižiden
grupp, kudamb eläb istoriž-geografižen Ingermanlandii-agjan territorijal.
Ingermanlandijalaižiden kel' pidab suomen kelen päivnouzmpol'žid paginoid.
Uskondan mödhe tradicižikš pidadas lüteraništ jumalankodikundad, no heiden pala
pidab ortodoksišt histanuskondad.

Ingermanlandijalaine subetnos formiruihe sen tagut, miše Ročinman administracii
sirdi evremeisoiden Karjalan kaglhaspäi da savakotoiden Suomenman
päivnouzmpol'žes Savo-provincijaspäi paloid Stolbovon kožundan mödhe sadud uzile
ižoralaižile maile. Ižoran man finnizacii oli kebnan demografižiden kadoiden
Smutan pordon aigan tagut.

Jäl'ges 1675 vot pohjoine da keskmäine Ingermanlandii linneb lüteranižeks da
suomenkeližeks. Sen tagut miše Ročinman tobmused lüteranizuihe sijaližid
ortodoksižid rahvahid (venälaižid, ižoralaižid, vodilaižid, karjalaižid) heiden
tahtod vaste, rahvahan suremb pala joksi Ingermanlandijaspäi. Heiden sijale
sirdud evremeisad da savakotad formiruihe uziš maiš ičevuiččen subetnižen
kul'turan.

Päivlaskmpol'žes Ingermanlandijas ortodoksine uskond kaičihe paremba. Rahvaz
1656 vodel oli suomalaižen 41 procental, a 1695 vodel — läz 75 procentad.

Territorii linneb venälaižen udes jäl'ghe Piterin alusen jo. No eskai
ühesandentoštkümnenden voz'sadan augun Piterin ümbrišt oli praktižikš kogonaz
suomenkeližen. Kahtendenkümnenden voz'sadan augule oliba kaks' surt rajonad
suomalaižen rahvahan korktan palanke: Karjalan kaglhan ingermanlandijalaine pala
(Piterin da Šlissel'burgan ujezdoiden pohjoine pala) da rajon pidust' linijad
Petergof — Rusked Külä — Gatčin (Rusttan Külän ujezdan päivlaskmpol'ne pala da
Petergofan ujezdan päivnouzmpol'ne pala).

Oli-ki olmas penembiden rajoniden rivi, kus ingermanlandijalaine ristitišt oli
absolütižes enambuses (Kurgalin pol'sar', Koltušin ülüz).

Toižiš Ingrijan paloiš ingermanlandijalaižed eliba venälaižidenke da erasiš
tahoiš (Ižoran ülüz) estilaižidenke ühtes.

Edel XX voz'sadad ingermanlandijansuomalaižil oliba olmas kaks' etništ
pägruppad: evremeisad (suom.: äyrämöiset) da savakotad (suom.: savakot). P. I.
Köppenan andmusidme (hän tedoiži ingermanlandijalaižiden elänzoitusen
geografijad XIX voz'sadan lopul), evremeisad elänzoitiba Karjalan kaglast (päiči
suvipalas lähen Piterid da Vaugedsarin rajonas) jumalankoditulendoiš Tuutari,
Türö, Hietamäki, Kaprio, Soikkola, Liissilä, paloin Serepetta, Koprina da
Skuoritsa. Toižiš Ingrijan tulendoiš (Valkeasaari, Rääpüvä, Keltto Nevan
pohjoižel, Kolpinon ümbrišt, Nazijan da Mgan rajonad, Ižoran ülüz) eliba
savakotad. Eriližen gruppan oliba Alalugan suomalaižed-lüteranad (Kurgalin
pol'sar', Födorovk, Kallivere küläd). Lugudme savakotoid oli enamba: Köppenan
andmusidme, 72 354 ingermanlandijalaižišpäi oli 29 375 evremeisad da 42 979
savakotad. XX voz'sadan zavodindal evremeisoiden da savakotoiden erinendad
hajeziba da gruppine ičeel'genduz ingermanlandijalaižil oli kadotanu.

XIX voz'sadan zavodindal formiruihe völ üks' ingermanlandijalaižen
territorialine grupp — sibirin ingermanlandijalaižed.

1804 vodel Ungern fon Šternberg-baronan ingermanlandijalaižed maorjad (26
kanzad: 77 mest da 73 našt) Luganjogen alajoksmusen ižoran da ingermanlandijan
külišpäi (Il'kino, Pen' Arsii, Sur' Arsii, Volkovo, Mertvicad, Födorovk, Variv),
kudambad oliba oigetud Sibirihe alištomatomudespäi, paniba alusen Tobol'skan
gubernijan Tükalinskan ujezdan Rižkovo-küläle (Čuhonskaja-külä, Čuhnan kolonii),
kudamb hilläšti linni vedandcentraks kaikile oigetud lüteranile:
ingermanlandijalaižile, suomalaižile, estilaižile da latvijalaižile.



https://vep.wikipedia.org/wiki/Estinma

Estinma (est.: Eesti), täuz' oficialine nimi — Estinman Tazovaldkund (est.:
Eesti Vabariik), om valdkund Pohjoiževropas, Baltijan meren randal. Sen pälidn
da kaikiš suremb lidn om Tallidn.

Estinma om röunatud Venämal päivnouzmpoles (röunan piduz — 324 km) da Latvijal
suvipoles (333 km). Ühthine röunoiden piduz — 657 km. Valdkundan pind — 45 228
km². Baltijan meren randanpird om 3794 km.

Londuseližed pävarad oma bitumine šoidkivi, turbaz, fosforitad, harvad
mametallad; toižed varad — hahk mouckivi, saved, letked, dolomit, merinima,
mahuz.

Ohjandusen form om parlamentine tazovaldkund. Valdkundan pämez' om prezident.
Parlamentan ühtnijad pandas prezidentad radsijha.

Parlament om üks'kodine Valdkundaline Suim (est.: Riigikogu). Kaik rahvaz
änestab sen 101 ühtnijoid kerdan nelläs vodes.

Kaikiš surembad Estinman lidnad oma Tallidn, Tartu, Narv, Kohtla-Järve, Pärnu,
Vil'jandi, Rakvere, Maardu da Sillamäe.

Vl 2011 Estinman eksport oli telefonad (15%), kivivoi (10%), elektromašiništ da
kodielektrotehnik (läz 10%); toine eksport — pu (5%), avtod da niiden palad
(3%), raud (3%), elektruz (2%), räzinšinad (1%), kakaonbabud (1%).



https://vep.wikipedia.org/wiki/Dominikanine_Tazovaldkund

Dominikanine Tazovaldkund (isp.: República Dominicana, se om täuz' oficialine
nimituz), om valdkund Kariban meres, otab Haiti-saren päivnouzmpol't (3/4 sart).
Sen pälidn da kaikiš suremb lidn om Santo Domingo.

Vl 1844 uhokun 27. päiväl Dominikanine Tazovaldkund tedoti ičeze ripmatomudes
Haitišpäi.

Vozil 1962, 1963 sodakukerdused oliba valdkundas. AÜV:oiden voinväged
kontroliruiba Dominikaništ Tazovaldkundad vozil 1916-1924 da 1965
(semendku-sügüz'ku).

Dominikanine Tazovaldkund om mavaldkundröunoiš Haitinke päivlaskmas, röunan
piduz — 376 km. Mererandan pird om 1288 km. Puerto Riko-sar' sijadase
päivnouzmpoles Mon-sal'men kal't, nece om AÜV:oiden rippui territorii.

Rel'jef om mägekaz tobjimalaz. Valdkundan kaikiš korktemb čokkoim om
Duarte-mägenoc, 3087 m valdmeren pindan päl. Kaikiš madalamb čokkoim om
Enrikiljo-järven pind man suvipäivlaskmas, -44 m valdmeren pindan al.

Klimat om tropine. Paneb sadegid 1500 mm vodes (2540 mm pohjoižpäivnouzmaižil
pautkil, 760 mm suvipäivlaskmas). Voden kesklämuz om +25°C (+21° keskmägil, +28°
mererandal), haloid ei oleskelend.

Londuseližed pävarad oma metallad (boksitad, raudkivend, nikel', titan, vas'k,
kuld, hobed); toižed oma keitandsol, sauvondgips.

Ohjandusen form om unitarine prezidentine tazovaldkund. Valdkundan pämez' om
prezident. Prezident paneb ministrid da provincijoiden pämehid radsijha. Kaik
rahvaz valičeb prezidentad, a mugažo varaprezidentad, 4 vodeks, kahtenden
strokun om voimuz.

Parlament om kaks'kodine Nacionaline Kongress (isp.: Congreso Nacional de la
República Dominicana). Üläkodi om Senat (Senado), 32 ühtnijad 4 vodeks, üksin
kaikuččes provincijaspäi. Alakodi om Ezitajiden Kodi (isp.: Cámara de Diputados)
190 deputatanke. Kaik rahvaz valičeb sen ühtnijoid 4 vodeks.

Käskuzkundaližen tobmuden pä om Ülembaine käskuzkund (isp.: Poder Judicial de la
República Dominicana).

Järgvaličendad parlamentha oliba vl 2010 semendkun 16. päiväl, sen jäl'ghe
päjärgvaličendad lindäs vl 2016 sättutamha prezidentan da municipalitetoiden
valičendoiden strokunke. Prezidentan järgvaličendad oliba vl 2012 semendkun 20.
päiväl. Danilo Medina om nügüdläine prezident, sai 51,21 % (nece hänen ühtenz'
strok om).

   Kacu kirjutuz: Dominikanižen Tazovaldkundan administrativiž-territorialine
jagand.

Valdkund alajagase 31 agjaha (provincijha) da 1 pälidnha (Nacionaline ümbrik),
agjad — 159 municipalitetha (isp. municipio) (päiči pälidnas).

Dominikanižen Tazovaldkundan toižed sured lidnad (enamba 200 tuh. ristitud vl
2010 rahvahanlugemižen mödhe, surembaspäi penembha): Santjago de los Treinta
Kabaljeros, Los Al'karrisos, Iguei, Konsepsion de la Veg, San Kristobal'. Kaik
om 34 lidnad enamba 30 tuh. ristitištonke.

Dominikanižen Tazovaldkundan ekonomik om ezmäine vai toine surtte Keskuzamerikan
da Kariban meren maiden keskes.

Vl 2009 Dominikanižen Tazovaldkundan päeksport oli sobad (20%), medicinine
instrument (17%); toine eksport — sigarad, kakao, elektromašiništ, cement,
vas'k.



https://vep.wikipedia.org/wiki/Butan

Butan, täuz' oficialine nimi — Butanan Kunigahuz (dzongke: འབྲུག་ཡུལ་ Druk Jul),
om mererandatoi valdkund Suviazijas, Gimalajiden päivnouzmpoles. Sen pälidn da
kaikiš suremb lidn om Thimphu.

Butan om röunoiš Kitainke pohjoižes (röunan piduz — 477 km), Indijanke (659 km)
päivnouzmas, suves da päivlaskmas. Ühthine röunoiden piduz — 1136 km.

Reljef om mägikaz. Kaikiš korktemb čokkoim om Gangkar Puensum-mägi, 7570 m
valdmeren pindan päl. Jäžomad ottas territorijan kümnendest.

Klimat om erazvuitte: tropine suvitazangištoil, kontinentaline
keskuzalangištoil, vilu Gimalajil.

Londuseližed pävarad oma raudkivend, kivihil', vas'k, hahktin, cink, mramor,
mec, gidroenergii.

Valdkundan pämez' om Džigme Khesar Namgjal Vangčuk-kunigaz. Hän om videnz'
Butanan kunigaz, vs 2008 kül'mkun 6. päiväspäi. Kunigaz om armijan-ki päkäsknik.

Toižed sured lidnad (enamba 20 tuh. ristitud, surembaspäi penembha): Phunčoling,
Punakh.

Vl 2009 Butanan päeksport oli gidroenergii (42%), ferroühthesuladused (18%);
toine eksport — cement (5%), vas'k (4%), teraraud (3%), himižed substancijad
(4%), mec, kartohk, fruktad.



https://vep.wikipedia.org/wiki/Bosnii_da_Gercegovin

Bosnii da Gercegovin, se om täuz' oficialine nimi (bosn., serb. da horv.: Bosna
i Hercegovina, serbijan kelen kirillican kirjamil Босна и Херцеговина), om
valdkund Suvievropas, Balkanan pol'saren keskuses. Sen pälidn da kaikiš suremb
lidn om Sarajevo.

Valdkundan nimi sündui Bosn-jogen nimespäi da saksalaižen Stefan Vukšič
Kosača-sodavejan gercog-arvnimespäi.

Vl 1992 sulakun 5. päivän Bosnii da Gercegovin tedoti ičeze ripmatomudes
Jugoslavijaspäi.

Vn 1995 tal'vkun 14. päivän Deitonan kožundkirjutesiden mödhe Bosnii da
Gercegovin om tedotamatoi protektorat Horvatii- da Serbii-susedvaldkundoiden
gegemonijan elementoidenke. Bosnii da Gercegovin jagase nenihe paloihe: Bosnijan
da Gercegovinan Federacii, Serbine Tazovaldkund; Brčko-ümbrik kontroliruiše
molembil paloil.

Bosnii da Gercegovin om mavaldkundröunoiš Horvatijanke pohjoižes, suves da
päivlaskmas (röunan piduz — 956 km), Serbijanke päivnouzmas (345 km) da
Mustmäginke suvipäivnouzmas (242 km). Ühthine röunoiden piduz — 1543 km.
Adriatižen mererandan piduz om 20 km.

Valdkund sijadase Balkanan pol'sarel. Dinaran mägišt otab 90% man territorijad.
Sen kaikiš korktemb čokkoim om Maglič-mägi, 2386 m valdmeren pindan päl.
Pohjoižes om Keskdunain tazangišton suvipala. Kaikiš pidembad joged oma Bosn i
Neretv.

Klimat om ven kontinentaline man tobjal palal. Paneb sadegid tazomäran vodes
ümbri. Om Keskmeren subtropine pehmed klimat vaiše läz Adriatišt mert. Paneb
1500-1800 mm sadegid vodes, alangoil 800-1000 mm.

Londuseližed pävarad oma boksitad, raudkivendod, artut'kivendod, vas'k, hahktin,
cink, hrom, kobal't, marganc, burhil', keitandsol, gidroenergii, mec.

Ohjandusen form om konfederativine konstitucine parlamentine tazovaldkund.
Valdkundan pämehišt om Bosnijan da Gercegovinan Prezidium (Predsjedništvo Bosne
i Hercegovine), om koume pämest. Pämez' heišpäi vajehtab kaikutte 8 kud.
Rahvahad valitas heid 4 vodeks etnižiš valičendümbrikoiš, üks' pämez' kaikuččes
rahvahaspäi. 2/3 — Bosnijan da Gercegovinan Federacijaspäi (bosnijalaižed da
horvatalaižed), 1/3 — Serbižes Tazovaldkundaspäi (serbalaižed). Toine
radonoigendai tobmuz om 9 ministrust.

Parlament om kaks'kodine. Üläkodi om Rahvahiden Kodi (Dom naroda), 15 ühtnijad
(vizin koumiš rahvahišpäi) kahteks vodeks, formiruiše taholižil käskuzkundoil.
Alakodi om Ezitajiden Kodi (Predstavnički dom/Zastupnički dom), 42 deputatad
(nellintoštkümnin kaikuččes rahvahaspäi) valitas kaiken rahvahan änestamižel,
heiden valdatusiden strok om 4 vot.

   Kacu kirjutuz: Bosnijan da Gercegovinan administrativiž-territorialine
jagand.

Bosnii da Gercegovin alajagase koumha palaha: Bosnijan da Gercegovinan Federacii
(10 kantonad), Serbine Tazovaldkund (7 regionad), Brčko-ümbrik.

Bosnijas da Gercegovinas elädas bošnäklaižed (48%) (islamuskojad serbijalaižed
da horvatalaižed), serbijalaižed (37%) (hristanuskojad), horvatalaižed (14%)
(hristanuskojad).

Bosnijan da Gercegovinan toižed sured lidnad (enamba 50 tuh. rist., surembaspäi
penembha): Banä Luk, Tuzl, Zenic, Mostar.

Vl 2009 Bosnijan da Gercegovinan päeksport oli elektruz (8%), sobad (8%), ištmed
(6%), alüminii da sen kivend (6%); toine eksport — koks hilespäi, detalid
avtoiden täht, maidproduktad, slivad.



https://vep.wikipedia.org/wiki/Azerbaid%C5%BEan

Azerbaidžan (azerb.: Azərbaycan), täuz' oficialine nimi — Azerbaidžanan
Tazovaldkund (azerb.: Azərbaycan Respublikası), om valdkund Evrazijas, Kaspijan
meren randal. Pälidn da kaikiš suremb lidn om Baku.

Azerbaidžanan Demokratine Tazovaldkund (1918) lugedas ezmäižeks demokratijaks
islamižes mail'mas.

Vl 1918 Gändž oli Azerbaidžanan pälidnan lühüdaks aigaks, sid' pälidnad sirtihe
Bakuhu.

Azerbaidžanan territorijal om lidnoid, kudambad konz-ze oliba olnuded erižiden
istorižiden valdkundoiden pälidnoikš: Gändž, Šeki, Kabal, Bard, Šemah da
Nahičevan'.

Nügüdläine Konstitucii tuli väghe vl 1995 kül'mkun 12. päiväl (vozil 2002 da
2009 vajehtusidenke).

Azerbaidžanal oma mavaldkundröunad Irananke suves (röunan piduz — 689 km),
Armenijanke päivlaskmas (996 km), Turkanmanke (17 km) da Gruzijanke (428 km)
lodehes, Venämanke pohjoižes (338 km). Ühthine röunoiden piduz — 2468 km.
Azerbaidžan om valdmererandatoi valdkund, no Kaspijan meren randanpird om 713 km
pitte päivnouzmas. Valdkundan pind — 86 600 km².

Ohjandusen form om unitarine prezidentine tazovaldkund dominirujan partijanke.
Valdkundan pämez' om prezident, kaik rahvaz valičeb händast videks vodeks.
Prezident paneb ohjastusen radsijha kaikid valdkundmehid.

Parlament om üks'kodine Nacionaline Suim (azerb.: Milli Məclis) 125 ühtnijanke,
kaikid heid mugažo rahvaz valičeb videks vodeks.

Azerbaidžanan prezident om Il'ham Alijev vspäi 2003. Järgvaličendad parlamentha
oliba vl 2010 kül'mkun 7. päivän.

Azerbaidžan alajagase 66 rajonha (azerb.: rayon) da 11 lidnha (azerb.: şəhər)
tazovaldkundan alištusenke. Rajonad ühtetas 10 ekonomižhe regionha.

Toižed sured lidnad (enamba 100 tuh. rist. vl 2012, surembaspäi penembha):
Gändž, Sumgait, Mingečaur. Vl 2012 kaik oli 77 lidnad valdkundas, 9 niišpäi
enamba mi 50 tuh. eläjidenke.

Azerbaidžan om lider RVÜ:n valdkundoiden keskes kogosüdäiproduktan kazvandan
mödhe, vozil 2003-2008 se ližazi kahthe kudenke kümnendesenke kerdha.

Vl 2009 Azerbaidžanan päeksport oli kivivoi (81%); toine eksport — likujad
buraudamižčuhundused (1%), sahar (1%).



https://vep.wikipedia.org/wiki/Vjetnam

Vjetnam (vjetn.: Việt Nam), oficialižikš Vjetnaman Socialistine Tazovaldkund
(vjetn.: Cộng Hòa Xã Hội Chủ Nghĩa Việt Nam, tji nom 共和社會主義越南, vepsän
transkripcii: Kong hoa sa hoi tü ngä vjet nam), om valdkund Azijan
suvipäivnouzmpoles. Pälidn om Hanoi.

Vl 1945 sügüz'kun 2. päiväl Vjetnam tedoti ripmatomudes Francijaspäi. Francii
tundišti Vjetnaman ripmatomut vl 1954 heinkun 21. päiväl.

Vspäi 1954 kaks' Vjetnamad oli — Pohjoine da Suvine. Vozil 1957-1975 Soda
Vjetnamas oli, tetab kuti Toižen sodan Indokitaiš pala. Vl 1976 ühthine
Vjetnaman valdkund udessündutihe.

Vjetnam om kaikiš päivnouzmaižemb valdkund Indokitai-pol'sarel. Se om
mavaldkundröunoiš Kambodžanke (röunan piduz — 1158 km) da Laosanke (2161 km)
päivlaskmas, Kitainke pohjoižes (1297 km). Ühthine röunoiden piduz om 4616 km.
Vjetnaman päivnouzmaižed da suvižed randad lainištab Kitain Suvimeri. Ühthine
randanpird (merisaridenke) — 3444 km.

Madalad mäged da keskkorktusen mäged ottas enamba 80% Vjetnaman territorijad.
Vjetnaman kaikiš korktemb čokkoim om Fanšipan-mägi, 3143 m meren pindan päl.

Suvipäivnouzmpol'žen Azijan pit'kembaižed Hongh- da Mekong-joged langetas Kitain
Suvimerhe Vjetnaman territorijal.

Londuseližed pävarad oma kivivoi da londuseline gaz Kitain Suvimeres, kivihil',
boksitad, hrom, marganc, harvad mametallad, fosfatad; toižed varad — mec,
gidroenergii, mahuz.

Ohjandusen form om unitarine socialistine parlamentine tazovaldkund ühten
partijanke (Vjetnaman Kommunistine partii). Valdkundan pämez' om prezident
(vjetn.: Chủ tịch), hän-žo azekhiden vägiden päkäsknik. Üks' varaprezident om
hänele abhu. Parlament paneb radnikusele valdkundan prezidentad (videks vodeks),
päministrad da toižid ohjastusen ühtnikoid, Ülembaižen käskuzkundan sudijad.
Prezidentale sab otta radnikust kahtišti.

Parlament om üks'kodine Nacionaline Suim (vjetn.: Quốc Hội) 500 deputatanke.
Kaik rahvaz valičeb heid videks vodeks. Vaiše parlamentale sab vahvištada
käskusid da konstitucijad.

Vjetnam alajagase 63 regionha: 58 agjad (vjetn.: Tỉnh) da 5 agjaha tazostadud
lidnad keskuzalištusenke (vjetn.: Thành phố trực thuộc Trung ương).

Agjad alajagase lidnoihe agjalištusenke (vjetn.: Thành phố trực thuộc tỉnh, vl
2013 — 64 mugošt lidnad), ezmäižen pordhan administrativižihe lidnühtnikoihe
(vjetn.: thị xã), külärajonihe (vjetn.: huyện, vl 2013 — 548 rajonad). Lidnad
keskuzalištusenke mülütadas kahtenden da ezmäižen pordhan administrativižid
lidnühtnikoid (vjetn.: quận da thị xã), külärajonid.

Vjetnaman lidnad-millionerad (vl 2010, kaik ned oma provincijoihe tazostadud):
Hošimin (rahaazjoiden keskuz), Hanoi (pälidn), Haifon, Kantho, Danang.

Uskojiden mülükund (vn 1999 rahvahanlugemižen mödhe): ezitatoiden kul'tan
(vjetn.: tho kung to tjen) veroiden (animizman) polenpidajad da ateistad —
80,8%, buddistad — 9,3%, katolikad — 6,7%, toižed — 3,1%.

Vjetnaman päeksport om erazvuiččed sobad (läz 22%), suks'kengäd da sportkengäd
(11%), elektroladimišt (läz 9%), kivivoi (6%), kala da merenproduktad (6%);
toine eksport — metalline mebel' ofisan täht (4%), hobed (3%), ris (3%), kofe
(2%), kivihil' (2%), vas'kne vanuim (2%), räzin (1%), lebuištmed lendimiden täht
(1%), kakaonbabud (1%). Vl 2012 Kitai, Japonii, AÜV da Suvikorei oliba
pätorguindpartnörikš (ühtes — pol'eksportad dai pol'importad).



https://vep.wikipedia.org/wiki/Valdmerimad

Valdmerimad (vai Okeanii) (angl., bislam i fidžin hindi: Oceania, fr.: Océanie,
maor.: Ao-o-Kiwa, tok-pisin: Osenia) om Man kuiv pala, kaikiš suremb sariden
kogoduz planetas. Sijadase kaikil šurupoliškoil, Afrikan kartte.
Avstralii-kontinent, Uz' Gvinei-sar' da Tünen valdmeren erigoittud sared
atolloidenke mülüdas sihe.

Pind — 8,52 millionad km² (Avstralijata 1,52 mln km²). Eläjiden lugu — 36,6 mln
(vl 2010, 15,4 mln Avstralijata). 16 valdkundad da 21 rippujad territorijad
sijadasoiš Valdmerimaiš. Mugažo Indonezijan pala otab Uz' Gvinei-saren
päivlaskmpol't, AÜV:oiden pala om (Havajad-štat) i Čilin severz' sarid.
Avstralii, Papua — Uz' Gvinei, Uz' Zelandii, Havajad i Fidži oma järedad niiden
keskes.

Kaikiš suremb sarišpäi om Uz' Gvinei (786 tuh. km²). Sarištod: Havajan sared,
Solomonan sared, Marianan sared, Maršalan sared, Fidžin sared, Uded Gebridad,
Bismarkan sarišt, Markizan sared. Järedad pol'sared: Keip-Jork i Arnemlend
(Avstralii), Čendravasih i Papuan pol'sar' (Uz' Gvinei).

Tropižed klimatižed vöd oma Valdmerimaiden tobmas palas, penil saril klimat om
neps. Valdmerimaiden randad lainištab Tün' valdmeri. Uden Gvinejan
suvipäivlaskmaižed randad i Avstralijan pohjoižed randad lainištab Indižen
valdmeren Arafuran meri. Sariden enambuz om vulkaniženke augotižlibundanke. Om
vähä tarbhaižid kaivatusid päiči Avstralijas sen metallkivendoidenke. Sared
alištudas kovile tulleile, manrehkaidusile, cunamile, pit'kile valegile.

Murrei sen Darling- i Marrambidži-ližajogidenke (Avstralii), Sepik i Flai (Uz'
Gvinei) oma Valdmerimaiden znamasižed joged. Järedad järved oma Eir (9500
nellikkilometrhasai), Torrens, Gerdner, Makkai i Amadius (kaik oma solakahad,
Avstralii), Marri i Sentani (Uz' Gvinei-sar'), Taupo (Uz' Zelandii). Penil saril
om lagunoid da penid ojid. Kaikiš korktemb čokkoim om Džai-mägi (4884 m)
Indonezijas, Uden Gvinejan päivlaskmas. Kaikiš alahamb om kuivanuden Eir-järven
pohj (-15 m) Avstralijan keskusen suves.

Valdmerimaiden eläjid da sündnuzid nimitadas regionan mödhe: avstralijalaižikš,
udenzelandijalaižikš, udengvinejalaižikš, polinezijalaižikš, melanezijalaižikš i
mikronezijalaižikš.



https://vep.wikipedia.org/wiki/Tailand

Tailand (tail.: ประเทศไทย Prathet Thai), täuz' oficialine nimituz — Tailandan
Kunigahuz (tail.: ราชอาณาจักรไทย Ratča Anačak Thai), om valdkund
Suvipäivnouzmaižes Azijas. Edel 1939 vot necen valdkundan nimi oli Siam. Sen
pälidn da kaikiš suremb lidn om Bankok.

Tailand om mavaldkundröunoiš Laosanke (röunan piduz — 1845 km) da Kambodžanke
(817 km) päivnouzmas, Malaizijanke suves (595 km) da Mjanmaranke päivlaskmas
(2416 km). Ühthine röunoiden piduz om 5673 km. Valdkundan suvipäivnouzmaižed
randad lainištab Kitain Suvimeren Siaman laht, suvipäivlaskmaižed randad —
Andamanan meri. Ühthine randanpird — 3219 km. Valdkundan pind om 513 120 km².

Londuseližed pävarad oma londuseline gaz, tin, hahktin, tantal, vol'fram; toižed
varad — sauvondgips, kaučuk, mec, mahuz, kala.

Ohjandusen form om unitarine konstitucine monarhii. Phumipon Adul'jadet-kunigaz
oli valdkundan pämehen vn 2016 redukun 13. päivhäsai, ičeze surman dathasai. Ei
ole absolütišt tobmut kunigahal, no hän om armijan päkäsknik da valdkundan
ühtmuden simvol.

Vl 2014 Tailand alajagase 77 regionha: 76 agjad (tail.: จังหวัด čangvat) da
Bankok-pälidn. Kaikuččed 76 agjaspäi jagasoiš ümbrikoihe (tail.: อำเภอ amphe).
Vl 2010 kaik oli 878 ümbrikod. Ümbrikod alajagasoiš kundoihe (tail.: ตำบล
tambon).

Toižed sured lidnad (enamba 150 tuh. ristitud vl 2015, surembaspäi penembha):
Nonthaburi, Nakhonratčasim (Korat), Čiangmai, Hatjai, Udonthani, Pakkret. Vl
2015 kaik oli 11 lidnad enamba 100 tuh. eläjidenke.

Tailandan päeksport om kompjuterad da mikroshemad (13%), elektroladimed da
koditehnik (läz 10%), jüguavtod da niiden varapalad i motociklad (9%), sobad
(läz 6%); toine eksport — lateks da šinad londuseližes kaučukaspäi (5%), kivivoi
(4%), polimerad (4%), merenproduktad (4%), kuld (3%), ris (3%), hobed (1%),
rogosahar (1%).



https://vep.wikipedia.org/wiki/Suviafrikan_Tazovaldkund

Suviafrikan Tazovaldkund (lühüdašti SAT, ST) vai Afrikan Suvitazovaldkund
(afrikaans Republiek van Suid-Afrika, angl. Republic of South Africa) om nügüd'
unitarine valdkund Afrik-kontinentan suvipoles. Pälidn om Pretorii.

SAT om kaikiš šingotadud Afrikan valdkund, sen suverenitet om üks' amuižišpäi
Afrikas. Nece valdkund šingoti südäitukuine azegišt, a sen jäl'ghe pučihe sišpäi
ičetahtol.

Suviafrikan Tazovaldkundas om 11 valdkundališt kel't (koumanz' sija mail'mas
Indijan da Bolivijan jäl'ghe), SAT:al om 11 oficiališt nint:

Mugoižhe surhe assortimentha kacmata, erased suviafrikalaižed nimitadas
valdkundad Azanijaks, ned oma mustverižed rasistad tobjimalaz, kudambad
tahtoižiba distanciruidas evropalaižiden kolonialižiš jäl'gusišpäi.

Vl 1961 semendkun 30. päiväl Suviafrik sai täut ripmatomut Sures Britanijaspäi
da tegihe tazovaldkundaks.

Konflikt mustnahkaižen enambuden da vaugedverižen penembuden keskes tegihe
päižeks Suviafrikan istorijas. Vozil 1948-1990 valdkundaline aparteidan režim
oli olmas.

Jäl'gmäine valdkundan Konstitucii oli allekirjutadud vl 1996 tal'vkus Nel'son
Mandela-prezidental da tuli väghe vl 1997 uhokun 4. päiväl. Se om väges
möhembaižiden vajehtusidenke da ližadusidenke vozil 1997-2012.

Suviafrik sijadase Afrikan suvipoles. Valdkund om maröunoiš Namibijanke (röunan
piduz — 1005 km), Botsvananke (1969 km) da Zimbabvenke (230 km) pohjoižes,
Mozambikanke (496 km) da Svazilendanke (438 km) homendezbokas. Anklavine
Lesoto-valdkund (röunan piduz — 1106 km) sijadase Suviafrikan Tazovaldkundan
südäimes. Ühthine röunan piduz om 5244 km. Valdkundan suvipäivnouzmaižed randad
lainištab Indine valdmeri, suvipäivlaskmaižed randad — Atlantine valdmeri.
Neglaine nem' jagab nenid randištoid. Ühthine valdmererandan piduz — 2798 km.

Ndžesuti-mägi Drakonan mägiš om ülembaine pä valdkundas, 3410 m valdmeren pindan
päl.

Erazvuiččed klimatižed zonad oma Suviafrikas. Siš om kuiv Namib-rahvahatoi ma,
mugažo subtropikad oma päivnouzmpoles Mozambikan röunan veres, om-ki Indižen
valdmeren randišton klimat. Päivnouzmpolele ma libub i kändase sureks
Veld-südäimägitazangištoks Drakonan mägiden taga.

Man südäimes om äi kal'hid mineraližid torhuzid: kalližarvoižed kived, kivihil',
londuseline gaz, metallad (kuld, platin, raudkivend, vas'k, hrom, nikel', tin,
marganc, vanadii, uran, harvad mametallad), antimonii, fosfatad. Toižed
londuseližed varad oma keitandsol, mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Üks' varaprezident om hänele abhu. Prezident sättutab ičeze
pätandoid parlamentanke. Järgvaličendoiden parlamentan alakodihe jäl'ghe
ezipartijan lider tegese prezidentaks.

Ezmässai Suviafrik oli konfederacijan, sen tagut tobmuden organad seištas enččid
pälidnoidme tazomäras. Valdkundan ohjastuz sijadase Pretorijas, sen tagut
Pretorii om administrativine pälidn. Parlament tegeb ištundoid Keiptaunas.
Ülembaine käskuzkund om Blumfonteinas. Suviafrikan Konstitucine käskuzkund
sijadase Johannesburgas.

   Kacu kirjutuz: Suviafrikan Tazovaldkundan administrativiž-territorialine
jagand.

Suviafrikas elädas suviafrikalaižed. Suviafrik om üks' kaikiš erazvuiččiš
rahvahal Afrikan valdkundoišpäi. Sen vaugedverižen, azijalaižen da segoitadud
ristitišton pala om kaikiš suremb kontinental.

Lidnad-millionerad (surembaspäi penembha): Johannesburg, Keiptaun, Durban,
Pretorii.

Vl 2012 SAT:an päeksport oli 108 milliardad US$, se mülüti nenid tavaroid: kuld
(12%), raudkivend da raudan ühthesuladused (9%), platin (8%), almazad (8%),
kivihil' (8%); toine eksport oli avtod (4%), fruktad (3%), centrifugad (2%),
kivivoi (1%).

Käskusenandmižakt (No 36, 1994) sanub: ku rahvahaline praznik putub pühäpäivhä,
ka jäl'geline ezmärg lugetas praznikpäiväks da lebupäiväks.



https://vep.wikipedia.org/wiki/Meksik

Meksik (isp. México), oficialižikš — Meksikan Ühtenzoittud Valdkundad (isp.
Estados Unidos Mexicanos), om valdkund Pohjoižamerikas. Pälidn da kaikiš suremb
lidn om Mehiko.

Meksik röunatab AÜV:oidenke pohjoižes (mavaldkundröunan piduz — 3155 km),
Belizanke (276 km) da Gvatemalanke (958 km) longibokas. Ühthine röunoiden piduz
— 4389 km. Valdkundan päivlaskmrandad lainištab Tünen valdmeren Kalifornijan
laht, päivnouzmrandad — Kariban meren Meksikan laht. Ühthine randanpird — 9330
km.

Londuseližed pävarad oma kivivoi, hobed, kuld, vas'k, cink, hahktin, londuseline
gaz; toižed varad — mec (otab man koumandest).

Ohjandusen form om federativine konstitucine prezidentine tazovaldkund.
Valdkundan pämez' om prezident. Hänen valdatusiden strok om 6 vot, toižen
strokun voimuseta. Prezident paneb ministrid radnikusile.

Prezidentad valitihe järgkerdan vl 2012 heinkun 1. päiväl, nügüdläine prezident
om Enrike Penja Njeto.

Administrativiž-territorialižikš Meksik alajagase 31 valdkundha (štatha, isp.
estados) da ühthe federaližhe ümbrikho (isp. Distrito Federal) —
Mehiko-pälidnha. Kaik nened regionad nimitadas federaližikš ühtnikoikš (isp.
Entidades federativas).

Valdkundas om 10 lidnad-millionerad: Mehiko, Gvadalahar, Monterrei, Puebl,
Ekatepek, Tihuan, Leon, Sjudad Huares, Nesaual'kojotl', Sapopan.

Meksikan päeksport om avtod, jüguavtod, traktorad da likkuimiden varapalad
(17%), televizorad da radiooigendimed (14%), kivivoi (11%); toine eksport —
digitaližed ladimed oigendamha andmusid (4%), elektroveimed da elektroavtomatad
(4%), fruktad da maplodud (3%), sobad (3%), kuld (2%), medicinine instrument
(2%), ištmed (1%), vilugoitimed (1%).



https://vep.wikipedia.org/wiki/Marok

Marok vai Marokko (arab.: المغرب‎‎ Al'-Magrib) om valdkund Afrikas. Oficialine
nimi om Marokon Kunigahuz (arab.: المملكة المغربية Al'-Mamlakat al'-Magribijja,
berber. Tagldit N Lmaġrib). Marok om Magrib-regionan pala; mugažo Tunis, Alžir,
Mavritanii da Livii mülüdas neche regionha. Nenihe valdkundoihe Marok om sidotud
kul'turižikš, istorižikš, kaikil nenil valdkundoil om ühthine kel'.

Marok om konstitucine monarhii suimanke (parlamentanke). Marokon kunigahal om
surid' oiktusid, ozutesikš, hänele sab pästta radmaspäi suim. Radonoigendai
tobmuz om ohjastusel da kunigahal. Kunigaz mugažo pästab dekretad, kudambad
kuctas dahiroikš; nenil dekretoil om käskusiden vägi. Tantoižed valičendad oliba
vl 2011.

Politine pälidn om Rabat, no kaikiš suremb lidn om Kasablank; toižed sured
lidnad: Marrakeš, Tetuan, Tanžer, Sale, Fes, Agadir, Meknes, Udžd da Nador.

Täuz' valdkundan nimi araban kelel om al'-Mamlakat al'-Magribijja (المملكة
المغربية), mi znamoičeb: "Päivlaskmpol'ne Kunigahuz". Tobjimalaz-žo valdkund
kuctas Al'-Magrib-nimeks, mi znamoičeb: "Päivlaskm".

Vepsän Marok-nimi om velgsana, kudamb om tulnu ispanijan vai portugalijan
kelespäi venäkelen kal't.

Völ nügüd'-ki farsi- da urdu-kelil Marok kuctas Marrakešaks necen lidnan nimen
mödhe. Iče Marrakeš-nimi om tulnu berberan kelespäi, kus Mur-n-Akuš znamoičeb:
"Jumalan Ma".

Ezmäine tutab valdkund Marokon territorijal oli Berberiden Mavritanii-kunigahuz,
kudamban kunikaz oli Bokh I. Nece valdkund oli Pohjoižmarokos. Se oli olmas
vhesai 110 EME. Sid' nügüdläine Marok putui rimalaižiden valdha. Riman imperijan
tobmuz lopihe vl 429, konz Marokho tuliba Vandalad.

Musul'manad anastiba Marokon territorijad VII voz'sadas. Hö toiba islaman, ičeze
araban kelen da ohjastandan sisteman. Ezmäine islamine valdkund Marokos oli
Nekoran Kunigahuz. Vspäi 780 Marokon ohjasti Idrisidoiden dinastii. Marok tegihe
teravas opendusen da tedon keskuseks araban mail'mas.

XI vsadaspäi Marokos valdoičiba berberižed dinastijad, kaikiš vägevambikš
niišpäi tegihe Al'moravidad da Al'mohadad. Sil aigal Marok oli pävägen Magribas,
Ispanijas i kaikes Keskmeren regionas. XIII vsadaspäi valdoiči Merinidoiden
dinastii. XIV vsadas Ispanijas ozaiži rekonkist, i sigäpäi Marokho pageniba äjad
arabad da evrejad. Saadidoiden dinastijan al Marok möst tegihe lujas vägevaks
araban valdkundaks; se kaiči ičeze ripmatomut portugalijalaižišpäi da
osmanoišpäi (kut, ozutesikš, toras Ksar-al'-Kebiras). Al'-Mansur-sultanan
ohjanduz toi Marokole prestižad da bohatust.

Vl 1912, Ezmäižen Marokon Krizisan da Agadiran krizisan jäl'ghe, Marok oli
jagatud Ispanijan da Francijan protektoratoihe, a vl 1956 se möst tegihe
ripmatomaks kunigazkundaks. Sultan Muhammed V, Marokon kunigaz tegihe kunigahaks
vl 1957.

Hänen surman jälghe, vl 1961, kunigahaks tegihe Hasan II. Ezmäižed ühthižed
valičendad oliba vl 1963. Ispanine Ifni om pördnus Marokole vl 1969. Vl 1973 om
sänus POLISARIO-front; sen metoks siš aigaspäi om tehnus Päivlaskmaižen Saharan
joudutand.

Marok sijadase Pohjoižafrikas, Keskmeren suvirandal, sen päivlaskmpoles.
Gibraltaran sal'm erigoitab Marokon Evropaspäi. Marokon randal om koume ispaništ
eksklavad — Seut, Pen'jon de Veles de la Gomera da Melil'ja. Päivlaskmal da
suvel Marokol om mavaldkundröun Alžiranke, sen piduz 1559 km. Politižiden süiden
tagut nece röun om sauptud vspäi 1994. Valdkundan lodehližed randad lainištab
Atlantine valdmeri. Valdmerirandan piduz om 1835 km.

Sikš ku Marok kontroliruib de-fakto Päivlaskmašt Saharad, sil om pit'k maröun
Mavritanijanke (läz 2200 km).

Marokos om korktoid mägid. Atlas-mäged oma valdkundan keskuses da suvipoles.
Rif-mäged oma Marokon pohjoižpoles. Mägiš elädas berberad. Kaikiš korktemb
čokkoim om Tubkal'-mägi Korged Atlas-mägisel'gas, 4165 m meren pindan päl.
Kaikiš alahaižemb čokkoim om Sebha Tah-alang, 55 metrad meren pindan al. Man
päjoged: Mului (lankteb Keskmerhe) da Sebu (lankteb Atlantižhe valdmerhe).

Valdkundan suves om Sahar — kaikiš suremb rahvahatoi ma mail'mas. Saharas om
vähä rahvast, i sen ekonomine znamoičend om lujas kaid.

Marok om de-jure unitarine konstitucine parlamentine kunigahuz valitud suimanke.
No üks'-se kunigahal om radonoigendajad tobmut. Valdkundas funkcioniruib
äipartine sistem. Oppozicižed partijad oma legaližed.

Valdkund alajagase 16 agjaha, kaks' polenke niišpäi sijadase Päivlaskmpol'žen
Saharan anneksiruidud territorijal. Agjad alajagase provincijoihe da
prefekturoihe.

Marokon eläjad oma arabiziruidud berberad vai berberad. Kaik ned oma
musul'manad-Sunnitad. Verazmäižed eläjad — ispanijalaižed da francijalaižed.
Ispanijas eläb 700 tuhad marokolašt, Francijas — üks' million marokolašt.
Berberan znamasižed lidnad oma Marrakeš, Agadir da Nador.

Berberan kelel pagižeb 28% eläjid. Araban kelel pagižeb läz 90% eläjid. Araban
kel' da berberan kel' oma oficialižed. Marokos pagištas araban kelen
darigža-paginal.

Servisan sektor andab läz pol't Südäimišt Ühthišt Produktad. Tegimišt andab
nelländesen necidä produktad. Teramba toižid kazdas turizm, informacižed
tehnologijad, sido da tekstiline tegimišt.

Valdkundan sal'hen znamasine purde oma fosfatad, sikš fosfatoiden arvoiden
köläiduz mail'mtorguses lujas valatoitab Marokod.

Elektroenergetikan aluz — lämuzelektrostancijad, kudambad ratas hilen turbiš.
Elaktroenergijan kulutuz kazvab teravas, i Marokon ohjastuz ecib energijan uzid
purtkid, mugomid, kut päiväižen energii, londuseližen gazan energii i tž.



https://vep.wikipedia.org/wiki/Latvii

Latvii vai Lätänma (latv.: Latvija), oficialižikš Latvijan (Lätänman)
Tazovaldkund (latv. Latvijas Republika), om valdkund Evropan pohjoižes, Baltijan
meren randal. Pälidn da kaikiš suremb lidn om Rig.

Latvii tedoti ičeze ripmatomudes vl 1918 kül'mkun 18. päiväl Venälaižes
imperijaspäi.

Vozil 1940-1991 Latvii oli Nevondkundaližen Ühtištusen palaks. Latvijan
käskusišton mödhe, se oli okkupacii. Toštripmatomuden dat om 21. eloku 1991.

Jäl'gmäine Konstitucii (latv.: Satversme) oli vahvištadud Konstitucižel Suimal
vl 1922 uhokun 15. päiväl da tuli väghe sil-žo vodel kül'mkun 7. päiväl, sen
vägi oli udištadud vl 1993.

Latvijal om mavaldkundröunoid Estinmanke pohjoižes (röunan piduz — 333 km),
Venämanke päivnouzmas (332 km), Vaugedvenämanke suvipäivnouzmas (161 km) da
Litvanmanke suves (544 km). Ühthine röunoiden piduz om 1370 km. Valdkundan
päivlaskmaižed da lodehližed randad lainištab Baltijan meri, sen randanpird om
498 km pitte valdkundan südäimes.

Reljef om tazo, ülüded da alangištod vajehteldas keskneze. Valdkundan kaikiš
korktemb čokkoim om Gaizin'kalns-kukkaz (312 m). Mererandaline alangišt om
kaikiš pidemb. Znamasižed joged oma Gauj da Daugav (Päivlaskmaine Dvin). Kaik om
12 tuhad jogid da 3 tuhad järvid valdkundas.

Klimat om ven Baltijan meren. Järghine pil'višt om paksus, om vaiše 30-40
päivoikahid päivid vodes. Tal'v vedase 3 kud: kesktal'vkuspäi keskkeväz'kuhusai.
Uhokun keskmäine lämuz om -9°C, heinkun kesklämuz — +15...+17°C. Paneb sadegid
500-800 mm vodes. Kaikiš kuivamb da päipaštokahamb ku om semendku.

Londuseližed varad oma turbaz, mouckivi, dolomit, letked, jartal', mec (56%
territorijad), mahuz, gidroenergii, kala.

Ohjandusen form om unitarine parlamentine tazovaldkund äjiden partijoiden
sistemanke. Valdkundan pämez' om valitud Suimal prezident (latv. Valsts
prezidents). Hänen valdatusiden strok om 4 vot, ühten kahtenden strokun om
voimuz. Prezident paneb radnikusele märitud ristitud formiruimha ohjastust, Suim
vahvištab ohjastusen ministrid radnikusiš päministranke (latv. Ministru
prezidents — «ministriden prezident») pämeheks äniden enambusel.

Käskusenandai organ om üks'kodine parlament — Latvijan Suim (latv. Saeima),
kudamban 100 ühtnijad Latvijan rahvahanikad täuzidenke oiktusidenke valitas 4
vodeks.

Järgvaličendad parlamentha oliba vl 2014 redukun 4. päiväl. Prezidentan
järgvaličendad Suimas oliba vl 2015 kezakun 3. päiväl, i uz' Raimonds
Vejonis-prezident tuleškanzi radho heinkun 8. päiväspäi. Laimdota Straujuma om
päministraks vl 2014 vilukun 22. päivälpäi.

Latvii jagase 110 agjaha (üks'lugu latv.: novads) da 9 lidnha tazovaldkundan
alištusenke (üks'lugu latv.: republikas pilsēta). Toižed agjad alajagadas
volostihe (üks'lugu latv.: pagasts), toižed agjad seištas jagamatomikš.

Toižed järedad lidnad (enamba 50 tuh. ristituid vl 2011, surembaspäi penembha):
Daugavpils, Lepai, Elgav, Jurmal. Kaik om 77 Latvijan lidnad.

Latvijan ižandusen päsarakod oma bankad, logistik (transportiruind da
varažomad), turizm, sömtegimišt.

Vl 2011 valdkundan päeksport oli elektromašiništ da mašinad (12%), raud da teraz
(11%), pu (material) (7%); toine eksport oli zelläd (4%), sobad (3%), toižed
metallad da tegesed niišpäi (2%).

Vl 2012 Litvanma, Venäma, Estinma, Saksanma da Pol'šanma oliba valdkundan
pätorguindpartnörikš.



https://vep.wikipedia.org/wiki/Kipr

Kipr (grekan kelel Κύπρος, turkan kelel Kıbrıs, anglijan kelel Cyprus), täuz'
oficialine nimituz — Kipran Tazovaldkund (grek.: Κυπριακή Δημοκρατία, turk.:
Kıbrıs Cumhuriyeti), om valdkund Azijas (britanižiden purtkiden mödhe —
Evropas), Keskmeren ühtennimižel sarel. Pälidn da kaikiš suremb lidn om Nikosii.

Kipran Tazovaldkundan tobmuden organad kontroliruidas 60% saren territorijad,
Pohjoižen Kipran Turkan Tazovaldkund kontroliruib 38% de fakto, jättud 2% oma
Suren Britanijan ohjandusen al.

Valdkundan Konstitucii oli vahvištadud vl 1960 elokun 16. päiväl da tuli väghe
sil-žo vodel tal'vkun 31. päiväl.

Kipran Tazovaldkund om mavaldkundröunoiš Suren Britanijan kahtiden
sodameribazoidenke (nell' eksklavad), röunoiden piduz — 156 km. Pohjoižkipran
Tazovaldkundan territorii rahvahidenkeskeižeta tundištuseta (vaiše Turkanma
tundišti) sijadase saren pohjoižes, südäinröun nimitase «vihandaks pirdaks»
(eksklav de fakto mugažo). Keskmeren randanpird om 648 km.

Londuseližed varad oma vas'k, azbest, mramor, sauvondgips, mec, keitandsol,
mujutimed.

Ohjandusen form om unitarine prezidentine tazovaldkund äjiden partijoiden
sistemanke. Valdkundan pämez' om prezident (grek.: Πρόεδρος της Κυπριακής
Δημοκρατίας), hän-žo ohjastusen pämez'. Kaik rahvaz valičeb händast videks
vodeks, strokuiden lugu om röunatusita.

Parlament om üks'kodine Ezitajiden Suim (grek.: Βουλή των Αντιπροσώπων; turk.:
Temsilciler Meclisi) 59 ühtnijanke, sidä kesken 3 oma ezitajad
rahvahanvähembusišpäi. Kaik rahvaz valičeb jättud 56 ezitajad videks vodeks. Völ
24 sijad om rezervas turkan kundan täht (ei ühtnend politižes elos vspäi 1974).

Prezidentan järgvaličendad oliba vl 2013 kahtil turil, uhokun 17. da 24. päivil.
Nügüdläine prezident om Nikos Anastasiadis (sai 57,48% kahtendel tural, ühtenz'
strok). Järgvaličendad parlamentha oliba vl 2011 semendkun 22. päiväl.

Kipran Tazovaldkund alajagase 6 agjaha (eparhijha, grek.: επαρχίες), 2 niišpäi
kontroliruiše rahvahidenkeskeižikš tundištadud tombudel täuzin, 3 — paloin, 1 —
ani ei. Kontroliruidud Kipran Tazovaldkundal territorii alajagase 33 kundha
(grek.: δήμος).

Kipras elädas kipralaižed (vl 2001 grekalaižed — 77%, turkad — 18%, toižed —
5%).

Toižed sured lidnad grekan palas (enamba 50 tuh. ristitud vl 2011, surembaspäi
penembha): Limasol, Strovolos, Larnak. Eländpunkt enamba mi 10 tuh. eläjidenke
lugese lidnaks, ka kaik om 18 lidnad grekižes palas.

Kipran päeksport om kivivoi (21%), zelläd (12%), radiopalad da telefonad (8%);
toine eksport — raud da sen ühthesuladused (4%), laivad da astjad (4%),
medicinine kaluišt (4%), fruktad da niiden südäiveded (2%), sagud (2%), sigarad
(2%), kartohk (1%), mebel' (1%), vas'k (1%), avtod (1%).



https://vep.wikipedia.org/wiki/Jemen

Jemen (arab.: اليمن‎‎ al' Jaman), täuz' oficialine form — Jemenan Tazovaldkund
(arabaks: الجمهوريّة اليمنية‎‎ al' Džumhurija al' Jamanija), om valdkund
Suvipäivlaskmpol'žes Azijas, Arabijan pol'saren suves. Sen pälidn da kaikiš
järedamb lidn om Sanaa.

Jemen om mavaldkundröunoiš Saudan Arabijanke (röunan piduz — 1458 km) pohjoižes,
Omananke päivnouzmas (288 km). Ühthine röun kuivmadme — 1746 km. Ühthine
randanpird om 1906 km. Jemenan päivlaskmaižed randad lainištab Rusked meri, a
suvirandad — Indižen valdmeren Arabijan meri da Adenan laht.

Jemenan kontinentaline pala sijadase Azijas. Sokotr-sar' seižub Afrikan šel'fal,
läz 1000 kilometras Adenaspäi päivnouzmha, sikš miše Jemenal om pala Afrikas.

Valdkundan da kaiken Arabijan pol'saren kaikiš korktemb čokkoim om Džabal' En
Nabi Šuaib-mägi, 3667 metrad valdmeren pindan päl. Se sijadase läz
Sanaa-pälidnad, päivlaskmpolehe sišpäi.

Londuseližed pävarad oma kivivoi, londuseline gaz; toižed varad oma kala,
mramor, kivihil', kuld, nikel', vas'k, hahktin.

Jemen alajagase 21 muhafazha (gubernijoihe), sidä kesken pälidnaine muhafaz
(arab. Amanat Al Asimah) mülüb Sanaa-pälidnad. Muhafazad alajagase rajonihe
(niid om 333) (arab. muderiah), a ned — 2210 alarajonihe. Kaikiš penemb
administrativine ühtnik om külä (niid om 38284 vn 2001).

Jemenan toižed sured lidnad (enamba 500 tuh. ristitud vl 2005, surembaspäi
penembha): Taiz, Hodeid, Aden.

Jemenan päeksport om kivivoi, nozoltadud londuseline gaz, kofe, kala, fruktad da
maplodud.



https://vep.wikipedia.org/wiki/Ion

Ion (grek.: ἰόν — mänii) — üks'atomine vai äiatomine heneg elektrotäutkenke,
kudamb sädase siloi, konz üks' vai enamba elektronad kadodas atomaspäi vai
molekulaspäi vai ühtnedas atomha vai molekulha. Ionizacii (ioniden formiruind)
voib tehtas korktan temperaturan (lämuden) aigan, elektrokendan vai ionizirujan
sädegoičendan painusen al. Sidä vizid, ion om atom vai molekul, kudambas
elektroniden ühthine verd ei ole kohtaine protoniden ühthiženke verdanke, i se
azj andab atomale pozitivišt vai negativišt elektrotäudet.

Ionad erižikš henegiš vasttasoiš kaikiš substancijan agregatižiš olendoiš —
gazoiš (ozitesikš, atmosferas), nozolusiš (suladusiš da segoitesiš), kristalliš
da plazmas (ozutesikš, tähthidenkeskeižes avarudes).

Ionan täude om kerdaine elektronan täutkenke. Vl 1834 Maikl Faradei sädi
«ion»-tärtusen da terminan. Tedoides elektrojoksusen painust muiktusiden,
mugliden da soliden vezisegoitesihe, Faradei ezimeleti, miše mugoižiden
segoitesiden elektrovendmahtuz oli ioniden likundan tagut.

Faradei nimiti kationikš ionad pozitiviženke täutkenke, kudambad likuiba
segoitesiš negativižennoks polüsannoks (katodannoks), a anionikš — ionad
negativiženke täutkenke, kudambad likuiba pozitivižennoks polüsannoks
(anodannoks).

Ionad oma himižešti aktivižed heneged, i sikš ned tarttas reakcijoihe
atomoidenke, molekuloidenke da ičekesken. Ionad sündudas segoitesihe
elektrolitižen dissociacijan jäl'ghe da determiniruidas elektrolitoiden
ičendoid.

Voib säta ionad himižel vai fizižel mahtusel. Himižikš, ku neitraline atom
kadotab üht vai enamba elektronad, ka sil om netto-pozitivine täude, i se kuctas
kationaks. Ku atom sab elektronid, ka sil om netto-negativine täude, i sidä
kuctas anionaks. Ku ion om üks'jäižen atoman formas, ka sidä kuctas atomižeks
vai üks'atomižeks ionaks, a ku ionas om kaks' vai enamba atomad, ka sidä kuctas
molekulärižeks vai äiatomižeks ionaks.

Metallad formiruidas kationid, sikš ku niilpäi elektronad lähttas, kudaig
metallatomad substancijad formiruidas anionid, konz sadas elektronid.

Anion (−) (grek. ἄνω (ánō) — ülähäks) om ion, kudambas elektronid enamba mi
protonid, ka se azj andab netto-negativine täude (sikš ku elektronil om
negativine täude i protonil om pozitivine täude).

Kation (+) (grek. κατά (katá) — alahaks) om ion, kudambas penemba elektronid mi
protonid, ka ned anttas netto-pozitivine täude.

Erasid ližanimid kävutadas ioniden äikerdoitud täutkenke täht. Ozutesikš, ion
−2-täutkenke om tetab dianionaks da ion +2-täutkenke om tetab kuti dikation.
Cvitterion om neitraline molekul pozitiviženke da negativiženke täutkidenke
erasiš tahoiš molekulan irdpolel.

Ion-sana grekaks ἰόν, ion, znamoičeb mänii (ἰέναι, ienai, mända-sanan
nügüdläižen aigan I aktivan particip). Vl 1834 anglialaine fizikan- da
himijantedomez' Maikl Faradei sädi nece termin ümbrikirjutamha sihepäi
tundmatoman mänijan nägusen ühten elektrodalpäi toižele vezisubstancijan kal't.
Faradejale ei olend tetab necen nägusen londuz, no hän tezi: sikš ku metallad
segoitadas da lähttas segoiteshe ühtel elektrodal, da uz' metall tuleb
segoitesespäi toižen elektrodan päl, ka om eraz substancijan toižend, mitte
likkub segoitesen kal't joksijas, vedajas, ehtatajas materialižes formas üht
sijaspäi toižhe.

Konz ionad oma gazanvuiččes olendas (lämoi, päivänvauktuz, elektrokibinad i m.e.
plazm), niil om korged mahtuz reakcijoile. Gazanvuiččed ionad reagiruidas
teravašti täuttud vastališti ionidenke, da sätas neitraližid molekuloid vai
ionižid solid. Ionad sädasoiš nozoludes vai substancijan kovas olendas, konz
solad reagiruidas segoitajidenke (ozutesikš, vedenke). Sišpäi tuldas ionad
segoitajas hätkembanke elonke, ka energijan da entropijan sido toižetase, ionad
napridas sirta toine toižespäi i reagiruidas nozoludenke. Mugomad stabiližed
substancijad puttas londuses madaliden temperaturiden olendoiš tobjimalaz. Sen
järgeline ozutez om segoitadud soliden ionad merivedes.

Elektronan mass om penemb, sen avaruden täutandan ičendad oma lujemba
(elektronad oma materialižed lainhed). Sikš miše elektronad märitas atomoiden da
molekuloiden suruz, hot' ne valdoitas elektronil da niiden suremba. Anionad
(ionad negativiženke täutkenke) oma suremb maman molekulad vai atomad. Agjahižed
elektronad sirtas polihe toine tošt i ližatas ionale fizišt surust, sikš ku sen
suruz märičese elektroniden pil'vel. Ani mugažo kationad oma penemb maman atomad
vai molekulad sen elektroniden pol'ven penemban suruden tagut. Ozutesikš, üks'
vezinikan kation om ani elektronita, ka se om penemb lujas maman vezinikan
atomad.

Ionad oma jogasijaližed londuses da andaba vastuz erazvuiččen fenomeniden täht:
Päiväižen vauktusen sü, Man ionosferan olend olmas-ki. Atomoiden muju ičeze
ionižes olendas voib erineda rindatades neitraližiden atomoidenke, ka
päivänvauktusen absorbcii metalližil ionil andab mujud kalližarvoižile kivile.
Veden da ioniden vastamižpaineg om lujas tarbhaine kut anorganižes himijas, muga
organižes-ki (biohimii sen ühtes), ozutesikš ohjastai sidoiden erigoitusel
energii adenozintrifosfatas (ATF).

Vedetomiden gazanvuiččiden ioniden keraduz, vai eskai täuttud henegiden erasenke
verdanke gaz nimitase plazmaks. Enamba mi 99.9% Mirun nägujas substancijaspäi
voib olda plazman nägus. Se mülüb meiden Päiväine da toižed tähthad, avaruz
planetoiden keskes da avaruz tähthiden keskes. Plazm om nellänz' substancijan
olend (kovad hibjad, nozoluded, gazad-ki), sikš ku sen ičendad oma toižed
materialižkš. Astrofizižes plazmas om tobjimalaz elektroniden da protoniden
segoitez (ioniziruidud vezinik).



https://vep.wikipedia.org/wiki/Venesuel

Venesuel (isp.: Venezuela), täuz' oficialine nimituz — Bolivaralaine Venesuelan
Tazovaldkund (isp.: República Bolivariana de Venezuela) om valdkund
Suviamerikas. Sen pälidn da kaikiš suremb lidn om Karakas.

Jäl'gmäine valdkundan Konstitucii (26nz' lugul) om väges vs 1999 tal'vkus 20.
päiväspäi (vozil 2006 da 2009 vajehtusidenke). Se oli vahvištadud kaiken
rahvahan referendumal vn 1999 tal'vkun 15. päivän (71,78%).

Venesuel om mavaldkundröunoiš Gajananke päivnouzmas (röunan piduz — 789 km),
Brazilijanke suves (2137 km) da Kolumbijanke päivlaskmas (2341 km). Ühthine
röunoiden piduz — 5267 km. Venesuelan pohjoižed randad lainištab Kariban meri.
Randanpird — 2800 km.

Londuseližed pävarad oma kivivoi (1nz' sija mail'mas), londuseline gaz,
raudkivend, kuld, almazad, gidroenergii.

Ohjandusen form om federativine konstitucine prezidentine tazovaldkund
dominirujan partijan sistemanke. Valdkundan pämez' om prezident. Kaik rahvaz
valičeb händast 6 vodeks, strokuiden lugu om röunatoi. Konstitucii sab
prezidentale sätta vai heitta ministrusid.

Parlament om üks'kodine Nacionaline Suim (isp. Asamblea Nacional). Se kogoneb
167 ühtnijad (isp. diputados), heiden kesken 161 — kaik rahvaz valičeb, 3 —
štatoiden suimišpäi, 3 — sijaližiden indejalaižiden täht. Valdatusiden strok om
5 vot.

Nügüdläine Venesuelan prezident om Nikolas Maduro. Varaprezident om Horhe
Arreasa.

Venesuel alajagase 23 štatha (isp.: estados), 1 pälidnaižhe federaližhe ümbrikho
(isp. Distrito Capital) da 1 federaližhe territorijha (kaik Venesuelan sared
Kariban merel, mülüdas formaližikš Pohjoižamerikha).

Valdkundan 85% ristitud oma lidnoiden eläjad. Toižed sured lidnad (vl 2013,
surembaspäi penembha): lidnad-millionerad oma Marakaibo, Valensii, Barkisimeto,
Marakai, Sjudad Guajan, San Kristobal'; enamba 500 tuh. ristitud — Maturin. Vl
2013 kaik om 73 lidnad enamba mi 100 tuhad eläjidenke.

Vl 2012 Venesuelan päeksport oli kivivoi (93%); toine eksport — raudkivend (1%),
alüminii, himižed substancijad, maižandusen produktad.

Valdkundan päühtnikad torguindas oma AÜV (kaiken eksportan dai importan
nelländez), Kitai.



https://vep.wikipedia.org/wiki/Venecii

Venecii (ital.: Venezia [veˈnɛʦʦja], venet.: Venesia [veˈnɛːsja], angl.: Venice,
latin.: Venetiae) om Italijan lidn (vspäi 1866). Se om Venecii-provincijan da
Venecii-agjan pälidn da meriport.

Vl 2014 läz 2,6 mln ristitud elädas lidnan aglomeracijas, järedad Padui- da
Trevizo-lidnad mülüdas sihe mugažo.

Lidn om turizman sur' keskuz (20 mln turistad vl 2013), Venecijan karnavalan da
Venecijan kinofestivalin vedandan sija. Lidnan da sen lahten arhitekturine nägu
mülüb UNESCO:n kul'turjäl'gusiden nimikirjuteshe.

7. voz'sadaspäi 1797 vodhesai Venecii oli Venecijan Tazovaldkundan pälidnaks.
Voz'sadoil 15.-16. Albanii, Ionižed sared, Krit da Kipr oliba tazovaldkundan
paloikš.

Lidn sijadase Italijan pohjoižpäivnouzmas. Se vedase pidust' Venecijan lahten
Adriatižen meren randištod, seižub 2,54 metrad valdmeren tazopindan päl
keskkorktusel. 118 sart om lidnas. Saum vezid om lidnan pindan 61% (275,53 km²).

1970-nziš vozišpäi Venecijan ristitišt poleneb kaikenaigašti sügüz'ližiden
sur'veziden tagut, sen paloin sar'hižes palas — lujemba kaiked.

Avtobusad, tramvaid, vezitaksid da pened jogilaivad (ital. üks'lugu vaporetto)
oma kundaližeks transportaks lidnan südäimes. Venehed (gondol:ad) oma olmas
turistoiden täht.

Kebn metro (ital. Minimetrò) radab lidnas vspäi 2010 (1 jono, 857 m, 3
stancijad).

Marko Polon nimel nimitadud civiline rahvahidenkeskeine lendimport (VCE)
sijadase 8 km pohjoižhe lidnan keskusespäi. Sišpäi tehtas reisid Evropan äjihe
maihe, AÜV:oihe, Kanadha da Italijadme.



https://vep.wikipedia.org/wiki/Vaugedven%C3%A4ma

Vaugedvenäma (vaug. Беларусь, ven. Белоруссия), täuz' oficialine nimi —
Vaugedvenäman Tazovaldkund (vaug. Рэспубліка Беларусь, ven. Республика
Беларусь), om mererandatoi valdkund Päivnouzmpol'žes Evropas. Vaugedvenäman
pälidn da kaikiš järedamb lidn om Minsk.

Vl 1990 heinkun 27. päiväl Vaugedvenäma tedištoiti ičeze ripmatomudes NSTÜ:späi.
Vl 1991 tal'vkun 25. päiväl valdkund erištui täuzin.

Jäl'gmäine Konstitucii tuli väghe vl 1994 keväz'kun 15. päiväl (voziden 1996 da
2004 vajehtusidenke kaiken rahvahan referenduman jäl'ghe).

Vaugedvenäma om mavaldkundröunoiš Venämanke pohjoižpäivnouzmas da päivnouzmas
(röunan piduz — 1312 km), Ukrainanke suvipäivnouzmas da suves (1111 km),
Pol'šanmanke päivlaskmas (418 km), Litvanman (640 km) da Lätänmanke (161 km)
lodehes. Ühthine röunoiden piduz — 3642 km. Vaugedvenäma om kaikiš suremb
mererandatoi valdkund Evropas.

Reljef om tazo da sijidme sokaz. Valdkundan kaikiš korktemb čokkoim om
Dzäržinskaja (Pühä) Hara-kukkaz (345 m) päivlaskmpolehe Minskaspäi.

Londuseližed pävarad oma kaliisol, keitandsol, mec, turbaz; toižed varad —
kivivoi, londuseline gaz, granit, dolomit, mel, gravii, lete, savi.

Vaugedvenäma om unitarine prezidentine tazovaldkund. Valdkundan pämez' om
prezident (vaug.: прэзідэнт, ven.: президент). Kaik rahvaz valičeb händast
videks vodeks, strokuiden lugu om röunatusita. Prezident paneb päministrad
radsijha parlamentan alakodin hökkähtusen samižen jäl'ghe. Prezident voib säta
da panda väghe käskusid.

Parlament om kaks'kodine Nacionaline Suim (vaug.: Нацыянальны сход, ven.:
Национальное собрание). Üläkodi om Tazovaldkundan Nevondkund (vaug.: Савет
Рэспублікі, ven.: Совет Республики) 64 deputatanke (kahesin kaikuččes agjaspäi
da völ 8 ristitud prezident paneb radsijha). Alakodi om Ezitajiden Kodi (vaug.:
Палата прадстаўнікоў, ven.: Палата представителей) 110 ühtnijanke. Kaikiden
parlamentan ühtnijoiden valdatusiden strok om nell' vot.

Nügüdläine prezident om Aleksandr Lukašenko. Hän radab vs 1994 heinkun 20.
päiväspäi, se om hänen jo nellänz' strok faktižikš. Prezidentad änestihe
järgkerdan vl 2010 tal'vkun 19. päiväl. Järgvaličendad parlamentha oliba vl 2012
sügüz'kun 23. päiväl.

Vaugedvenäma alajagase 6 agjaha (vaug.: вобласць, ven.: область) da ühthe
pälidnha (Minsk). Agjad alajagase 118 rajonha (vaug.: раён, ven.: район) da 10
lidnha agjan alištusenke (vaug.: горад абласнога падпарадкавання, ven.: город
областного подчинения). Minsk da erased (5) lidnad agjan alištusenke alajagase
lidnrajonha, mugomid om 24. Agjoiden rajonad alajagase 1295 küläkundha, 102
lidnankundha da 90 žilonkundha.

Toižed järedad lidnad (enamba 300 tuh. ristitud vl 2015, surembaspäi penembha):
Gomel', Mogilöv, Vitebsk, Grodno, Brest. Vl 2015 kaik om 15 lidnad enamba mi 100
tuh. eläjidenke. Vl 2013 ühthemänho oli 113 lidnad valdkundas.

Vl 2009 Vaugedvenäman päeksport oli kivivoin tošteksport (34%), söndtavarad
(sagud, maid, argvoi, lehmänliha, sahar, kaik om läz 10%), likkuimed da niiden
palad (traktorad da jüguavtod, 9%), heretused (mineraližed da organižed, 8%),
himižen tegimišton produkcii (8%); toine eksport oli sobad (läz 5%), teraz (2%),
šinad (2%), vilugoitimed (1%), mebel' (1%).



https://vep.wikipedia.org/wiki/Urugvai

Urugvai (isp.: Uruguay), täuz' oficialine nimi — Päivnouzmaižen Urugvain
Tazovaldkund (isp.: República Oriental del Uruguay), om valdkund Suviamerikas,
Atlantižen valdmeren randpolel. Pälidn da kaikiš suremb lidn om Montevideo.

Jäl'gmäine Konstitucii om väges vspäi 1967 voziden 1989, 1994, 1996 da 2004
vajehtusidenke.

Urugvai om mavaldkundröunoiš Argentinanke päivlaskmas (röunan piduz — 579 km) da
Brazilijanke pohjoižpäivnouzmas (985 km). Ühthine maröunoiden piduz om 1564 km.
Atlantižen valdmeren randanpird — 660 km. Valdkundan pind om 176 215 km².

Reljef om kukhikaz, tazo läz mererandištod. Kaikiš korktemb čokkoim om
Katedral'-mägi (514 m).

Londuseližed varad oma mahuz, kala, gidroenergii, erased mineralad. Omaluižed
ottas 77% territorijad, mec — 10%.

Ohjandusen form om unitarine konstitucine prezidentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, kahtenden strokun jäl'geten voimuseta. Prezident om
ohjastusen-ki pämez'.

Parlament om kaks'kodine Päsuim (isp.: Asamblea General). Üläkodi om Senatoriden
Kodi (Senat, isp.: Cámara de Senadores) 30 valitud ühtnijanke, valdkundan
varaprezidentanke ezimeheks. Alakodi om Deputatoiden Kodi (isp.: Cámara de
Diputados) 99 ezitajanke. Kaik rahvaz valičeb parlamentan ühtnijoid vodeks
vodeks.

Urugvain järgenduseližed pävaličendad oliba kaks'pordhikahad. Ezmäine
(parlamentine) tur oli vl 2014 redukun 26. päiväl. Toine (prezidentine) tur oli
vl 2014 kül'mkun 30. päiväl, kahtiden vägestajiden partijoiden liderad oliba
kandidatoikš. Nügüdläine prezident om Tabare Vaskes vs 2015 keväz'kun 1.
päiväspäi (sai 56,63% valičendoil), se om hänen kahtenz' strok (ühtenz' strok
oli vozil 2005-2010).

Urugvai jagase 19 agjaha (departamentha, üks'lugu isp.: departamento), ned
alajagase 89 municipaližhe ühtnikho (üks'lugu isp.: municipio).

Toižed sured lidnad (enamba 70 tuh. ristituid vl 2011, surembaspäi penembha):
Sal'to, Sjudad de la Kost, Paisandu, Las Pjedras. Vl 2011 kaik oli 40 lidnad
enamba mi 10 tuh. eläjidenke.

Urugvain päeksport om lehmänliha (16%), soibobad (10%), toižed söndtavarad (läz
10%), cellüloz (8%); toine eksport — ris (4%), nižu (4%), lehmännahk (3%), vill
(3%), zelläd (3%), vauktušen koncentrat (2%), sagud (2%), plastiktegesed (2%),
puine poltuz (2%), eläbad lehmäd (2%), avtoiden varapalad (1%), elektruz (1%),
kivivoi (1%).



https://vep.wikipedia.org/wiki/Togo

Togo, täuz' oficialine form — Togon Tazovaldkund (fr. République Togolaise), om
valdkund Päivlaskmaižes Afrikas. Sen pälidn da kaikiš suremb lidn om Lome.

Valdkundan Togo-nimituz mererandpol'žen eve-heimon kelel znamoičeb «levitadud
mad mererandpolen järviden taga».

Togo om mavaldkundröunoiš Gananke päivlaskmas (röunan piduz — 877 km), Burkina
Fasonke pohjoižes (126 km) da Beninanke päivnouzmas (644 km). Ühthine röunoiden
piduz kuivudedme — 1647 km. Suves om Gvinejan lahten mererandpolen pen' pala.
Randanpird om 56 km pitte.

Valdkundan kaikiš korktemb čokkoim om Agu-mägi (fr. Mont Agou), 987 m valdmeren
pindan päl. Kaikiš pidemb jogi om Mono-jogi, 467 km pitte.

Togon klimat om ekvatorialine, se om neps suves (+23°C kesklämudenke) da
savannan pol'kuiv pohjoižes (+30°C). Vodes man suves om kaks' vihmsezonad, no
eile äi sadegid paneb. Ezmäine sezon om sulakun da heinkun keskes, toine —
sügüz'kun da kül'mkun keskes.

Londuseližed pävarad oma boksitad, kuld, raudkivend, fosfatad; toižed varad oma
mouckivi, mramor, grafit, uran, hrom. Künttud ma otab 38% valdkundan
territorijad.

Parlament om üks'kodine Nacionaline Suim (fr. Assemblée Nationale), mülüb 81
deputatad-ühtnijad, heid kaikid ristitišt valičeb 5 vodeks.

Toižed sured lidnad (enamba 100 tuh. ristitud, surembaspäi penembha): Sokore da
Kar.

Vl 2012 Togon päeksport oli kakao (20%), cement (12%), kuld (11%), kivivoi (7%),
puvill (7%), kal'cijan fosfatad (6%); toine eksport — kofe (4%), heretused (2%),
plastik (2%).



https://vep.wikipedia.org/wiki/Samoa

Samoa, täuz' oficialine nimi — Samoan Ripmatoi Valdkund (samoaks: Malo Sa'oloto
Tuto'atasi o Sāmoa, angl.: Independent State of Samoa), om sar'hihe valdkund
Valdmerimaiš, Polinezijas, Tünen valdmeren suves. Vl 1914-1997 valdkundan nimi
oli Päivlaskmaine Samoa. Pälidn da kaikiš suremb lidn om Apia.

Vozil 1900-1914 valdkund oli Saksanman kolonijaks, sen nimi oli Saksanman Samoa.
Vl 1914-1962 se oli Uden Zelandijan kolonijaks.

Vl 1962 vilukun 1. päiväl Samoa tedoti ičeze ripmatomut Udes Zelandijaspäi.
Aigan mödhe se om ezmäine ripmatoi valdkund Tünen valdmeren saril.

Samoa sijadase kahtil järedoil Savaji- (1708 km²) da Upolu- (1118 km²) saril,
völ om 8 pen't sar't (6 km²). Kaik ned oma vulkanižen augotižlibundanke.
Apolim-sal'm om kahtiden suriden sariden keskes.

Nene valdkundad da territorijad ümbärtas Samoad: Tokelau pohjoižel, Amerikan
Samoa päivnouzmal, Tong suves, Uollis da Futun Sared suvipäivlaskmal, Tuvalu
lodehel. Samoan randad lainištab Tün' valdmeri. Mererandan piduz om 403 km.

Valdkundan kaikiš korktemb čokkoim om Silisili-mägi (Savaji-sarel), 1857 m
valdmeren pindan päl. Sared oma vedenalaižen mägisel'gan jätktuz.

Klimat om valdmerine tropine mussonine. Voden jokstes lämuz om +26,5 ± 2°C
röunoiš. Paneb sadegid 2000-3000 mm vodes mererandal, 5000-7000 mägipautkil.
Vodes om kaks' sezonad: neps (kül'mku-sulaku) da kuiv (semendku-reduku). Kovad
tulleid oma paksud.

Londuseližed varad oma gidroenergii, mecad, kala. Ei löudand tarbhaižid
kaivatusid.

Valdkundan pämez' om «ohjastusen vei» (samoaks: O le Ao o le Malö). Parlament
valičeb händast 5 vodeks ičeze ühtnijoišpäi, strokuiden verd om röunatusita.
Prezident paneb Ülembaižen käskuzkundan sudijoid radsijha päministran da
Käskuzazjoiden laudkundan nevondan mödhe. Prezidental om kel'don oiktuz
parlamentan käskusid vaste, seišta parlamentan ištundoid aigaks vai eskai lopuks
(päministranke nevoten jäl'ghe). Prezident vahvištab ohjastusen päministrad, a
mugažo toižid ministrid päministran nevondan mödhe. Voib olda olmas kahesaspäi
kahthetoštkümnehesai ministrusid.

Samoan parlament om üks'kodine Nacionaline Käskusenandai Suim (samoan kelel:
Fono Aoao Faitulafono) 49 ühtnijanke (41 — kaikuččes valičemižümbrikospäi, 6 —
ližaühtnijad, 2 — verhan rodun rahvahanikoišpäi). Kaikuččel ristitul vahvemba 21
vot om änestusen oiktuz. Kacmata sihe azjaha, vaiše vejad (samoan kelel: matai)
voidas olda kandidatoikš valičemha valdkundan da ümbrikoiden parlamentoihe, niid
om läz 25 tuhad (5% — naižed).

Samoan Ripmatoi Valdkund alajagase 11 ümbrikho (samoaks: itumalo) (Savaji — 6,
Utolu — 5). Kaikutte niišpäi om ičeze käskusištonke (samoaks: faavae)
sijaližiden veroiden pohjal.

Samoas elädas samoalaižed. Äi eläjid lähttas kaikenaigaižhe elämha Udhe
Zelandijha.

Samoan päeksport om kakao, kala, tekstil'tegesed, bananad; toine eksport —
putegesed, kokospal'mvoi. Uz' Zelandii om torguindan päühtnii (pol'eksportad da
pol'importad).



https://vep.wikipedia.org/wiki/Romanii

Romanii (roman.: România), nece om täuz' oficialine nimituz, om valdkund Evropan
suvipäivnouzmpoles, Balkanan pol'saren pohjoižpäivnouzmpoles. Pälidn da kaikiš
suremb lidn om Buharest.

Romanii om mavaldkundröunoiš Bolgarijanke suves (röunan piduz — 631 km),
Serbijanke (546 km) da Mad'jaranmanke (448 km) päivlaskmas, Ukrainanke pohjoižes
da suvipäivnouzmas (649 km), Moldavijanke päivnouzmas (681 km, se otab
Prut-jogen tobman palan). Ühthine röunoiden piduz om 2955 km.

Romanijan suvipäivnouzmaižed randad lainištab Must meri. Randanpird om 193,5 km.

Karpatad ičeze 14 mägisel'gil ristikoitas kaiked valdkundad. Niiden tobj pala
sijadase man keskuses. Täs Vrančan zon om, se kucub manrehkaidusiden kajadusid
Venäman lodehel. Valdkundan kaikiš korktemb čokkoim om Moldavänu-mägi, 2544 m
valdmeren pindan päl.

Veden pind — 3%. Znamasine jogi om Dunai, se formiruib järedad suhištod (toine
surtte Evropas) Mustha merhe lankten.

Londuseližed pävarad oma äimetalližed kivendod, kivivoi, londuseline gaz, mecad
(14% territorijad, tobman palan koskmatomad), kivihil', kuld, raudkivend; toižed
varad oma keitandsol, gidroenergii.

Valdkundan pämez' om prezident. Kaik rahvaz valičeb händast 5 vodeks.
Prezidental toižen strokun om voimuz, a koumen — eile. Nügüdläine prezident
radab vs 2014 tal'vkuspäi. Hän paneb radsijha päministrad, ka hö ühtes oma
radonoigendajan tombuden pämehed. Päministr paneb ministrid radnikusile.

Romanijan parlament om kaks'kodine. Üläkodi om Senat (roman. Senat), se mülüb
137 ühtnijad. Alakodi om Deputatoiden Kodi (roman. Camera Deputaţilor) 332
deputatanke (18 heišpäi oma rahvahanvähembusiden täht). Molembiden Kodiden
ühtnijoid valitas kaiken rahvahan änestusel 4 vodeks.

Romanii alajagase 41 ümbrikho (roman.: žudec) da sen ližaks ühthe tazostadud
ümbrikonke Buharestan municipalitetha. Ümbrikod alajagase penembaižihe
ühtnikoihe: 2686 kommunha (külätahoiš) da 236 lidnmunicipalitetha. 13092 küläd
mülüdas kommunihe.

Romanijan toižed surembad lidnad (enamba 200 tuh. ristitud vl 2011
rahvahanlugemižen mödhe, surembaspäi penembha): Kluž Napok, Timišoar, Jassi,
Konstanc, Kraiov, Brašov, Galac, Ploješti.

Romanijan päeksport om metallad, mašinansauvomižen produkcii tegimišton täht,
avtod; toine eksport — programad kompjuteroiden täht, sobad (sidä kesken
sodasobad), plastmassad, räzinad, zelläd.



https://vep.wikipedia.org/wiki/Pol%27%C5%A1anma

Pol'šanma (pol'šan kelel: Polska), täuz' oficialine nimi — Pol'šanman
Tazovaldkund (pol'š.: Rzeczpospolita Polska), om valdkund Evropan keskuses.
Pälidn da kaikiš järedamb lidn om Varšav.

Pol'šanman pind om 312 685 km² (ühesanz' sija Evropas). Vl 2014 eläjiden lugu
oli 38,5 millionad ristitud (koumanz'kümnenz' koumanz' sija Mal).

Ezmäižen Pol'šan valdkundan alusenpanendan dat om 966 voz', konz pol'šanmaine
Meško I-ruhtinaz sai hristanuskondad. Vodelpäi 1025 Pol'šanma om kunigahuz, a
vodel 1569 se ühtni Surenke Litvanman ruhtinazkundanke. Vodel 1795 Pol'šanma
jagadihe paloihe, kudambad tegihe Prussijan, Avstrijan da Venäman
territorijoikš. Vodel 1807 Napoleon udessünduti Pol'šan valdkundan — Varšavan
gercogkund. Vodel 1815 Venan kongressan pätandoiden mödhe sen suremb pala tegihe
möst Venälaižen Imperijan palaks. Pol'šanma sai ripmatomut vodel 1918 Ezmäižen
Mail'man sodan jäl'ghe, no vodel 1939 Nevondkundaline Ühtištuz da Nacistine
Saksanma okkupiruiba ühtmudel Pol'šanman.

Toižen Mail'man sodan jäl'ghe Pol'šanma ičeze uziš röunoiš udessünduihe kut
«socialistine» valdkund (Pol'šan Rahvahaline Tazovaldkund). Vodel 1989
vajehtused politižes da ekonomižes sistemiš tegihe Pol'šanman demoktatižeks
valdkundaks. Vodes 2004 semendkun 1 päiväspäi Pol'šanma om Evropan Ühtištusen
ühtnijaks. Vl 2010 sulakun 10. päiväl prezidentižen Tu-154:n lendimen katastrof
ozaižihe Smolenskas. Siloi koliba Pol'šan Leh Kačin'skii-prezident, toižed
tetabad politikanmehed.

Jäl'gmäine Pol'šanman Konstitucii oli vahvištadud parlamental vl 1997 sulakun 2.
päiväl da kaiken rahvahan referendumal sil-žo vodel semendkun 25. päiväl. Se
tuli väghe vl 1997 redukun 17. päiväl.

Pol'šanmal oma mavaldkundröunad Venämanke (röunan pird — 210 km, Kaliningradan
agjanke) da Litvanmanke (104 km) pohjoižpäivnouzmas, Vaugedvenämanke päivnouzmas
(418 km), Ukrainanke suvipäivnouzmas (535 km), Slovakijanke suves (541 km),
Čehanmanke suvipäivlaskmas (796 km) da Saksanmanke päivlaskmas (467 km). Ühthine
röunoiden piduz kuivmadme om 3071 km. Valdkundal oma mugažo merivaldkundröunad
Danijanke da Ročinmanke.

Kaikiš korktemb čokkoim om Risi-mägi (2499 m) Tatrid-mägiš valdkundan
suvipäivlaskmas.

Londuseližed pävarad oma kivihil', bur hil', londuseline gaz, vas'k, hahktin,
kaliisol, rik, hobed; toižed varad — jartal', keitandsol, mec (26%
territorijad), mahuz.

Ohjandusen form om unitarine parlamentine tazovaldkund. Valdkundan pämez' om
prezident. Kaik rahvaz valičeb händast videks vodeks. Prezident paneb erasid
Suiman ezipartijan ühtnijoid da sen liderad ohjastusen (pol'š.: Rada Ministrów w
Polsce) ministrikš da päministraks.

Parlament (pol'š.: Zgromadzenie Narodowe) om kaks'kodine. Üläkodi om Senat
(pol'š.: Senat Rzeczypospolitej Polskiej) 100 ühtnijanke. Alakodi om Suim
(pol'š.: Sejm) 460 ühtnijanke. Kaik rahvaz änestab kandidatoid parlamentha
kerdan nelläs vodes.

Järgvaličendad parlamentha oliba vl 2015 redukun 25. päiväl. Valitihe
prezidentad järgkerdan vl 2015 semendkus kahtel tural (10. da 24. päivil). Uz'
valitud Andžei Duda-prezident tuleškanzi radho vs 2015 elokun 6. päiväspäi (sai
51,55%). Nügüdläine päministr om Beata Šidlo vs 2015 kül'mkun 16. päiväspäi.

Pol'šanman Tazovaldkund alajagase 16 sodaveikundha (vojevodstv:aha), kudambad
alajagase povätihe (ujezd:oihe) da volostihe (gmin:oihe).

Toižed sured lidnad (enamba 300 tuh. ristitud vl 2011, surembaspäi penembha):
Krakov, Lodz', Vroclav, Poznan', Gdan'sk, Ščecin, Bidgošč, Lüblin, Katovice.
Kaik om 39 lidnad enamba mi 100 tuh. eläjidenke. Vl 2015 ühthemänho om 915
lidnad valdkundas.

Pol'šanman päeksport om avtod, jüguavtod da niiden varapalad (12%),
elektromašiništ da koditehnik (läz 12%); toine eksport — mebel' da
transportištmed (5%), vas'ktegesed (4%), zelläd (3%), putegesed da tualetbumag
(2%), kivihil' (2%), kivivoi (1%), hobed (1%), šinad (1%).



https://vep.wikipedia.org/wiki/Peru

Peru (isp. Perú, kečuaks da aimaraks Piruw), täuz' oficialine form — Perun
Tazovaldkund (isp.: República del Perú), om valdkund Suviamerikan päivlaskmas.
Sen pälidn da kaikiš suremb lidn om Lim.

Inkiden imperii mülüti Perun territorijad ispanižhe londhasai vs 1532. Istorižed
Maču Pikču da Čokekirao lidnad sijadasoiš valdkundan suves.

Peru om mavaldkundröunoiš Ekvadoranke (röunan piduz — 1528 km) lodehes,
Kolumbijanke pohjoižes (1506 km), Brazilijanke päivnouzmas (2822 km), Bolivijan
(1047 km) da Čilinke (169 km) suvipäivnouzmas. Ühthine röun kuivmadme — 7072 km.

Perun päivlaskmaižed randad lainištab Tün' valdmeri. Ühthine randanpird om 3080
km.

Randištos om kaid alangišt. Andad-mäged oma man keskuses. Sur'kulu alangišt
levigandeb päivnouzmha niilpäi Amazonk-jogenke da sen ližajogidenke. Valdkundan
kaikiš korktemb čokkoim om Uaskaran-mägenoc, 6768 m. Kaikiš madalamb čokkoim om
Bajovar-alang, -34 m.

Londuseližed pävarad oma vas'k, hobed, kuld, mecad, kivivoi, londuseline gaz,
kivihil', raudkivend, fosfatad, potaš, gidroenergii.

Peru om unitarine konstitucine prezidentine tazovaldkund äjiden partijoiden
sistemanke.

Parlament om üks'kodine Kongress (isp. Congreso), sen 120 ühtnijoid rahvaz
valičeb 5 vodeks.

Peru alajagase 25 regionha (isp. región) da völ om üks' Liman provincii (ei mülü
nimiččehe regionha). Regionad alajagase provincijoihe (niid om 195) (isp.
provincia), a ned — rajonihe (isp. distrito) (niid om 1840).

Perun toižed järedad lidnad (enamba 500 tuh. ristitud vl 2007 rahvahanlugemižen
mödhe, surembaspäi penembha): Arekip, Truhiljo, Čiklajo.

Perun päeksport om vas'k, kuld, cink, sobad, ümbriratud kala; toine eksport —
kivivoi da sen ümbriradmižen produktad, kofe, kartohk, asparagus.



https://vep.wikipedia.org/wiki/Kivivoi

Kivivoi vai Mavoi om londuseline voiškekaz palab nozoluz tundištadud hajunke. Se
mülütab hil'vezinikoiden segoitust päazjas. Nened hil'vezinikad oma erazvuiččen
molekulmassanke. Hil'vezinikoiden ližaks, kivivoin erazvuiččed tipad mülütadas
azot-, rik- da hapanikoikahid paloid.

Kivivoid lugetas kaivatuzpoltuseks. Voz'sadoil 20. da 21. nece om ristitkundan
kaikiš znamasižembiš kaivatusišpäi.

Anglijaine «petroleum»-sana om saudud kahtiš sanoišpäi: grekižes πέτρα «kivi» da
latinižes oleum — «voi» sanoišpäi. Toižikš voib olda, grekižes
πετρέλαιο-sanaspäi («voi») täuzin.

Läz kaikid kivivoin löudmižsijid sadegmägikivisugud oma olmas. Dominirujan
biogenižen (organižen) teorijan mödhe, kivivoin tegend om pordhikaz da pit'k
process. Sen aigan sagedmaiden organižed substancijad — amuižiden organizmiden
jändused — toižetadas. Process otab kümned, eskai sadad millionad vot.

Toižes polespäi, abiogenižed gipotezad oma, ned oliba levitadud NSTÜ:n aigan.
Neniš gipotezoišpäi ei voind säta hüvid endustusid löudamha uzid kivivoinsijid.

Kivivoin muju lujas eravuitte oleskeleb, vajehtab buran ližamujuiden da koričman
röunoiš päazjas (redukahan pakuižespäi muzevha burhasai, läz mustad mujud),
erašti se oleleb sel'ktan mustan mujunke. Kivivoi putub vauvhan pakuižvihandan
mujun-ki, mujutoi-ki om, mugažo lehedan mujun, ika se om harvašti.

Kivivoin haju om specifine, mugažo vajehtab lujas. Haju oleleb hüväs
mel'heižespäi vastmel'žes haižhusai.

Kivivoin energijan koncentracii massan mödhe 30% korktemb kivihilid. Sen ližaks,
voib ajada kivivoinveimil.

Löutas kivivoid gazanvuiččiden hil'vezinikoidenke ühtes, kümniš metrišpäi 5-6
kilometrhasai süvüzil. Kivivoin löudmižsijiden tobj pala sijadase 1-3 km
süvüzil. Ku süvüz om pen' vai kivivoi iče lähteb mapindale, ka se toižetase
sagedaks mal'taks, pol'kovaks asfal'taks, bitumižeks letkeks da bitumoikš.

Kivivoin WTI- da Light Sweet-sortud (AÜV) oma standartižed päivlaskmaižen
šurupoliškon täht, ned oma ozutesikš kaikiden toižiden sortuiden täht.
Brent-sort (Sur' Britanii) om standartaks Evropan torgusiden täht da KEVO:n
valdkundoiden täht. Venäman standartsortud oma Urals (jüžmak kivivoi) da
Siberian Light (kebn kivivoi).

Ezmäi kävutihe kivivoid pühäpertiden lampaižiš, sid' kerosinlampoiš kaikjal. Äi
tarbhaižid produktoid tehnikan täht sadas kivivoin ümbriradmižel — poltused
südäipalandlikutimen täht (benzin, dizel'poltuz), mašinvoid, segoitajad, torhuz
himižen tegimišton täht. Vl 2010 kivivoin pala mail'man energobalansas oli
33,6%.

Erigoittas kivivoin frakcijoid kivivoiajandtegimel. Erigoitmine nimitase
kreking:aks.

Kivivoi om torhuden arvokaz purde samha räzinad da sintetižid kuidoid,
plastmassid, pezendabutusid, mujutimid. Kävutadas ümbriradmižen da puhtastandan
ližaproduktoid-ki — metan, etan, propan, butan, pentanad, geksanad. Mugažo sadas
kivivoišpäi nenid substancijoid: benzol, toluol, ksilolad, etilbenzol; etilen,
propilen, butadien; acetilen.



https://vep.wikipedia.org/wiki/Keskmeri

Keskmeri om kontinentidenkeskeine meri Evropan da Afrikan keskes. Sijadase suvhe
Evropaspäi, pohjoižhe Afrikaspäi, päivlaskmha Azijaspäi. Ühtenzoitase
Gibraltaran sal'mel Atlantižen valdmeren päpalanke, Dardanellad-sal'mel
Mramormerenke, Suecan kanalal Indižen valdmeren Rusttan merenke. Keskmert
mülütadas Atlantižen valdmeren basseinha.

Ezmäižen kerdan rimalaine Gai Julii Solin-kirjutai kävutaškanzi
Keskmeri-nimitusen (latin. Mare Mediterranea — "meri keskel Mad") 4. voz'sadal
meiden erad.

Keskmeri süvenub kuivushe edahaks. Se lainištab neniden valdkundoiden randad
(častomaraižen mödhe): Ispanii, Francii, Monako, Italii, Slovenii, Horvatii,
Bosnii da Gercegovin, Mustmägi, Albanii, Grekanma, Turkanma, Sirii, Kipr, Livan,
Izrail', Egipt, Livii, Tunis, Alžir da Marok. Läz 60 valdkundad mülüdas
Keskmeren basseinha.

Keskmeren järedad lahted: Valensijan, Lionan, Genujan, Taranton, Sidr da Gabes
lahted.

Sured sared: Korsik, Sardinii, Sicilii, Krit da Kipr. Sarištod: Balearan sared
(Ispanii), Mal'tan sarišt (Mal't), Dalmatinan sared (Horvatii), Ionižed sared,
Kikladad, Pohjoižsporadad da Suvisporadad (Dodekanes) (Grekanma). Kaik om enamba
3,3 tuhad sart.

Sured pol'sared: Pirenejan, Apenninan, Balkanan da Anatolijan (Pen' Azii)
pol'sared.

Järedad joged, kudambad langetas Keskmerhe (častomaraižen mödhe): Ebro, Ron,
Tibr, Ponjogi, Nil.

Lidnad-millionerad da portad: Barselon, Marsel', Neapol', Afinad, Izmir,
Antal'j, Beirut, Tel' Aviv, Aleksandrii, Bengazi, Tripoli, Tunis, Alžir da Oran.



https://vep.wikipedia.org/wiki/Kenii

Kenii (suahilikš da anglijaks: Kenya), täuz' oficialine form — Kenijan
Tazovaldkund (suahilikš: Jamhuri ya Kenya, angl.: Republic of Kenya), om
valdkund Päivnouzmaižes Afrikas. Sen pälidn da kaikiš suremb lidn om Nairobi.

Kenii om mavaldkundröunoiš Efiopijanke pohjoižes (röunan piduz — 861 km),
Somalinke päivnouzmas (682 km), Tanzanijanke suvipäivlaskmas (769 km), Ugandanke
päivlaskmas (933 km) da Suvisudananke lodehes (232 km). Ühthine röun kuivmadme —
3477 km. Kenijan suvipäivnouzmaižed randad lainištab Indine valdmeri 536 km
randanpirdanke.

Kenijan mägišt levigandeb man keskuses. Valdkundan kaikiš korktemb čokkoim om
Kenii-mägi, 5199 m meren pindan päl, toine surtte Afrikan pindal
Kilimandžaro-mägen jäl'ghe. Kaikiš suremb afrikaine Viktorii-järv om valkundan
päivlaskmaižel röunal. Järed pit'kač Rudol'f (Turkan)-järv sijadase man lodehes.
Kaks' surt joged om Kenijas: Tan (800 km pitte) da Ivaso Njiro (700 km).

Klimat om ekvatorialine mererandpolel da läz Viktorii-järved, räk da kuiv man
südäimes, ven klimat om mägil. Ekvator läbitab man kesktahod da jagab sidä ani
poleti.

Kenijas om enamba 60 nacionaližid puištoid da kel'dtahoid, a kaiked om 329
kaitud londuselišt territorijad.

Londuseližed pävarad oma kivivoi, kuld, cink, rubinad, baritad; toižed oma
mouckivi, sod, špat, sauvondgips.

Ohjandusen form om unitarine prezidentine tazovaldkund äjiden partijoiden
ezitajiden sistemanke.

Valdkundan da ohjastusen pämez' om prezident (suahilikš: Rais wa Jamhuri ya
Kenya) (rahvaz valičeb händast 5 vodeks). Hän-žo om Kenijan ičtazkaičendvägiden
päkäsknik.

Parlament om kaks'kodine. Üläkodi om Senat, 67 ühtnijad valitas 5 vodeks (47
heišpäi municipaližed nevondkundad valitas, 16 našt panese politižil partijoil;
1 mez' da 1 naine norištospäi; 1 mez' da 1 naine invalidoišpäi). Alakodi om
Nacionaline Suim (suah. Bunge), sen 349 ühtnijad valitas 5 vodeks (290 — rahvaz
änestab, 47 našt kaikuččes ümbrikospäi, 12 — partijoišpäi valutud rahvahal
proporcijas). Molembiden Kodiden ezimehed (spikerad) oma oficialitomad personad,
ei mülütagoi parlamentan ühtnijoiden luguhu.

Kenii alajagase 47 ümbrikho (ühtes Nairobi-pälidnan da Mombas-lidnan
ümbrikoidenke). Ümbrikod alajagasoiš valičemižümbrikoihe (niid om 290).

Toižed järedad lidnad (enamba 250 tuh. ristituid vn 2009 rahvahanlugemižen
mödhe, surembaspäi penembha): Mombas, Kisumu, Nakuru, Eldoret, Kenanč. Vl 2009
oli 100 lidnad enamba 30 tuh. ristitištonke Kenijas.

Kenijan päeksport om čai, änikod, kivivoi, kofe; toine eksport — muil da
peroksikarbonatad, sobad, reaktivižed lendimed.



https://vep.wikipedia.org/wiki/Kamerun

Kamerun (franc.: Cameroun, angl.: Cameroon), täuz' oficialine nimituz —
Kamerunan Tazovaldkund (fr.: République du Cameroun, angl.: Republic of
Cameroon), om valdkund Keskmäižes Afrikas. Pälidn om Jaunde.

Kamerun om mavaldkundröunoiš Nigerijanke lodehes (röunan piduz — 1975 km),
Čadanke (1116 km) pohjoižes da pohjoižpäivnouzmas, Keskafrikan Tazovaldkundanke
(901 km) päivnouzmas, Kongon Tazovaldkundanke (494 km), Gabonanke (349 km) da
Ekvatorialižen Gvinejanke (183 km) suves. Ühthine röunoiden piduz — 5018 km.
Atlantižen valdmeren Gvinejan lahten (Bonni, Biafr) randišton pird om 402 km,
sijadase suvipäivlaskmas. Valdkundan pind om 475 440 km².

Klimat om ekvatorialine man suves, subekvatorialine valdkundan keskuses da
pohjoižes. Paneb sadegid lujas erazvuiččikš: 9655 mm vodes Kamerun-vulkanan
pautkil — i penemb 500 mm vodes man pohjoižes sen nell'kuižen-seičemekuižen
kuivsezonanke.

Londuseližed pävarad oma kivivoi, raudkivend, boksitad; toižed varad oma mec da
gidroenergii.

Ohjandusen form om unitarine prezidentine tazovaldkund dominirujan partijanke
(Kamerunan Rahvahaline Demokratine Likund, fr. RDPC). Valdkundan pämez' om
prezident. Kaik rahvaz valičeb händast seičemeks vodeks.

Parlament om kaks'kodine. Üläkodi om Senat (fr.: Sénat, angl.: Senate) 100
ühtnijanke (10 senatorad kaikuččes agjaspäi: 70 — kaik rahvaz valičeb, 30 —
prezident paneb radsijha). Alakodi om Nacionaline Suim (fr.: Assemblée
nationale, angl.: National Assembly) 180 ezitajanke. Kaik rahvaz valičeb heid
videks vodeks.

Ezmäižed valičendad Senatha oliba vl 2013 sulakun 14. päiväl. Järgvaličendad
parlamentan alakodihe oliba vl 2013 sügüz'kun 30. päiväl. Vspäi 1982 kül'mkun 6.
päiväspäi Kamerunan prezident om Pol Bija, vl 2011 redukun 9. päiväl sai
valičendoiden satuseks 78%, se om hänen jo nellänz' strok valičendoiden olendan
aigas (vspäi 1992). Päministr om Filemon Jang.

Kamerun alajagase 10 agjaha (regionha, fr.: région). Agjad alajagase 58
departamentha (fr.: département), a ned — 327 kommun:ha (fr.: commune).

Lidnad-millionerad (kaikuččes om läz 2,4 mln ristitud vl 2012): Jaunde
(administrativine pälidn), Dual (ižandusen pälidn). Vl 2012 kaik oli 10 lidnad
enamba mi 100 tuh. eläjidenke.

Kamerunan päeksport om kivivoi (46%), pumaterialad (14%), kakaonbabud (13%);
toine eksport — bananad (5%), räzin londuseližes kaučukaspäi (4%), alüminii
(2%), kofe (2%), puvill (2%).



https://vep.wikipedia.org/wiki/Bahrein

Bahrein (arab.: البحرين al'-Baḥrein), täuz' oficialine nimituz — Bahreinan
Kunigahuz (arab.: مملكة البحرين Mamläka al'-Baḥrein), om pen' sar'hine valdkund
Azijas. Sen pälidn da kaikiš suremb lidn om Manam.

Valdkund sijadase ühtennimižel sarištol, Indižen valdmeren Persijan lahtes.
Ühthine randanpird om 161 km.

Bahreinas om meriröunoid Kataranke päivnouzmas da Saudan Arabijanke päivlaskmas.
Röunoid kuivmadme ei ole. Valdkundan kaikiš suremb Bahrein-sar' om ühtenzoittud
Saudan Arabijanke avtosildal 16 km pitte.

Reljef om tazo. Letetazangištod oma enambuses. Jogid ei ole olmas. Reskveden
purtked lähttas meren pohjaspäi. Kaikiš korktemb čokkoim om Ed Duhan-mägi (122
m).

Klimat om kuiv tropine, lujas räk. Letetorokad oleldas kezakul-heinkul. Vilukun
keskmäine lämuz om +17°C, heinkun da elokun — +33°C. Paneb sadegid 90 mm vodes,
kezakus-sügüz'kus ei oleskele niid.

Londuseližed varad oma londuseline gaz, kivivoi, hel'm, mouckivi, lete,
reskvezi, kala.

Ohjandusen form om unitarine parlamentine konstitucine monarhii. Valdkundan
pämez' om kunigaz.

Parlament om kaks'kodine, kaikutte kodi mülütab 40 ristitud. Üläkodi om
Konsul'tativine Nevondkund (arab.: Madžlis Al' Šura), kunigaz paneb sen
ühtnijoid. Alakodi om Ezitajiden Kodi (arab.: Madžlis Al' Nuvab), kaik rahvaz
valičeb heid nelläks vodeks.

Bahreinan kunigaz om Hamad ibn Isa al'-Halifa; päministr om Halifa ibn Salman
al'-Halifa.



https://vep.wikipedia.org/wiki/Zambii

Zambii, täuz' oficialine form — Zambijan Tazovaldkund (angl. Republic of
Zambia), om mererandatoi valdkund Afrikan suvipalas, Viktorii-vezilanktendanke
Zimbabven röunal. Edel 1964 vot sen nimi oli Pohjoižrodezii. Sen pälidn da
kaikiš suremb lidn om Lusak.

Valdkundan nimituz om saudud Zambezi-jogen nimespäi («Zambezi» voib znamoita
«Jumalan jogi»), sen joginišk sijadase man lodehližiš kukhiš. Jogi jokseb
päivlaskmha, a sid' formiruib valdkundan suviröunad.

Zambii om mavaldkundröunoiš Kongon Demokratižen Tazovaldkundanke pohjoižes
(röunan piduz — 1930 km), Tanzanijanke pohjoižpäivnouzmas (338 km), Malavinke
päivnouzmas (837 km), Mozambikanke (419 km), Zimbabvenke (797 km), Botsvananke
(1 km) da Namibijanke (233 km) suves, Angolanke päivlaskmas (1110 km). Ühthine
röunoiden piduz om 5664 km. Zambii om mererandatoi valdkund.

Valdkund sijadase mägiplatoil süviden jogialangištoidenke. Zambezi om Zambijan
päjogi, sen bassein otab man territorijan koume nelländest. Kongo-jogen bassein
levitab man pohjoižes. Kaikiš korktemb čokkoim om Keskmafing-mägi, 2339 m
valdmeren pindan päl.

Sikš ku man enambuz sijadase mägil, ka Zambijan klimat om tropine. Om kaks'
sezonad: vihmakaz (kül'mku-sulaku) da kuiv (semendku-reduku). Kahesa kud vodes
da sen enamba kesklämuz ülitab +20°C.

Londuseližed pävarad oma vas'kkivend (9nz' sija mail'mas), äimetalližed
kivendod, izumrudad, kivihil' da gidroenergii.

Toižed sured lidnad (enamba 500 tuh. ristitud vn 2010 rahvahanlugemižen mödhe,
surembaspäi penembha): Kitve da Ndola.

Vl 2008 Zambijan päeksport oli vas'kkivend, nikel', kobal't, uran, tabak,
änikod, puvill.



https://vep.wikipedia.org/wiki/Uz%27_Zelandii

Uz' Zelandii vai Uz' Merima (angl.: New Zealand, maori: Aotearoa) om sar'hine
valdkund Valdmerimaiš. Pälidn om Vellington.

Vl 1947 tal'vkun 10. päiväl Uz' Zelandii sai de jure ripmatomut Sures
Britanijaspäi.

Udel Zelandijal ei ole valdkundröunoid madme. Valdkund sijadase 1700 km
suvipäivnouzmpolehe Avstralijaspäi kahtil suril saril (Pohjoine da Suvine) da
völ lähižil penil saril (läz 700). Uden Zelandijan pind om 267 710 km². Tünen
valdmeren Tasmanijan meri lainištab Uden Zelandijan päivlaskmaižed randad,
mugažo Avstralijan Tasmanijan randad. Tün' valdmeri ičeksaz lainištab Uden
Zelandijan päivnouzmaižed randad. Ühthine randanpird om 15 134 km pitte.

Londuseližed pävarad oma londuseline gaz, kivihil', raudkivend, kuld; toižed
varad — letked, mouckivi, kala, mec, gidroenergii.

Ohjandusen form om unitarine konstitucine parlamentine tazovaldkund. Valdkundan
pämez' om Elizavet Toine (Suren Britanijan kunigaznaine), hän paneb radnikusele
ičeze ezitajad — jenaral-gubernatorad. Päministr om parlamentan ezipartijan vai
koalicijan lider. Ohjastuz pidab vastust parlamentan ühtnijoiden edel.

Parlament (angl.: Parliament, maori: Pāremata) om üks'kodine Ezitajiden Kodi
(angl.: House of Representatives) 120 ühtnijanke. Elizavet Toine-kunigaznaine om
parlamentan ühtnii mugažo.

Jenaral-gubernator om Džerri Mateparai vlpäi 2011 elokun 31. päivälpäi.
Järgenduseližed valičendad parlamentha oliba vl 2014 sügüz'kun 20. päiväl.
Nügüdläine päministr om Džon Kei.

Administrativižikš Uz' Zelandii jagase 12 regionnevondkundha (angl. Regional
Council), niid alajagadas 74 territorialižhe ohjandaikundha (angl. Territorial
Authorities): 16 lidnnevondkundad, 57 sijališt nevondkundad da 1 sar'hine
nevondkund. Tokelau om Uden Zelandijan üks'jäine rippui territorii.

Valdkund jagase 17 agjaha territorialižikš: 9 — Pohjoižel sarel, 7 — Suvisarel,
1 — Čatem-sarištol. 12 agjoišpäi ohjastadas regionnevondkundoil, 4 —
territorialižil ohjandaikundoil. Erine territorialine ohjandaikund om edahaižil
saril ohjastamha — irdterritorijoiden ohjandaikund (angl.: Area Outside
Territorial Authority).

Uden Zelandijan sured lidnad (enamba 100 tuh. ristituid vl 2006, surembaspäi
penembha): Oklend, Kraistčerč, Vellington (pälidn), Gamil'ton, Danidin, Taurang.
Vl 2006 kaik oli 16 lidnad da lidnterritorijad enamba mi 30 tuhad eläjidenke. Vl
2001 rahvahanlugemižen mödhe valdkundan läz 86% ristituid oliba lidnoiden
eläjikš.

Vl 2011 Uden Zelandijan päeksport oli kuidud maid (14%), liha (10%), vin (6%),
kazein (6%), pumaterialad (6%); toine eksport — kivivoi (5%), argvoi (5%),
fruktad (4%), sagud (3%), vill (2%), alüminii (2%), kuld (2%).



https://vep.wikipedia.org/wiki/Ugand

Ugand (angl.: Uganda, suahilil: Uganda, a mugažo Yuganda nacionaližel
lugand-kelel), täuz' oficialine nimituz — Ugandan Tazovaldkund (angl.: Republic
of Uganda, suahili-kelel: Jamhuri ya Uganda), om mererandatoi valdkund Afrikan
päivnouzmpoles. Pälidn da kaikiš suremb lidn om Kampal.

Ugand om valdkundröunoiš Kenijanke päivnouzmas (röunan piduz — 814 km),
Tanzanijanke (391 km) da Ruandanke (172 km) suves, Kongon Demokratižen
Tazovaldkundanke päivlaskmas (877 km), Suvisudananke pohjoižes (475 km). Ühthine
röunoiden piduz om 2729 km. Valdkundan pind om 241 038 km², sidä kesken saum
vezid om 18% (43 938 km²). Ugand om mererandatoi valdkund.

Valdkundan pind om jagadud jogialangištoil mägitazangišt 1000-1500 metrad
korktusil. Valdkundan kaikiš korktemb čokkoim om Margarit-mägioc (5110 m).
Al'bert-järven pind om kaikiš madalamb (621 m). Viktorii-järv otab Ugandan
suvipäivnouzmpol't.

Londuseližed pävarad oma vas'k, kobal't, kuld, gidroenergii; toižed varad —
mouckivi, keitandsol, mahuz.

Ohjandusen form om unitarine prezidentine tazovaldkund dominirujan partijan
sistemanke. Valdkundan pämez' om prezident, hän-žo om azekhiden vägiden
päkäsknik. Kaik rahvaz valičeb händast videks vodeks, strokuiden lugu om
röunatusita. Prezident paneb päministrad da toižid ministrid radnikusele.

Parlament (angl.: Parliament of Uganda) om üks'kodine 385 deputatanke (238 —
kaik rahvaz valičeb, 112 — naižiden ezitajad, 10 — armijaspäi, 5 — norištospäi,
5 — invalidoiden ezitajad, 5 — radajiden ezitajad, 13 — vihtoi oficialižed
personad). Deputatoiden valdatusiden strok om viž vot.

Vl 2011 uhokun 18. päiväl Ugandan järgvaličendad oliba. Valitihe prezidentad da
parlamentan ühtnijoid. Joveri Museveni sai vägestust (68,38%). Hän jätktab
prezidentan vspäi 1986. Ugandan nügüdläine päministr om Ruhakana Rugunda.

Ugand alajagase 4 agjaha (regionha, angl.: region). Agjad jagase 112 ümbrikho
(angl.: district), üks' niišpäi om Kampal-pälidnan ümbrik. Ümbrikod alajagase
municipaližihe ühtnikoihe.

Toižed sured lidnad (enamba 100 tuh. ristitud vn 2014 rahvahanlugemižen mödhe,
surembaspäi penembha): Kir, Mbarar, Mukono, Gulu, Nansan, Masak, Kasese, Hoim.
Vl 2014 21 lidnad enamba mi 50 tuh. eläjidenke.

Ugandan päeksport om kofe (19%), toižed söndtavarod (läz 13%, sidä kesken ris,
kukuruz, pal'mvoi, perč, olud, kuidud leib), kala da liha (9%), tabak (6%);
toine eksport — oigendimed radion da telefoniden täht (4%), cement (4%), kivivoi
(4%), kakaonbabud (3%), vihand čai (3%), rogosahar (3%), änikod (2%), kuld (2%),
raud (2%), puvill (2%), muil (1%).



https://vep.wikipedia.org/wiki/Sudan

(Pohjoiž)sudan (arab. السودان), oficialižikš — Sudanan Tazovaldkund (arab.
جمهورية السودان (Džumhurijat as Sudan), angl. Republic of Sudan), om valdkund
Päivnouzmaižes Afrikas. Sen pälidn om Hartum.

Vl 1956 vilukun 11. päiväl Sudan tedoti ripmatomudes Sures Britanijaspäi da
Egiptaspäi.

Sudan om mavaldkundröunoiš Egiptanke pohjoižes (1275 km), Livijanke lodehes (383
km), Čadanke päivlaskmas (1360 km), Keskafrikan Tazovaldkundanke suvipäivlaskmas
(175 km), Suvisudananke suves (2184 km), Eritrejanke (605 km) da Efiopijanke
(769 km) suvipäivnouzmas. Ühthine röunoiden piduz — 6751 km. Valdkundan
pohjoižpäivnouzmaižed randad lainištab Rusked meri. Randanpird om 853 km pitte.

Plato otab Sudanan enamban palan. Sen korktuz om 300-1000 metrad. Nil-jogen
alangišt läbitab sidä suvespäi pohjoižhe. Nil-jogi augotab Vauktan Nilan- da
Sinivauvhan Nilan-jogiden ühthejoksmusel, sigä-žo Hartum-pälidn seižub. Kaik man
joged oma Nil-jogen basseinas.

Livijan da Nubijan rahvahatomad mad levigatas valdkundan pohjoižel. Savannad da
jogirandaižed harvad mecad oma man keskuses. Mäged oma päivlaskmpolel da
päivnouzmpolel. Sudanan kaikiš korktemb čokkoim om Derib Kal'der-krateran seinäd
(man päivlaskmas), 3042 m meren pindan päl.

Klimat om subekvatorialine man agjahižes suves da räkän rahvahatoman man
Hartumaspäi pohjoižhe.

Administrativiž-territorialižikš Sudan alajagase 17 vilajet:ha (vai štatha,
provincijha) kuziden regioniden territorijal: Pohjoine (2 štatad), Darfur (5),
Kordofan (2), Hartum (1), Kassal (Päivnouzmpol'ne Sudan) (3) da Sinivauvaz Nil
(4).

Vl 2012 Sudanas oli 104 lidnad enamba 2 tuhad eläjidenke. Sudanan järedad lidnad
(enamba 500 tuh. ristitud vl 2012, surembaspäi penembha): Omdurman, Hartum
(pälidn), Pohjoine Hartum, Port Sudan, Kassal.

Sudanan päeksport om kivivoi da sen produktad, puvill, sahar, gummiarabik,
indine kunžut.



https://vep.wikipedia.org/wiki/Serbii

Serbii (serb.: Србија), oficialine nimituz — Serbijan Tazovaldkund (serb.:
Република Србија), om mererandatoi valdkund suvipäivnouzmaižes Evropas. Sen
pälidn da kaikiš suremb lidn om Belgrad.

Nügüdläine Konstitucii om vlpäi 2006, se vajehti 1990nden voden Konstitucijad
Serbii da Mustmägi-valdkundan čihodamižen tagut. Uz' Konstitucii oli hüvästadud
kaiken rahvahan referendumal vl 2006 redukun 28-29. päivil (53,04%).

Valdkundan 4/5 territorijad sijadase Balkanan pol'saren keskuses, 1/5 —
Keskdunaižel alangištol.

Serbii om mavaldkundröunoiš 8 valdkundoidenke: Horvatijanke (röunan piduz — 262
km) i Bosnijan da Gercegovinanke (371 km) päivlaskmas, Mad'jaranmanke pohjoižes
(174 km), Romanijanke pohjoižpäuvnouzmas (546 km), Bolgarijanke päuvnouzmas (367
km), Makedonijanke suves (283 km), Albanijanke (111 km) da Mustmäginke (250 km)
suvipäivlaskmas. Röunoiden ühthine piduz om 2364 km.

Parlament om üks'kodine Rahvahan Suim (serb. Народна скупштина) 250 kaikel
rahvahal valitud ezitajidenke 4 vodeks.

Serbii alajagase 29 ümbrikho (serb. управни округ), niiden kesken:
Belgrad-pälidn da 2 avtonomišt agjad (Vojevodin, Kosovo da Metohii), a ümbrikod
— 211 kundha (serb. општине). Nene ühtnikad ühtenzoittas 5 statistižhe regionha
(serbaks статистички регион).

Serbijan toižed järedad lidnad (enamba 100 tuh. ristitud vn 2011
rahvahanlugemižen mödhe, surembaspäi penembha): Novi Sad, Prištin, Niš,
Kragujevac, Subotic. Serbijas om 24 lidnad.

Serbijan päeksport om metallad (raud, vas'k da alüminii), himižed produktad
(polietilen, räzin), kukuruz; toine eksport — sadmanzikaine, sobad, zelläd,
elektroenergii.



https://vep.wikipedia.org/wiki/Nikaragua

Nikaragua (isp.: Nicaragua), täuz' oficialine nimituz — Nikaraguan Tazovaldkund
(ispanijan kelel: República de Nicaragua), om valdkund Keskuzamerikas.
Nikaraguan pälidn da kaikiš järedamb lidn om Managua.

Vl 1821 sügüz'kun 15. päiväl Nikaragua sai ripmatomut Ispanijaspäi, no täut
ripmatomut sai vl 1838 semendkun 31. päiväl Keskuzamerikan Federaližen
Tazovaldkundan čihodamižen jäl'ghe.

Nikaragua röunatab Gondurasanke pohjoižes (röunan piduz — 940 km) da
Kostarikanke suves (313 km). Ühthine mavaldkundröunoiden piduz om 1253 km.
Valdkundan päivlaskmaižed randad lainištab Tün' valdmeri 320 kilometrad piččen
randanpirdanke, a päivnouzmaižed randad — Atlantižen valdmeren Kariban meri
(randanpird — 480 km). Ühthine randanpird saridenke om 910 km.

Mogoton-mägi om kaikiš korktemb valdkundas (2438 m). Manrehkaidused oleldas
paksus. Keskuzamerikan kaikiš järedambad reskveden Managua- da Nikaragua-järved
levigatas Nikaraguas. Saum vezid om 10,380 km², nece otab 8% territorijad.

Klimat om valdmerine neps. Päivlaskmaižel randal paneb sadegid 1000-1500 mm
vodes, semendkul-redukul om vihmsezon. Päivnouzmaižel randal paneb 2500-6500 mm
vodes, sigä om äi soid.

Londuseližed pävarad oma metallad (kuld, hobed, vas'k, cink, hahktin, vol'fram);
toižed varad — mec, kala.

Nikaragua om unitarine konstitucine prezidentine tazovaldkund äjiden partijoiden
sistemanke. Valdkundan da ohjastusen pämez' om prezident. Kaik rahvaz valičeb
händast. Prezidentan valdatusiden strok om viž vot, strokuiden lugu om
röunatusita (vspäi 2014). Om üks' varaprezident hänele abhu.

Parlament om üks'kodine Nacionaline Suim (isp.: Asamblea Nacional) 92
deputatanke. Kaik rahvaz valičeb heid videks vodeks. Ohjastusele mugažo sab säta
da vahvištada käskusid.

Nikaraguan järgenduseližed pävaličendad, sidä kesken valdkundan parlamentha da
prezidentan, oliba vl 2011 kül'mkun 6. päiväl. Nügüdläine prezident om Daniel'
Ortega vspäi 2007. Vl 2011 hän sai vägestust valičendoiden satuseks (62,46%),
radab koumanden strokun (ezmäine strok oli vozil 1985-1990).

Nikaragua alajagase 17 regionha: 15 departamentad (isp.: departamento), a mugažo
2 avtonomišt agjad (isp.: región autónoma) valdkundan päivnouzmpoles. Regionad
jagase 156 municipaližhe ühtnikho (isp.: municipio).

Toižed sured lidnad (enamba 80 tuh. ristituid vn 2005 rahvahanlugemižen mödhe,
surembaspäi penembha): Leon, Činandeg, Masaj, Esteli, Tipitap, Matagal'p. Vl
2005 kaik oli 46 lidnad enamba mi 10 tuh. eläjidenke.

Nikaraguan päeksport om kofe (19%, sidä kesken koncentriruidud — 2%), lehmänliha
(16%), sagud da toižed maidproduktad (9%), merenproduktad da kala (8%), kuld
(7%); toine eksport — pähkmed da voi niišpäi (5%), alkogoližed jomad (4%),
rogosahar (3%), sigarad (1%), bananad (1%).



https://vep.wikipedia.org/wiki/Kongon_Demokratine_Tazovaldkund

Kongon Demokratine Tazovaldkund (franc. République démocratique du Congo, nece
om täuz' oficialine nimituz), KDT lühüdas, Kongo Kinšas-paginnimi, om valdkund
Keskmäižes Afrikas. Pälidn da kaikiš suremb lidn om Kinšas.

Vl 2012 kaikiš gollemb valdkund mail'mas Rahvahankeskeižen valütfondan
tedoidusen mödhe.

Vl 1960 kezakun 30. päiväl Kongon Demokratine Tazovaldkund tedoti ripmatomudes
Bel'gijaspäi.

Edel ripmatont nimitihe kolonijad Bel'gijan Kongo:ks. Vozil 1960-1964 valdkundan
nimi oli Kongon Tazovaldkund, sid' vajehtihe erištamha susedližes Kongon
Tazovaldkundaspäi. Vozil 1971-1997 — Zajiran Tazovaldkund.

Jäl'gmäine Konstitucii oli hüvästadud kaiken rahvahan referendumal vl 2005
tal'vkun 17-18. päivil da tuli väghe vl 2006 uhokus.

Valdkundas om üks' oficialine kel' — francijan kel'. Sen ližaks, om 4 muga
nimitadud nacionališt kel't: lingala, kongon (kikongo), suahili (kingvan-pagin),
luban (čiluba).

Kongon Demokratine Tazovaldkund om röunoiš Kongon Tazovaldkundanke lodehes
(röunan piduz — 1229 kilometrad), Keskafrikan Tazovaldkundanke (1747 km) da
Suvisudananke (714 km) pohjoižes, Ugandanke (877 km), Ruandanke (221 km),
Burundinke (236 km) da Tanzanijanke (479 km) päivnouzmas, Zambijanke (2332 km)
da Angolanke (2646 km) suves. Ühthine röunoiden piduz om 10 481 km. Päivlaskmas
om 37 km Atlantižen meren randištod.

Valdkundan territorii om Kongo-jogen bassein. Pidust' päivnouzmašt röunad seižub
korged Ruvenzorin mägisel'g. Kaikiš korktemb valdkundan čokkoim sijadase Ugandan
röunal, se om Margarit-mägenoc Ngaliem-mägel (Stenli-mägi), 5109 m meren pindan
päl. Üks' kaikiš järedambišpäi Afrikan järviden, Tanganjik-järv, sijadase
Tanzanijan röunal.

Klimat om ekvatorialine da subekvatorialine paloin. Ekvatorialižed mecad da
savannad oma levitadud.

Londuseližed pävarad oma metallad (vas'k, kobal't, germanii, niobii, tantal,
kuld, hobed, tin, marganc, cink, uran, boksitad, raudkivend), kivivoi,
londuseline gaz, kivihil', almazad; toižed varad oma mec da gidroenergii.

Ohjandusen form om prezidentine tazovaldkund. Valdkundan da ohjastusen pämez' om
prezident, kudambad kaik rahvaz valičeb 5 vodeks, kahtenz' strok om voimusine.

   Kacu kirjutuz: Kongon Demokratižen Tazovaldkundan
administrativiž-territorialine jagand.

Administrativiž-territorialižikš Kongon Demokratine Tazovaldkund alajagase 11
agjaha (provincijha). Vn 2005 jäl'ghe alajagoihe niid, linniži 26 agjad uden
konstitucijan mödhe, no parlament jäti sidä azjad vahvištoituseta.

Toižed järedad lidnad (enamba vai läz 1 mln. ristitud vl 2012): Mbuži Maji,
Lubumbaši, Bukavu, Kanang, Kisangani.

Vl 2009 KDT:n päeksport oli vas'k da sen ühthesuladused (35%), toižed metallad
(32%), kivivoi (16%), almazad (6%); toine eksport — pumaterialad (2%), elektruz
(1%).



https://vep.wikipedia.org/wiki/Hjuston

Hjuston (angl. da isp.: Houston, virktas: angl. [ˈhjuːstən], isp. ['xjus.ton])
om AÜV:oiden lidn-millioner Tehas-štatan suves, sen kaikiš suremb lidn da
AÜV:oiden nellänz' lidn ristitišton lugun mödhe. Lidnan aglomeracii om videnz'
surtte AÜV:oiš ristitišton lugun mödhe (6,5 mln vl 2014). Äiluguižed ezilidnad
sadas Meksikan lahthesai, kudambaspäi lidnan keskuz sijadase 50 kilometras.

Lidn om aeronaftikan tedoidusiden keskuz, mugažo biotehnologijoiden keskuz.
Meriport om kaikiš järedamb AÜV:oiš rahahidenkeskeižiden jüguiden vedandan
mödhe. Hjustonas tehtas mašiništ kivivoid samha. Om äi kivivoin ümbriradajid
tegimid, AÜV:oiden polimeriden 40% tehtas täs.

Vl 1836 Avgust da Džon Allen-vellesed edheotajad paniba lidnan alusen sädamha
Tehasan pälidnad. Hjuston-žilo sai lidnan statusan vl 1837. Se om nimitadud
Tehasan Tazovaldkundan ezmäižen valitud prezidentan oiktastuseks (Semüel
Hjuston).

Lidn seižub tazangištol 15-38 metrad korktusil, Buffalo Baju-jogen molembil
randoil.

Klimat om subtropine neps. Läm' suvipäivnouzmaine tullei puhub Meksikan
lahtespäi vodes ümbri, ka om kaikenaigaine upar'. Vilukun kesklämuz om +12°C,
heinkun da elokun — +29°C. Paneb sadegid 1260 mm vodes, kuidme läz tazomäras,
kaikiš enamba — semendkus, kezakus da redukus.

Suren Hjustonan kogosüdäiprodukt om 449 bln US$ (vl 2012, nellänz' sija
valdkundas).

Phillips 66, ConocoPhillips, Sysco, Halliburton, Occidental Petroleum da Apache
mail'man kompanijoiden päfaterad sijadase lidnas.

Avtobusad, kiruhavtobusad da kiruhtramvaid (angl. METRORail) oma kundaližeks
transportaks lidnan südäimes.

Rahvahidenkeskeine civiline Bušan Džordžan nimel nimitadud Hjuston
Interkontinental-lendimport (IAH) sijadase 32 kilometras pohjoižhe lidnan
keskusespäi. Se om kudenz' lendimport mail'mas lendahtandoiden da ištutandoiden
lugun mödhe. Sišpäi tehtas reisid AÜV:oiden südäimes, Meksikha, Amerikan,
Evropan da Azijan äjihe maihe.



https://vep.wikipedia.org/wiki/Haiti

Haiti, täuz' oficialine nimituz — Haitin Tazovaldkund (hait.: Repiblik Ayiti,
fr.: République d'Haïti), om valdkund Kariban meres, otab Haiti-saren
päivlaskmpol't (saren läz koumandest). Sen pälidn da kaikiš suremb lidn om
Port-o-Prens.

Vl 1804 vilukun 1. päiväl Haiti tedoti ezmäižen kerdan ičeze ripmatomudes
Francijaspäi. Francii tundišti ripmatomut vl 1825 sulakun 17. päiväl.

Vl 2004 uhokun 29. päiväl sodakukerduz oli valdkundas, küksihe prezidentad, sen
jäl'ghe AÜV:oiden sodaväged otiba mad.

Haiti om mavaldkundröunoiš Dominikanižen Tazovaldkundanke päivnouzmas, röunan
piduz — 376 km. Mererandan pird om 1771 km.

Rel'jef om mägikaz. Valdkundan kaikiš korktemb čokkoim om La Sel'-mägenoc, 2680
m valdmeren pindan päl.

Klimat om tropine passatine. Paneb sadegid 2500 mm vodes pautkiden tulleipolil,
500-800 mm pautkiden tulleinalaižil polil. Om kaks' vihmsezonad (sulaku-kezaku,
sügüz'ku-kül'mku). Voden kesklämuz om +25°C peniden köläidusidenke. Murenijad
tropižed ciklonad oma paksud (kezakus-sügüz'kus tobjimalaz).

Londuseližed varad oma boksitad, vas'k, mouckivi, kuld, mramor, gidroenergii,
mahuz.

Ohjandusen form om unitarine prezidentiž-parlamentine tazovaldkund äjiden
partijoiden sistemanke. Valdkundan pämez' om prezident. Prezident paneb
parlamentan ezipartijan liderad radsijha päministraks. Kaik rahvaz valičeb
prezidentad 5 vodeks, kahtenden strokun om voimuz vaiše viden voden mändes
prezidentištintata.

Parlament om kaks'kodine Nacionaline Suim (fr.: Assemblée Nationale). Üläkodi om
Senat (Sénat) 27 ühtnijanke, kaikuččel kahtel vodel valitas udes sen koumandest.
Alakodi om Ezitajiden Kodi (fr.: Chambre des Députés) 83 deputatanke. Kaik
rahvaz valičeb sen ühtnijoid 4 vodeks.

Järgvaličendad parlamentha oliba vl 2010 kül'mkun 28. päiväl. Prezidentan
järgvaličendad oliba sil-žo päiväl (ühtenz' tur) da vl 2011 keväz'kun 20. päiväl
(kahtenz' tur). Mišel' Marteji om nügüdläine prezident, sai 67,57%, nece hänen
ühtenz' strok om.

Valdkund alajagase 10 agjaha (departamentha). Agjad alajagadas 42 ümbrikho (fr.:
arrondissement), ümbrikod — 140 kommunha.

Valdkundan toižed sured lidnad (enamba 300 tuh. ristitud vl 2011, surembaspäi
penembha): Karrefur, Del'm, Petjonvil' (nene koume lidnad mülüdas pälidnan
agjaha), Gonaiv, Kap Aitjen.

Vl 2009 Haitin päeksport oli erazvuiččed sobad (läz 90%); toine eksport —
fruktad, kakao, parfümerižed void, muil, kofe.



https://vep.wikipedia.org/wiki/Grenad

Grenad (angl.: Grenada [ɡrɪˈneɪdə]), se om täuz' oficialine nimituz, om valdkund
ühtennimižel sarel da Grenadinad-sariden suvipalad Kariban meren päivnouzmpoles.
Sen pälidn da kaikiš suremb lidn om Sent Džordžes.

Vl 1974 uhokun 7. päiväl Grenad tedoti ičeze ripmatomudes Sures Britanijaspäi,
nügüdläine Konstitucii tuli väghe sil-žo päiväl.

Valdkund om meriröunoiš Sent Vinsentan da Grenadinoidenke pohjoižpoles.
Trinidadha da Tobagohosai om 120 km matkad suvipolehe, Venesuelhasai — 160 km.
Randanpird om 121 km.

Grenad-sar' om vulkanižen augotižlibundanke. Randišt om alangoikaz, saren südäin
om mägikaz. Kaikiš korktemb čokkoim om Sent Katerin-mägi, 840 metrad valdmeren
pindan päl. Sarel om äi ojid.

Klimat om tropine passatine neps. Kuiv sezon oleskeleb tal'vkus-semendkus, vihm
sezon vedase kezakuspäi redukuhusai. Tropižed ciklonad oma paksud heinkuspäi
kül'mkuhusai, no vaiše 3 lujad tropišt ciklonad oliba jäl'gmäižiden 50 voden
aigan. Kaikuččen kun kesklämuz +26°C. Paneb sadegid 1500 mm vodes.

Ohjandusen form om unitarine konstitucine parlamentine monarhii äjiden
partijoiden sistemanke Suren Britanijan ezikuvan mödhe. Valdkundan pämez' om
britanine Elizavet Toine-kunigaznaine. Hän vahvištab ičeze ezitajad —
jenaral-gubernatorad — Grenadan päministran nevondan mödhe. Jenaral-gubernator
paneb radsijha Ülembaižen käskuzkundan päsudijad päministran da oppozicijan
lideran nevondan mödhe.

Parlament om kaks'kodine. Üläkodi om Senat (angl.: Senate) 13 ühtnijanke,
jenaral-gubernator paneb 10 heišpäi radsijha, oppozicijan lider — toižid koumid
ristituid. Alakodi om Ezitajiden Kodi (angl.: House of Representatives) 15
ühtnijanke, kaik rahvaz valičeb heid videks vodeks. Päministr om parlamentan
ezipartijan lider tobjimalaz. Ohjastuz andab vastust alakodin edes.

Vl 2013 uhokun 19. päiväl Grenadan järgvaličendad oliba valdkundan parlamentan
alakodihe. Vl 2013 semendkun 7. päiväl Sesil' La Greneid-emänd oli pandud
radsijha nügüdläižeks jenaral-gubernatoraks.

Grenad alajagase 6 administrativižhe tulendha (angl. parish) Grenad-sarel da 1
rippujha territorijha Grenadinad-saril (Karriaku da Pen' Martinik).

Läz 40 tuhad ristitud eläb pälidnan aglomeracijas. Toižed sured lidnad (2-4 tuh.
rist.) oma Gujav da Grenvil'. Vl 2005 kaik oli 6 eländpunktad enamba 1 tuhad
kaikenaigaižen ristitištonke.

Grenadan päeksport om kala (30%), muskatpähkmed (21%), tualetbumag (8%); toine
eksport — jahtad (5%), kakao (3%), T-paidad (3%).



https://vep.wikipedia.org/wiki/Gamburg

Gamburg (saks.: Hamburg), oficialine nimi — Joudjaline da Ganzejan Gamburg-lidn
(saks.: Freie und Hansestadt Hamburg [ˈhambʊɐ̯k]), om Saksanman kahtenz' lidn
eläjiden lugun mödhe, sen üks' federacijanmaišpäi, Evropan kahtenz' surtte
meriport.

Lidnan aluz om pandud 8. voz'sadal meiden erad. Vl 808 Suren Karlan ohjandusen
aigan lidnuz oli saudud kaičemha eläjid päivlaskmaižid slavilaižid vaste.

Gamburg-federacijanma om röunoiš Šlezvig Gol'štein-federacijanmanke pohjoižes da
Alasaksonijanke suves.

Lidn sijadase Saksanman pohjoižes, El'b- da Al'ster-jogiden ühthejoksmusen
randoil, El'ban lanktendan sijas Pohjoižmeren karha, 110 km merospäi. Gamburgan
keskuz seižub 6 metrad keskkorktusel.

Metro (saks. Hamburger U-Bahn) radab lidnas vspäi 1912 (4 jonod, 104,7 km, om 91
stancijad, manpäližed tobmas palas). Sen ližaks, lidnan raudte (saks. S-Bahn) om
kundaližeks transportaks.

Rahahidenkeskeine civiline Gamburg-lendimport (HAM) sijadase 8,5 km
pohjoižpolehe lidnan keskusespäi. Sišpäi tehtas reisid Evropan maihe da
lebutahoihe.



https://vep.wikipedia.org/wiki/Eritrei

Eritrei, täuz' oficialine nimi — Eritrejan Valdkund (tigrinjan: ሃገረ ኤርትራ Hagere
Ertra, arab.: دولة إرتري Daulat Iritrijá, angl.: State of Eritrea), om valdkund
Päivnouzmaižes Afrikas Rusttan meren randpolel. Sen pälidn da kaikiš suremb lidn
om Asmar.

Vozil 1890-1941 Eritrei oli Italižeks Eritrejaks (Italijan kolonijaks), a sen
jäl'ghe vozil 1941-1952 — Britanijan kolonijaks.

Vozil 1962-1993 aigoitel'di soda süttui Efiopijan südäimes Eritrejan
ripmatomudes.

Vl 1993 semendkun 24. päiväl Eritrei tedoti ripmatomut Efiopijaspäi kaiken
rahvahan referenduman jäl'ghe.

Eritrei om mavaldkundröunoiš Sudananke päivlaskmas (röunan piduz — 682 km),
Efiopijanke suves (1033 km), Džibutinke päivnouzmas (125 km). Ühthine röunoiden
piduz — 1840 km. Eritrejan randad lainištab Indižen valdmeren Rusked meri.
Mererandan piduz — 2234 km (sen keskes kontinentan randišt — 1151 km, sariden
randišt — 1083 km). Kaik om läz 350 sarid, niiden tobj pala mülüb
Dahlak-sarištho.

Valdkundan tobj pala sijadase Efiopijan mägišton Eritrejan platol. Sen kaikiš
korktemb čokkoim om Soir-mägi man keskuses, 3018 m valdmeren pindan päl. Kaikiš
madalamb čokkoim om Afar-alangos läz sen Kulul-järved, -75 m valdmeren pindan
al.

Randišton klimat om tropine, kuiv da räk, a man südäimehe om ven klimat äjiden
päivoikahiden päividenke. Kaikenaigaižid jogid eile.

Londuseližed pävarad oma kuld, vas'k, cink, potaš; toižed varad oma kala,
keitandsol.

Ohjandusen form om prezidentine tazovaldkund ühten partijanke, toižed partijad
oma kel'dos. Konstitucijan mödhe parlament valičeb prezidentad, a ohjandusen
form om parlamentine tazovaldkund.

Valdkundan pämez' om prezident, hän paneb päministrad radsijha parlamentan
laskendan jäl'ghe (Konstitucijan mödhe). Prezidentan valdatusiden strok om 5
vot, ühten toižen strokun om voimuz. Nügüdläine Isaijas Afevorki-prezident otab
necidä radsijad vspäi 1993 vajehtamata. Hän ičeze polenpidajidenke —
ripmatomuden sodan ühtnijoidenke — valdoičeb mad, hö pučiše valičendoišpäi.

Parlament om üks'kodine Nacionaline Suim (tigrinjaks: Hagerawi Baito) mülütab
104 ühtnijad (64 — kaik rahvaz valičeb 5 vodeks, 40 — ühten partijan
Keskuzkomitet paneb). Parlament formiruihe vl 1992 tedotusen ripmatomudes
jäl'ghe. Siš aigaspäi äjad parlamentan ühtnijoišpäi oliba türmatud vai pageniba
verhiže maihe. Nügüd'aigaižen parlamentan mülükund formiruihe vl 1997 ühten
partijan 150 deputatoišpäi.

Eritrejas om 6 agjad (provincijad, regionad, zob:ad), niiden röunad oma
jogibasseinoiden röunad. Agjad alajagadas ümbrikoihe (subregionihe,
sub-zob:ihe), niid om 52.

Toižed sured lidnad (enamba 50 tuh. ristitud, vodele 2010 endustuz): Keren,
Tesenei, Mendefer.

Eritrejan päeksport (2009) om palad mašinoiden da reaktivižiden likutimiden
täht, ezitegesed sauvondan täht (pu- da raudtegesed), kabjživatad, kuld; toine
eksport — sobad, fruktad, puvillan langad, naturaližed lakad da bal'zamad.



https://vep.wikipedia.org/wiki/Andorr

Andorr, täuz oficialine form — Andorran Ruhtinazkund (kat.: Principat d'Andorra,
isp.: Principado de Andorra, fr.: Principauté d'Andorre), om pen' mererandatoi
valdkund Evropan suves. Sen pälidn, kaikiš suremb da üks'jäine lidn om Andorr la
Vel'j.

Valdkundan nimi sündui baskan kelen andurrial-sanaspäi «pustolän»
znamoičendanke.

Jäl'gmäine Konstitucii oli vahvištadud parlamentas vl 1993 uhokun 2. päiväl,
hüvästadud kaiken rahvahan referendumal sil-žo vodel keväz'kun 14. päiväl, da
tuli väghe publikoičendan päiväl (28. sulaku).

Andorr om mavaldkundröunoiš Francijanke pohjoižes da päivnouzmas (röunan piduz —
55 km), Ispanijanke suves da päivlaskmas (63 km). Ühthine röunoiden piduz — 118
km. Andorr om mererandatoi valdkund. Valdkundan pind — 468 km².

Reljef om mägikaz, valdkund sijadase Pirenejiden pautkil, kall'oikahad mäged
vajehtadas süvihe jogialangištoihe. Valdkundan kaikiš korktemb čokkoim om Koma
Pedros-mägenpä (2946 m). Kaik om 65 mägenpäd valdkundas. Kaikiš madalamb om
Valir-jogen pind (840 m) Ispanijan röunal. Pened kaks'ballaižed manrehkaidused
oma paksud.

Klimat om al'pine da kontinentaline. Tal'vel om pakaižid da äi lunt, keza om
viluhk.

Londuseližed varad oma raudkivend, hahktin, gidroenergii, mec, mineraližed
purtked.

Ohjandusen form om unitarine konstitucine parlamentine dualistine monarhii
äjiden partijoiden sistemanke. Kaiken aigan om kaks' monarhad nominaližen
tobmudenke — Francijan pämez' da ispanižen Uržel'-eparhijan pämez' (arhijerei).
Päministr om radonoigendajan tobmuden faktine pä.

Parlament om üks'kodine Pänevondkund (katalan.: Consell General d'Andorra) 28
ühtnijanke. Kaik rahvaz valičeb heid nelläks vodeks.

Toižed sured eländpunktad (enamba 5 tuh. rist. vl 2014, surembaspäi penembha):
Eskal'des Engordan', Enkam, Sent Žulia de Lorii, La Masan. Om 44 oficiališt
eländpunktad valdkundas (üks'lugu katalan.: poble znamoičeb «külä», vila —
«lidnut»), sen ližaks toižed pened küläd oma.

Turizm om ekonomikan aluz, andab kogosüdäiproduktan 4/5. Kaikuččes vodes 9 mln
turistad tuldas valdkundha.

Vl 2009 Andorran eksport oli avtod, juguavtod, mašiništ da sen palad (kaik oli
läz 20%), konservad (8%), kala (7%); toine eksport — toižed söndtavarad (5%),
raud da teraz (4%), ortopedižed ladlused (3%), kivivoi (2%), džem da marmelad
(2%).



https://vep.wikipedia.org/wiki/Albanii

Albanii, täuz' oficialine nimi — Albanijan Tazovaldkund (albanijan kelel:
Republika e Shqipërisë), om valdkund Suvievropas, Adriatižen da Ionižen meriden
randpolil. Vspäi 2009 om PAKO:n ühtnijaks. Pälidn da kaikiš suremb lidn om
Tiran.

Vl 1912 kül'mkun 28. päivän Albanii tedoti ičeze ripmatomudes Osmanan
imperijaspäi.

Vozil 1944-1992 valdkundan nimi oli Albanijan Rahvahaline Socialistine
Tazovaldkund.

Vl 1998 tal'vkun 28. päiväl jäl'gmäine konstitucii oli vahvištadud parlamental
sen-žo voden redukun 21. päivän kaiken rahvahan referenduman jäl'ghe da tuli
väghe.

Albanii oma mavaldkundröunoiš Mustmäginke lodehes (röunan piduz — 186 km),
Serbijanke pohjoižpäivnouzmas (112 km sen Kosovonke), Makedonijanke päivnouzmas
(181 km) da Grekanmanke suvipäivnouzmas (212 km). Ühthine röunoiden piduz — 691
km. Valdkundan päivlaskmaižed randad lainištadas Adriatine da Ionine mered.
Randanpird om 362 km. Valdkundan pind — 28 748 km².

Londuseližed pävarad oma kivivoi, londuseline gaz, kivihil', metallad
(raudkivend, vas'k, boksitad, hrom, nikel'), gidroenergii; toižed varad — mec,
sol, mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Parlamentan ühtnijad valitas händast videks vodeks.
Parlament paneb radsijha mugažo kaikid ministrid.

Parlament om üks'kodine Rahvahaline Suim (alb.: Kuvendi) 140 ühtnijanke. Kaik
rahvaz änestab sen kandidatoid nelläks vodeks.

Vl 2013 kezakun 23. päivän järgvaličendad parlamentha oliba. Vl 2012 kezakun 11.
päivän parlamentan ühtnijad valičihe nügüdläšt prezidentad (Bujar Nišani).

Valdkund alajagase 12 agjaha (üks'lugu kark, alb.: qark). Agjad alajagase 36
ümbrikho (üks'lugu ret, alb.: rreth), ned — 373 municipalitetha.

Toižed sured lidnad (enamba 100 tuh. rist. vl 2011, surembaspäi penembha):
Durres, El'basan, Vlör, Škoder. Vl 2011 kaik oli 72 municipalitetad lidnan
statusanke, 29 lidnad enamba mi 10 tuh. eläjidenke.

Vl 2012 Albanijan päeksport oli erazvuiččed sobad da kengäd (läz 30%), kivivoi
(12%), raudkivend da raudühthesuladused (7%), hromkivend (6%), elektruz (6%);
toine eksport — cement (2%), vas'k, kuld, kala.



https://vep.wikipedia.org/wiki/Afganistan

Afganistan (puštu dai dari: افغانستان Afġānistān), täuz' oficialine nimituz —
Afganistanan Islamine Tazovaldkund (puštu: د افغانستان اسلامي جمهوریت Də
Afġānistān Islāmī Džumhurijat, dari: جمهوری اسلامی افغانستان Džomhuri-je
Eslāmi-je Afġānestān), om mererandatoi valdkund Azijan Keskpäivnouzmas. Sen
pälidn da kaikiš suremb lidn om Kabul.

Vl 1919 elokun 19. päiväl Afganistan tedoti ičeze ripmatomudes Sures
Britanijaspäi.

Afganistan om mavaldkundröunoiš Turkmenistananke (röunan piduz — 804 km),
Uzbekistananke (144 km) da Tadžikistananke (1357 km) pohjoižes, Kitainke
pohjoižpäivnouzmas (91 km), Pakistananke päivnouzmas da suves (2670 km),
Irananke päivlaskmas (921 km). Ühthine röunoiden piduz — 5987 km.

Afganistan om mägekaz ma. Sen kaikiš korktemb čokkoim sijadase röunal
Pakistananke — Hindukušan kaikiš korktemb Nošak-mägenoc, 7942 metrad meren
pindan päl. Kaik joged kuivatas kezal päiči Kabul-joges (lankteb Indha).
Znamasižed joged oma Gerirud da Gil'mend.

Klimat om subtropine kontinentaline. Lämuz da sadegiden mär oma lujas
erazvuiččed londuseližid zonoidme da korktusidme. Paneb sadegid 40-50 mm vodes
letetazangištoil, 800 mm suvipäivnouzmas (mussonad ličtas).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hrom, hahktin, cink); toižed varad — čomad kived, tal'k,
keitandsol, mahuz, gidroenergii.

Ohjandusen form om unitarine prezidentine tazovaldkund. Valdkundan pämez' om
prezident. Kaks' varaprezidentad oma hänele abuhu. Kaik rahvaz valičeb
prezidentad videks vodeks, enamba kahted strokud ei sa.

Parlament om kaks'kodine Nacionaline Suim. Üläkodi om Tobmiden Kodi (puštu:
مشرانوجرګه Mešrano Džirga) 102 deputatanke. Prezident paneb radnikusile
koumandest heišpäi, agjoiden nevondkundad oigetas toižid. Alakodi om Rahvahan
Kodi (puštu: ولسي جرګه‎ Volesi Džirga) 249 ezitajanke, kaik rahvaz valičeb heid.
Kaik hö oma vižvoččen valdatusiden strokunke.

Järgvaličendad parlamentan alakodihe oliba vl 2010 sügüz'kun 18. päiväl.
Prezidentan järgvaličendad oliba vl 2014 sulakun 5. da kezakun 14. päivil.
Nügüdläine prezident om Ašraf Gani Ahmadzai, sai 56,44% kahtel tural. Päministr
om Abdulla Abdulla (sai vägestust ezmäižel tural da tahtoi sada midä-se
vajehtuseks kilan tundištusen tagut äniden lugustusen aigan).

Vodhesai 2014 Afganistanan prezident oli Hamid Karzai; päministrad oliba
Mohammad Fahim da Karim Halili.

Afganistan alajagase 34 agjaha (puštu dai dari: ولايت vilajat). Agjad jagase 398
rajonha (puštu dai dari: ولسوالۍ volasvalei).

Toižed sured lidnad (enamba 300 tuh. ristitud vl 2010, surembaspäi penembha):
Kandagar, Gerat, Mazari Šarif.

Vl 2009 Afganistanan legaline päeksport oli avtod da niiden varapalad (läz 18%),
polimerad (8%), södabad pähkmed (7%); toine eksport — vinmarj (mž. kuivatud) da
granatad (5%), raud da teraz lehtesil da vanuimel (5%), kourad (5%),
pol'fabrikatad-substancijad himižen tegimišton täht (3%), mikrofonad da
radiosandapparatad (3%), puvill (3%), maplodud (3%), londuseline kaučuk (2%),
heinäd (vihand vai kuidud, sidä kesken zellhä, 2%), libutimed (1%), poliester
(1%), kül'menzoittud kala (1%).



https://vep.wikipedia.org/wiki/%C3%84nine

Änine vai Änižjärv (venäkelel: Онежское озеро, Онего, karjalan kelel: Oniegu,
suomen kelel: Ääninen, Äänisjärvi) om järv Venälaižen Federacijan evropižes
lodehpoles, Karjalan Tazovaldkundas, Leningradan da Vologdan agjoiš. Se om toine
järv pindan mödhe Evropas Ladogjärvhe rindataden. Änine om Atlatižen valdmeren
Baltijan meren basseinan järv.

Järven pind saridenke om läz 9700 km². Veden mülü järves om 285 km³. Piduz
pohjoižespäi suvhesai om 245 km, kaikiš suremb leveduz om 91,6 km. Keskmäine
süvüz om 30 m, kaikiš suremb süvüz om 127 m. 50 joged langetas järvhe, no vaiše
üks' — Süvär' — jokseb lähten Änižespäi. Änižen randal om 3 lidnad: Petroskoi,
Kondopog da Medvežjegorsk.

Änižes om 1650 sared. Niiden ühthine pind om 224 km². Sariden lugus om
Kiži-sar', kudambal om 89 pušt arhitekturan muštpacast XV-XX voz'sadoid
(časounäd, pühäkodid, küläpertid, mellicad da aitod). Nece keraduz om pandud
UNESCO:n mail'man kal'huziden nimikirjuteshe. Änižen päivnouzmrandal om 1200
petroglifad (IV - II voz'tuhad edel meiden erad).



https://vep.wikipedia.org/wiki/Ven

Ven (saks.: Wien, [viːn]) om Avstrijan federativine pälidn da kaikiš suremb
lidn. Se om kaikiš penemb Avstrijan federacijanma pindan mödhe. Toine
federacijanma, Alaavstrii, ümbärdab pälidnad kaikiš polišpäi.

Lidn om Avstrijan kul'turan, ižandusen da politikan keskuz,
rahvahidenkeskeižiden aluzkundoiden keskuz. ÜRO:n ližaofis (UNO-City), KEVO:n da
OEVÜ:n päfaterad sijadasoiš siš.

Eländpunktan aluz om pandud 1. voz'sadal meiden erad kuti Vindobon (latin.:
Vindobona «Vindosan mad») - rimalaižiden 15. legionan ezipost. Ven mainitase
ezmäižen kerdan vl 881 lidnan statusanke kuti Venii-torasija (latin. Uuenia)
mad'jaralaižidenke.

Vozil 1867-1918 Ven oli Avstrijan da Mad'jaranman imperijan ühteks kahtes
pälidnaspäi.

Lidn sijadase valdkundan pohjoižpäivnouzmas, Venan katl'uses i Al'piden
ezimägištol, Dunain molembil randoil. Korktused oma 151-542 m lidnan röunoiš.
Istorine keskuz sijadase Dunain suvipäivlaskmaižel randal. Pen' Ven-jogi lankteb
Dunain oiktaha hijamha kahtes sijas lidnan territorijal. Matkad toižhe
pälidnhasai - Bratislavhasai - om vaiše 60 km päivnouzmha.

Klimat om ven pehmed. Heinkun lämuz om +20,8 C°, elokun — +20,3 C°, vilukun +0,3
C°. Voden keskmäine lämuz om +10,5 C°. Paneb sadegid 649 mm vodes, enamba kezal
(70 mm kus). Tal'vel lumikurod oma paksud.

Ven jagase 23 nimitadud valičemižümbrikho (saks. Bezirke), no erasti niid
mainitadas nomeruidud nimil-ki. Lidnan administracii om ühthine, sen palakund om
kaikuččes ümbrikos.

21. voz'sadal ristitišt ližadui immigracijan tagut: ku vl 2001 toižed rahvahuded
otiba 16% (Avstrijan saksalaižed - 84%), ka vl 2012 38,8% eläjid oliba toižen
rahvahuden augotižlibundanke paloin vai täuzin.

Ven om Evropan kiruhavtotesol'm. Kundaline transport om šingotadud: om
avtobusoid, kiruhlidnelektrojonusid (saks. S-Bahn), tramvaid. Vspäi 1976
metropoliten radab lidnas (saks. U-Bahn, vspäi 2013 om 5 jonod, 104 stancijad,
78,5 km raudted).

Venan rahvahidenkeskeine civiline lendimport, Ven-Švehat (saks. Wien-Schwechat,
VIE) sijadase 18 km suvipäivnouzmha lidnan keskusespäi. Sišpäi tehtas reisid
Evropan äjihe maihe, AÜV:oihe, Lähižen Päivnouzmman maihe, jügureisid - Azijan
äjihe maihe. Jogivaldmad oma Dunain randal jügukonteineriden täht (6 ga pind, 9
mln tonnoid vl 2005).



https://vep.wikipedia.org/wiki/Tokio

Tokio (jap.: 東京 (lugetas «to:kö:»), sana sanha «Päivnouzmaine pälidn») —
Japonijan pälidn, sen administrativine, finansine, kul'turine, politine da
tegimišton keskuz. Se om kaikiš järedamb administrativižen ühtnikon ekonomik
mail'mas. Prefektur sijadase Honsü-saren longibokas, Kanto-tazangištol, seižub
Tünen valdmeren Tokion lahten randal.

Tokio eile lidn juridižikš. Tokion prefektur, vai Tokion pälidnaine ümbrik, — se
om Japonijan administrativine ühtnik. Sihe mülüdas 23 Tokion speciališt rajonad
(«Tokio-lidn»), Tam-agj da severz'-se sarid, sen ühtes Idzu-sared da
Ogasavar-sar'.

Tokion aglomeracijan pind om 13 572 km², ristitišt — 35 682 460 ristitud (2011).
Specialižiden rajoniden pind om 622 km², ristitišt — 8 967 665 ristitud (2011).
Vl 2011 Tokion prefekturan ristitišt oli 13 185 502 ristitud.

Pälidnaižen ohjastuzkundan pämez' om kaikel rahvahal valitud gubernator.
Ohjastusen päine pert' sijadase Sindzüku-rajonas. Sindzüku om pälidnaižen
ümbrikon keskuz.

Rahvaz valičeb gubernatorad da lidnan suiman ezitajid. Gubernator om Tokion
ohjastusen pämez'. Nece ohjastuz ištub Sindzüku-rajonas da ohjastab kaikel
Tokiol, tehtes specrajoniden erasid funkcijoid-ki ühtes.

Heimod eliba Tokion rajonas kiviaigassai völ. Ezmäine lidnan nimi — Edo (vhesai
1869). XII. voz'sadal Tara Sigenada-saldat sauvoi fortad täs. Kut vero mäneb,
hän ližazi ičeleze Edo-nimen (jap.: 江戸 «tulend lahthe») elämižen sijan
ümbrikirjutandan mödhe. Vl 1457 Kanto-agjan ohjastai japonižen sögunan aigan,
Otto Dokan, zavodi Edo-lidnusen sauvomišt. Vl 1590 Tokugava Iejasu
(Tokugava-söguniden klanan alusenpanii) sai sidä ičeze valdha. Muga Edo tegihe
sögunatan pälidnaks. Sil aigal Kioto oli imperijan pälidnaks. Vl 1615 Iejasun
armijad saiba vägestust ičeze vihanikoiden päl (Tojotomi-klan). Edon sögunad
saiba absolütišt tobmut 250 vodeks da paniba pit'kaigaižiden aluskundoiden. Lidn
šingotihe pigašti, 18 voz'sadan augotišes sidä jo tegihe ühteks kaikiš
järedambišpäi mail'mas.

Vl 1868 Meidzi-restavracijan jäl'ghe sögunat oli heittud poiš, imperatoran
tobmut udessündutihe. Vl 1869 Mucuhito-imperator pani Edon pälidnaks da nimiti
sidä Tokioks.

19. voz'sadan toižpolel lidnan tegimišt zavodi ičeze lujan šingotamižen, sen
jäl'ghe laivoiden sauvond-ki. Vl 1872 om saudud Tokio-Jokogam-raudte, vl 1877 —
Kobe-Osak-Tokio raudte.

Vl 1923 sügüz'kun 1. päiväl luja manrehkaiduz tegihe Tokios da sen ümbrištos,
sen magnitud oli 8.3 ballad Rihteran pordhišton mödhe. Läz pol'lidnad oli
muretud, sur' lämoipalo tegihe. Läz 140 tuhad ristituid tegihe sen kadoikš. Sen
jäl'ghe lidn zavodi ičeze udessündutamine, hot' rekonstrukcijan plan oli lujas
kalliž, puižid pertid oli tariž vajehtada kivesižikš seismiženvastaižikš.

Toižen mail'man sodan aigan lidn oli muretud todesižikš möst. Se putui
intensivižiden lendimatakoiden alle. Vl 1945 keväz'kun 8. päiväl päidusele
enamba mi 80 tuhad eläjid pölištui — vaiše ühten päivän. Äi puižid pertid
paloihe, vanh Imperatoran pert'kulu satatihe.

Sodan jäl'ghe amerikaižed sodaväged okkupiruihe Tokion, a Korejan sodan aigan
lidn tegihe järedaks sodakeskuseks. Severz'-se amerikaižid bazoid jädas täs
nügüd'-ki (Yokota Air Base Tam-rajonas, harjoituz- da lebukeskused).

Kesked 20. voz'sadad valdkundan ekonomik kogonaz sai heredad udessündutamišt. Vl
1966 Japonijan ižanduz oli jo toižel sijal ičeze surudel mail'mas (muga
nimitadud «Japonine ekonomine čud»). Päzutand sodan satatesišpäi oli todestadud
Olimpiadvändoiden satusekahal vedandal Tokios vl 1964. Lidn ozuti ičtaze
rahvahidenkeskeižel arenal.

1970-vozišpäi radvägen ližaduz Tokioho küläkundoišpäi vedi sihe azjaha, miše
1980-voziden lopus lidn tegihe üks' kaikiš heredoiš šingotesen lidnoišpäi
mail'mas.

Tokion kontinentaline pala sijadase Tokion lahten lodehes. Lidnan piduz om läz
90 km päivnouzmaspäi päivlaskmhasai da 25 km pohjoižespäi suvhesai. Tokion
prefektur om röunoiš päivnouzmas Tiban prefekturanke, päivlaskmas — Jamanasin
prefekturanke, suves — Kanagavan prefekturanke da pohjoižes — Saitaman
prefekturanke.

Severz'-se nacionaližid puištoid om Tokios: Meidzi-sarik Takao-mäges ümbri,
Ogasavar-rahvahanpuišt Bonin-saril, Ueno-puišt ičeze tetabiden muzejidenke.

Tokion lidnanzon (Tokion, Kanagavan da Tiban prefekturad) om kaikiš järedamb
produkcijan pästandan mödhe (US$1,497 trln vl 2008) mail'man kaikiš surembiden
aglomeracijoiden keskes.

Tokio om Japonijan ižandusen päkeskuz. 51 kaikiš surembad mail'man kompanijad
500:špäi (Fortune Global 500-nimikirjutesen mödhe) sijadase ičeze päkontorid
arni Tokios.

Tokion fondbirž om kaikiš suremb Azijas, toižel sijal mail'mas ičeze
kapitalizacijan mödhe (Uden Jorkan fondbiržan jäl'ghe). Biržan listingas 2,5
tuhad kompanijoid oma kirjutadud. Ned kompanijad pästtas produkcijad US$ 3 trln
arvol joga vot.

Tokio om üks' mail'man koumiš finansižiš keskusišpäi, Uden Jorkan da Londonan
ühtes.

Tokio radab kuti Japonijan transportan sarakon koncentrator. Se om
Kanto-regionan transportine päkeskuz.

Tokios da sen ümbrištos om 2 rahvahidenkeskešt lendimportad. Mugažo om
severz'-se regionaližid lendimpöudoid civiližen aviacijan täht lendamha
prefekturan edahaižhe sarihepäi. Rahvahidenkeskeine Haned-lendimport (vspäi
1931) kävutase valdkundansüdäimižiden reisiden täht päpaloin. Narit-lendimport
(vspäi 1978) sijadase Tiban prefekturas, i se om rahvahidenkeskeižiden reisiden
täht.

Tokio om Japonijan informacine päkeskuz da üks' rahvahidenkeskeižiš informacižiš
keskusišpäi. Pälidnas sijadase lugendlehtesiden da pästandkodiden päofisad:
Jomiuri simbun, Mainiti simbun, Nihon Keidzai simbun, Ivanami söten.
Regionaližel pressal Tokios oma ičeze ofisad.

Tokio om kaiken valdkundan televizijan kompanijoiden päkeskusiden olemižen sija:
Japonijan teleradiooigendai korporacii (NHK), Asahi-TV, Fudzi-TV, Nippon-TV
(NTV), Tokion teleradiooigendai sistem (TBS).



https://vep.wikipedia.org/wiki/Suviamerik

Suviamerik (isp.: América del Sur, Sudamérica, Suramérica, port.: América do
Sul, guar.: Ñembyamérika, keč.: Urin Awya Yala, Urin Amerika) om kontinent. Se
da Pohjoižamerik mülüdas Man kuivha Amerik-palaha. Sijadase suvižel, pohjoižel i
päivlaskmaižel šurupoliškoil.

Pind lähižidenke penidenke saridenke — 17,84 millionad km². Eläjiden lugu — 410
mln (2015). 12 valdkundad da 3 rippujad territorijad sijadasoiš Suviamerikas,
Brazilii om kaikiš suremb niiden keskes.

Kaikiš suremb sar' om Lämoima-sar' (Isla-Grande), 48 tuh. km². Sarištod: Čilin
sarišt (Patagonijan sarištod), Lämoima-sarišt, Mal'vinan sared (Folklendad),
Galapagos-sared.

Tropižed klimatižed vöd oma kontinentan tobmal palal. Suviamerikan
päivnouzmaižed randad lainištab Atlantine valdmeri, pohjoižed — sen Kariban
meri, päivlaskmaižed randad — Tün' valdmeri. Paneb sadegid enamba kaiked
kontinentišpäi. Panaman röun Kolumbijanke lugetas röunaks Pohjoižamerikanke,
Kariban meren sared mülüdas Pohjoižamerikha päiči Suviamerik-kontinentan
šel'fas. Dreikan sal'm om kontinentan da Antarktidan keskes.

Amazonas sen Purus-, Madeir-, Žapur- da Riu-Negru-ližajogidenke, Paran sen
Riu-Grandi- da Paragvai-ližajogidenke i La Plat-estuarijanke, San Fransisku,
Tokantins Araguajanke, Orinoko i Urugvai oma Suviamerikan da mail'man znamasižed
joged. Järedad järved oma Titikak, Marakaibo da Patus. Kaikiš vägev (Iguasu) da
kaikiš korktemb (Anhel') vezilanktendad sijadasoiš Suviamerikas. Kaikiš korktemb
čokkoim om Akonkagua-mägi (6961 m) Argentinan päivlaskmas. Kaikiš alahamb
čokkoim om solakahan Laguna del' Karbon-järven kendäk (-105 m) Argentinan suves.

Kontinentan eläjid da sündnuzid nimitadas suviamerikalaižikš. Suviamerikan tobj
pala mülüb Latinižen Amerikan regionha.



https://vep.wikipedia.org/wiki/Plazm

Plazm om paloin vai täuzin ioniziruidud gaz, miččes pozitivižiden i
negativižiden elektrovägiden kinktuded oma ani ühtejiččed.

Plazm (grek. πλάσμα «sädud käzil», «čomitanus») om paloin vai täuzin
ioniziruidud gaz, kudamb om neitraližiš atomišpäi (vai molekuloišpäi) i
vägitadud henegišpäi (ionišpäi i elektronišpäi). Plazman kaikid tärktamb eričuz
om sen kvazineitraližuz. Nece znamoičeb, miše pozitivižiden i negativižiden
vägitadud henegiden mülündkinktuded tuleba ani kohtaižushe.

Erašti plazmad nimitadas substancijan nelländeks (kovan, nozolan da gazanvuiččen
jal'ghe) agregatižeks olendaks.

Nellänz' substancijan olemine om avaitud Vil'jamal Kruksal vl. 1879 i om
nimitadud «plazmaks» Irvingal Lengmüral vl. 1928, voib olda, «veren plazman»
kartte. Lengmür oli kirjutanu:

Antižed filosofad, Empedoklalpäi, vahvištoitiba, miše mir kogoneb nelliš
augusišpäi: maspäi, vedespäi, il'maspäi da lämoišpäi. Nece vahvištuz erasidenke
lähenemidenke ühtes om kožui nügüdläižen tedokacmusenke nelliden aggregatižiden
substancijan olemižiden poliš, i plazmale, tetpas, lämoi om sättui. Plazman
eričused oma opendase plazman fizikal.

Nügüdläižiden kacmusiden mödhe, mirun substancijan fazaolemine om plazm ičeze
enambištos (massal läz 99,9 %).

Kaik tähthad oma plazmaspäi, sen ližaks avaruz niiden keskes om täuttud plazmal,
hot' harvetud-ki lujas (muga nimitadud tähtazkeskeine avaruz).



https://vep.wikipedia.org/wiki/Panam

Panam (isp.: Panamá), täuz' oficialine nimituz — Panaman Tazovaldkund (isp.:
República de Panamá), om valdkund Keskuzamerikas. Sen pälidn da kaikiš suremb
lidn om Panam-lidn.

Valdkund sijadase Panaman kaglhal. Sen Panaman kanal om znamasine mail'man
torguindan täht.

Panam om mavaldkundröunoiš Kostarikanke (röunan piduz — 348 km) päivlaskmas da
Kolumbijanke (339 km) päivnouzmas. Ühthine röun kuivmadme — 687 km. Valdkundan
pohjoižed randad lainištab Atlantižen valdmeren Kariban meri, suvižed randad —
Tün' valdmeri. Läz Tünen valdmeren randištod om tuha pen't sart. Ühthine
randanpird om 2490 km.

Tazangištod levigatas pidust' Panaman molembid valdmererandoid. Reljef om mürk,
mäged oma man südäimehe. Kaikiš korktemb čokkoim om Baru-vulkan (toine nimi — De
Čiriki) man päivlaskmpoles, 3475 m valdmeren pindan päl. Kaikiš znamasižembad
joged oma Rio Čepo, Rio Čagres da Rio Tuir. Langenijad Tünhe valdmerhe joged oma
kaikiš surembad da pidembad. Sured vezivaradimed (ratud järved) oma Gatun
(Panaman kanalal) da Bajano.

Klimat om meren subekvatorialine mussonine, neps da pil'vekaz. Kaikuččen kun
kesklämuz om +24...+29°C päiči mägiš. Semendkul-vilukul paneb sadegid, voden
toižel aigal om kuiv sezon. Vodes paneb sadegid 1300-3000 mm regionidme.

Parlament om üks'kodine Nacionaline Suim (isp. Asamblea Nacional), sen 71
ühtnijoid mugažo rahvaz valičeb 5 vodeks.

Valdkundan järgenduseližed generaližed valičendad oliba vl 2014 semendkun 4.
päiväl, parlamentan ühtnijoid da prezidentad valitihe. Nügüdläine Huan Karlos
Varela-prezident sai 39,1%.

Panam jagase 10 agjaha (provincijha) (isp. provincia) da 3 avtonomižhe agjaha
(isp. comarca indígena). Völ om 2 avtonomišt ümbrikod agjoiden paloikš. Agjad
alajagase 66 ümbrikho (isp. distrito), niiden keskes 10 oma lidnümbrikod.
Ümbrikoid alajagadas 630 municipalitetha (isp. corregimiento).

Panaman toižed sured lidnad (enamba 70 tuh. ristituid vl 2010, surembaspäi
penembha): San Migelito, Tokumen (nened kahted oma Panaman ezilidnad), David,
Las Kumbres, Kolon.

Panaman päeksport om antibiotikad (28%), kivivoi (11%); toine eksport om laivad
(6%), zelläd (5%), sobad, kuld, bananad, kala, kofe, sahar.



https://vep.wikipedia.org/wiki/P%C3%B6ud_(lidn)

Pöud (ven.: Лодейное Поле, suom.: Lotinapelto) om Venäman lidn Leningradan agjan
pohjoižpäivnouzmpoles. Se om Pöudon rajonan administrativine keskuz da üks'jäine
lidn.

Eländpunktan aluz om pandud vl 1702 Suren Petran käskön mödhe kuti Oloncan verf'
(ven.: Олонецкая верфь) sauvomha laivoid, sikš miše äi korktoid pedaimecoid oli
ümbri siš. Žilo verfinno sai lidnan statusad nügüdläižen nimenke vl 1785. Vl
1832 verfin rad tuli lophu, i pit'kan aigan Pöud oli penen makundaližen lidnuden
administrativižfunkcijoidenke.

Vspäi 1927 elokun 1. päiväspäi lidn om ühtennimižen rajonan administrativižeks
keskuseks. Vozil 1927-1930 se oli mugažo Pöudon ümbrikon keskusen. Toižen
mail'man sodan aigan vozil 1941-1944 Süvär' oli frontpirdaks läz lidnad.

Nügüdläine Pöudon lidnankund om olmas vspäi 2006, se otab rajonan lodehlišt
palad, om 712,5 nellikkilometrad pindal (rajonan seičemendez), mülütab mugažo 5
küläd da 2 raudtestancijan žilod. Küliden da žiloiden ühthine ristitišt om 754
eläjad vl 2010, kaikiš suremb niišpäi om Šamokš-külä, toine om Pöud-lidnan
ristitišt.

Lidn sijadase rajonan pohjoižes, seižub Süvärin hural randal, 15 metrad
valdmeren pindan päl keskkorktusel. Matkad Piterihesai om 246 kilometrad
suvipäivlaskmha avtotedme. Matkad Petroskoihesai om 126 km pohjoižhe orhal i 195
km avtotedme. Lähembaižed lidnad oma Kos'kenaluine 40 km pohjoižpäivnouzmha i
Anuslidn 50 km lodeheze. Lidnanvuitte Svir'stroi-žilo sijadase 10 km
pohjoižpäivnouzmha.

Käskusenandai tombuz om lidnan Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgenduseližed valičendad
sihe oliba vl 2014 sügüz'kun 14. päiväl. Vladimir Radkevič radab sen ezimehen da
lidnankundan pämehen, mugažo rajonan Ezitajiden Nevondkundan ezimehen (rajonan
pämehen) vs 2006 vilukun 1. päiväspäi koumanden strokun jäl'geten.

Vspäi 2007 Il'ja Dmitrenko om valitud i radab lidnankundan i rajonan
administracijan pämehen, se om hänen koumanz' strok jäl'geten. Ezmäine
varapämez' da koume muite varapämest oma hänele abhu. Seičeme palakundad,
komitet da laudkund alištudas lidnankundan i rajonan administracijale.

Rahvahad (vn 2010 Venäman rahvahanlugemižen mödhe, enamba 0,4%): venälaižed —
82,3%, ukrainalaižed — 1,4%, vaugedvenälaižed — 0,9%, karjalaižed — 0,4%, toižed
— 1,8%, rahvahuden ozutandata — 13,2%.

Erased igähižed rahvahad: karjalaižed — 0,41% (87 rist.), vepsläižed — 0,09% (20
rist.), suomalaižed — 0,05% (10 rist.).

Enzne Petran da Pavlan jumalanpert' oli muretud Toižen mail'man sodan aigan,
pühäpertin jändusid heitihe 1960-zil vozil. Ortodoksižen hristanuskondan Pühän
Stroican Aleksandriž-Süvären jumalankodi (Süvären Aleksandran nimen mödhe)
sijadase 21 km lodeheze lidnaspäi Janegan küläkundas.

Raudte jagab lidnad poleti (vspäi 1917). Ühtennimine raudtestancii om
raudtesol'm, se sijadase lidnan keskuses Piter — Murmansk raudtel.

«Kol»-kiruhte (P-21 vai E-105) ümbärdab lidnad suvespäi i päivnouzmaižes
polespäi. Avtoteiž-raudtesild Süväriš päliči om lidnan päivnouzmaižel röunal,
sen keskmäine pala om liftanke pästamha laivoid. Sišpäi raudte oigendase
Pit'krandhasai.



https://vep.wikipedia.org/wiki/Namibii

Namibii, oficialižikš Namibijan Tazovaldkund (angl. Republic of Namibia), om
valdkund Suviafrikas. Edel 1968 vot Suvipäivlaskmaine Afrik oli Namibijan sijas.
Valdkundan pälidn da kaikiš suremb lidn om Vindhuk.

Vl 1990 keväz'kun 21. päiväl Namibii sai ripmatomut Suviafrikan
Tazovaldkundaspäi.

Namibii om mavaldkundröunoiš Angolan (röunan piduz — 1427 km) da Zambijanke (244
km) pohjoižes, Botsvananke päivnouzmas (1544 km), Suviafrikan Tazovaldkundanke
suvipäivnouzmas da suves (1005 km). Zimbabven röunan čokkoimhesai (Zambijan da
Botsvanan röunadme) om vaiše 200 metrad. Ühthine röunoiden piduz om 4220 km. Man
päivlaskmaižed randad lainištab Atlantine valdmeri. Randanpird om 1572
kilometrad.

Namibijan man keskuses om mägitazangišt. Sen da valdkundan kaikiš korktemb
čokkoim om Brandberg (Königštain)-mägi, 2606 m meren pindan päl.
Namib-rahvahatoi ma levigandeb keskuzplaton päivlaskmha, Kalahari-rahvahatoi ma
levineb keskuzplaton päivnouzmha. Znamasižed joged oma Ruskedpakuine- (SAT:an
röun) da Okavango (agjahižes pohjoižpäivnouzmas). Voden tobjas palas äjid toižid
jogid ei ole, vaiše ojandehed oma olmas, ozutesikš, järed Fiš River-jogi,
kudambas vezivaradim om. Ned täuttas vihmoiden voz'aigan, se oleleb lujaks, no
harvoin, sikš miše vilu Bengel'-merijoksmuz ei anda sadegile sättas.

Namibijan tobmas palas om räkän polhe da kuivan. Valdkundan pohjoižpäivnouzmas
om savannan londuseline zon, a läz man pohjošt röunad om džunglid.

Londuseližed pävarad oma uran da almazad; äi varoid jädas koskmatomil: vas'k,
kuld, hobed, tin, hahktin, cink, vol'fram da londuseline gaz.

Namibii om unitarine konstitucine prezidentine tazovaldkund. Valdkundan pämez'
om prezident, rahvaz valičeb händast. Hän-žo om ohjastusen pämez, Namibijan
konstitucijan mödhe. Prezidentan valdatusiden strok om 5 vot (om oiktuz
valičemha tošti).

Parlament om kaks'kodine. Üläkodi om Nacionaline Nevondkund (angl. National
Council), mülüb 26 ühtnijad (heid valitas agjoiden suimil 6 vodeks). Alakodi,
Nacionaline Suim (angl. National Assembly), mülüb 72 deputatad (heid kaik rahvaz
valičeb 5 vodeks).

Administrativiž-territorialižikš Namibii jagase 13 agjaha (angl. region). Agjad
alajagadas 102 valičemižümbrikho (angl. constituencies).

Toižed järedad lidnad (enamba 30 tuh. ristitud vn 2011 rahvahanlugemižen mödhe,
surembaspäi penembha): Rundu, Uolfiš Bei, Svakopmund, Ošakati. Kaik om läz 40
lidnad (eländpunktad lidnnevondkundanke).

Namibijan päeksport om metallad (50%: radioaktivižed metallad 16%, cink da sen
ühthesuladused 14%, uran da torii 13%, vas'k da sen ühthesuladused 7%), kala
(17%), almazad (14%); toine eksport — vinmarj da izüm (3%), lehmänliha (3%),
olud.



https://vep.wikipedia.org/wiki/Minsk

Minsk (vaugedvenäkelel: Мінск, venäkelel: Минск, vodhesai 1939 — Mensk) om
Vaugedvenäman pälidn, Minskan agjan da Minskan rajonan adminisrativine keskuz
(niihe adminisrativižhe ühtnikoihe iče lidn ei mülü), vägilidn.

Nece om valdkundan politine, ekonomine, kul'turine da tedoline keskuz. Minskas
om Ripmatomiden Valdkundoiden Ühtnendan päfater.

Ezmäine johtutez lidnas vasttase vodel 1067 «Aigaižiden voziden starinas».
Vodelpäi 1242 Minsk oli Litvanmas (möhemba — Sures Litvanman Ruhtinazkundas).
Vodel 1499 lidn sai Magdeburgan oiktust. Vodelpäi 1793 Minsk oli Minskan
gubernijan pälidnaks Venälaižes imperijas. Vodel 1871 Minsk sidotihe raudtel
Moskvaha da Varšavaha. Vodelpäi 1919 vodehesai 1991 se oli Vaugedvenäman NST:n
pälidnan. Suren Tatanmaižen sodan aigan 70 000 minskalašt oli riktud, lidn oli
muretud.

Minskan sijaduz om läz valdkundan geografišt keskust, Svisločjogen randal
(Dnepran bassein). Lidn seižub Minskan ülüden suvipäivnouzmaižil pautkil, 220 m
valdmeren pindan päl keskkorktusel, 181-283 m korktusil. Lähembaine pälidn om
Vil'nüs 180 kilometras lodeheze avtotedme.

Baltijan da Mustmeren basseinoiden röun läbitab lidnad. Vezivaradimiden sistem i
manaluižed vezipurtked jottas lidnad. Pompatas vet Vilijan vezivaradimespäi
(Nemanan bassein) Zaslavlin vezivaradimhe (Minskan meri) lodeheze lidnaspäi,
kuspäi vezi jokseb Svisloč-jogehe.

Klimat om ven Atlantižen valdmeren valatoitusenke. Heinkun lämuz om +18,5 C°,
vilukun -4,5 C°, uhokun -4,4 C°. Voden keskmäine lämuz om +6,7 C°. Paneb sadegid
690 mm vodes, enamba kezakus-heinkus (89 mm kus).

Minsk jagase 9 administrativižhe rajonha (vaugedven. раён) vspäi 1977, rajonan
administracii om kaikuččes. Edel 2006 vot Minskan pind oli 307,8 km².

Rahvahad (vn 2009 rahvahanlugemižen mödhe): vaugedvenälaižed — 85,8%, venälaižed
— 10,8%, ukrainalaižed — 1,6%, pol'šanmalaižed — 0,8%, evrejalaižed — 0,3%,
toižed — 0,7%.

Avtobusad, trolleibusad, lidnelektrojonused da tramvaid oma kundaližeks
transportaks lidnan südäimes. Vspäi 1984 metro radab lidnas. Metros om kaks'
linijad 37,2 km pitte da 29 stancijad.

Minsk om mugažo kaikiš järedamb transportsol'm Vaugedvenämas. 10 avtoted lähttas
tazovaldkundan kaikihe polihe, M9-trass om Minskan rengazavtote 56 km pitte.
Vaugedvenäman M1-kiruhte ühtenzoitab lidnad Moskvanke, matkad om läz 700 km
päivnouzmha.

Rahvahidenkeskeine Minsk-lendimport (Minsk-2, MSQ) sijadase 22 km päivnouzmha
lidnan keskusespäi, mülüb lidnha, tehtas reisid Evropan maihe da Azijan erasihe
maihe. Penemb rahvahaline Minsk-1-aeroport om sauptud vspäi 2017, uz' lidnan
rajon linneb saudud sil territorijal. Minsk-Pasažirski-päraudtestancii (vaug.:
Мінск-Пасажырскі), 7 raudtestancijad da 11 seižutezpunktad oma lidnas.



https://vep.wikipedia.org/wiki/Malavi

Malavi, täuz' oficialine nimi om Malavin Tazovaldkund (angl.: Republic of
Malawi, njandž.: Dziko la Malaŵi), om valdkund Päivnouzmafrikas. Edel 1964 vot
nimitihe Njasalend:aks (angl. Nyasaland). Sen pälidn da kaikiš suremb lidn om
Lilongve.

Malavi om mavaldkundröunoiš Tanzanijanke pohjoižes (röunoiden piduz — 475 km),
Mozambikanke suvipäivnouzmas da suves (1569 km), Zambijanke päivlaskmas (837
km). Ühthine röunoiden piduz om 2881 km. Malavi om mererandatoi valdkund.

Valdkund sijadase mägil Njas- (Malavi)-järves ümbri. Sen kaikiš korktemb čokkoim
om Mulanje-mägi, 3002 m valdmeren pindan päl. Njas-järvespäi Šire-jogi lähteb,
se lankteb Zambezi-joghe Mozambikan territorijal.

Klimat om ekvatorialine mussonine, vihmakahan kezanke (kül'mku-keväz'ku) da
kuivan tal'venke. Mägil paneb 2500 mm sadegid vodes, alangoil — 750-1000 mm.
Kesklämuz, sättundha, kezal 20° da 27°C; tal'vel (heinku) — +14° da +19°C.
Tal'vel korktusil ülemba 2000 m voib panda lunt.

Londuseližed pävarad oma kivihil', raudkivend, boksitad (kaik ned jättas muite),
urankivend, mec, gidroenergii, väghine mahuz.

Ohjandusen form om unitarine prezidentine tazovaldkund äjiden partijoiden
sistemanke. Valdkundan pämez' om prezident, hän-žo om ohjastusen-ki pämez' da
paneb sen ministrid radsijha. Kaik rahvaz valičeb händast 5 vodeks.

Malavin järgeližed Pävaličendad oliba vl 2014 semendkun 20. päiväl. Nügüdläine
prezident om Piter Mutarika (sai 36,4%).

Malaviš om 28 ümbrikod (angl. district), niid ühtenzoittas 3 regionha: Pohjoine
(6 ümbrikod), Kezkuzline (9 ümbrikod) da Suvine (13 ümbrikod). Ümbrikod
alajagase 110 administrativižhe rajonha vai 250 küläkundha.

Nene heimod elädas Malaviš (pala vl 2008): malavilaižed — 60% (čevalaižed — 32%,
njadžalaižed — 6%, tumbukalaižed — 9%, mangandžalaižed da toižed), lomvelaižed —
18%, jaolaižed — 13%, ngonilaižed — 5%; evropalaižed da indijalaižed — elädas
lidnoiš.

Malavin sured lidnad (enamba 700 tuh. ristitud vl 2008, surembaspäi penembha):
Lilongve (pälidn) da Blantair.

Vl 2012 Malavin päeksport oli tabak (61%); toine eksport — čai (6%), sahar (6%),
puvill (2%), arahis (2%), urankivend (0,7%), pumaterialad (0,6%).



https://vep.wikipedia.org/wiki/Lesoto

Lesoto (sesoto i angl. Lesotho), täuz' oficialine nimituz — Lesoton Kunigahuz
(sesoto: Muso oa Lesotho, angl.: Kingdom of Lesotho), om mererandatoi valdkund
Afrikan suves, anklav SAT:an südäimes. Edel ripmatomuden sandad vl 1966
valdkundan territorijan nimi oli Basutolend. Pälidn da kaikiš suremb lidn om
Maseru.

Lesoto om mererandatoi anklav Suviafrikan Tazovaldkundan südäimes, röunan piduz
— 1106 km. Valdkundan pind om 30 355 km².

Valdkundan territorijan nell' videndest om enamba 1800 metrad korktusidenke
valdmeren pindan päl. Kaikiš korktemb čokkoim om Thabana Ntlenjan-mägi (3482 m).

Londuseližed pävarad oma almazad, sauvondkivi, vezi, girdoenergii; toižed varad
— lete, savi, mahuz.

Ohjandusen form om unitarine parlamentine konstitucine monarhii. Lesoton pämez'
om Letsie III-kunigaz.

Parlament om kaks'kodine. Üläkodi om Senat (angl.: Senate). Alakodi om
Nacionaline Suim (angl.: National Assembly).

Lesoto alajagase 10 ümbrikho (angl.: district). Ümbrikod jagase 80
valičemižümbrikho (angl.: constituency), ned — 129 sijaližhe nevondkundha
(angl.: local community council).

Toižed sured lidnad (enamba 40 tuh. ristitud vl 2012, surembaspäi penembha):
Hloce da Mafeteng. Vl 2012 oli 7 lidnad enamba 15 tuh. eläjidenke.

Lesoton agrarine ižanduz rippub lujas märas Suviafrikan Tazovaldkundan
ižandusespäi.



https://vep.wikipedia.org/wiki/Izrail%27

Izrail' (evr.: ישראל Israel', arab.: إسرائيل Israil'), täuz' oficialine nimituz
— Izrailin Valdkund (Evrejanma) (evr.: מדינת ישראל Medinat Israel', arab.: دولة
اسرائيل Daulat Israil'), om valdkund Päivlaskmaižes Azijas. Sen pälidn da kaikiš
suremb lidn om Jerusalim.

Vl 1948 semendkun 14. päiväl Izrail' tedoti ičeze ripmatomudes Sures
Britanijaspäi.

Izrail' om mavaldkundröunoiš Livananke pohjoižes (röunan piduz — 81 km),
Sirijanke pohjoižpäivnouzmas (83 km), Iordanijanke (307 km) da Jordan-jogen
Päivlaskmaine randanke (330 km) päivnouzmas, Egiptanke (208 km) da Gazan sektor
(59 km) suvipäivlaskmas. Ühthine röunoiden piduz — 1068 km. Valdkundan
päivlaskmaižed randad lainištab Keskmeri, suves om Rusttan meren rand (Eilat) 12
km pitte. Ühthine randanpird — 273 km.

Valdkundan kaikiš korktemb čokkoim om Hermon-mägen pautkel (2236 m). Umbemeren
pind om kaikiš madalamb (-408 m).

Londuseližed pävarad oma londuseline gaz, vas'kkivend, fosfatad; toižed varad
oma mec, potaš.

Valdkundan sured lidnad (enamba 200 tuh. ristitud vl 2010, surembaspäi
penembha): Tel' Aviv, Haif, Rišon Le Cion, Petah Tikv, Ašdod. Kaik om 75 lidnad,
niišpäi 14 lidnad oma enamba mi 100 tuh. eläjidenke. Lidnoiden eläjad ottas
enamba 90% ristitištod.



https://vep.wikipedia.org/wiki/Indine_valdmeri

Indine valdmeri om koumanz' surtte Man valdmeri, se kattab planetan vedenpindan
läz 20%.

Levitadud pidust' valdmeren randištod mered da pälahted (častomaraižen mödhe):
Rusked meri, Arabijan meri (Adenan laht, Omanan laht, Persijan laht), Lakkadivan
meri, Bengalijan laht, Andamanan meri, Timoran meri, Arafuran meri
(Karpentarii-laht), Sur' Avstraline laht, Mousonan meri, Deivisan meri,
Ühtištusen meri, Kosmonavtoiden meri (nell' jäl'gelišt mert erašti mülütadas
Suvivaldmerhe).

Erased sared — ozutesikš, Madagaskar, Sokotr, Mal'divad — oma amuižiden
kontinentiden paloikš, toižed oma vulkanižen augotižlibundanke — mugoižed oma
Andamanan, Nikobaran sared, Karačunan sar'. Madagaskar om Indižen valdmeren
kaikiš suremb sar', sen pind — 590 tuh. km². Toižed kaikiš surembad sared, sen
ühtes sarištod-ki: Tasmanii, Šrilank, Andamanan sared, Komoran sared, Maskarenan
sared (Reün'jon, Mavrikii).

Kivivoi da londuseline gaz oma Indižen valdmeren kaikiš znamasižembad
kaivatused. Niiden löudmižsijad oma meriden šel'fas: Persijan da Suecan lahted,
Bassan sal'm, läz Indostan-pol'sart.

Kaivandod — il'menit, monacit, rutil, titanit, cirkonii — sadas Indijan,
Mozambikan, Tanzanijan da Suviafrikan Tazovaldkundan mererandištoišpäi,
Madagaskar- da Šrilank-sarišpäi.



https://vep.wikipedia.org/wiki/H%C3%A4ndikaz

Händikaz vai Hahk händikaz vai Järgeline händikaz (latinan kelel: Canis lupus,
venän kelel: Волк обыкновенный) om koiranvuiččiden sugukundan (Canidae) lihansöi
(Carnivora) imetaiživat. Händikaz, šakal (Canis aureus), kojot (Canis latrans) i
toižed heimolaižed živatad mülüdas Koir-heimho (Canis). Händikaz om mugažo
kodikoiran oiged ezitat. Erased biologad lugedas koirid händikahan alaerikoks.
Händikaz om kaikiš järedamb živat koiranvuiččiden sugukundas: sen piduz
(händanke) om 160 sm:hasai, korktuz säguhusai om 90 sm:hasai, hibjan vedaduz —
62 kg:hasai. Konz-se händikahan areal Evrazijas da Pohjoižamerikas oli suremb.
Aiganke sen areal da živatoiden lugu om penenus ristittön taguiči (londusižen
landšaftan toižetuz, urbanizacii). Äjiš Man regioniš händikahale grazib
kadomine, hot' neniden kontinentoiden pohjoižpolil sen populäcii om stabiline.

Historižiš aigoiš händikahan areal oli toine pindan mödhe jäl'ges ristitun
arealad imetaiživatoiden keskes. Meiden aighasai se om lujas penenu. Evropas
händikaz eläb Ispanijas, Ukrainas, Venämas, Vaugedvenämas, Portugalijas,
Italijas, Pol'šanmas, Skandinavijas, Balkanil da Baltijanmeren randaližes
regionas. Azijas se eläb Korejas, Kitaiš, Indijas, Azerbaidžanas, Kazahstanas,
Afganistanas, Iranas, Irakas, Arabijan pol'saren pohjoižes. Pohjoižamerikas
händikaz eläb Aläskaspäi Meksikahasai.

Venämäs om 6 händikahiden alaerikod: Tundran händikaz, Keskvenälaine (vai
Evropalaine) mechändikas, Sibirin mechändikas, Step'händikaz, Kavkazan händikaz,
Mongolijan händikaz. Karjalas om läz 480 evropalašt händikast (Canis lupus
lupus).



https://vep.wikipedia.org/wiki/El%C3%A4ndkodi

Eländkodi om sauvuz, sija, kus ristitud vai (da) živatad elädas. Eländkodid
kävutadas peitmahas sättumatomas säspäi tobjimalaz, unen täht, jäl'gelaižid
kazvatamha, varoid kaičemha, lebun täht. Se om ristitun üks' kaikiš eziauguižiš
kulutuzmärišpäi, hänen olendan olmas arvoimine.

Irdnägu (eksterjer), seiniden material, eländkodin südäin oma lujas erazvuiččed.
Mugomad materialad kut pu, brezent, kivi, beton, ma, savič, teraz, stökol, eskai
lu da lumi, kävutadas sauvomha kodid.

Ristitud kävutadas eländkodid istorijanedeližes aigaspäi Eziauguižin erazvuiččed
karad da grotad oliba kodikš. Sikš ku londuseližed eländsijad ei voinugoi täutta
amuižiden mehiden kaikid tahtoid, ka zavodihe lattä niid: eländlavad kivitihe,
letihe kiviaidoid. Zemlänk da butkaine oliba ristituiden kaikiš amuižembikš
eländkodikš tazangištoil.

Klimatan vajehtused, vilugoitusen pordod, uziden maiden otand kävutamižhe —
kaiken necen tagut mehed sauvoškanziba eländkodid aktivižemb. Ezmäi pud da
mamontoiden lud oliba radmaterialikš eriližen instrumentan olmatomuden taguiči.
Neolitan aigan sauvoškanzihe ezmäižid eländkodid necen sanan nügüd'aigaižen
znamoičendan mödhe. Eländsauvond oli zavottud erazvuiččel aigal sijihe i
kul'turoihe kacten. Eländkodi oli ühten kehkran vai nellikhonusen ledenke keskes
da reigunke savule lähtemha ülähäks pohjoižembaižiš regionoiš soraviden
tal'videnke. Erašti mugoižes eländkodiš ristitud öduiba ühtes ičeze
kabjživatoidenke.

Elonmahtuz toižetui kalaidajaspäi taholižhe, sišpäi eländkodin nägu mugažo
tegihe toižeks. Eländkodiden irdnägu, suruz i sijaduz tegese erazvuiččikš, ned
riptas regionan rahvahaližiš i kul'tureriližusišpäi, ižandan socialižes
statusaspäi. Sauvoihe lödud, savič- da samankodid kuiviš mecatomiš rajoniš,
letihe pupertid strubanke Evrazijan mecrajoniš. Möhemba zavodihe jagada neniden
kodiden südäimen severzihe honusihe kävutandan mödhe: magaduzhonuz, keitimpol',
adivhonuz i m.e..

Bronzaigan Evropan maiš kaivatud mas eländsijad oliba eländkodin ühteks
levitadud toižendaspäi. Ned oliba kattud konusanvuiččil katusil, oliba kehkrikš
ku kacta pälpäi. Ühtes manpäližed pertid leviganziba, niiden seinid letihe
kivespäi vai ned oliba plettüd, voidud savel. Mugažo eländkodi vajil leviganzi
avaras neolitan da bronzaigan röunal.

Märitud istorižil aigoil vaiše mehed sättujan socialižen statusanke (oz.,
bajarišt) voiba valtta eländkodiden erasil toižendoil (oz., ičeze lidnuz).
Eziauguižin, konz maižanduz oli ekonomikan pän, sauvoihe pertid penil kogoil
(küläd da žilod). Radonmahtoiden šingotesenke lendaškanzihe lidnoid.

Amuižiš aigoiš i Keskaigan ristitud radoiba sigä-žo tobjimalaz, kus hö eliba —
ičeze kodiš vai läz sidä: umal, živattanhas, radhonuses vai torguindlaukas.
Tegimištkukerduz augotihe Alamaiš 17. voz'sadal, se vei kodiižandusen
erištundale radsijaspäi, radonmahtospäi vai biznesaspäi. Sätnuded järedad
fabrikad ahtištiba penid radonmahtajid torgusespäi.

Sures Britanijas tegimiden da fabrikoiden ližadusen mödhe eländkodin tarbhaižuz
sündui radnikoiden ogibalan lugun täht. Odvemha i pigustamha sauvondad zavodihe
leta kaiktä da äjin blokiruidud ühthe pertid elämižen täht (niid panihe rivihe,
ühthižiden seinidenke). Pertid sauvoihe ühtejiččen irdnägunke, savučuspäi
kaks'žiruižed: alahan — keitimpol' päčinke kivihilel, lähtendad irdale da pen'he
sadhu; ülähän — üks'jäine eländhonuz, üks' kaikiden täht.

Sil-žo aigal erižpert' oli päpaloin eländkodikš buržuazijan täht. Sündujan
keskklassan da intelligencijan täht sauvoihe penid kottedžid.

Vozil 1920-1930 avtomobilizacii zavodihe šingotadud maiš, se vei ezilidnoiden
kazmižhe, AÜV:oiš eriližešti.

Toižen mail'man voinan jäl'ghe sauvomižen uded mahtused sünduiba lendamha odvid
pertid — personaližid da kondominiumid.

Ezmäižed äifateržed pertid sünduiba Amuižes Rimas. 17. voz'sadaspäi
sauvoškanzihe niid Evropadme samha sališt kortomha anttes. Vodele 1880
äifateržed pertid tegihe populärižemb liftan löudusen tagut. Mugoine eländsija
om odvemb, sättub tipižprojektiruindale, sidä letas teravamba. Sen vigoihe
mülütadas: kogotud rahvaz, ahthuz, erigoituz londuseližes ümbrištospäi,
voimatomuz sauda ližahonusid. Lidnan arvoimižiš alažiruid mödas kävutamha
laukoikš da kontorikš.

20. voz'sadan lopus — 21. voz'sadan augotišes pertin sauvondan aigan
kävutaškatas «Melev pert'»-sistemad. Se om avtomatiziruidud sistem ohjandamha
eländkodin inženerižel mašiništol da elektroladimištol. Ristit ohjandab sistem
ühtel painimel oikti vai «kaluiden internet:an» kal't (IoT — angl. Internet of
Things).

Venäman Civiline kodeks i Eländkodikodeks maritas kondominiuman ohjastusen
ohjandimid.



https://vep.wikipedia.org/wiki/Beliz

Beliz (angl.: Belize) om valdkund Keskuzamerikas, Kariban meren randištol. Edel
1973 vot Belizad nimitihe Britanijan Gonduras:aks. Sen pälidn om Bel'mopan.

Vl 1981 sügüz'kun 21. päiväl Beliz tedoti ripmatomudes Suren Britanijaspäi.
Belizan Konstitucijad vahvištihe sil-žo päiväl , sid' sidä vajehtihe vähäižel,
jäl'gmäižen kerdan — vl 2010.

Beliz om röunoiš Gvatemalanke päivlaskmas (röunan piduz — 266 km) da Meksikanke
pohjoižes (250 km). Ühthine röunoiden piduz om 516 km. Bar'jerrif vedase 30
kilometras randištolpäi pidust' sidä 322 km pitte (toine surtte mail'mas), a
edemba merhe om severz' järedoid sarid.

Belizan päivnouzmaižed randad lainištab Atlantižen valdmeren Kariban meri.
Randanpird om 386 km (sarita da rifita).

Valdkundan kaikiš korktemb čokkoim om Doilz Delait-mägenoc (sana sanha «Doilan
sur' ihastuz») Maija-mägiš, 1124 m valdmeren pindan päl. Znamasižed joged oma
Beliz da Rio Ondo.

Valdkundan pämez' om Suren Britanijan Elizavet Toine-kunigaznaine, hän kandab
«Belizan kunigaznaine»-arvnimen. Hänen ezitai om sijaline pämez',
jenaral-gubernator (nügüd'aigan (vl 2014) — Kolvill Jang). Päministr om
vägestunuden partijan lider valičendoiden satusiden mödhe, ned oleskeldas kerdan
5 vodes.

Belizan parlament, Nacionaline Suim (angl. National Assembly), om kaks'kodine.
Üläkodi om Senat (angl. Senate), se mülüb 12 ühtnijad (pandas
jenaral-gubernatoral 5 vodeks kundusen da partijoiden nevondan mödhe). Alakodi
om Ezitajiden Kodi (angl. House of Representatives), heid om 31 ristitud, kaik
rahvaz valičeb heid 5 vodeks.

Beliz jagase 6 ümbrikho (angl. district), ned alajagase 31 valičemižümbrikho
(angl. constituency).

Belizan kaikiš surembad lidnad (enamba 15 tuh. ristituid vn 2010
rahvahanlugemižen mödhe, surembaspäi penembha): Beliz, San Ignasio.

Belizan päeksport om kivivoi, bananad, fruktsüdäiveded, rogosine sahar; toine
eksport — sobad, kala, pumaterialad.



https://vep.wikipedia.org/wiki/%C4%8Cili

Čili (isp.: Chile), täuz' oficialine nimi — Čilin Tazovaldkund (isp. República
de Chile), om valdkund Suviamerikas, Tünen valdmeren randal. Pälidn da kaikiš
suremb lidn om Santjago. Valdkundan parlamentan molembid kodid sijazihe
Val'paraisoho (port päivlaskmpolehe pälidnaspäi) tobmut decentralizuimha.

Jäl'gmäine Konstitucii om ottud kaiken rahvahan referendumal vl 1980 sügüz'kun
11. päiväl da tuli väghe paloin vl 1981 keväz'kus, Pinočetan aigan, täuzin — vl
1990 keväz'kun 11. päiväl. Se om väghe nügüd'-ki, voziden 1989 (referenduman
jäl'ghe) da 2005 (parlamentan pätandan mödhe) znamasižiden vajehtusidenke.

Čili om mavaldkundröunoiš Perunke pohjoižes (röunan piduz — 168 km), Bolivijanke
pohjoižpäivnouzmas (942 km) da Argentinanke päivnouzmas (6691 km). Ühthine
röunoiden piduz — 7801 km. Valdkundan päivlaskmaižed randad lainištab Tün'
valdmeri. Randanpird om 6435 km (penita sarita).

Man reljef om mägikaz. Valdkund otab kaidad pit'kad randjonod Tünen valdmeren da
Andiden keskes. Kaikiš korktemb čokkoim om Ohos del' Salado-stratovulkan
(kändase kuti «solavad sil'mad»), 6880 metrad valdmeren pindan päl, se om kaikiš
korktemb vulkan Mas.

Klimat vajehtab lujas valdmeren venospäi suves letetazangištoiden tropižhe
pohjoižes.

Londuseližed pävarad oma vas'k, raudkivend, molibden, kalližarvoižed metallad,
nitratad; toižed varad — mec, kala, gidroenergii.

Čili om unitarine konstitucine prezidentine tazovaldkund. Valdkundan da
radonoigendajan tobmuden pämez' om prezident. Kaik rahvaz valičeb händast 4
vodeks, ei sa tošti. Prezident paneb radsijha ohjastusen ühtnijoid, sodavägiden
käsknikoid, Ülembaižen Käskuzkundan sudijoid, sur'oigenuzid verhiže maihe. Sen
ližaks, prezident tob ičeze käskusid parlamentha vahvištamha.

Čilin järgenduseližed pävaličendad oliba vl 2013 kül'mkun 17. päiväl, ühtes
kerdas (päiväiči) valitihe parlamentan ühtnijoid, prezidentad da sijaližid
valdkundmehid. Kaik hö radaškanziba vs 2014 keväz'kun 11. päiväspäi. Nügüdläine
prezident om Mišel' Bačelet (oti 62,16%).

Čili jagase 15 agjaha (isp.: región), sidä kesken pälidnan agj (Santjago).
Znamoitas agjoid riman luguil nimenke ühtes. Agjad alajagadas 54 provincijha
(isp.: provincia), ned — 346 kommunha (isp.: comuna).

Toižed sured lidnad (enamba 250 tuh. ristituid vl 2012, surembaspäi penembha):
Puente Al'to, Antofagast, San Bernardo, Vinja del' Mar, Val'paraiso, Temuko,
Rankagua. Vl 2012 kaik oli 48 lidnad enamba mi 50 tuhad eläjidenke.

Vl 2009 Čilin päeksport oli vas'k da sen ühthesuladused (52%), kala (6%),
fruktad (6%); toine eksport oli pucellüloz (5%), vin (3%), kuld (2%), toižed
metallad (2%).

Valdkund tegeb mail'man vas'ken koumandest. Se om mugažo kahesanz' surtte vinan
tegii mail'mas.



https://vep.wikipedia.org/wiki/Tanzanii

Tanzanii, oficialižikš — Tanzanijan Ühtenzoittud Tazovaldkund (suah. Jamhuri ya
Muungano wa Tanzania, angl. United Republic of Tanzania), om valdkund
Päivnouzmaižes Afrikas. Sen pälidn om Dodom. Käskusenandajan da radonoigendajan
tombuziden päaluskundad sijadase sigä. Verazmaiden sur'oigenduzkundad da bankad
sijadase toižes, vanhas (1993-vodhesai) pälidnas, Dar Es Salamas.

Vozil 1961 da 1963 Tanzanijan erazvuiččed palad tedotiba ičeze ripmatomudes
Sures Britanijaspäi.

Tanzanii röunatab Kenijan da Ugandanke pohjoižes, Ruandan, Burundin da Kongon
Demokratižen Tazovaldkundanke päivlaskmas, Zambijan, Malavin da Mozambikanke
suves. Indižen valdmeren randpol' om man päivnouzmas. Randanpird om 1424 km
pitte.

Mägitazangištod oma enambuses valdkundan pindal. Kaikiš korktemb Afrikan čokkoim
sijadase Kenijan röunal, se om Kilimandžaro-mägi, 5891,8 metrad meren pindan
päl. Kaikiš järedambiden Afrikan järviden palad sijadase Tanzanijan röunoil:
Viktorii-järv om pohjoižes, Tanganjik-järv sijadase päivlaskmas, Njas-järv
läikab suves.

Londuseližed pävarad oma kivivoi, londuseline gaz, kivihil', raudkivend, tin,
fosfatad, kuld, almazad; toižed varad oma mec da gidroenergii.

Ohjandusen form om unitarine konstitucine prezidentine tazovaldkund. Valdkundan
da ohjastusen pämez' om prezident, kudambad ristitišt valičeb videks vodeks
(enamba kaht strokud ei sa).

Valdkundan Suim (suah. Bunge) — se om üks'kodine nacionaline parlament.
Deputatoiden lugu om 274 ristitud. Heišpäi 232 ristituid kaik rahvaz valičeb
kerdan vides vodes, 37 deputatad oma naižed (heid paneb prezident radsijaha), 5
deputatad ezineba Zanzibaran avtonomijan sen suimaspäi.

Administrativiž-territorialižikš Tanzanii alajagase 30 agjaha (suah. Mkoa), 5
agjad niišpäi oma ühtenzoittud Zanzibar-avtonomijha.

Tanzanijan järedad lidnad (enamba 200 tuh. ristitud vl 2010): Dar Es Salam,
Mvanz, Zanzibar, Dodom (pälidn), Aruš, Mbej, Morogoro da Tang.

Tanzanijan päeksport om kuld (22%), maižandusen produktad (läz 15%, sidä kesken
kofe, pal'mvoi, kakao, perč, čai, nižu), hobed (9%), vas'k (6%); toine eksport —
marganc (5%), tabak (5%), kala (4%), kivivoi (3%), puvill (2%), zelläd (2%),
londuseline gaz (1%).



https://vep.wikipedia.org/wiki/Stokhol%27m

Stokhol'm (ročin kelel Stockholm [stɔkːhɔlm]) om Ročinman pälidn (vspäi 1634) da
kaikiš suremb lidn. Mugažo se om ühtennimižen agjan (lenan) administrativine
keskuz.

Lidn sijadase Melaren-järvespäi Baltijan merhe joksijoiden hijamiden randoil,
Piterin levedusel. Baltijan meren randišton 14 sared Stokhol'man sarištospäi
mülüdas lidnan territorijha.

Lidn alajagase 14 rajonha koumel palal: Keskuz (Innerstaden, 4 rajonad),
Päivlaskmaine pol' (Västerort, 4 rajonad) da Suvine pol' (Söderort, 6 rajonad).

Stokhol'm om kodisija mail'man tetabiden kompanijoiden täht: Eriksson,
Elektrolüks, Nordea-bank. Enamba 45% Ročinman kompanijoiden (200 radnikanke da
sen ülemb) päfaterad sijadase pälidnas.

Metro (roč. Stockholms tunnelbana) om olmas vspäi 1950, vl 1994 siš om 100
stancijad (48 — manaluižed), 3 jonod (sarakoidenke) da 105,7 km raudted. Likund
om hurapol'ne, sikš miše vhesai 1967 sügüz'kun 3. päivhäsai mugoine likund oli
valdkundan kaikid teidme. Kaik raudteiden transportan maršrutad (tramvaid, metro
da ezilidnelektrojonused) oma ühthižen numeracijanke.

Rahvahidenkeskeine civiline Stokhol'm-Arland-lendimport (roč. Stockholm Arlanda
flygplats, ARN) sijadase 42 km pohjoižhe lidnan keskusespäi. Tehtas reisid
Evropan maihe da AÜV:oihe, mugažo erasihe Azijan maihe (AÜE, Kitai, Suvikorei,
Tailand).



https://vep.wikipedia.org/wiki/Saha_Tazovaldkund

Saha (Jakutijan) Tazovaldkund vai Jakutii (ven.: Республика Саха (Якутия),
jakut.: Саха Өрөспүүбүлүкэтэ, oficialitomikš Саха Сирэ) om üks' Venälaižen
Federacijan subjektoišpäi.

Saha Tazovaldkundan Konstitucii om vahvištadud vl 1992 sulakun 4. päiväl Saha
Tazovaldkundan Ülembaižen Nevondkundan ezitajil da tazovaldkundan prezidental,
tuli väghe sil-žo vodel sulakun 27. päiväl (znamoičese kuti Tazovaldkundan
päiv). Vl 2002 redukun 17. päiväl se om vahvištadud käskuseks Valdkundaližen
Suiman ezitajil.

Tazovaldkundal om röunoid 7 regionanke: Čukotkan avtonomižen ümbrikonke da
Magadanan agjanke päivnouzmas, Habarovskan randanke suvipäivnouzmas, Amuran
agjanke da Baikalantagaižen randanke suves, Irkutskan agjanke suvipäivlaskmas da
Krasnojarskan randanke päivlaskmas. Sen pohjoižed randad lainištadas Jävaldmeren
Laptevoiden da Päivnouzmaine Sibirin mered. Ühthine mererandan pird om läz 4,5
tuhad km.

Pind om 3 083 523 km². Saha Tazovaldkund om kaikiš suremb
administrativiž-territoriaine ühtnik mail'mas. Igähine roug otab territorijad
täuzin. Mecad ottas territorijan nell' videndest.

Mäged ottas territorijan kaks' koumandest. Kaikiš korktemb čokkoim om Čerskijan
mägisel'gan Pobed-mägi (3003 m). Znamasižed joged oma Len sen ližajogidenke
(Aldan, Olökm, Vilüi), Kolim, Indigirk, Olenök, Jan, Anabar.

Klimat om terav kontinentaline. Enamba 40% territorijad venub Pohjoižen
nabakehkruden südäimes. Pohjoižen mapoliškon vilun naba sijadase läz Oimäkonad i
Verhojanskad.

Londuseližed varad oma kivivoi, londuseline gaz, kivihil', bur hil', metallad
(raudkivend, tin, hahktin, kuld, hobed, artut', vol'fram, uran (ühtenz' sija
Venämas), harvad mametallad), antimonii (ühtenz' sija Venämas), almazad (ühtenz'
sija Venämas), mec, reskvezi, gidroenergii.

Jegor Borisov radab tazovaldkundan pämeheks (jakut.: Ил Дархан) vs 2010
semendkun 31. päiväspäi (edel vn 2014 sulakud nece radnikuz nimitihe
prezidentaks). Tazovaldkundan pämehen valdatusiden strok om viž vot, kaik rahvaz
änestab händast. Tazovaldkundan pämez' märičeb Ohjastusen strukturad da paneb
sen ühtnijoid radnikusile, sidä kesken Ohjastusen ezimest, Ohjastusen
varaezimehid, erasid ministrid — parlamentan hüvästusen sandan jäl'ghe. Üks'
tazovaldkundan varaprezident, Tazovaldkundan pämehen da Ohjastusen Administracii
oma hänele abhu.

Käskusenandai tobmuz om üks'kodine parlament — Saha (Jakutijan) Valdkundaline
Suim (jakut.: Саха Өрөспүүбүлүкэтин Ил Түмэнэ). Kaik rahvaz valičeb sen 70
ezitajad videks vodeks. Aleksandr Žirkov radab Valdkundaližen Suiman ezimeheks
vs 2013 redukun 2. päiväspäi.

Radonoigendai tobmuz om Saha Tazovaldkundan Ohjastuz. Tazovaldkundan ministrused
da valdkundaližed komitetad alištudas Ohjastusele. Galina Dančikova radab
Ohjastusen ezimeheks vs 2010 kezakun 18. päiväspäi. Kaks' ezmäšt Ohjastusen
varaezimest da viž Ohjastusen muite varaezimest oma hänele abhu.

Järgvaličendad Saha (Jakutijan) Valdkundaližhe Suimha oliba vl 2013 sügüz'kun 8.
päiväl. Tazovaldkundan pämehen valičendad oliba vl 2014 sügüz'kun 14. päiväl,
nügüdläine pämez' sai vägestust ezmäižel tural (58,79%) da radab kahtenden
strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 958 528
ristitud. Sündutandmär ületab kolendmärad znamasižešti. Kaikutte kahtenz' ristit
koumespäi om lidnalaine.

Tazovaldkundas om koumetoštkümne lidnad, 42 lidnanvuittušt žilod da 586 küläd
(vl 2009). Toine sur' lidn (enamba 50 tuh. eläjid) om Nerüngri. Vl 2015 kaik om
16 eländpunktad enamba mi 8 tuh. eläjidenke.

Rahvahad (enamba 0,4% vl 2010): jakutalaižed (48,7%), venälaižed (36,9%),
evenkalaižed (2,2%), ukrainalaižed (2,1%), evenalaižed (ende lamutalaižed)
(1,6%), totarlaižed (0,9%), burätalaižed (0,7%), kirgizlaižed (0,5%),
armenijalaižed (0,4%), uzbekalaižed (0,4%), toižed — 3,1%, rahvahuden ozutandata
— 2,5%.

Erased toižed igähižed rahvahad: dolganalaižed — 1906 rist. (0,20%),
jukagiralaižed — 1281 rist. (0,13%), čukčulaižed — 670 rist. (0,07%).



https://vep.wikipedia.org/wiki/Ruand

Ruand, täuz' oficialine nimi — Ruandan Tazovaldkund (ruand.: Republika y'u
Rwanda, angl.: Republic of Rwanda, fr.: République du Rwanda), om valdkund
Päivnouzmafrikas, ani suvipolehe ekvatoralpäi. Sen päine da kaikiš suremb
Kigali-lidn sijadase valdkundan keskuses.

Jäl'gmaine Konstitucii tuli väghe vl 2003 semendkun 26. päiväl kaiken rahvahan
referenduman jäl'ghe.

Ruand om mavaldkundröunoiš Tanzanijanke pohjoižes (röunoiden piduz — 217 km),
Ugandanke suvipäivnouzmas da suves (169 km), Kongon Demokratižen
Tazovaldkundanke päivlaskmas (217 km), Burundinke päivlaskmas (290 km). Ühthine
röunoiden piduz — 893 km. Ruand om mererandatoi valdkund. Saum vezid om läz 5%.

Valdkund sijadase kukhil, toine man nimituz — «Tuhan kukhan ma» (ruand. Igihugu
cy'Imisozi Igihumbi, fr. Pays des Mille Collines). Sen kaikiš korktemb čokkoim
om Karisimbi-vulkan, 4507 m valdmeren pindan päl. Kaikiš madalamb čokkoim om
Rusizi-jogen kendäk, 950 m. Kaikiš suremb Kivu-järv om KDT:nke röunal. Joged oma
Nil- da Kongo-jogiden basseinoiš.

Klimat om subekvatorialine neps pehmed, kuivan sezonanke (kezaku-sügüz'ku).
Paneb 1000-1500 mm sadegid vodes. Vodenkeskeine lämuz kuidme pälidnas (korktuz
1550 m) om 17°...21°C.

Londuseližed pävarad oma kuld, tinkivend, vol'fram, berillii, londuseline gaz,
gidroenergii, väghine mahuz.

Ohjandusen form om unitarine prezidentine tazovaldkund äjiden partijoiden
sistemanke.

Parlament om kaks'kodine Nacionaline Suim (ruand.: Inteko Ishinga Amategeko).
Üläkodi, Senat (ruand.: Umutwe wa Sena), kogoneb 26 ühtnijad, heiden
valdatusiden strok om 8 vot. Alakodi, Ezitajiden Kodi (ruand.: Umutwe
w'Abadepite), mülüb 80 ezitajad-ühtnijad, valitas heid 5 vodeks (53 — kaikel
rahvahal, 24 našt — taholižiš nevondkundoišpäi, kaks' ristitud — norištospäi da
üks' invalidoišpäi).

Ruandan prezidentan järgvaličendad oliba vl 2010 elokun 9. päiväl. Nügüdläine
Pol' Kagame-prezident sai 93,08%, se om hänen kahtenz' strok. Parlamentan
järgvaličendad oliba vl 2013 sügüz'kun 16.-18. päivil.

Ruandas om 5 agjad (provincijad) (intara). Agjad alajagase 30 administrativižhe
rajonha (akarere), a ned — sektoroihe.

Ruandas elädas heimod: hutulaižed — 84% (bantukel'žed), tutsilaižed — 15% (hö
oma hamitalaižed), tvalaižed — 1% (pigmejad).

Ruandan toižed sured lidnad (enamba 100 tuh. ristitud vl 2010, surembaspäi
penembha): Ruhengeri, Gisenji, Butere.

Vl 2012 Ruandan päeksport oli kofe (26%), tin (24%), cirkonii (16%), čai (9%);
toine eksport — teraz (2%), koza- da lehmännahkad (2%), lumiavtod da
gol'fmašinad (1%).



https://vep.wikipedia.org/wiki/Pohjoi%C5%BEamerik

Pohjoižamerik (angl.: North America, fr.: Amérique du Nord, isp.: América del
Norte, Norteamérica, actek.: Ixachitlān Mictlāmpa) om kontinent. Se da
Suviamerik mülüdas Man kuivha Amerik-palaha. Sijadase pohjoižel i päivlaskmaižel
šurupoliškoil.

Pind lähižidenke saridenke — 24,2 millionad km². Eläjiden lugu — 565 mln (2013).
23 valdkundad da 22 rippujad territorijad sijadasoiš Pohjoižamerikas, no niiden
keskes vaiše koume oma sured: Kanad, AÜV i Meksik.

Pohjoižamerikan sariden pind om läz 3,9 mln km², kaikiš suremb niišpäi om
Grenland (2,176 mln km²). Sarištod: Kanadan Arktine sarišt, Vest-Indii (Kariban
sared, Bagaman sared da tž.), Aleutan sared. Järedad pol'sared: Labrador, Aläsk,
Kalifornii, Florid, Jukatan.

Kaik klimatižed vöd oma kontinental päiči ekvatorialižes vönes. Pohjoižamerikan
päivnouzmaižed randad lainištab Atlantine valdmeri, sen Meksikan laht da Kariban
meri, suvipäivlaskmaižed da päivlaskmaižed randad — Tün' valdmeri, pohjoižed
randad — Jävaldmeri. Beringan sal'm sijadase Päivnouzmaižen Azijan i
Pohjoižamerikan keskes. Panaman röun Kolumbijanke lugetas röunaks
Suviamerikanke.

Mississipi Missuri-ližajogenke, Makkenzi, Jukon, Ph. Lavrentijan jogi,
Rio-Grande, Saskačevan, Arkanzas, Kolumbii, Kolorado i Ogajo oma Pohjoižamerikan
znamasižed joged. Järedad järved oma Sured järved (Üläjärv, Erinjärv, Guronjärv,
Mičiganjärv i Ontarionjärv), Sur' Kondjanjärv, Sur' Orjanjärv, Sur' Solakaz
järv, Vinnipeg da Atabask. Kaikiš korktemb čokkoim om Denali-mägi (enzne
Makkinli, 6194 m) AÜV:oiden Aläskas. Kaikiš alahamb čokkoim om Surman alangištos
(-86 m) AÜV:oiden suvipäivlaskmas.

Amerikanistik om disciplin, tedoidab AÜV:oiden (erasti Kanadan-ki) politikad,
istorijad, geografijad, oiktusen da ižandusen sistemid, kundad da sen kul'turad.



https://vep.wikipedia.org/wiki/Oslo

Oslo (mugažo kirjutase norvegijan kelel, no virkmine — [Ušlü] vai [Uslü]) om
Norvegijan pälidn da kaikiš suremb lidn. Se om olmas mugažo kommunaks da ühteks
19 norvegižes agjaspäi (fül'ke).

Oslo-agj om kaikiš suremb Norvegijas eläjiden lugun mödhe da kaikiš penemb
pindan mödhe. Vl 2013 eläjiden lugu oli 623 966 ristitud. Lidnan pind — 454,03
km², saum vezid — 6%. Oslo om ümbärtud Akershus-agjal (kahtenz' ristituiden
lugun mödhe), kudamban tobmuden organad sijadase pälidnas.

Oslo mainitase ezmäižen kerdan Sturlusonan Storrin islandižes skal'das. Siš om
kirjutadud, miše Haral'd III-kunigaz pani lidnan alusen vl 1048. Nimituz
znamoičeb «Lo-jogensu». Lidn oli olmas mugoižen nimenke vhesai 1624. Sid' vhesai
1925 sen nimi oli Hristianii (norv. Christiania) da Kristianii (norv.
Kristiania).

Olso seižub ühtennimižen fjordan randal 23 metrad keskkorktusil, sijadase sen
kaikiš pohjoižembas palas, Piterinke ühtel levedusel, no 20° päivlaskmaižemb. Om
nell'kümne sart da 343 reskveden järved lidnan röunoiš.

Lidn alajagase 15 administrativižhe rajonha (norv. bydel). Mugažo voz'sadalpäi
19. lidn jagase päivlaskmaižhe (Vestkanten) da päivnouzmaižhe (Ostkanten)
polihe.

Avtobusad, tramvaid, metro oma kundaližeks transportaks, mugažo likutimvenehed
oma tulmha ujuden lähiden saridennopäi. Metro (norv. T-banen i Oslo) om olmas
vspäi 1966, vl 2012 siš om 97 stancijad (16 — manaluižed), 6 jonod da 85 km
raudted.



https://vep.wikipedia.org/wiki/Mustm%C3%A4gi

Mustmägi, Černogorii vai Montenegro (mustm.: Црна Гора, Crna Gora, nece om täuz'
oficialine nimituz), om tazovaldkund Evropan suvipäivnouzmpoles, Balkanan
pol'saren Adriatižel randištol. Pälidn da kaikiš suremb lidn om Podgoric.

Vl 2006 kezakun 3. päiväl Mustmägi tedoti ripmatomudes Serbijan da Mustmägin
Konfederacijaspäi referenduman satusiden mödhe.

Mustmägi om mavaldkundröunoiš Horvatijanke päivlaskmas (röunan piduz — 14 km),
Bosnijan da Gercegovinanke lodehes (225 km), Serbijanke pohjoižpäivnouzmas da
Kosovonke suvipäivnouzmas (ühtes 203 km), Albanijanke suves (172 km). Ühthine
röunoiden piduz om 614 km.

Mustmägin suvipäivlaskmaižed randad lainištab Adriatine meri. Randanpird om
293,5 km.

Valdkundan kaikiš korktemb čokkoim om Zla Kolat-mägenoc, 2534 m valdmeren pindan
päl.

Valdkundan pämez' om prezident (kaik rahvaz valičeb händast videks vodeks).
Prezidental om kahtenden strokun voimuz. Nügüdläine Filip Vujanovič-prezident
radab vspäi 2003.

Mustmägin parlament (mustm. Skupština Crne Gore) om üks'kodine, se mülüb 81
ühtnijad (76 heišpäi valitas kaikel rahvahal, 5 ezitajad albanižes
rahvahanvähembusespäi, kaik hö ratas nell' vot).

Radonoigendai tobmuz om Mustmägin ohjastuz (mustm. Vlada Crne Gore), parlament
vahvištab sen mülükundan prezidentan taričendan mödhe.

Mustmägi alajagase 21 municipalitetha (mustm. opština) da sen ližaks 2
lidnümbrikho Podgorican südäimes.

Mustmägin toižed surembad lidnad (enamba 20 tuh. ristitud vn 2003
rahvahanlugemižen mödhe, surembaspäi penembha): Nikšič, Plevl'.



https://vep.wikipedia.org/wiki/Kuba

Kuba (isp. Cuba), oficialižikš — Kuban Tazovaldkund (isp. República de Cuba),
oficialitomikš vspäi 1959 — Joudjuden Sar', om sar'hine valdkund Kariban meren
pohjoižpalas. Sen päine da kaikiš suremb lidn om Havan.

Vl 1895 sügüz'kus Kuba tedoti ičeze ripmatomudes Ispanijaspäi. Vl 1898 tal'vkun
10. päiväl Ispanii tundišti sidä da tegihe Kuban dominionaks, no päliči severdan
kus ispaniž-amerikaine soda zavodihe, i Kuba putui AÜV:oiden ohjandusen alle. Vl
1902 semendkun 20. päiväl Kuba sai ripmatomut okkupacijan lopindan satuseks da
tegihe tazovaldkundaks.

Valdkund otab Kuban saren, Huventud-saren da äjiden penembiden sariden
territorijoid Suriden Antiliden sariden mülündas. Kuba om jagadud
Pohjoižamerikaspäi Atlantižen valdmeren Floridan sal'mel pohjoižes da Jukatanan
sal'mel päivlaskmas. Matkad AÜV:oihesai Floridan sal'men kal't om 180 km (kaikiš
kaidas sijas), Gaitihesai Tulleipol'žen sal'men kal't — 77 km, Jamaikahasai
Kolon-sal'men kal't — 140 km, Meksikhasai Jukatanan sal'men kal't — 210 km.
Saren piduz päivlaskmaspäi päivnouzmha om 1250 km. Kariban meren randanpird om
3735 km.

Kubal eile valdkundröunoid madme. Guantanamon sodameribaz om anttud kortomha
AÜV:oile Kuban territorii röunanke 28,5 km madme.

Londuseližed pävarad oma kivivoi, londuseline gaz, metallad (raudkivend, vas'k,
kobal't, hrom, nikel'), azbest; toižed varad — silikatad, keitandsol, mec,
mahuz.

Rahvahan Tobmuden Nacionaline Suim (isp. Asamblea Nacional del Poder Popular) —
se om üks'kodine valdkundan parlament. Deputatoiden lugu om 614 ristitud, heid
valitas kerdan 5 vodes. Parlament formiruib ohjastusen da paneb sen pämehen, a
mugažo Valdkundan Nevondkundan (31 ühtnijad) pämehen, radnikusele.

Nügüd' ohjastusen pämez' da Valdkundan Nevondkundan pämez' om üks' person, Raul'
Kastro. Hänen valdatusiden strok om 5 vot.

Administrativiž-territorialižikš Kuba alajagase 16 agjaha (provincijha) (isp.:
provincia) da specialižhe Huventud-municipijha. Kaik agjad alajagase
municipijoihe (isp.: municipio), niid om 169.

Kuban toižed järedad lidnad (enamba 200 tuh. ristitud, surembaspäi penembha):
Santjago de Kuba, Kamaguei, Ol'gin, Guantanamo, Santa Klar.

Vl 2009 Kuban päeksport oli nikel' (16%), sahar (13%), zelläd da vakcinad (13%),
sigarad (10%); toine eksport — vin (5%), merenproduktad (3%), toižed metallad
(2%), cement (2%), kivivoi (1%), raud (1%).



https://vep.wikipedia.org/wiki/Kitain_sur%27_sein

Kitain sur' sein (kit.: 長城 / 长城, pin'jin' Chángchéng, sana sanha: «Pit'k sein»
vai kit.: 萬里長城 / 万里长城, pin'jin' Wànlǐ Chángchéng, sana-sanhal'ne känduz: «Pit'k
sein 10 tuhad liden pitte») — kaikiš järedamb arhitekturine muštnik mail'mas.
Sein seižub Kitain pohjoižes, se om 8851,9 km pitte sarakoidenke (toižid
andmusiden mödhe — 21 196 km). Sauvomine vedihe 3. voz'sadaspäi edel m.e. 1644
vodhesai. Sein om kaitud valdkundal, mülüb UNESCO:n Mail'man kul'turjäl'gusiden
objektoiden nimikirjuteshe.

Lödud savespäi seinän ezmäižiden paloiden sauvomine zavodihe 3. voz'sadal edel
m.e., Toradajiden Valdkundoiden aigan (475-221 vv. edel m.e.), kaičemha
valdkundad hunnulaižid vaste. Läz millionad ristituid ühtni sauvondas, toižin
sanoin, sen aigan eläban ristitišton videndez. Saudud sein fiksiruiži sel'ktas
kitajižen civilizacijan röunoid. Sein abutiži ühtištuda maid imperijha: tombai
severz' sadud vägestaden car'kundoid ližaduihe sihe.

Järedad valdkundad röunoidenke pohjoižpoles — Cin', Vei, Jan' da Čžao —
sauvoškanziba seinid röunoil kaičemha ičtaze kalaidajiš heimoišpäi. Keskuzkitain
tazangišton šingotajad eländpunktad kätihe torguindan järedoikš keskusikš. Se
azj maniti kalajdajid heimoid, i hö zavodiba tehta londoid paksus nenihe
lidnoihe In'šanin tagapäi. Vei-valdkund libui seinäd Cin'-valdkundan röunal läz
353 vot edel m.e., Cin'- i Čžao-valdkundad sauvoiba seinäd läz 300 vot edel
m.e., Jan'-valdkund — edel 289 vot edel m.e.. Möhemba erazvuiččid
seinkonstrukcijoid kätihe ühthižeks sauvuseks.

Ani Cinin aighasai seinän znamasine pala sauvoihe järgeližiš sijaližiš
materialoišpäi trambuindan abul. Saven da kločkiven šoiduid pressuihe
vicasižiden vai rogosižiden cinovkoiden keskhe. Erašti kävutihe kuivatud
päiväižel savičud.

Cin' Šihuandi-imperatoran tobmuden aigan Kitain valdkund ühtištui i sai lujad
vägevut. Mugoi varmed kaičend kalaidajiš heimoišpäi pidab sille, kut nikonz edel
sidä aigad, i Cin' Šihuandi andab käsköd Suren seinän sauvondas pidust'
In'šanid. Olnuzid seinid kävutihe sauvomižhe, niid varmitihe, korgoitihe,
ühtenzoittihe uzil paloil da jätksihe. Sen ühtes, paloid valdkundoiden keskes
murenzihe sauvondmaterialha. Men Tän'-käskmez' oli pandud ohjandamha seinän
sauvomižel.

Cinin aigan erasil paloil kävutaškanzihe kiviapakoid, niid panihe ahthas toine
toiženke lödud man šoiduidme. Kivesižed konstrukcijad libuihe Seinän
päivnouzmas. Ku ei olend kivid sijaližiden sauvondmaterialiden keskes, ka
sauvoihe surt pudotest (päivlaskmaižed mad, nügüdläižiden Gan'su i
Šensi-provincijoiden territorijal).

Han'-dinastijan tobmuden aigan (v 206 edel m.e. — v 220 m.e.) Seinäd jätksihe
päivlaskmpolehe Dun'huanhasai (Gan'su-agj). Mugažo vahtčuhundusiden jono oli
saudud. Se jätksihe rahvahatoman man südäimehe i oli tarbhaine kaičemha
torguindkaravanoid kalaidajiden heimoiden londoid vaste. Han'-dinastii
udessünduti da sauvoi seinid läz 10 tuhad km pitte, nece lugu om kahthe kerdha
enamba mi Cin'-dinastijan aigan, arheologiden melen mödhe.

Czin'-dinastii zavodi sauda seinid 12. voz'sadal. Necen aigan imperatorad
mobiliziruiba radmaha 750 tuhazesai ristituid kaikenaigašti.

Kaitud tähäsai Suren Seinän palad oma saudud Min-dinastijan aigan (1368-1644)
tobjimalaz. Sil aigal savičud da kiviblokoid ottihe päsauvondmaterialikš, ned
andoiba konstrukcijale varmdust enamba. Min-dinastijan tobmuden aigan Sein
oigeni päivnouzmaspäi päivlaskmha Pakuižen meren Bohai-lahten randaspäi
(Šan'haiguan'-zastav) nügüdläižiden Sinczän- da Gan'su-agjoiden röunhasai
(Juimen'guan'-zastav).

Seinän suruded oliba erazvuiččed tahoidme. Keskmäižed parametrad oliba: korktuz
— 7,5 m, piidenke — 9 m, pän leveduz — 5,5 m, alusen leveduz — 6,5 m.

Čuhundused oma seinän ühthižeks palaks. Libutadud edel seinän sauvondad
čuhundused oliba ottud seinän südäimehe. Mugoižed čuhundused oma penemban
levedusenke paksus, mi sein, i niiden sijadused oma statjaližed. Ühten aigan
seinänke saudud čuhundusid panihe 200 metrhasai matkad toine toižespäi, se om
tomaran lendusen edhuz. Čuhundused oma erazvuiččed arhitekturižen planiruindan
mödhe. Čuhundusen kaikiš levitadud toižend om kaks'žiruine, oigedsaumaine ku
kacta ülähänpäi. Mugoižed čuhundused oma parangonke i reiguidenke toran täht
ülähän. Signalčuhundused sijazihe seinädme kahten koprin nägubuden röunal (läz
10 km), niiden päilpäi kaceltihe vihalaižid heiden tulendan aigan da oigetihe
signalid.

Kaks'toštkümne verajad om saudud seinän südäimehe läbiajandan täht. Aigan mändes
varmitihe niid, kätihe vägevikš zastavoikš.

Kitajižiden tedomehiden melen mödhe, Min-dinastijan aigan sein tegihe
sodavällüden i kapituläcijan simvolaks järgenduseližiden varvariden edes. 17.
voz'sadal Van Situn-istorijantedai da runokirjutai sädi necen runon:

Evropalaižiden mel'hetartuz hödhüvižes sauvuses čududeli Cinan aigan
kitajalaižid.

Sein sai ut znamoičendad Kitain nügüd'aigaižes literaturas. Se kätihe rahvahan
sättundan elole da sädandvägevuden simvolaks, ripmata sodakävutandan
satusetomuzišpäi. Mugoi Mao Dzedunan virkand om kirjutadud seinäl läz tulendad
restavriruidud palaha: «Ku sinä ei olend Kitain Surel Seinäl, ka ed ole todesine
kitajalaine».

Turistsijiden irdpolel sein mureneb hilläšti londusen painmižen al (kovad
tulleid, valeged, letetorokad), mugažo mehen radmine valatoitab (intensivine
maižanduz, kiven otand külid sauvomižhe, avto- da raudteiden sauvond pidust'
seinäd, graffitin pirdand).



https://vep.wikipedia.org/wiki/Kartohk

Kartohk vai Kartofin vai Mugulantoi paslön (latin. Solánum tuberósum) om
äivoččiden mugulakahiden heinäsižiden kazmusiden erik. Se mülüb
Paslönanvuiččed-sugukundan (Solanaceae) Paslön-sughu (Solanum). Kartohkan
mugulad oma znamasine sömprodukt. Sen erineden, zelemunad (kartohkan morijad
plodud) mülütadas solanin-glikoalkaloid. Kartohkan muguloil om mugoine ičend,
miše ned vihötadas päivänvauktas da lämoiš. Kaks' azjad — vihand muju vai karged
magu — oma morimen olendan olmas tundused muguloiš, niiden kävutand sömhä vedab
ristituid da živatoid morindha natodeližikš.

Vl 1596 Kaspar Baugin pani kartohkan nügüdläižen tedonimen ičeze «Theatri
botanici»-tedotös. Möhemba Karl Linnei kävuti necen nimen ičeze «Species
Plantarum»-tedotös (1753).

Seikh om but'kesine da tahkosine. Seikhen manalaine pala pästab pit'kid vezoid —
stolonid, 15-20 sm pitte, a erasil sortuil 40-50 sm pitte.

Kartohkan lehtez om muzavihandan mujun, keskustoikaz paratomiž-höunehvuitte
alajagusidenke. Se kogoneb agjahižes palaspäi, laptpaloiden severziš paroišpäi
(3 - 7) vastaten, a mugažo paluzišpäi niiden keskes. Agjahine pala om paratoi.
Toižed oma parakahad palad, nimitadas niid järgendusen mödhe — ezmäine par,
kahtenz' par i m.e. (lugedas agjahižen palan augotaden). Palad da paluded išttas
penil värtmuzil, pened värtmuded išttas pävärtmudel, kudamban alapala vajehtub
vardeks.

Änikod oleskeldas vauktoikš, ruskedvauvhikš da sinivauvhikš. Ned kazdas
ššitk-ühtheänikištol seikhen ladval. Änikon mallüt da vencut oma vižpalaižed.

Stolonad — manaluižed vezad — kazdas idülehtesiden kaimloišpäi seikhen
manaluižes palas. Stolonad sangištudas ičeze agjoiš, ka muga uded mugulad
zavottäs-ki, ned oma toiženlaižed vezad. Muguloiden kaik südäin kogoneb täuttud
trahmalal tahkosižiš stajišpäi, a kored — hoikan šoidun tüpüzkudehespäi
(fellogenaspäi). Mugulad ehttäs elokul-sügüz'kul.

Kartohkan vihandad vegetativižed palad mülüdas solanin-alkaloidad. Nece solanin
kaičeb kazmusid bakterialižes vigastusespäi da gavedid vaste. Vihoštadud
kartohkmugulad oma paganad.

Kartohkan kodima om Suviamerik, sigä om voimuz löuta konduseližid kartohkoid
ühtei. Kartohkan kul'tivacii (ezmäižikš londuseližiden kazmusiden ekspluatacii)
zavodihe läz 9 — 7 tuhad vot tagaz nügüdläižen Bolivijan territorijal.
Indejalaižed kävutiba sömhä da jumaloičiba sidä, hengestadud olijaks lugeten.

Vl 1551 Sjesa de Leon satoi kartohkad ezmäižen kerdan Evropha (Ispanijha),
Peruspäi pörduden. Kartohkan kävutand sömhä Evropas todestadas ezmäižen kerdan
mugažo Ispanijas: vl 1573 sidä znamoitihe osttud Iisusan Veren-läžundkodin täht
(Seviljas) keitmižiden keskes. Edesižel aigal maižanduzkul'turan leviganzihe
Evropan madme. Ezmäi evropalaižed ottihe kartohkad morijaks dekorativižeks
kazmuseks.

Francine Antuan Ogüst Parmantje-agronom (1737—1813) ozuti lopuks, miše kartohk
om hüvämaguine da küllästai kazmuz. Hänen edheandmižen jäl'ghe kartohkan
päzumine zavodihe Francijan provincijoihe, a sid' toižiden valdkundoiden maihe.
Konz Parmantje oli elänu völ, kartohkan leviganduz vägesti sömännäl'gan da
cingan francijalaižil.

XIX. voz'sadan keskes kartohkan satusetomuz vei massnäl'gha Irlandijas.
Patogenine Phytophtora infestans-bakterii tegihe sen azjan ühteks süišpäi, se
kucui fitoftorozan. Kümnevoz'ne näl'g lujeni sijaližiden ristituiden emigracijad
Pohjoižamerikha.

Kartohkan päzund Venämaha om sidoiš Petr I-carihe. XVII. voz'sadan lopul hän
oigenzi pälidnha muguloiden havadon Alamaišpäi oigendamha edesižes gubernijoidme
kazvatamha. Kaiken XVIII. voz'sadan aigan kartohkad anttihe laudale
aristokratijan pertiš päazjas, a manmehed ei otnus kartohkoid kävutamha, sikš
miše morihe niiden ploduil paksus. Valdkundmehed levitaškanzihe maksutomid
instrukcijoid, kitihe manmehid kaikenvuiččikš, i Nikolai I-carin aigan
kartohkoid kazvatihe äjil sijil jo. XIX. da XX. voz'sadoiden röunal Venäman
kartohkmad ottihe 1,5 mln gektarad, i nece maplod lugetihe «toižeks leibäks»,
ühteks päižiš söndtavaroišpäi.

Meiden päivil kartohkoid kul'tiviruidas venon vönel kaiked mašurudme. Kartohkan
mugulad oma Pohjoižen mašurupoliškon rahvahiden znamasine sömän racionon pala.
Nened mad kazvatadas surembaižid kartohkan satusid (2011, surembaspäi penembha):
Kitai, Indii, Venäma, Ukrain, AÜV, Saksanma, Pol'šanma, Bangladeš, Francii da
Vaugedvenäma. Vl 1995 kartohkoid ezmäižikš maploduiden keskes kazvatihe kosmosan
arvoimižil.

Muguloiden himine mülünd rippub sortuspäi, kazvatusen arvoimižišpäi (klimat, sä,
mahusen tip, heretused, agrotehnik), küpsudespäi, varadusen arvoimižiš da
strokušpäi.

Keskkartohkas oma (%): vezi 75%; trahmal 18,2; azotakhad substancijad (toreh
vaiktuš) 2; saharad 1,5; kuidsubstancijad 1; razvad 0,1; titruidud muiktused
0,2; fenolakahad substancijad 0,1; pektinad 0,6; toižed organižed ühtnendad
(nukleinmuiktused, glikoalkaloidad, gemicellülozad) 1,6; mineralad 1,1.

Kartohkan sortud erinedas kuividen substancijoiden südäiolendan mödhe: korged
(enamba 25%), keskmäine (22-25%) da madal (penemba 22%). Neniden substancijoiden
keskes trahmal otab 70-80%. Se sijadase stajiš šoiduikahiden muruiden olendas
20-40 mkm surtte. Möhänehtijoiš sortuiš trahmalad om enamba.

Muguloiš mülüdas vitaminoid (mg/100 g): C 12; B1 0,11; B2 0,66; B6 0,22; PP
0,57; K da karotinoidad.

Tuhkan mülü mugulas läz 1%, sidä kesken (mg%): K2O — läz 600, P — 60, Mg — 23,
Ca — 10. Mugulan mineraližed substancijad legigatas erazvuiččikš: kaikiš enamb
niid kores, a ezipalas om enamba mi mugulan aluses. Mineraližed elementad oma
muglsolikš, nened oma hüväsegojad, pid'oiteldas veren mugltazoolendad.

Kartohkan 300 grammiden kävutand sömhä tob ristitun elimile, päiveznormha
rindataden: enamba 10% energijad, läz täuzin C-vitaminad, kalijan normad — läz
pol't, 10% fosforad, 15% raudad da 3% kal'cijad.

Kartohkad äikerdoitas vegetativižikš — kesksuruden muguloil vai muguloiden
paloil, a selekcijan täht — semnil-ki. Muguloid ištutadas maha 5-10 sm süvüdele.

Muguloiden urbiden idändan maha process zavodiše +5...+8 C° lämudel, sen ühtes
lämuden optimum om +15...+20 Cel'sijan gradusan röunoiš. Miše fotosintez oliži i
kazmusen seikhed, lehtesed kazvaižiba da änikoičižiba, pidab +16...+22 gradusad
lämäd. Mugulad sätas tobman palan öl +10...+13 C° il'mtemperaturan aigan. Korged
lämuz (öl — läz +20 C° da sen enamba) kucub lämuzdegeneracijad (järgpol'vel
linneb lujas pen' produktivižuz). Halad -2 C° surtte vigastadas orahaižid da
norid kazmusid.

Kazmuz job veden kaikiš surembad verdad ičeze änikoičemižhe da muguloiden
sädamižhe. Veden liig tob pahut kartohkale.

Natin da muguloiden formiruimižhe mänetase äi sötaisubstancijoid. Ku satuz om
200-250 centnerad gektaralpäi, ka kazmused ottas necen gektaran mahusespäi
100-175 kg azotad, 40-50 kg fosforad da 140-230 kg kalijad.

Parahim mahuz kartohkan kazvatusen täht — maturbiž, hahk mecmahuz, mustma,
kuivatoittud turbazso; mehanižen tundusen mödhe — savekaz čuruma, kebn da
keskmäine savik. Tarbiž valita rohlad mahust, sikš miše kingitadud mahuz sündub
pun'kuižid da formatomid muguloid.

Kaliisolad oma parahim heretuz, sid' lujauh, sambutadud mouc, here.
Azotheretusiden liigad mas ei sa, sikš miše ned lähttas kartohkbarbihe, sil-žo
aigal muguloid sädase vähän.

Küpsuden strokun mödhe (küpsuden zavodind): üläaigaližed (34-36 päiväd),
aigaližed (40-50), keskaigaližed (50-65), keskmäižed (65-80), möhäižed (80-100
päiväd). Küpsuden täuz' strok sase 15-20 päiväd ližaten. Kaikiš suremb
satusenmär om vegetacijan lopus. Kazvatusen minimaližel strokul kartohk tob läz
pol't voimusišt satust, sen tagut kartohk mäneb kazvatamha eskai Edahaižes
Pohjoižmas, hot' vegetacijan pord sigä om penemb 60 päivid vodes. Venäman venon
klimatan zonal om voimuz kazvatada 2 satust vodes, vaiše pidab valita sortuid
oikti.

Kartohk mülütab limonmuiktust enamba toižid muiktusid. Muguloiden ümbriradmižen
trahmalaks aigan, trahmalan 1 tonnale sadas ližaks 1 kg da enamba limonmuiktust.

Muguloid mugažo vaumitas hilil, hauttas, räkištadas fritüral (frikartohk) da
necita (räkištadud kartohk).

Kartohkoid kävutadas kebnoiden da koverikahiden blüdiden slokostmähä:
kartohksalat, kartohktučkuižed, kartohkmunarič, keitosed, surustused čipsoiden
karččeks, paštatesed (kartohkplotuškad, kartohkleib, avol'jaižed pirgad).

Muguloiden verez südäivezi da kartohktrahmal kävutadas ümbrivalatajaks da
palatusenvastaižeks abutuseks südäikohtun da soliden läžundoiden aigan:
südäikohtun südäisatatez, kahtentoštkümnen sor'men solen südäisatatez, a mugažo
gastrit südäikohtveden lujetud muiktusenmäranke. Hengenpoltandan aigan om
tarbhaižeks söda üht čapeltud henošti kartohkad.

Sadud kartohkaspäi trahmal om päsubstancii putkotusiden vaumičemha, sidä
kävutadas täudimeks zell'tuhkoiš da tabletuziš.

Rahvahanmedicin kävutab törkitud veresid kartohkoid nahkan vigastusen aigan
(oz., egzem). Hulad keittud törkitud mugulad kävutadas hengaiduzteid da tävun
läžundoid vaste, tarbiž henktä vaiše keittud hulan kartohkan puruil.



https://vep.wikipedia.org/wiki/Ka%C5%BEi

Kaži vai Kodikaži (latinan kelel: Félis silvéstris cátus) om kodiživat,
popularižemb (koirha rindataden) «živat-kompan'jon». Kodikaži om Kažinvuiččiden
(vai Kažiden) sugukundan (Felidae) lihansöi (Carnivora) imetaiživat.
Nügüd'aigaižen biologižen sistematikan mel'pidegen mödhe kodikaži (Felis
silvestris catus) om meckažin (Felis silvestris) alaerik.

Kaži mecadab üksnäze. Se mecadab nühtajid da toižid penid živatoid. Kaži om
mugažo socialine živat; hän kävutab kommunikacijan täht kulundan signalad,
feromonad da hibjan likundoiden levedan diapazonan. Nügüd' Mas om 600 mln
kodikažid da 200 kodikažin sugud.

Keskmäine kažin hibjan piduz händata om 60 sm, händan piduz om 25—35 sm. Kaikiš
järedamban kodikažin piduz Ginnessan rekordoiden kirjas om 121,9 sm. Keskmäine
tervhen kažin hibjan veduz om 2,5 — 6,5 kg, no voib vastata surembid-ki kažid (6
— 9 kg). Meinkunan da sibirin suguiden kažiden veduz om 11,5 — 13 kg. Hö voidas
sabustada 20 kilogrammad — nece om razvdusen jäl'guz.



https://vep.wikipedia.org/wiki/Gan

Gan (angl.: Ghana), täuz' oficialine nimi — Ganan Tazovaldkund (angl. Republic
of Ghana), om äirahvahaline valdkund Päivlaskmaižes Afrikas. Edel 1957 vot sidä
nimitihe Britanijan Kuldrand:aks. Pälidn da kaikiš suremb lidn om Akkr.

Jäl'gmäine Konstitucii oli ottud vl 1992 sulakun 28. päiväl kaiken rahvahan
referendumal da tuli väghe.

Gan om mavaldkundröunoiš Kot d'Ivuaranke päivlaskmas (röunan piduz — 720 km),
Burkina Fasonke lodehes da pohjoižes (602 km), Togonke päivnouzmas (1098 km).
Ühthine röunoiden piduz om 2420 km. Ganan suvižed randad lainištab Atlantižen
valdmeren Gvinejan laht, randanpird om 539 km. Veden saum om 4,61% (11 tuh. km²,
sidä kesken Vol'tan vezivaradim).

Gan sijadase severz' gradusad pohjoižpolehe ekvatoraspäi, sen tagut klimat om
subekvatorialine mussonine, neps suves da kuivahk pohjoižes. Vodes kuiv- da
vihmsezonad vajehtelese keskneze, no tal'vel om kuivamb.

Londuseližed pävarad oma kuld, hobed, kivivoi, almazad tegimišton täht,
boksitad, marganc; toižed varad oma mouckivi, mec, londuseline kaučuk, kala,
keitandsol, gidroenergii.

Ohjandusen form om unitarine konstitucine prezidentine tazovaldkund. Valdkundan
pämez' om prezident. Hän-žo om ohjastusen-ki pämeheks da armijan päkäsknikaks,
valičese kaikel rahvahal nelläks vodeks, paneb varaprezidentad radsijha.
Prezident paneb radsijha ministrid, parlament vahvištab tobjad palad heišpäi.

Parlament (angl.: Parliament of Ghana) om üks'kodine. Kaik rahvaz valičeb sen
275 ühtnijad mugažo nelläks vodeks.

Ganan Generaližed järgvaličendad oliba vl 2012 tal'vkun 7. da 8. päivil,
änestihe prezidentad da parlamentan kandidatoid kerdalaz. Nügüdläine prezident
om Džon Dramani Mahama (sai 50,70%).

Gan alajagase 10 agjaha (angl.: region). Agjad alajagase 6 metropolijan
ühthižkundha (surhe lidnha) da 55 municipaližhe ühthižkundha. Municipaližed
ühthižkundad — 212 ümbrikho (angl.: district). Kaik om 275 valičemižümbrikod
(angl.: constituency). Municipaližed ühthižkundad mugažo alajagase 58
lidnnevondkundha, 108 zonnevondkundha da 626 territorijankundha. Lopuks, kaik om
läz 16 tuhad sijaližid komitetoid.

Toižed sured lidnad (enamba 500 tuh. ristitud vl 2012, surembaspäi penembha):
Kumasi, Tamale. Vl 2013 kaik oli 14 lidnad enamba mi 100 tuh. eläjidenke.

Vl 2012 Ganan päeksport oli kuld (44%), kivivoi (18%), kakaonbabud (14%); toine
eksport oli kakaopast (2%), kakaovoi (1%), pumaterialad (1%).



https://vep.wikipedia.org/wiki/Gambii

Gambii (angl.: The Gambia [ˈɡæmbiə]), täuz' oficialine nimituz — Gambijan
Islamine Tazovaldkund (angl.: Islamic Republic of the Gambia), om valdkund
Päivlaskmaižes Afrikas, Atlantižen valdmeren randpolel. Sen pälidn om Banžul.

Jäl'gmaine Konstitucii oli hüvästadud kaiken rahvahan referendumas vl 1996
elokul da tuli väghe vl 1997 vilukun 16. päiväl. Vl 2015 tal'vkun 12. päiväl
edeline Jaija Džamme-prezident tedoti Gambijad Islamižeks Tazovaldkundaks, islam
om valdkundaline religii.

Gambii om anklav Senegalan südäimes, otab Gambii-jogen molembid randoid päiči
sen niškoid. Territorijan kaikiš levedamb sija pidusen mödhe om 48 km läz
jogensud, sigä-žo Gambii-jogen kaikiš suremb leveduz — 16 km. Valdkund om läz 4
sadad kilometrad pitte.

Gambii om mavaldkundröunoiš Senegalanke pohjoižes, päivnouzmas da suves, röunan
piduz — 749 km. Valdmererandanpird om 80 km päivlaskmas. Veden pind — 1295 km²
(11,4 % valdkundan territorijad).

Mererandaline tazangišt vajehtab kukhiže. Valdkundan südäimehe, päivnouzmas, om
letkesine plato. Sen kaikiš korktemb čokkoim om Rusked kall', 53 m valdmeren
pindan päl.

Klimat om subekvatorialine, sättub maižandusen vedamha. Vodes om kaht sezonad
sel'ktoiden aigröunoidenke. Vihmsezonan aigan (kezaku-kül'mku) om räk, paneb
sadegid 1450 mm mererandpolel da 920 mm man südäimehe. Kuiv sezon om vilumb,
vedase kül'mkuspäi semendkuhusai, sen aigan kuiv harmatan-tullei puhub
Saharaspäi. Vilukun kesklämuz om +23...+24°C, semendkun-kezakun +27...+32°C
(räkämb päivnouzmpolele).

Londuseližed pävarad oma lete (stöklid tegemha kožui), titankivendod (il'menit
da rutil); toižed — cirkon, tin, kala.

Ohjandusen form om unitarine prezidentine tazovaldkund dominirujanke partijanke.
Valdkundan pämez' om prezident, hän-žo armijan päkäsknik da ohjastusen pämez'.
Prezident paneb varaprezidentad da ohjastusen ministrid radsijha (heile ei sa
olda parlamentan ühtnijoin). Konstitucijan mödhe, kaik rahvaz valičeb
prezidentad 5 vodeks, strokuiden lugu om röunadusita. Vaiše valitud parlamentha
ristitule sab olda kandidatan.

Parlament om üks'kodine Nacionaline Suim (angl.: National Assembly) 53
ühtnijanke. Kaik rahvaz valičeb sen 48 ühtnijoid, völ 5 ühtnijoid prezident
paneb radsijha. Valdatusiden strok om 5 vot.

Prezidentan järgenduseližed valičendad oliba vl 2016 tal'vkun 1. päiväl. Adama
Berrou om nügüdläine prezident, koumanz' lugul, sai 43,3%. Edeline Jaija
Džamme-prezident sai sijad vl 1994 sodakukerdusen satuseks, vll 1996-2016 hän
radoi valitud prezidentaks, nell' strokud jäl'geten, andoi valdoiktusid vl 2017
vilukun 21. päiväl Senegalan i Nigerijan sodavägiden tulendan jäl'ghe.
Järgvaličendad parlamentha oliba vl 2012 keväz'kun 29. päiväl, lindäs vl 2017
sulakun 6. päiväl.

Valdkund alajagase 5 agjaha (angl. Division «nevondkund») da 1 pälidnha, agjad —
33 ümbrikho (angl. district).

Kaikuččel vodel radnikad Senegalas, Mališ da Gvinejaspäi tuldas arahisad
obrädimha. Üks'jäine valdkundröun Senegalanke znamastadud hubin da seižub
varjoičendata. Gambijan eläjad mugažo voidas lähtta da pörttas tugedusita.

Gambijan toižed sured lidnad (enamba 50 tuh. ristitud vl 2007, surembaspäi
penembha): Serekund (kaikiš suremb lidn), Brikam. Kaik om 13 lidnad enamba 10
tuh. eläjidenke.

Vl 2012 Gambijan päeksport oli arahisan voi da pähkmed (kokospal'man, Brazilijan
da kešju-) (32%), sobad (14%), fruktad (10%), titankivend (5%); toine eksport —
maidproduktad, kala, čai, lete, kuld, akkumulätorbatarejad; äi tošteksportad
Senegalaspäi.



https://vep.wikipedia.org/wiki/Brunei

Brunei, täuz' oficialine form — Brunein Darussalaman Valdkund (malain Negara
Brunei Darussalam), om valdkund (sultankund), kudamb om olnu 16. voz'sadalpäi
Suvipäivlaskmpol'žes Azijas. Sen pälidn da kaikiš järedamb lidn om Bandar Seri
Begavan.

14. voz'sadaspäi valdkund nimitadas Barunai:kš. Nece sana om sündnu sanskritan
«varuṇ» (वरुण)-sanaspäi. Sil oma kaks' znamoičendad: valdmeri vai mifilogine
valdmeren rahkoi. «Borneo»-saren nimitusen sündund om mugoi-žo.

Valdkundan nimen täuz' oficialine form, Negara Brunei Darussalam malaikš,
«Brunei om kožundan olendsija» znamoičeb.

Vl 1984 vilukun 1. päiväl Brunei sai ripmatomut Sures Britanijaspäi. Sil-žo
päiväl valdkundan Konstitucii tuli väghe.

Brunei sijadase Borneo-saren lodehes. Se om röunoiš Malaizijanke (röunan piduz —
481 km), Malaizijan Saravak-štatan 30-kilometrine taho jagab valdkundan
territorijad kahthe polehe. Brunein lodehližed randad lainištab Kitain Suvimeri.
Valdmeren randan piduz om 161 km.

Valdkundan kaikiš korktemb čokkoim om Bakit Pagon-mägi, 1850 m mail'man meren
pindan päl. Pened joged langetas Kitain Suvimerhe.

Londuseližed pävarad oma kivivoi da londuseline gaz Kitain Suvimeren šel'fas;
erased toižed resursad: tropižed mecad (kattas man 75% territorijad),
londuseline kaučuk.

Brunei om unitarine islamine absolütine monarhii. Valdkundan pämez' om sultan.
Hän paneb viden nevondkundan ühtnijoid radsijha: Peitnevondkund, Valdištmen
Jäl'gusen Nevondkund, Religiinevondkund, Ministrišt da Käskusenandai Nevondkund.
Sultan om päministr, kaičendministr da rahaazjišton ministr. Ohjastuz kogoneb
sultanan läheližiš heimolaižišpäi päpaloin, ministrid om 8 ristitud sultanan
ližaks.

Parlament, Käskusenandai Nevondkund (mal. مجليس مشوارت نڬارا بروني Majlis
Mesyuarat Negara Brunei) om üks'kodine. Se mülüb 29 deputatad (sultan paneb heid
radsijha, heiden lugu rippub sultanaspäi).

Administrativiž-territorialižikš Brunei alajagase 4 ümbrikho (mal. daera), a ned
— 38 rajonha (mal. mukim).

Bruneiš eile lidnoid oficialižikš. Brunein järedad eländpunktad (vl 2011,
surembaspäi penembha): Bandar Seri Begavan, Kuala Belait, Seria, Džerudong.

Vl 2009 Brunein päeksport oli nozoltadud londuseline gaz (53%), kivivoi (44%);
toine eksport — sobad.



https://vep.wikipedia.org/wiki/Botsvan

Botsvan, täuz' oficialine nimi om Botsvanan Tazovaldkund (angl.: Republic of
Botswana, tsvanan: Lefatshe la Botswana) om valdkund Suviafrikas. Sen pälidn da
kaikiš suremb lidn om Gaborone.

Vl 1966 sügüz'kun 30. päiväl Botsvan tedoti ripmatomudes Sures Britanijaspäi da
sai ičeze Konstitucijad. Nece Konstitucii om väges nügüd'-ki, vn 2002
järgvajehtusidenke.

Botsvan om mavaldkundröunoiš Namibijanke päivlaskmas da pohjoižes (röunoiden
piduz — 1360 km), Zambijanke (penemb mi 1 km) da Zimbabvenke (831 km)
pohjoižpäivnouzmas, Suviafrikan Tazovaldkundanke suvipäivnouzmas da suves (1840
km). Röunoiden ühthine piduz — 4013 km. Botsvan om mererandatoi valdkund.

Valdkundan kaikiš korktemb čokkoim om Codilo-kukhiden Monalanong-kukkaz läz man
pälidnad, 1489 m meren pindan päl. Botsvanan 70% territorijad rahvahatoi
Kalahari-ma ottab. Kaikiš pidemb jogi om Okavango, se vaiše vihmakahil vozil
lankteb Zambezi-jogehe, a tobjimalaz necil jogel om kontinentansüdäimine del't
16 tuh. km² pindal (kaikiš suremb mugoine mail'mas), kudamb hajeneb Kalaharihe
vai järedoihe solakahiže Makgadikgadi-maihe. Limpopo-jogi om man
suvipäivnouzmaks röunaks.

Klimat om subtropine kontinentaline. Sädegoičeb 127 millimetraspäi
suvipäivlaskmas 635 mmhasai man pohjoižpäivnouzmas. Kezal päivän lämuz om
+22...+32°C, om sur' ero päivän da ön lämuziden keskes. Tal'vel halad
oleskeldas.

Ohjandusen form om prezidentiž-parlamentine tazovaldkund äjiden partijoiden
sistemanke. Valdkundan pämez' prezident, hän-žo om ohjastusen-ki pämez'.
Nacionaline Suim valičeb händast 5 vodeks (toižiden strokuiden om voimuz, niiden
lugu om röunamatoi). Prezidental om voimuz panda kel'dod parlamentan käskusihe,
hän voib heitta parlamentad ani.

Parlament om üks'kodine Nacionaline Suim (angl. National Assembly) 61
ühtnijanke. Kaik rahvaz valičeb parlamentan 57 ühtnijoid 5 vodeks, völ 4
ühtnijad enambusen partii paneb radsijha. Prezidentan radnikuz om parlamentižen
sisteman pala. Vejiden Nevondkund (angl. House of Chiefs, tsvan. Ntlo ya
Dikgosi) om nevoi parlamentale organ, ei mülü parlamentha.

Botsvan alajagase 9 küläümbrikho (angl. district) da 6 lidnümbrikho, a ned — 38
alaümbrikho (angl. sub-district). Ümbrikod mugažo alajadase 57 parlamentižhe
valičemižümbrikho (angl. parliamentary constituency).

Botsvanan toižed järedad lidnad (enamba 50 tuh. ristitud vn 2011
rahvahanlugemižen mödhe, surembaspäi penembha): Fransistaun, Molepolole,
Mogoditšane, Maun. Valdkundas om 25 eländpunktad enamba mi 10 tuh. eläjidenke
(2012).

Botsvanan päeksport (vn 2009) om torhad almazad (eksportan 62%), nikel' (13%),
lehmäliha, vas'k da kuld.



https://vep.wikipedia.org/wiki/Bolivii

Bolivii, täuz' oficialine form — Bolivijan Äirahvahaline Valdkund (ispanijaks:
Estado Plurinacional de Bolivia, kečuaks: Buliwya Achka nasyunkunap Mama llaqta,
aimaraks: Wuliwya Suyu, guaranikš: Tetã Volívia), om valdkund Suviamerikan
keskuzpalas. Sen oficialine pälidn om Sukre, no parlament da radonoigendajan
tobmuden organad sijadase La Pas-lidnas.

Valdkundan nimi anttihe Bolivaran Simonan oiktastuseks, hän oli üks' liderišpäi
ispaniž-amerikaižiden sodiden ripmatomudes aigan.

Bolivii om röunoiš Čilin (röunan piduz — 860 km) da Perunke (1075 km)
suvipäivlaskmas da päivlaskmas, Brazilijanke pohjoižes da pohjoižpäivnouzmas
(3423 km), Paragvajanke suvipäivnouzmas (750 km), Argentinanke suves (832 km).

Valdkundan kaikiš korktemb čokkoim om Saham-vulkan, 6542 m valdmeren pindan päl.
Leved Paragvai-jogi jokseb Atlantižhe valdmerhe, no valdkund om mererandatoi.

Londuseližed pävarad oma londuseline gaz, kivivoi, tin, cink; toižed oma
vol'fram, antimonii, hahktin, litii, raudkivend, kuld, hobed, mec, gidroenergii.

Bolivii om unitarine konstitucine prezidentine tazovaldkund. Jäl'gmäine
Konstitucijan udištamine oli vl 2009.

Parlament om kaks'kodine Äirahvahaline Nacionaline Suim (isp. Asamblea
Legislativa Plurinacional). Üläkodi, Senat (isp. Cámara de Senadores), kogoneb
36 ühtnijaspäi (4 ristitud kaikuččes departamentaspäi). Alakodi, Ezitajiden
(Deputatoiden) Kodi (isp. Cámara de Diputados) mülüb 130 ezitajad-ühtnijad.

Käskuzkundaline tobmuz om Bolivijan Ülembaine käskuzkund (isp. Corte Suprema de
Justicia de Bolivia). Tobmuden koumes sarakospäi se om üks'jäine, kudamb
sijadase oficialižes pälidnas, Sukres.

Bolivii jagase 9 departamentha (isp. departamento). Departamentad alajagase
provincijoihe (niid om 112) (isp. provincia), ned — kantonoihe (isp. cantón).

Bolivijan kaikiš surembad lidnad (enamba 200 tuh. ristituid vn 2012
rahvahanlugemižen mödhe, surembaspäi penembha): Santa Krus de la Sjerr, El'
Al'to, La Pas, Kočabamb, Oruro, Sukre (pälidn), Tarih.



https://vep.wikipedia.org/wiki/Bagdad

Bagdad (arab.: بغداد‎ Baġdād — «Ülähaižel anttud») om Irakan pälidn da kaikiš
suremb lidn, ühtennimižen agjan pälidn mugažo. Bagdad om araban mail'man
kahtenz' surtte lidn (Kairan jäl'ghe), Päivlaskmaižen Azijan kahtenz' surtte
lidn (Tehranan jäl'ghe).

Lidnan aluz om pandud Tigr-jogen päivlaskmaižel randal vl 762 meiden erad
heinkun 30. päiväl. Se oli pandud kuti Abbasidoiden halifatan pälidn vajehtamha
Damaskad.

Bagdad sijadase Irakan keskuses, Tigr-jogen molembil randoil, 34 m valdmeren
pindan päl keskmäižel korktusel.

Klimat om subtropine kuiv. Vilukun kesklämuz om +10°C, heinkus da elokus +34°C.
Paneb 122 mm sadegid vodes, ei ole sadegid kezakus-sügüz'kus. Pölü- da
letetorokad («hamsin:ad») todas lodehližil tulleil semendkus-kezakus.

Islaman uskojad oma ristitišton enambuz (90%). Sunnitad oliba enambuses vhesai
2003, sid' šiitad saiba enamba oiktusid AÜV:oile alištusen aigan. Vspäi 2014 om
äi pagenikoid, sidä kesken hristanuskojid, hö elädas lidnas da sen ümbrištos
ILIV:an tulendan tagut valdkundan pohjoižhe.

Rahvahidenkeskeine soda- da civiline da Bagdad-lendimport (arab. مطار بغداد
الدولي Matar Baġdād Ad Dovali) (BGW) sijadase 16 km päivlaskmha lidnan
keskusespäi. Sišpäi tehtas passažirreisid Azijan lähižihe maihe (Turkanman da
Iranan lidnad tobjimalaz), Kairha, Evropan pohjoižihe maihe da Irakadme.



https://vep.wikipedia.org/wiki/Antarktid

Antarktid (grek.: ἀνταρκτικός — «Arktikan vastolend») om kaikiš suvemb
kontinent, Man kuiv pala lähižidenke saridenke. Pind — 14,1 millionad km², sidä
kesken šel'fjäžomad — 0,93 mln km², sared — 75,5 tuh. km². Om olmas
kaikenaigaižeta ristitištota. Ei ole valdkundoid kontinentas, om vaiše polärižid
tedoiduzstancijoid (läz 45), 4 tuhazesai elädas niiš lämäl voz'aigal.

Kontinentan da sariden olend reguliruiše Kožundaktal Antarktikas, se om väges vs
1961 kezakun 23. päiväspäi. Kožundaktan mödhe, Antarktid da sared suvižen
kuz'kümnenden parallelin südäimes oma territorii atoman kävutandata. Antarktidan
domen om .aq, telefonkod +672. Kaik aigvöd oma olmas kontinental. Voib oigeta
vaiše tedoiduzradoid.

Antarktidan 99,7% om kattud jäl. Kontinentan realine pind läksi manaluižhe läz
pol'kilometrad jän vedusen tagut, leved šel'f tegihe. Jän korktuz sab 4 km
kontinentan keskuses, kudamb om läz Suvinabad. Transantarktižed mäged jagadas
kontinentad päivnouzmaižhe da päivlaskmaižhe paloihe. Kontinent istorižikš
alajagase maihe da randoihe, oz., Adelin Ma. Sarištod: Suvižed Orkneisared da
Suvižed Šetlandsared.

Antarktid om kaikiš vilumb kontinent Mas. Sen randad lainištadas (päiväižen
mödhe) Atlantine, Tün' da Indine valdmered. Dreikan sal'm om kontinentan da
Suviamerikan keskes.

Paneb vaiše lunt sadegišpäi. Sulasä oleleb vaiše lämäl voz'aigal i mererandal.
Kaikiš pidemb jogi om Oniks läz Rossan mert, 32 km pitte. Om severz' sadad
manalaižid järvid, Vostok-järv om kaikiš znamasižemb niiden keskes (pind 15 790
km², pindan süvüz 3 769 m, mülü 6 343 km³, järven süvüz 1 200 m). Kaikiš
korktemb čokkoim om Vinsonan mägenpä (4892 m) Päivlaskmaižes Antarktidas. Kaikiš
alahamb čokkoim om täuttud jäl Bentli-alangon süvüz (-2555 m) Päivlaskmaižes
Antarktidas mugažo. 35 vulkanad om tetab Antarktidal da sen saril, niišpäi 8 oma
aktivižed.



https://vep.wikipedia.org/wiki/%C5%A0rilank

Šrilank (singal. ශ්‍රී ලංකා śrī laṃkāva, tamil. இலங்கை ilaṅkai), oficialižikš
Šrilankan Demokratine Socialistine Tazovaldkund (singal. ශ්‍රී ලංකා
ප්‍රජාතාන්ත්‍රික සමාජවාදී ජනරජය, vepsän transkripcii: Sri Lankaa
Pradžathanthrika Samadžavadi Džanaradžaja, tamil. இலங்கை சனநாயக சோசலிசக்
குடியரசு, vepsän transkripcii: Illankai Čananaajaka Čosalisa Kudijarasu), om
valdkund Suviazijas ühtennimižes sares Indostanan suvipäivnouzman merirandan
veres.

Šrilankan pälidn om Šri Džajavardenepura Kotte, kaikiš järedamban Kolombo-lidnan
kaimdai. Parlament da Ülembaine käskuzkund sijadase pälidnas, a prezidentan da
ohjastusen rezidencijad sijadase Kolombos.

Valdkundan da saren «Sri Lanka»-nimi znamoičeb «loštai, säijii sar'» sanskrital.
Vhesai 1972, edel Ceilonan ut nimed, nece sar' nimitadas vaiše Lanka («sar'»).

Enzne valdkundan nimi oli Ceilon, tamil. ஈழம், «īḻam»-sanaspäi. «Ceilon» om
tamiline nacionaline saren nimi, sil mugažo oma znamoičendad: euphorbia,
pal'mvin, kuld).

Šrilank otab ühtennimižen saren da sen lähižiden peniden sariden. Indostan da
Indii levigandeb 50 kilometras Polkan sal'men taga. Šrilankan randad (randpird —
1340 km) lainištab Indižen valdmeren Bengalijan laht.

Randaližed tazangištod 30 — 200 metrad korktusenke ottas Šrilankan enamban
territorijad. Man keskuses om mägiplato. Valdkundan kaikiš korktemb čokkoim om
Pidurutalagal-mägi, 2524 m mail'man meren pindan päl. Znamasižed joged oma
Mahaveli Gang, Kelani, Kalu, Aruvi Aru.

Šrilank om unitarine konstitucine prezidentiž-parlamentine tazovaldkund.
Valdkundan pämez' om prezident (kaik rahvaz valičeb händast 6 vodeks).
Prezidental om toižen strokun voimuz. Nügüdläine prezident radab vspäi 2005.

Administrativiž-territorialižikš Šrilank alajagase 9 agjaha (singal. පළාත,
tamil. மாகாணம்), a ned — 25 ümbrikho (singal. දිස්ත්‍රි‌ක්‌ක Disa, tamil.
மாவட்டம் Māwaddam).

Šrilankan järedad lidnad (enamba 200 tuh. ristitud vl 2010, surembaspäi
penembha): Kolombo, Dehivala Maunt Lavinii, Moratuv. Vl 2010 kaiked oli 24
lidnad enamba 50 tuhad eläjidenke.

Šrilankan päeksport om erazvuiččed sobad (läz 47%), čai (14%), šinad da räzin
(7%), toine maižandusen produkcii (6%: nižu, änikod, kokospähkmed, kukuruz,
tabak); toine eksport — almazad (3%), laivad, ballast da venehed, kived.



https://vep.wikipedia.org/wiki/Zubr

Zubr vai Evropine bizon (latinan kelel: Bison bonasus, venäkelel: Зубр,
Европейский бизон) om pall'azsar'vižiden sugukundan (Bovidae) bizoniden sugun
erik, imetaiživat. Hän om jalos läheline amerikaižid bizonid. Hö voidas poiktas
da andeltas plodukahid norid jäl'gpol'vid — zubrobizonid. Zubr mülüb Londusen
kaičusen rahvahidenkeskeižen ühtištusen Rusttha kirjha.

Istorižiš aigoiš zubran areal oli suremb. Zubrad eliba Pirenejan nemespäi
Päivlaskmpol'žehe Sibirihesai, sidä kesken Anglijas da Suvipol'žes
Skandinavijas. Hö eliba mecoiš da avoinuzil tahoil. Intensivižen ristitmectusen
taguiči zubrad linni živat, kudamb vasttase vaiše šohroiš. Pigai hö eliba vaiše
Belovežan puščas da Kavkazal. Ezmäine mail'man soda (voin) da murendatišen
(разрухи) voded linni katastrof zubroiden täht. Peitmecnikad surmičiba jäl'gmäšt
zubrad, kudamb eli valdal Belovežan puščas Vaugedvenämas, vodel 1921, a koume
jäl'gmäšt zubrad, kudambad eliba valdal Kavkazal, om surmičetud peitmecnikoil
1927 vodel. Vaiše 66 zubrad oli kaiken mail'man živatpuištoiš. Nügüd' küksetud
valdal živatpuištoišpäi zubrad elädas Pol'šanmas, Vaugedvenämas, Litvanmas,
Moldovas, Ukrainas da Venämas (Kavkazal, rahvahaližes «Orelan polesje»-puištos).

Zubr om kaikiš järedamb da jügedamb imetaiživat Evropižes kontinentas da
jäl'gmäine evropine mechärgan ezitai. Hibjan piduz om 330 sm:hasai, korktuz
säguhusai om 2 m:hasai, hibjan vedaduz sabustab 1 tonnad. Hänen karv om muzabur,
tal'vel om lujas paks; sägul, kaglal da löudal om pit'k. Noril vazoil karv om
rusttahk. Hibjrungon ezine pala om massivine, kagl om lühüd, pä om pen',
lasketud, bardanke da kahtenke penidenke sirpinvuiččidenke sarvidenke. Zubran
erikos om 2 alaerikod — Belovežine zubr (B. b. bonasus) da Kavkazine zubr (B. b.
caucasus). Ristitud koletiba Kavkazižid zubroid 1927 vodeks. Nügüd' Kavkazas
elädas zubrobizonad, kudambid ristit elätoiti.

Zubrad elädas penil kogoil, niil om koumespäi kaks'kümnehesai živatad (augul
emäčud da nored vazad). Zubroiden kogon lider om emäč. Ižačud elädas üksin da
ühtetas kogohe vaiše kärban aigan. Londuseližes populäcijas kärb oleleb
elokus—sügüz'kus. Kesketi konkurirujad ižačud voidas torata emäčun tagut.
Tal'vel kogod ühtetas surembha kogoho, kudambiš om äjak-se ižačud. Emäčun
kohtukahuz' jatkub 9 kud. Semendkun da heinkun keskes sündub üks' vaza
(kaks'jäižed om harv), kudamban mass om 20—25 kg da kudamb imeb mamanmaidod 1
voden igähäsai. Sömižen aug om heinasižed kazmused, puiž-penzhiine söm, karpked,
plodud. Zubroiden ezmäižed vihanikad om peitmecnikad da händikanad. Zubr voib
eläda 28-voččehe igähäsai.



https://vep.wikipedia.org/wiki/Vorone%C5%BE

Voronež (ven.: Воронеж) om millionerlidn Venämas. Se om Voronežan agjan
administrativine keskuz da kaikiš suremb lidn, järed openduzkeskuz, sodahoštusen
lidn (vspäi 2008), Voronežan aglomeracijan keskuz (1,3 mln rist.).

7. heinku 1942 - 25. viluku 1943 oma lidnan palahižen okkupacijan datad Suren
voinan aigan.

Lidn sijadase agjan lodehes, ühtennimižen jogen muugotil randoil (Voronežan
vezivaradim, Donan hura randpol'), 154 metrad keskorktusel. Hural randal reljef
om tazo da madal, oiktal randal — kukhikaz, 100-160 m korktusil. Voronežan
keskuz sijadase 8 kilometras Donaspäi. Muga nimitadud «Voronežan pol'sar'»
sijadase Donan da Voronežan vezivaradimen keskes. Lidn seižub mecstepin rajonan
suves. Matkad Moskvhasai om 515 km pohjoižhe.

Rahvahidenkeskeine civiline Voronež (Čertovickoje)-lendimport (VOZ / ВРН)
sijadase 10 kilometras pohjoižhe lidnan keskusespäi. Sišpäi tehtas reisid
Evropan i Keskuzazijan maihe, Venämadme tobjimalaz, mugažo čarterreisid
lebutahoihe. Sen ližaks Baltimor-sodalendimpöud da aviategimen Pridač-lendimpöud
oma lidnan röunoiden südäimes.

Rahvahad (enamba 0,4%, vn 2010 kaiken Venäman rahvahanlugemižen mödhe):
venälaižed — 87,2%, ukrainalaižed — 0,9%, armenijalaižed — 0,4%, toižed — 1,5%,
rahvahuden ozutandata — 10,0%.



https://vep.wikipedia.org/wiki/Turkmenistan

Turkmenii, oficialižikš Turkmenistan (turkmen.: Türkmenistan), om
valdmererandatoi valdkund Keskmäižes Azijas. Pälidn da kaikiš suremb lidn om
Ašhabad (turkmen.: Aşgabat).

Vl 1991 redukun 27. päiväl Turkmenistan tedoti ripmatomudes Nevondkundaližes
Ühtištusespäi.

Turkmenistan om mavaldkundröunoiš Kazahstananke (röunan piduz — 413 km) da
Uzbekistananke (1793 km) pohjoižes, Irananke (1148 km) da Afganistananke (854
km) suves. Ühthine röunoiden piduz om 4158 km. Valdkundan päivlaskmaižed randad
lainištab Kaspijan meri. Necen järven randanpird — 1768 km. Turkmenistan om
valdmererandatoi valdkund.

Karakum-letetazangišt otab nell' videndest valdkundan territorijad.
Turkmenistanan kaikiš korktemb čokkoim om Airibab-mägi, 3139 m valdmeren pindan
päl. Kaikiš madalamb čokkoim om Akčakai-alang (-81 m) valdkundan lodehes.

Londuseližed pävarad oma londuseline gaz (nellänz' surtte mail'mas) da kivivoi;
toižed varad — rik, keitandsol, turbaz.

Ohjandusen form om unitarine prezidentine tazovaldkund. Prezident om valdkundan
da radonoigendajan tobmuden pämez'. Kaik rahvaz valičeb händast videks vodeks.
Teoretižikš parlament voib tehta prezidentan strokuiden lugu lopmätoman (hänen
elon pitte).

Parlament om üks'kodine Medžlis (turkmen.: Türkmenistanyň Mejlisi) 125
ühtnijanke. Kaik rahvaz valičeb heid videks vodeks.

Prezidentan valičendad oliba järgenduseližen kerdan vl 2012 uhokun 12. päiväl.
Nügüdläine prezident om Gurbanguli Berdimuhamedov (sai 97,14% kahesan kandidatan
keskes), se om hänen kahtenz' strok. Järgvaličendad parlamentha oliba vl 2013
tal'vkun 15. päiväl.

Turkmenistan jagase 6 regionha: 5 agjad (üks'lugu turkmen.: welaýaty) da üks'
Ašhabad-pälidn agjaha tazostadud. Agjad alajagasoiš 77 ümbrikho (üks'lugu
turkmen.: etraby): 52 — agjoiš, 6 — Ašhabadas, 2 — Turkmenabatas, 2 —
Turkmenbašiš, 15 oma lidnad da žilod ümbrikho tazostadud.

Toižed sured lidnad (enamba 200 tuh. ristitud vl 2009, surembaspäi penembha):
Turkmenabat, Dašoguz, Mari. Vl 2014 kaik oli 24 lidnad valdkundas.

Turkmenistanan päeksport om londuseline gaz (38%, sidä kesken nozoltadud),
kivivoi (27%), puvill (18%); toine eksport — turbaz (4%), polipropilen (4%),
sobad (läz 3%), elektruz (1%), mujutimed da dubindsubstancijad maploduišpäi
(1%).



https://vep.wikipedia.org/wiki/Trinidad_da_Tobago

Trinidad da Tobago (angl.: Trinidad and Tobago), täuz' oficialine nimituz —
Trinidadan da Tobagon Tazovaldkund (angl.: Republic of Trinidad and Tobago), om
sar'hine valdkund Keskuzamerikas, Kariban meren suves, läz Venesuelan
mererandištod. Pälidn om Port of Spein.

Vl 1962 elokun 31. päiväl Trinidad da Tobago tedoti ripmatomudes Sures
Britanijaspäi.

Trinidad da Tobago sijadase 11 km pohjoižhe Venesuelan randaspäi da 130 km suvhe
Grenadinoišpäi. Trinidad-saren da Venesuelan keskes oma kaks' merisal'med: Boka
del' Serpiente da Boka del' Dragon. Trinidad- da Tobago-sariden keskes om 30 km.

Valdkundan randad lainištab Atlantižen valdmeren Kariban meri. Randanpird om 362
km.

Man 93% Trinidad-sar' otab. Molembiden järedoiden sariden mägisel'gad jätkatas
Venesuelan mägisel'gid. Valdkundan kaikiš korktemb čokkoim om Aripo-mägi, 940 m
valdmeren pindan päl. Sarel jokstas äi ojid da penid jogid.

Trinidadan da Tobagon parlament om kaks'kodine. Üläkodi om Senat (angl. Senate),
se mülüb 31 ühtnijad (päministran nevondan mödhe — 16 kandidatad, oppozicijaspäi
— 6, da ripmatomad kundusen sarakoišpäi — 9), pandas prezidental. Alakodi om
Ezitajiden Kodi (angl. House of Representatives), heid om 41 ristitud, kaik
rahvaz valičeb heid 5 vodeks. Tobagon Suimha mülüb 15 deputatad.

Trinidad da Tobago alajagase Trinidad-saren 14 municipalitetha (angl.
corporation), sidä kesken 5 lidn- da 9 agjmunicipalitetad, da Tobago-sar'
ičeohjandusenke.

Trinidadan da Tobagon kaikiš surembad lidnad (enamba 30 tuh. ristitud vn 2000
rahvahanlugemižen mödhe, surembaspäi penembha): Čaguanas, San Fernando, Port of
Spein (pälidn), Arim.

Trinidadan da Tobagon päeksport om nozoltadud londuseline gaz (6nz' sija
mail'mas), kivivoi, londuseline asfal't; toine eksport om raud, sahar, kokosad.



https://vep.wikipedia.org/wiki/Somali

Somali, täuz' oficialine nimituz — Somalin Federativine Tazovaldkund (somalin
kelel: Jamhuuriyadda Federaalka Soomaaliya, arab.: جمهورية الصومال الفدرالية
Džumhūrījat Aṣ Ṣūmāl Al' Fidirālījah), om valdkund Päivnouzmaižes Afrikas. Sen
pälidn da kaikiš suremb lidn om Mogadišo.

Vozil 1884-1960 Somalin erazvuiččed palad oliba Suren Britanijan (Somalilend) da
Italijan kolonijoikš. Erased heimod tundištuiba Efiopijan tobmut.

Vl 1960 heinkun 1. päiväl Somali tedoti ripmatomut Sures Britanijaspäi da
Italijaspäi, i kaks' endišt kolonijad ühtnihe.

Vl 2012 elokun 1. päiväl Nacionaline Konstitucine Suim vahvišti uden
pordaigaižen Konstitucijan.

Somali om mavaldkundröunoiš Kenijanke suvipäivlaskmas (röunan piduz — 682 km),
Efiopijanke päivlaskmas (1600 km) da Džibutinke lodehes (58 km). Ühthine röun
kuivmadme om 2340 km. Somalin randad lainištab Indine valdmeri, pohjoižes — sen
Adenan laht. Ühthine randanpird om 3025 km pitte.

Reljef om tazo tobjimalaz. Pohjoižes om plato 500-1500 m korktusidenke. Mussonan
aigan necen platon alangoil (balleh:il) järved reskvedenke sädase. Valdkundan
kaikiš korktemb čokkoim om Šimbiris-mägi, 2416 m meren pindan päl.
Kaikenaigaižed joged oma man suves: Džubb da Uabe Šebelle.

Klimat om letetazangišton räk da kuiv, suves — subekvatorialine mussonine. Paneb
200-300 mm sadegid vodes, suvipäivlaskmas 600 mm.

Londuseližed pävarad oma londuseline gaz, raudkivend, uran, vanadii, torii, tin,
vas'k, boksitad; toižed varad oma sauvondgips da keitandsol.

Parlament om kaks'kodine Somalin Federaline Parlament (somal.: Golaha Shacabka
Soomaaliya vai Baarlamaanka Federaalka Soomaaliya). Üläkodi om 54 ühtnijanke.
Alakodi om Rahvahan Kodi, se kogoneb 275 ühtnijad (sidä kesken 30% oma naižed).
Vl 2012 sügüz'kun 10. päiväl parlament valiči prezidentad ezmäižen kerdan
pit'kas aigas.

Somali alajagase 18 administrativižhe agjaha (üks'lugu gobol) oficialižikš.
Agjad alajagase 90 ümbrikho (üks'lugu degmo).

Toižed sured lidnad (enamba 500 tuh. ristitud, surembaspäi penembha): Hargeis,
Bosaso, Gal'kajo.

Somalin päeksport om eläbad kabjživatad (86%: lambhad 61%, lehmäd 17%, toižed
8%); toine eksport — puhil' (6%), nahkad (2%).



https://vep.wikipedia.org/wiki/Senegal

Senegal (franc.: Sénégal), täuz' oficialine nimituz — Senegalan Tazovaldkund
(fr.: République du Sénégal), om valdkund Päivlaskmaižes Afrikas. Päine da
kaikiš suremb lidn om Dakar.

Vl 1960 kezakun 20. päiväl Senegal tedoti ičeze ripmatomudes Francijaspäi. Sen
jäl'ghe vaugedverižid ristituid hädaihe maspäi. Sikš ku jäi vähän
kvalifikacijakahid radnikoid, ka ižanduz mäni lanktushe.

Vozil 1982-1989 konfederacii Gambijanke oli (Senegambii), ei tulend reališt
integracijad.

Jäl'gmäine Senegalan Konstitucii (nellänz' lugul) om hüvästadud kaiken rahvahan
referendumal vl 2001.

Senegal om mavaldkundröunoiš Mavritanijanke pohjoižes (röunan piduz — 742 km),
Malinke päivnouzmas (489 km), Gvinejanke (363 km) da Gvinei-Bisaunke (341 km)
suves, Gambii-anklavanke man südäimes (749 km). Ühthine röunoiden piduz om 2684
km. Atlantižen valdmeren randišton pird om 531 km pitte, sijadase valdkundan
päivlaskmas. Valdkundan pind om 196 722 km².

Reljef om tazo. Kaikiš korktemb čokkoim om nimetoi ülüz suvipäivlaskmaha
Keduguspäi (581 m). Om kaks' sured joged: Senegal pohjoižes da Kazamans suves.

Londuseližed pävarad oma kivivoi, kuld, raudkivend, vas'kkivend, fosfatad, kala.

Ohjandusen form om unitarine prezidentiž-parlamentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, kahtenden strokun om voimuz. Prezident paneb päministrad
radsijha. Päministr paneb toižid ministrid radnikusile prezidentanke nevodes.

Parlament om üks'kodine, alakodi om Nacionaline Suim (fr.: Assemblée nationale)
150 ezitajanke. Kaik rahvaz valičeb heid videks vodeks. Üläkodi oli Senat, se
oli pästtud radmaspäi vl 2012 elokus prezidental mairištamha rahoid onetomaha
sur'vedhe kactes.

Vl 2012 prezidentan järgvaličendad oliba kahtil turil (26. uhoku da 25.
keväz'ku), Maki Sall sai vägestuz (65,80%). Järgvaličendad parlamentha oliba vl
2012 heinkun 1. päiväl. Nügüdläine päministr om Mohamed Dionne vs 2014 heinkun
6. päiväspäi.

Senegal alajagase 14 agjaha (regionha, fr.: région). Edembaine
administrativiž-territorialine jagand om kahtenvuitte.

Sured lidnad alajagase administrativižešti (toižin sanoin, valitas tobmut) 46
ümbrikoiden kommunha (fr.: commune d'arroundissement, 19 niišpäi oma Dakaras).
Toižed lidnad alajagase 63 kommunha (fr.: commune). Vl 2009 kaik oli 113
kommunad. Külämad alajagase 370 küläkundha.

Territorialižikš agjad alajagase 45 departamentha (fr.: département), ned — 103
ümbrikho (fr.: arroundissement).

Toižed sured lidnad (enamba 150 tuh. ristitud vl 2010, surembaspäi penembha):
Tub, Ties, Mbur, Kaolak, Sen Lui, Ziginšor. Vl 2010 kaik om 13 lidnad enamba 50
tuh. eläjidenke.

Vl 2010 Senegalan päeksport oli kivivoi (24%), kala da merenproduktad (12%, sidä
kesken lohi, torp, ustričud), kuld (8%), cement (8%), fosfatad (6%); toine
eksport oli arahisvoi (5%), raud (3%), tabak (3%), keitoz (2%), puvill (1%),
keitandsol (1%).



https://vep.wikipedia.org/wiki/Mekk

Mekk (arab.: مكة‎, Makka [ˈmæk.kæ], mugažo مكة المكرّمة Makka-al-Mukarrama —
«Ülev Mekk», Bakka om amuine nimi) om Saudan Arabijan lidn-millioner,
ühtennimižen agjan pälidn. Se om koumanz' surtte Saudan Arabijan lidn. Läz 2 mln
elädas lidnan aglomeracijas kaikenaigašti 1200 km² pindal.

Mekkan sijaduz — Kaaban olendsija — oli arabalaižiden kumardelendan sijaks
paganusen aigan völ.

Vl 630 islamanuskojad Muhammed-endustajanke ezinenas tuliba lidnha. Lidn alištui
torata, kaik sen eläjad kändihe islamha.

Nügüd'aigan kaikuččel vodel läz 15 millionad islamanuskojid tuldas lidnha kaikes
mail'maspäi hadžan säden (araban kelespäi «matk pühäsijile»). Heiden matkan
lopindsija om Masdžid Al' Haram (araban kelespäi «Kel'dpühäpert'») — kaikiš
suremb islaman pühäpert' mail'mas. Valdkundan Konstitucijan mödhe, tulend lidnha
sab vaiše islamanuskojile.

Mekk sijadase läz 80 kilometrad Rusttan meren randištolpäi päivnouzmpolehe,
mägidenkeskeižes alangos, suvipäivlaskmha Rijad-pälidnaspäi. Lidnan keskkorktuz
om 227 metrad.

Klimat om letetazangišton tropine, lujas kuiv. Keskmäine lämuz om +24°C vilukus
da +36°C heinkus. Paneb sadegid 110 mm vodes.

Saudan Arabijan ohjastuz paneb lidnan pämest (arab.: Al-Amin) radsijha. Mekkan
municipaližen nevondkundan ühtnijad oma lidnan pämez' da völ 14 valitud sijidme
mest.

Vspäi 2010 metron üks'jäine manpäline jono radab lidnas (18,5 km pitte, 9
stancijanke).

Vaiše pen' Päivlaskmaine aeroport om Mekkas, se ei ota surid lendimid.
Abdulaziz-kunigahan nimel nimitadud rahvahidenkeskeine lendimport (JED) sijadase
susedližes Džidd-lidnas, 100 kilometrad päivlaskmpolehe Mekkan keskusespäi.
Hadžan sädajad kävutadas sidä.



https://vep.wikipedia.org/wiki/Mehiko

Mehiko (isp.: Ciudad de México) om Meksikan pälidn (vspäi 1821) da kaikiš suremb
lidn. Se om valdkundan federaline ümbrik oficialižikš.

Lidnan aluz om pandud ispanijalaižil vl 1521 muretud Tenočtitlanan (actekiden
pälidn) sijas. Uz' nimi om sündnu ispanijalaižil heiden vägitungendan aigan:
Mehitli om actekiden sodajumalan nimi.

Lidn sijadase valdkundan suves, Meksikan mägišton katl'uses, 2240 m valdmeren
pindan päl keskkorktusel. Viž vulkanad ümbärtas lidnad (korktuz 3500-3930 m).

Klimat om subtropine. Keskmäine lämuz om +15...+20°C vodes ümbri. Paneb sadegid
846 mm vodes. Kuiv sezon om kül'mkus-sulakus (66 mm pol'vodes). Pölütorokad da
manrehkaidused oma paksud.

Metro, kiruhtramvai, kiruhavtobusad, avtobusad da trolleibusad, taksid da
maršruttaksid (isp. peseros) oma kundaližeks transportaks lidnan südäimes. Vspäi
1969 metro radab lidnas da sen erasiš kaimdailidnoiš (vl 2016 12 jonod, 195
stancijad, 226,5 km raudted).

Benito Huaresan nimel nimitadud Mehikon rahvahidenkeskeine civiline lendimport
(MEX) seižub 2230 metrad ülemba valdmeren tazopindad, sijadase 5 km päivnouzmha
lidnan keskusespäi. Sišpäi tehtas reisid AÜV:oihe, Evropha i Suviamerikan äjihe
maihe, mugažo Meksikadme. Uz' lendimport linneb 16 km pohjoižpäivnouzmha lidnan
keskusespäi, se om sauvomižes vspäi 2014.



https://vep.wikipedia.org/wiki/Malaizii

Malaizii (mal. Malaysia), nece om täuz' oficialine nimi, om kaks'palaine
valdkund Azijan suves. Pälidn da kaikiš suremb lidn om Kuala Lumpur. Vspäi 1999
federaline ohjastuz ištub 20 km suvhe sišpäi — Putradžai-lidnas (federaline
territorii).

Vl 1957 elokun 31. päiväl Malaizii tedoti ripmatomut Sures Britanijaspäi.
Malaizijan kaik palad saihe ripmatomut da ühtniba federacijha vl 1963 sügüz'kun
16. päiväl.

Valdkundan Konstitucii tuli väghe ripmatomuden päiväl (31.08.1957). Se om väges
nügüd'-ki, voziden 1963, 1977, 1993 da 2002 znamasižiden vajehtusidenke. Läz
kaikuttušt vot toihe penid vajehtusid, sen satuseks Konstitucii mülüb 60 tuhad
vaihid.

Malaizijan kaks' palad oma jagadud Kitain suvimerel: Malakkan pol'saren suvipala
da Kalimantan-saren lodehpala.

Malaizii om mavaldkundröunoiš Tailandanke (röunan piduz — 595 km) da Bruneinke
(266 km) pohjoižes, Indonezijanke suves (1881 km). Ühthine röunoiden piduz —
2742 km. Sen ližaks, om meriröunoid Singapuranke, Indonezijanke da
Filippinoidenke. Ühthine randanpird — 4675 km, sidä kesken pol'sarhine Malaizii
om 2068 km, päivnouzmaine (Sabah da Saravak) — 2607 km. Sabahan päivnouzmpol'žed
randad lainištab Sulumeri. Valdkundan pind om 329 750 km².

Londuseližed pävarad oma tin, kivivoi, londuseline gaz, raudkivend, vas'k,
boksitad; toižed varad oma mec, kala.

Ohjandusen form om federativine parlamentine konstitucine monarhii. Vs 2012
sulakun 11. päiväspäi valdkundan pämez' om Abdul Halim Muadzam Šah-kunigaz.
Kaikuččel videl vodel štatoiden ühesa monarhad valitas kunigast (mal.: Yang
di-Pertuan Agong «ülembaižel ižandal pandud») da varakunigast videks vodeks
štatoiden järgendusen mödhe. Hö vahvištadas kaikid käskusid. Parlamentan
parijan-vägestajan lider tegese päministraks — federaližen ohjastusen pämeheks.
Kaik ministrad oma parlamentan ühtnijad.

Parlament om kaks'kodine. Üläkodi om Nacionaline Kodi vai Senat (mal.: Dewan
Negara) 70 ühtnijanke (kaksin kaikuččes 13 štataspäi da völ kunigaz paneb
radsijha 44). Alakodi om Rahvahaline Kodi (mal.: Dewan Rakyat) 222 ezitajanke,
kaik rahvaz valičeb heid videks vodeks. Kunigaz-ki om parlamentan ühtnijaks.

Järgvaličendad parlamentha oliba vl 2013 semendkun 5. päiväl. Nügüdläine
päministr om Nadžib Tun Razak.

Malaizii alajagase 16 federacijan subjektha: 13 štatha (mal.: Negeri) (niišpäi 7
oma sultankundad, 1 radžankund, 1 monarhan Yang Dipertuan Besar-arvnimenke, 4
gubernatorkundad) da 3 federaližhe territorijha (mal.: Wilayah Persekutuan).

Malaizijas elädas malaizijalaižed. Valdkundan ristitišton 4/5 elädas Malakkan
pol'sarel, toine 1/5 — Kalimantan-sarel.

Toižed sured lidnad (enamba 700 tuh. ristitud vn 2010 rahvahanlugemižen mödhe,
surembaspäi penembha): Džordžtaun, Džohor Baru, Klang, Subang Džai.

Malaizijan päeksport om radio-, digitaline ladimišt da sen palad (läz 40%),
elektromašiništ (6%), nozoltadud londuseline gaz (6%), kivivoi (6%), pal'mvoi
(6%); toine eksport — himižed produktad (2%), palad meblän täht (1%).



https://vep.wikipedia.org/wiki/Makedonii

Makedonijan Tazovaldkund (makedonijan kelel Република Македонија), vai muite
Makedonii, om valdkund Evropan suvipalas, Balkanan pol'sarel. Oficialine
valdkundan nimituz ÜRO:s om Enččen Jugoslavijan Makedonijan Tazovaldkund (maked.
Поранешна Југословенска Република Македонија). Sen pälidn da kaikiš suremb lidn
om Skopje.

Valdkundan nimi om saudud amuižiden makedonijalaižiden nimitusespäi (grek.
Μακεδόνες — Makedónes). Heiden nimituz oli saudud amuižgrekan kelen μακεδνός
(makednós)-adjektivaspäi, «korged; kazvokaz; hoik tohuz»-znamoičendanke. Nece om
mägiden eläjiden ümbrikirjutand. Grekan kelen μάκρος (mákros)-sanas
piduz-znamoičendanke om se-žo tüvi.

Makedonii om mavaldkundröunoiš Kosovon da Serbijanke pohjoižes (röunan piduz —
221 km), Bolgarijanke päivnouzmas (148 km), Grekanmanke suves (228 km) da
Albanijanke päivlaskmas (151 km). Ühthine röunoiden piduz — 748 km. Makedonii om
mererandatoi valdkund.

Valdkundan kaikiš korktemb čokkoim om Korab-mägi Albanijan röunal, 2753 m
valdmeren pindan päl.

Makedonijan klimat om ven da subtropine. Lämuz vilukul om +11...+12°C, heinkul —
+21...+23°C. Paneb sadegid 500-700 millimetrad pohjoižes.

Londuseližed pävarad oma hrom, vas'k, raudkivend, cink, hahktin, marganc,
asbest, rik, hobed.

Ohjandusen form — parlamentine tazovaldkund äjiden partijoiden sistemanke. Nece
om unitarine valdkund.

Parlament om üks'kodine. Üks'jäine kodi om Suiman Kodi (maked. Собрание), mülüb
120 deputatad-ühtnijad (heid rahvaz valičeb 4 vodeks).

   Kacu kirjutuz: Makedonijan Tazovaldkundan administrativiž-territorialine
jagand.

Makedonijan Tazovaldkund alajagase 84 municipalitetha (maked. opština), 10
niišpäi kogotas Skopjeks. Mugažo oficialižeta valdkund alajagase 8 statistižhe
regionha.

Makedonijan toižed sured lidnad (enamba 50 tuh. rist., surembaspäi penembha):
Bitol, Kumanovo, Prilep, Tetovo.

Vl 2012 Makedonijan päeksport oli sobad, teraz; toine eksport — söm, tabak,
avtoiden palad.



https://vep.wikipedia.org/wiki/Lisicina_Anna

Lisicina Anna Mihailovna (ven. Лисицына Анна Михайловна; 14.02.1922, Ozrei
(nügüd' Kalagen posad), Karjalaine radkommun, VNFST — 3.8.1942, Süvär'jogi
(Svir'jogi), Leningradan agj) — Karjalaiž-Suomalaižen Nevondkundaližen
Socialistižen Tazovaldkundan Kommunistižen partijan keskuzkomitetan sidonik,
partizan. Nevondkundaližen Ühtištusen vägiak. Hän sai mugažo Leninan da Rusttan
tähthan ordenad.

Anna oli sündnu vl 1922 Ozreihe (ven. Žitnoručein külä) (nügüd' Kaleigen külän
posadas Änižröunan (Änižrandan) rajonas, Karjalan Tazovaldkundas). Hän oli
vepsläine. Anna lopi Kaleigan keskmäižen školan. Vodespäi 1938 vodehesai 1940
hän openzihe Karjalaižes kul'turtehnikumas (vai Leningradižes
kirjišttehnikumas). Sid' Anna radoi kirjištakan Segežan rajonan klubas.

1942 voden kezakul Lisicinan Annad da hänen sebranikad Melent'jevan Marijad
oigetihe anastadud Šoutarven rajonha. Šoutarves hö sädiba peitkomitetoid,
konspirativižid peittahoid, keraziba andmusid okkupacižen tobmuden polhe,
lämoipunktoiš da toižiš sodasauvuziš. 1942 voden elokun 3 päiväl Lisicina upsi
ehtatades Süväres poikpoli.



https://vep.wikipedia.org/wiki/Lagos

Lagos (angl.: Lagos, jorub.: Èkó) om Nigerijan kaikiš suremb lidn da port, mülüb
ühtennimižhe štatha. Se om kahtenz' surtte Afrikan lidn Kairan jäl'ghe. Lidnan
aglomeracii otab ühtenden sijan Afrikas ristitišton lugun mödhe (21 mln vl
2014).

Vozil 1960-1991 Lagos oli ripmatoman Nigerijan pälidnaks, sid' pälidnad sirtihe
Abudžha.

1970:nzil vozil lidn šingotihe lujas, sikš miše port vemha kivivoid verhiže
maihe sijadase täs.

Lagos seižub Atlantižen valdmeren Gvinejan lahten suvirandištol, Lagos-lahten
randal da saril, valdkundan suvipäivlaskmpoles. Lidnan keskkorktuz om 41 metrad.
Vezi otab läz 26% lidnan territorijad, kuivma — vaiše 738 km².

Klimat om subekvatorialine neps. Kun keskmäine lämuz om +25...+27°C,
vajehtamatoi vodes ümbri. Paneb sadegid 1538 mm vodes, kuivsezon om kül'mkuspäi
uhokuhusai (130 mm nelläs kus).

Murtala Mohammedan (enzne Nigerijan prezident) nimel nimitadud
rahvahidenkeskeine lendimport (LOS) om kaikiš suremb valdkundas. Se om civiline,
sijadase lidnas sen päivlaskmaižen röunanno Ikedž-territorijal (Lagos-štatan
enzne pälidn), oigendab reisid verhiže maihe da valdkundan südäimehe.



https://vep.wikipedia.org/wiki/Horvatii

Horvatii (horv.: Hrvatska), täuz' oficialine nimituz — Horvatijan Tazovaldkund
(horv.: Republika Hrvatska), om valdkund Evropan keskusen suves. Pälidn da
kaikiš suremb lidn om Zagreb.

Vspäi 2013 heinkun 1. päiväspäi om EÜ:n ühtnijaks. Vspäi 2009 om PAKO:n
ühtnijaks.

Valdkundan konstitucii (horv.: Ustav) oli vahvištadud parlamental vl 1990
tal'vkun 22. päiväl (edel ripmatomut). Se om väges nügüd'-ki möhembaižiden
znamasižiden vajehtusidenke vozil 1998, 2000, 2001 da 2013 (referendumal).

Horvatii sijadase Balkanan pol'saren lodehes. Valdkund om kaks'poline:
kontinentaline pala sijadase Sav-jogen basseinas, a mererandaline pala
levigandeb Adriatižen meren randištol suvipäivlaskmas. Meren akvatorijan pind —
33 200 km², sigä om 1185 sart, niišpäi 67 oma elänzoittud, Krk- da Cres-sared
oma kaikiš surembad Horvatijas. Randanpird om 1777 km kontinentas da sen ližaks
4058 km saril.

Horvatii om mavaldkundröunoiš Slovenijanke pohjoižes (röunan piduz — 667 km),
Mad'jaranmanke pohjoižpäuvnouzmas (355 km), Serbijanke päivnouzmas (317 km),
Bosnijan da Gercegovinanke (1011 km) i Mustmägenke (22 km) suves. Röunoiden
kuivmadme ühthine piduz om 2374 km.

Londuseližed pävarad oma kivivoi, raudkivend, boksitad; toižed varad — kivihil',
mouckivi, sauvondgips, londuseline asfal't, keitandsol, gidroenergii.

Ohjandusen form om unitarine konstitucine parlamentine tazovaldkund. Valdkundan
pämez' om prezident (horv.: Predsjednik Republike). Kaik rahvaz valičeb händast
videks vodeks, ühten kahtenden strokun om voimuz. Prezident om mugažo
sodavägiden päkäsknikaks. Hän paneb päministrad (horv.: Predsjednik Vlade) da
nelläd varapäministrad radsijihe parlamentan nevondan mödhe. Prezidentale sab
heitta radmaspäi päministrad.

Parlament om üks'kodine Horvatine Suim (vspäi 2001, horv.: Hrvatski sabor vai
muite Sabor) 151 ühtnijanke, heiden lugu voib vajehtadas 100 da 160 keskes. Kaik
rahvaz valičeb heid nelläks vodeks. Ohjastuz (horv.: Vlada) pidab vastust edel
parlamentad. Parlamentale sab ozutada uskletomut ohjastusen täht.

Järgvaličendad parlamentha oliba vl 2011 tal'vkun 4. päiväl. Vspäi 2011 tal'vkun
4. päiväspäi Zoran Milanovič om päministraks. Nügüdläine prezident om Kolinda
Grabar-Kitarovič, hän om valitud kahtil turil vl 2014 tal'vkun 28. päiväl da vl
2015 vilukun 11. päiväl (sai 50,74%).

Horvatii alajagase 20 ümbrikho (üks'lugu horv.: županije) da 1 pälidnha ümbrikon
oiktusidenke (Zagreb). Ümbrikod alajagase 127 lidnkundha da 429 municipaližhe
ühtnikho. Mugažo jagadas valdkundad koumhe statistižhe regionha.

Toižed sured lidnad (enamba 50 tuh. ristitud vn 2011 rahvahanlugemižen mödhe,
surembaspäi penembha): Split, Rijek, Osijek, Zadar, Pul, Slavonski Brod. Vl 2013
kaik oli 128 lidnad valdkundas.

Horvatijan päeksport om elektroladimišt da likkuimed (läz 15%), laivad da
venehed (13%), kivivoi da londuseline gaz (11%), sobad (läz 7%); toine eksport —
pu (material) da mebel' (4%), zelläd (3%), heretused (2%), polimerad (2%), raud
(2%), alüminiitegesed (1%), elektruz (1%), cement (1%).



https://vep.wikipedia.org/wiki/Gvinei

Gvinei, täuz' oficialine nimituz — Gvinejan Tazovaldkund (franc. République de
Guinée), om valdkund Päivlaskmaižes Afrikas, läz Atlantižen valdmeren randištod.
Sen pälidn, kaikiš suremb lidn da port om Konakri.

Gvinei om mavaldkundröunoiš Senegalanke pohjoižes (röunan piduz — 363 km),
Malinke pohjoižes da pohjoižpäivnouzmas (1062 km), Kot d'Ivuaranke päivnouzmas
(816 km), Liberijanke suves (590 km), Sjerra Leonenke suvipäivlaskmas (794 km),
Gvinei-Bisaunke lodehes (421 km). Ühthine röunoiden piduz — 4046 km.
Valdmererandanpird om 320 km.

Mererandaline tazangišt vajehtab kukhiže da mägihe valdkundan südäimehe (Futa
Džallon-plato). Valdkundan kaikiš korktemb čokkoim om Nimb-mägi, 1752 m
valdmeren pindan päl.

Znamasine jogi om Niger sen ližajogidenke. Langenijad merhe toižed joged oma
sättujad laivištole severz' kümnid kilometroid ülüižele.

Klimat om subekvatorialine. Vodes om kaht sezonad sel'ktoiden aigröunoidenke.
Vihmoiden sezonan aigan (kezaku-kül'mku) paneb sadegid 4300 mm mererandpolel.
Suvipäivnouzmas om savannoid. Kuiv sezon vedase tal'vkuspäi semendkuhusai, sen
aigan kuiv harmatan-tullei puhub Saharaspäi, lämuz järgeližiš +24...+27
Cel'sijan gradusaspäi ližadab +38 räkän gradusahasai. Vl 1993 mecad ottihe läz
60% territorijad.

Londuseližed pävarad oma boksitad (mail'man varan läz pol't), raudkivend, kuld,
almazad, gidroenergii; toižed oma cirkon, rutil, monacit, uran.

Ohjandusen form om unitarine prezidentine tazovaldkund. Valdkundan pämez' om
prezident. Hän paneb ohjastusen 28 ministrid radnikusile, mugažo agjoiden
pämehid. Konstitucijan mödhe, kaik rahvaz valičeb prezidentad 5 vodeks.

Parlament om üks'kodine Nacionaline Suim (franc.: Assemblée nationale), kaik
rahvaz valičeb sen 114 ühtnijoid 5 vodeks.

Prezidentan järgvaličendad oliba kahtil turil (vl 2010 27. kezaku da 7.
kül'mku). Al'fa Konde om nügüdläižen prezidentan, sai 52,52%. Nene oliba
ezmäižed valičendad tobmuden telustandata. Järgenduseližed valičendad
parlamentha oliba vl 2013 sügüz'kun 28. päiväl.

Valdkund alajagase 7 agjaha da 1 pälidnha (agjaha tazostadud), agjad — 33
prefekturha. Kaik valdkundas om 38 lidnkundad (fr. communes urbaines) da 303
küläkundad (fr. communautés rurales, sous-préfectures).

Gvinejan toižed sured lidnad (enamba 100 tuh. ristituid vl 2005, surembaspäi
penembha): Nzerekore, Kindia, Boke, Kankan, Kisidugu.

Vl 2012 Gvinejan päeksport oli alüminiikivend (61%), ratud korund (rubinad,
sapfirad i tž.) (11%), kuld (6%); toine eksport — kofe (4%), kala (4%), kivivoi
(3%), almazad (2%).



https://vep.wikipedia.org/wiki/Gvatemal

Gvatemal, täuz' oficialine form — Gvatemalan Tazovaldkund (isp.: República de
Guatemala), om valdkund Keskuzamerikas. Pälidn da kaikiš suremb lidn om
Gvatemal-lidn.

Valdkundan nimituz nahuatlin kelel (Cuauhtēmallān) znamoičeb «äjiden puiden
taho».

Gvatemal om mavaldkundröunoiš Meksikanke lodehes da pohjoižes (röunan piduz —
958 km), Belizanke päivnouzmas (266 km), Gondurasanke (244 km) da Sal'vadoranke
(199 km) suvipäivnouzmas. Ühthine röun kuivmadme — 1667 km. Valdkundan
päivnouzmaižed randad lainištab Atlantižen valdmeren Kariban meren Gondurasan
laht, suvipäivlaskmaižed randad lainištab Tün' valdmeri. Ühthine randanpird —
400 km.

Gvatemalan territorijan keskuzpalan Kordiljerad-mäged ottas. Peten-plato om man
pohjoižpoles. Kaikiš korktemb čokkoim om Tahumul'ko-vulkan, 4211 m valdmeren
pindan päl. Kaik om 33 vulkanad, voib olda lujid manrehkaidusid erašti, pened
manrehkaidused oma paksud. Kaikiš znamasižemb järv om Isabal', a jogi — Motagua.

Randišton klimat om tropine, mägištol om ven klimat. Voden kesklämuz om
+23...+27°C randpolel, mägištol +15...+20°C. Tal'vel (viluku-uhoku) paneb haloid
mägile (-10°C), mägištol voib olda 0°C. Paneb sadegid 1300 mm keskmäras,
semendkul-redukul tobjimalaz. Tropižed ciklonad oma paksud.

Londuseližed pävarad oma kivivoi, nikel', antimonii, kuld, hahktin; toižed varad
oma mec, gidroenergii, kala.

Gvatemal om unitarine konstitucine prezidentine tazovaldkund äjiden partijoiden
sistemanke.

Valdkundan pämez' om prezident (isp.: Presidente de Guatemala), hän-žo om
ohjastusen pämez' da armijan päkäsknik. Rahvaz valičeb händast 4 vodeks, toižen
strokun voimuseta. Ministrad da varaprezident oma abuiš prezidental. Ohjastuz
voib vahvištada käskusid, kut parlament-ki.

Parlament om üks'kodine Kongress (isp.: Congreso de la República), sen 158
ühtnijoid mugažo rahvaz valičeb 4 vodeks.

Gvatemalan päjärgvaličendad oliba vl 2011 sügüz'kun 11. päiväl. Nügüdläine
prezidentan velgusentäutai om Alehandro Mal'donado Agirre vs 2015 sügüz'kun 3.
päiväspäi. Prezidentan valičendoiden kahtenz' tur linneb vl 2015 redukun 25.
päiväl.

Gvatemal alajagase 22 departamentha (isp. departamento). Departamentad alajagase
municipalitetha (vl 2014 niid oli 338) (isp. municipio).

Gvatemalan toižed sured lidnad (enamba 600 tuh. ristitud vl 2012, surembaspäi
penembha): Villa Nuev, Mihko. Vl 2002 kaik oli 101 lidnad enamba 10 tuh.
ristitištonke.

Vn 2009 Gvatemalan päeksport oli erazvuiččed sobad (läz 12%), sahar (10%), kofe
(8%), bananad (7%); toine eksport — kuld, metallkivendoiden koncentratad,
kivivoi, pal'mvoi, zelläd, muil.



https://vep.wikipedia.org/wiki/Gonduras

Gonduras, täuz' oficialine form — Gondurasan Tazovaldkund (isp.: República de
Honduras), om valdkund Keskuzamerikas. Sen pälidn da kaikiš suremb lidn om
Tegusigal'p.

Jäl'gmäine Konstitucii (kahtenz'toštkümnenz') tuli väghe vl 1982 (voziden
1984-2005 vajehtusidenke).

Gonduras om mavaldkundröunoiš Nikaraguanke suvipäivnouzmas (röunan piduz — 940
km), Sal'vadoranke suvipäivlaskmas (391 km) da Gvatemalanke päivlaskmas (244
km). Ühthine röun kuivmadme — 1575 km. Valdkundan pohjoižed randad lainištab
Atlantižen valdmeren Kariban meri (randanpird — 669 km), suvižed randad
lainištab Tün' valdmeri (Fonsekan laht, 163 km). Ühthine randanpird om 832 km.

Gondurasan territorijan tobj pala om mägišt. Kaikiš korktemb čokkoim om Serro
Las Minas-mägi, 2870 m valdmeren pindan päl. Pened manrehkaidused oma paksud.
Kaikiš znamasižembad joged oma Ulua, Patuk da Aguan.

Randišton klimat om tropine passatine, mägištol om ven klimat. Kaikuččen kun
kesklämuz om +22...+26°C randištol, mägištol kesklämuz vajehtab znamasižemb
voden aigan (+10...+22°C). Paneb sadegid 3000 mm keskmäras, enamba kaiked —
Kariban mererandpolel, pohjoiž- da päivnouzmpautkil. Vihmsezon man südäimes da
suves om semendkul-redukul, a Tünen valdmererandištol — sügüz'kul-vilukul. Kovad
tulleid oma paksud.

Londuseližed pävarad oma kuld, hobed, vas'kkivend, hahktin, cink, antimonii,
raudkivend, kivihil'; toižed oma mec, gidroenergii, kala.

Gonduras om unitarine konstitucine prezidentine tazovaldkund kaks'partijaližen
sistemanke.

Parlament om üks'kodine Nacionaline Kongress (isp. Congreso Nacional), sen 128
ühtnijoid (diputados) mugažo rahvaz valičeb 4 vodeks.

Gondurasan päjärgvaličendad oliba vl 2013 kül'mkun 24. päiväl. Vs 2014 vilukun
27. päiväspäi nügüdläine Huan Orlando Ernandes-prezident tuli radho (sai
36,89%).

Gonduras alajagase 18 departamentha (isp. departamento) da uhthe pälidnan
ümbrikho. Departamentad alajagase municipalitetha (vl 2008 niid oli 285) (isp.
municipio).

Gondurasan toižed sured lidnad (enamba 100 tuh. ristitud vl 2010, surembaspäi
penembha): San Pedro Sul, Čolom, La Seib, El' Progreso. Vl 2010 kaik oli 32
lidnad enamba 10 tuh. ristitištonke.

Vn 2012 Gondurasan päeksport oli erazvuiččed sobad (40%), kofe (10%), počtmarkad
(6%); toine eksport — elektroveimed (sidä kesken optižkabeläd), bananad,
pal'mvoi, sigarad, kivivoin gazad, muil, kuld.



https://vep.wikipedia.org/wiki/Gannover

Gannover (saks.: Hannover [haˈnoːfɐ]), om Alasaksonii-federacijanman pälidn
Saksanmas, sur' raudtesol'm Berlin — Amsterdam da Gamburg — Münhen raudteil.

Mail'man tegimišton jogavoččed jarmankad oleldas «Messegelände»-kompleksas:
ozutesikš, Hannover Messe da CeBIT.

10. voz'sadal ezmäižed pertid sauvoihe Am-Hoen-Ufer-randirdas (saks. Am Hohen
Ufer), sišpäi lidnan nimi sündui. Eländpunkt mainitase ezmäižen kerdan vl 1150.
Gannover sai lidnan statusad vl 1241.

Lidn sijadase Saksanman pohjoižes, Laine-jogen randoil. Gannoveran keskuz seižub
55 metrad keskkorktusel.

Kiruhtramvai (167 km ted, sidä kesken 20 km manalašt), avtobusad da raudte
(saks. S-Bahn) oma kundaližeks transportaks.

Keskmäižgermanine kanal ühtenzoitab Laine- da Rein-jogid. Se om jügulaivoiden
täht.

Rahahidenkeskeine civiline Gannover-Langenhagen-lendimport (HAJ) sijadase 11 km
pohjoižpolehe lidnan keskusespäi. Sišpäi tehtas reisid Evropan, Azijan maihe da
Saksanman südäimes, mugažo čarterreisid lebutahoihe.



https://vep.wikipedia.org/wiki/Gajan

Gajan (angl.: Guyana), täuz' oficialine nimi om Gajanan Kooperativine
Tazovaldkund (angl.: Co-operative Republic of Guyana), om üks'jäine
anglijankel'ne valdkund Suviamerikas. Pälidn da kaikiš suremb lidn om
Džordžtaun.

Vozil 1667-1814 Gajanan territorii oli Alamaiden kolonijaks, vozil 1814-1966 —
britanižen kolonijan.

Vl 1966 semendkun 26. päiväl Gajan tedoti ripmatomut Sures Britanijaspäi. Vspäi
1970 Gajan om olmas tazovaldkundaks.

Jäl'gmäine Konstitucii tuli väghe vl 1980 redukun 20. päiväl da om olmas
möhembaižiden vajehtusidenke.

Gajan sijadase pohjoižpolehe ekvatoralpäi. Sada kilometrad levette sodunu
alangišt vedase pidust' Atlantižen valdmeren randištod.

Gajan om mavaldkundröunoiš Surinamanke päivnouzmas (röunan piduz — 836 km),
Brazilijanke suves (1308 km) da Venesuelanke päivlaskmas (789 km). Ühthine
röunoiden piduz om 2933 km. Valdmeren randanpird om 459 km. Valdkundan pind —
214 970 km². Saum vezid — 8,4% (18 120 km²).

Gvianan mägitazangišton keskmäine pala otab Gajanan suvipol't. Valdkundan kaikiš
korktemb čokkoim om Roraim-mägi lapakon platonke 31 nellikkilometrad surtte
mägenpän sijas, 2810 metrad valdmeren pindan päl. Venesuelan, Brazilijan da
Gajanan röunoiden ühtmuden čokkoim sijadase necil mägel.

Klimat om subekvatorialine, räk da neps. Nepsad džunglid kattas 90% valdkundan
territorijad. Om äi jogid da vezilanktendoid. Znamasine Kajetur-vezilanktend om
vidhe kerdha korktemb Niagaranvezilanktendad.

Londuseližed varad oma boksitad, kuld, almazad, mec, kala da merenproduktad,
gidroenergii. Sen ližaks, toižiden tarbhaižiden mankaivatusiden löudmižsijad
oma, no ned seištas radmatomikš: raud-, marganc-, nikel'- da molibdenkivendod.

Ohjandusen form om unitarine prezidentiž-parlamentine tazovaldkund äjiden
partijoiden sistemanke. Valdkundan pämez' om prezident, hän-žo om azekhiden
vägiden da ohjastusen-ki pämez'. Parlamentan ezipartijan lider tegese
prezidentaks videks vodeks, kahtenden strokun om voimuz. Prezident paneb
radnikusile päministrad da toižid ministrid. Päministr da ministriden enambuz
oma parlamentan-ki ühtnijad. Prezidentale sab pästta radmaspäi parlamentad.
Ohjastusele sab vahvištada käskusid.

Käskusenandajan tobmuden pä om parlament, üks'kodine Nacionaline Suim (angl.:
National Assembly) 65 ezitajanke. Kaik rahvaz valičeb heid videks vodeks.
Parlamentale sab heitta radmaspäi prezidentad vaiše hänen läžundan tagut vai
Konstitucijan lujiden murendusiden taguiči.

Gajanan järgenduseližed pävaličendad, sidä kesken valdkundan parlamentha, oliba
vl 2015 semendkun 11. päiväl. Nügüdläine prezident om Devid Greindžer vs 2015
semendkun 16. päiväspäi, se om hänen ühtenz' strok. Vs 2015 semendkun 20.
päiväspäi Mozes Nagamutu om päministraks.

Gajan alajagase 10 agjaha (regionha, angl.: region). Agjad jagase 27
demokratižhe nevondkundha (angl.: Neighbourhood Democratic Council, NDC).

Toižed sured lidnad (enamba 25 tuh. ristitud vl 2002, surembaspäi penembha):
Linden, Nju-Amsterdam.

Gajanan päeksport om kuld (35%), boksitad (13%), ris (13%), rogosahar (12%),
merenproduktad da kala (7%); toine eksport om pumaterialad (5%), ezitegesed
alkogoližid jomid tehmaha (2%).



https://vep.wikipedia.org/wiki/Gabon

Gabon (franc.: Gabon), täuz' oficialine nimituz — Gabonan Tazovaldkund (fr.:
République gabonaise), om valdkund Keskmäižes Afrikas. Pälidn da kaikiš suremb
lidn om Librevil'.

Gabon om mavaldkundröunoiš Ekvatorialižen Gvinejanke lodehes (röunan piduz — 345
km), Kamerunanke pohjoižes (349 km), Kongon Tazovaldkundanke (2567 km)
päivnouzmas da suves. Ühthine röunoiden piduz — 3261 km. Atlantižen valdmeren
Gvinejan lahten randišton pird om 885 km, se sijadase päivlaskmas da
suvipäivlaskmas. Valdkundan pind om 267 667 km².

Klimat om räk da neps, ekvatorialine pohjoižes da subekvatorialine toižil
paloil. Jogiden verk om tihed da täuz'vezine.

Londuseližed pävarad oma kivivoi, londuseline gaz, almazad, metallad
(raudkivend, urankivend, niobii, marganc, kuld); toižed varad oma mec,
gidroenergii.

Ohjandusen form om unitarine prezidentine tazovaldkund dominirujan partijanke.
Valdkundan pämez' om prezident. Kaik rahvaz valičeb händast seičemeks vodeks,
strokuiden lugu om röunatusita.

Parlament om kaks'kodine. Üläkodi om Senat (fr.: Sénat) 91 ezitajanke, agjoiden
suimad da municipaližed nevondkundad valitas heid 6 vodeks. Alakodi om
Nacionaline Suim (fr.: Assemblée Nationale) 120 deputatanke (kaik rahvaz valičeb
111 heišpäi, prezident paneb 9 mest), valdatusiden strok om viž vot.

Nügüdläine Gabonan prezident om Ali ben Bongo Ondimba, vl 2009 elokun 30. päiväl
händast valitihe. Vs 2014 vilukun 27. päiväspäi Daniel' Ona Ondo radab
päministran. Järgvaličendad parlamentha oliba vl 2011 tal'vkun 17. päiväl.

Gabon alajagase 9 agjaha (provincijha, fr.: province). Agjad alajagase 50
departamentha (fr.: département).

Toižed sured lidnad (enamba 50 tuh. ristitud vl 2010, surembaspäi penembha):
Port Žantil', Fransvil'. Vl 2006 84% ristitištos oliba lidnoiden eläjikš.

Gabonan päeksport om kivivoi (69%), pu (material) (16%), marganc (10%); toine
eksport — räzin londuseližes kaučukaspäi (1%), kontorkalud (1%).



https://vep.wikipedia.org/wiki/Fid%C5%BEi

Fidži, täuz' oficialine nimi — Fidžin Tazovaldkund (angl.: Republic of Fiji,
fidžikš: Matanitu Tugalala o Viti, fidžin hindikš: Fidźi Ganaradźja / फ़िजी
गणराज्य), om sar'hihe valdkund Valdmerimaiš, Melanezijas, Tünen valdmeren suves.
Sen pälidn om Suv.

Fidži sijadase Fidži-sarištol, sen kahtil järedoil saril (Viti Levu da Vanua
Levu) elädas valdkundan 87% eläjid. Sarišt om 595 km pitte da 454 km levette.
Sihe mülüb 332 sarid da 522 penid sarid (vulkanižed da koralližed).

Nene valdkundad da territorijad ümbärtas Fidžid: Vanuatu päivlaskmal, Samoa
lodehel, Tuvalu pohjoižel, Tong päivnouzmal, Uden Zelandijan Kermadek-sared
suvipäivnouzmal, Uz' Kaledonii suvipäivlaskmal. Fidžin randad lainištab Tün'
valdmeri. Mererandan piduz om 1129 km.

Valdkundan kaikiš korktemb čokkoim om Tomanivi-mägi, 1324 m valdmeren pindan
päl. Järedad joged oma Rev (145 km pitte), Navua da Singatok.

Klimat om valdmerine tropine. Voden jokstes lämuz vajehtase +20...+30°C röunoiš.
Sädegoičeb 3000 mm vodes. Kuivaig oleskeleb El' Ninjo-nägusen tagut, man
päivlaskmpolel paksumb.

Londuseližed päresursad — kuld, hobed, raudčurukived, fosfatad; erased toižed
resursad: vas'k, hahktin, cink, titan, vanadii, hrom, mecad, kala.

Valdkundan pämez' om prezident. Vejiden Sur' Nevondkund valičeb händast 5
vodeks. Prezident om armijan päkäskmez', paneb sudijoid radsijha. Hänen tobmuz
toižhe om nominaline, ani britanižen monarhan kartte. Prezident vahvištab
ohjastusen päministrad da toižid ministrid, no tegeb necidä parlamentan nevondan
mödhe, päiči statjoiš, konz parlament ei teda midä tehta. Prezidental om avaroid
valdatusid vaiše krizisan aigan.

Fidžin parlament om kaks'kodine. Üläkodi om Senat (Senate) 32 ühtnijanke (14
heišpäi ezitadas Vejiden Surel Nevondkundal, 9 — päministral, 8 — oppozicijal, 1
— Rotum-saren Nevondkundal), kaik hö pandas prezidental. Alakodi om Ezitajiden
Kodi (House of Representatives), kogoneb 71 deputatad-ühtnijad (25 ezitajad
rahvaz valičeb 5 vodeks, 46 ezitajad rahvazkundad valitas: 23 — fidžilaižed, 19
— indižfidžilaižed, 1 — rotumalaižed, 3 — rahvahanvähembused).

Fidžin Tazovaldkund alajagase 4 ümbrikho (Keskuzline, Päivlaskmaine, Pohjoine da
Päivnouzmaine) da 1 rippujha territorijha (Rotum-sar'). Ümbrikod alajagase 14
agjaha (provincijha).

Fidžin kaikiš surembad lidnad (enamba 30 tuh. ristitud vn 2007 rahvahanlugemižen
mödhe, surembaspäi penembha): Nasinu, Suv (pälidn), Lautok, Nausori, Nandi,
Lambas.

Fidžin päeksport om sahar, kala, tekstil'tegesed, kuld; toine eksport —
putegesed, paštatesed, sido-sarakon varmituz (TV, aeronavigacii).



https://vep.wikipedia.org/wiki/Detroit

Detroit (mugažo anglijan kelel [dɨˈtrɔɪt] — francijan kelen détroit [deˈtʀwa]
sanaspäi «sal'm, kaidelmaz») om AÜV:oiden lidn pohjoižes Mičigan-štatas, sen
kaikiš suremb lidn ičeze ezilidnoidenke, Kanadan röunanno. Lidnan aglomeracii
otab nelländentoštkümnenden sijan AÜV:oiš ristitišton lugun mödhe (4,3 mln vl
2013).

Vl 1701 heinkun 24. päiväl francine Antuan Lome-matkadai De Kadillak-ser pani
lidnan alusen faktorijaks torguimha karvoil indejalaižidenke, i vhesai 1796
Detroit oli Kanadan lidnuden. Vl 1805 eländpunktan tobj pala paloi, sikš miše
äjad pertid oliba puspäi. Jäl'ghižel vodel Detroit-žilo sai lidnan statusad.
Vozil 1805-1847 Detroit oli Mičigan-štatan pälidnaks.

Vl 2014 tal'vkun 11. päiväl lidn päzui satusekahašti bankrotnendan proceduras
läbi.

Lidn seižub ühtennimižen kaidelmasen oiktal randal 174-206 metrad korktusil,
kanadižen Uinsor-lidnad vaste, lidnad ühtenzoittas Ambassador-sildal da kahtel
tonnelil. Detroit-kaidelmaz jokseb Sent Kler-järvespäi Eri-järvhe, pol'tel Suriš
järvišpäi Ph. Lavrentijan jogehe.

Klimat om ven kontinentaline, tal'v om pehmed, keza om pit'k da läm'. Vilukun
kesklämuz om -4°C, heinkun — +23°C. Paneb sadegid 850 mm vodes, tal'vel vähän
penemb mi kezal (108 sm lunt vodes).

Detroit alajagase 8 rajonha (angl. area), ned — lidnanlaptoihe (angl.
neighborhood).

Mail'man avtotegijoiden kompanijoiden päfaterad sijadase Detroitas (amerikaine
«Sur' Koumnik»): Dženeral Motors kompanijan Renessans-päfater («Udessündund») da
üks' tegim lidnas, Ford tegimidenke — suvipäivlaskmaižes Dirborn-ezilidnas,
Kraisleran päfater — lodehližes Obern Hils-ezilidnas.



https://vep.wikipedia.org/wiki/Deli

Deli (hindi: दिल्ली Dilli, angl.: Delhi, urdu:دِلّی, päivn.-pandž.: ਦਿੱਲੀ) om
kahtenz' surtte lidn Indijas. Delin lidnaglomeracii om mugažo kahtenz' surtte
valdkundas Mumbain jäl'ghe.

Deli om Nacionaline pälidnan territorii administrativižikš, mülüb Indijan
nevondterritorijoihe. Se mülütab koume lidnad ičeksaz, kaikutte lidn om ičeze
ohjastusen al: Delin municipaline korporacii (1397,3 km²), Uz' Deli-pälidnan
municipaline komitet (42,7 km²) da Delin Sodanevondkund (43 km²).

Deli alajagase 9 ümbrikho, kaikutte niišpäi jagase koumhe alaümbrikho
(tehsil:ha).

Deli seižub Indijan pohjoižes Gangan oiktan Džamn-ližajogen («Jamun:an»
Mahabharatan mödhe) molembil randoil. Lidnan keskkorktuz om 293 metrad meren
pindan päl.

Indira Gandi nimel nimitadud rahvahidenkeskeine lendimport (DEL) om toine surtte
Indijas. Se om civiline täuzin, sijadase 16 kilometrad suvipäivlaskmaha lidnan
keskusespäi (Udes Delišpäi), tegeb reisid verhiže maihe da man südäimehe.



https://vep.wikipedia.org/wiki/Araban_%C3%9Chtenzoittud_Emiratad

Araban Ühtenzoittud Emiratad (lühenduz: AÜE) vai Araban Ühtenzoittud Valdkundad
(arab.: الإمارات العربية المتحدة Davlat al-Imārāt al-‘Arabīja al-Muttaḥida) om
valdkund Azijas. Pälidn om Abu Dabi.

AÜE oma mavaldkundröunoiš Omananke päivnouzmas (röunan piduz — 609 km), Saudan
Arabijanke suves da päivlaskmas (457 km). Ühthine röun kuivmadme — 1066 km. Om
meriröunoid Kataranke päivlaskmas da Irananke pohjoižes. AÜE:oiden pohjoižed
randad lainištab Indižen valdmeren Persijan laht. Ühthine randanpird — 1318 km.

Reljef om tazo. Jogid ei ole olmas. Rub El' Hali-letetazangišt otab territorijan
tobmad palad. Mäges seištas pohjoižpoles da päivnouzmpoles. Kaikiš korktemb
čokkoim om Džabal' Jibir-mägi (1527 m).

Londuseližed pävarad oma kivivoi da londuseline gaz; toižed varad — letked,
keitandsol.

Kivivoin varoiden suruz märičeb emiratoiden politižen valatoitusen. Abu Dabin
emir radab prezidentan, Dubain emir — päministran.

Parlament om üks'kodine Federaline Nacionaline Nevondkund (arab.: المجلس الوطني
الإتحادي‎ al'-Madžlis al'-Vatani al'-Ittihadi) 40 ühtnijanke. Kaik rahvaz
valičeb sen 20 ühtnijoid videks vodeks, toižid kahtkümned valičijoiden kollegii
änestab.

Araban Ühtenzoittud Valdkundoiden prezident om Halifa ibn Zaid al'-Nahajan vs
2004 kül'mkun 3. päiväspäi. Päministr om Mohammed ibn Rašid al'-Maktum vs 2006
vilukun 5. päiväspäi.

   Kacu kirjutuz: Araban Ühtenzoittud Emiratoiden administrativiž-territorialine
jagand.

AÜE alajagadas 7 nimitadud pälidnoiden mödhe emiratha (arab.: (إمارات imarat,
üks'lugu — إمارة imara): Abu Dabi (85% territorijad), Adžman, Dubai (kaikiš
suremb ristitišton mödhe), El' Fudžair, Ras El' Haim, Šardž, Umm El' Kaivain.
Kaikutte niišpäi om absolütine monarhii.

Igähine rahvaz om emiratalaižed (arabalaižed tobjas palas), vaiše hö oma
rahvahanikusenke, läz 1,4 mln ristituid vl 2013.

Lidnad-millionerad (surembaspäi penembha): Dubai, Abu Dabi (pälidn), Šardž. Vl
2008 oli 8 lidnad enamba 100 tuh. ristitištonke Emiratoiš.

Emiratoiden päeksport om kivivoi (48%), almazad (10%, tošteksport), kuld (6%,
tošteksport); toine eksport — nozoltadud londuseline gaz (5%), alüminii (2%),
raud (1%), turbolikutimed (1%), polietilen (1%), rogosahar (1%).



https://vep.wikipedia.org/wiki/Andad

Andad, Andiden Kordiljerad (isp. Andes, Cordillera de los Andes) om kaikiš
pidemb (9000 km) da üks' kaikiš korktembišpäi (Akonkagua-mägi, 6962 m)
mägisistemišpäi Man päl. Se kantoičeb kaiked Suviamerikad päivlaskmal da
pohjoižel; Kordiljeriden suvipala. Andad oma 500 km levette erasiš sijiš.
Keskmäižed Andad (18°-20° s.l.) oma kaikiš levedamb (750 km). Keskkorktuz om läz
4 tuhad metrid.

Andad oma järedaks valdmeridenkeskeižeks vezierigoitimeks. Tünen valdmeren
basseinan joged (ned oma lühüdad tobjimalaz) jokseba Andiden päivlaskmaspäi.
Atlantižen valdmeren basseinan joged jokseba Andiden päivnouzmaspäi. Ned oma
pit'kad joged: iče Amazonas da sen äiluguižed ližajoged, a mugažo Orinokon,
Paragvajan, Paranan ližajoged, Magdalen-jogi da Patagonijan joged.

Andad oigendase läbi Suviamerikan seičemen valdkundan territorijas — Venesuel,
Kolumbii, Ekvador, Peru, Bolivii, Čili da Argentin.

Tedomehiden ühthižmel' om mugoine: nimi om sündnu kečuan kelen anti-sanaspäi
(«päivnouzm»), kuti kečuan sanas Antisuju («päivnouzmaine region») — Inkiden
imperijan üks' nelliden regioniden nimi, hot' oma toižed mel'pideged-ki.
«Cordillera» ispanijaks znamoičeb «mägisel'g».

Italižen Džovanni Anello Oliva-istorijantedajan (v. 1631) andmusiden mödhe,
anastajad-evropalaižed nimitiba ezmäižikš «Andikš, vai kordiljerikš» («Andes, o
cordilleras») vaiše päivnouzmaižen mägisel'gan, a päivlaskmaižen mägisel'gan hö
nimitiba «sjerraks» («sierra»)

Andad oma udessündutadud mäged. Uded libundad sädiba niid Andiden
(Kordiljeriden) poimukahan geosinklinaližen vönen sijas. Andiden formiruindan
zavodind oli juranpordol. Tektonižed likundad seismižen da vulkanižen
aktivižusenke oleskeleba nügüdläižen aigan-ki.

Mujumetalloiden kivendoid om äi Andiš (antimonii, arsen, cink, hahktin,
molibden, tin, vas'k, vismut, vanadii, vol'fram).



https://vep.wikipedia.org/wiki/Var%C5%A1av

Varšav, pagin. Aršav (pol'š.: Warszawa [varˈʂava], jidiš: וואַרשע / Varše ,
saks.: Warschau, latin.: Varsovia), täuz' nimituz om Varšav-pälidn (pol'š.
Miasto stołeczne Warszawa), om Pol'šanman pälidn (vspäi 1596) da kaikiš suremb
lidn.

Eländpunkt om lidnan statusanke vspäi 1323. Toižen mail'man sodan aigan
(1939-1945) Krakov oli pälidnaks, Varšavan 85% oli pandud mantazole, sidä kesken
istorine keskuz. Keskusen vaiše pen' pala om udessaudud i vaiše irdpolel.

Lidn sijadase valdkundan keskusen päivnouzmas, Visl-jogen randoil, 78..116 m
korktusil valdmeren pindan päl. Varšav jagase 18 lidnrajonha.

Frederik Šopenan nimel nimitadud rahvahidenkeskeine soda- da civiline lendimport
(WAW) sijadase 8 km keskusespäi lidnan südäimes, sen suvipäivlaskmaiženno
röunanno. Sišpäi tehtas reisid mail'madme, Evropan äjihe pälidnoihe da surihe
lidnoihe, čarterreisid Keskmeren, Kariban meren da Indižen valdmeren
lebutahoihe, jügureisid, mugažo Pol'šanmadme. Toine rahvahidenkeskeine
Modlin-lendimport (WMI) sijadase 49 km pohjoižhe Varšavan keskusespäi. Sišpäi
tehtas reisid Evropan surihe lidnoihe.



https://vep.wikipedia.org/wiki/Uf

Uf (ven.: Уфа [ʊˈfa], bašk.: Өфө [ʏ̞ˈfʏ̞]) om millionerlidn Venämas. Se om
Baškortostanan Tazovaldkundan pälidn da kaikiš suremb lidn.

Vspäi 1802 Uf oli Orenburgan gubernijan pälidnaks, sid' vozil 1865-1919 — Ufan
gubernijan keskuseks.

Lidn sijadase tazovaldkundan keskuses, ühtennimižen jogen muugotil randoil sen
lanktendan sijas Vaugedjogehe (Volgan bassein), 150 metrad keskkorktusel. Reljef
om tazo jogialangištoidenke. Lidnan keskuz sijadase muga nimitadud «Ufan
pol'sarel» Vauged- da Uf- jogiden keskes. Uf seižub mecstepin zonan pohjoižes.
20 karad om lidnan manaluižes. Matkad Moskvhasai om 1567 km raudtel päivlaskmha.
Lähembaine toine sur' lidn om Sterlitamak 100 kilometras suvhe.

Rahvahidenkeskeine civiline Uf-lendimport (UFA / УФА) sijadase 22 kilometras
suvhe lidnan keskusespäi. Sišpäi tehtas reisid Evropan i Azijan maihe, Venämadme
tobjimalaz, mugažo čarterreisid lebutahoihe.

19. voz'sadan lopus Samar — Čeläbinsk raudte tuli lidnha. Ühesa raudtestancijad
om Ufas.

Rahvahad (enamba 1%, vn 2010 kaiken Venäman rahvahanlugemižen mödhe): venälaižed
— 48,9%, totarlaižed — 28,3%, baškiralaižed — 17,1%, ukrainalaižed — 1,2%,
toižed — 4,5%.



https://vep.wikipedia.org/wiki/Tehran

Tehran vai Tegeran (farsikš تهران‎ — [tʰehˈɾɒ:n], pagin. [tʰehˈɾu:n]), om Iranan
pälidn. Se om Iranan da Päivlaskmaižen Azijan kaikiš suremb lidn.

Vozil 1941-1944 NSTÜ:n sodaväged okkupiruihe Tehran. Vl 1943 gitleranvastaižen
koalicijan valdkundoiden pämehiden konferencii (NSTÜ, Sur' Britanii, AÜV) oli
lidnas.

Islamine lidnannevondkund (شورای اسلامی شهر تهران , Šuroje Eslomije šahre
Tehron) sädab lidnan ičeohjandust. Se kogoneb 15 ezitajad, kaik rahvaz valičeb
heid 4 vodeks. Nened ezitajad änestadas lidnan pämest.

Tehran sijadase Iranan pohjoižpalas, El'burs-mägisel'gan Točal-mägen
suvipautkel, 1200-2000 m korktusil. Matkad Kaspijan merelesai om 90 km.

Aglomeracijan ristitišt om läz 13 mln rist. Läheližed sured kaimdajad lidnad oma
Keredž päivlaskmas (ühtenzoittud metropolitenal pälidnanke), Rei (enzne Iranan
pälidn) suves.

Lidnas om kaks' lendimportad. Ühtenz' — vanh rahvahidenkeskeine, südäimižiden
reisiden da il'mvägiden täht (Mehrabad, THR) lidnan päivlaskmpoles. Kahtenz' om
uz' nügüd'aigaine rahvahidenkeskeine lendimport, Homeini-imaman nimen nimitadud
(IKA), sijadase 30 km suvhe Tehranaspäi.



https://vep.wikipedia.org/wiki/S%C3%BCv%C3%A4r%E2%80%99

Süvär' (venäkelel: Свирь, suomen da karjalan kelil: Syväri) om jogi, kudamb
lähteb Evropan kahtendes pindan mödhe järvespäi Änižespäi (Ust'ka-žilo) da
lankteb Evropan kaikiš surembha järvhe — Ladogha (Süvärensu-žilo). Om äi hijamid
da vezisonid jogensus.

Süvärin piduz om 224 km. Süvär' om Vaugedmeren-Baltijanmeren da
Volgan-Baltijanmeren veziteiden pala. Volgan-Baltijanmeren vezite ühtenzoitab
Moskvan da Piterin.

Joginiškan da jogensun korktusen erind om 28 metrad. Absolütine korktuz om 33 m
Änižespäi i 5 m jogensus. Jogel om kaks' gidroelektrostancijad: Alasüvärin
elektrostancii radab 1933 vodespäi, Üläsüvärin elektrostancii radab 1952
vodespäi. Ned jagadas Süvären koumhe palaha: Alasüvär' (80 km), Keskmäine Süvär'
(45 km) da Üläsüvär' (95 km). Gidroelektrostancijoiden sauvondan taguiči libui
sur', no madal Ivinan järv. Jogen leveduz om enamba 100 metrad kaiktä. Joksmusen
časpiguz vajehtase pol'kilometraspäi 10,6 kilometrhasai erazvuiččil tahoil.

Süvärihe langetas kaks' sured ližajoged, molembad oma hurad — Ojat' (15 km
jogensuspäi) da Pašjogi (8 km jogensuspäi).

Jogi sijadase Venäläižes Federacijas, Leningradan agjas. Süvärin randal om 2
lidnad (mödvedhe): Kos'kenaluine da Pöud.

Voden 1942 elokun 3 päiväl Nevondkundaližen Ühtištusen vägiak Anna Lisicina upsi
ehtatades Süväres poikpoli.



https://vep.wikipedia.org/wiki/Oper

Oper (italijan kelel opera — «azj», «tö», «rad») om muzikaliž-dramatižen
čomamahtusen žanr, kudambas südäiolend anttas muzikaližen dramaturgijan abul.
Oper om vokaline žanr. Operan literaturine aluz om libretto.

Oper om sündnu Italijaha. Operan ezitat om misterii — mugoine hengeline
spektakl', kus om muzikad. Hengeline komedii "Pühän Pavlan kändmine
hristanuskojaks (1480, avtor Beverini) om jo tozine tö, kus muzikad om kaikiš
paloiš. XVI voz'sadas lujas populärižikš tegihe pastoralid (paimniden vändod),
kus oli horid: motetoid, madrigaloid. Vl 1597 Modenas ozutihe "garmonižen
komedijan" (Commedia armonica) "Amfiparnasso" (avtor Oracio Vekki), kus hor
kaiken pajati madrigaloid scenan taga, a aktörad vändiba scenal.

Ezmäižen operteatran publikan täht avaitihe vl 1637 Italijaha, Venecijha.
Ezmäine sur' oper oli Perin Džakomon "Evridik"-oper (1597). Venecii oli ezmäine
operan keskuz Evropas.

Komižes operas muzikaližiden nomeroiden keskes voib olda dialog muzikata. No
dialogad voib löuta i toižiš operoiš, ozutesikš, Bethovenan "Fidelios" vai
Veberan "Noidambujas".

Operan kollektivas oma: solistad, hor, orkestr i m.e. Operas oma naižäned —
soprano, meccosoprano, kontral'to, i mehenäned — tenor, kontrtenor, bariton da
bas.

Operan palad — rečitativad, ariozod, pajod, arijad, duetad, triod, kvartetad,
ansamblid i m.e.; simfonižed formad — ezivänd, introdukcii, antrakt, marš,
baletmuzik i m.e.



https://vep.wikipedia.org/wiki/Oman

Oman (araban kelel: عُمان ʻUmān), täuz' oficialine nimi — Omanan Sultankund
(arab.: سلطنة عُمان, Salṭanat ʻUmān), om valdkund Päivlaskmaižes Azijas,
Arabijan pol'saren suvipäivnouzmas, Indižen valdmeren Arabijan meren randal. Sen
pälidn da kaikiš suremb lidn om Maskat.

Oman sijadase Arabijan pol'saren suvipäivnouzmpoles, Indižen valdmeren Arabijan
meren da Omanan lahten randoil.

Valdkund om röunoiš Jemenanke suvipäivlaskmas (röunan piduz — 288 km), Saudoiden
Arabijanke päivlaskmas (676 km), AÜE:oidenke lodehes da pohjoižes (609 km).
Ühthine röunoiden piduz — 1573 km. Valdmererandan piduz om 2092 km.

Tazangišt man keskuses om ümbärtud mägil pohjoižes da suves. Kaikiš korktemb
čokkoim om Džabal Šams-mägi, 2980 m valdmeren pindan päl.

Klimat om tropine, räk da kuiv. Kesklämuz om +20°C vilikus, +32°C kezakus. Paneb
sadegid alangoil 60-130 mm vodes (vihmub severz' kerdoid vodes), mägil — 500 mm.
Kaikenaigaižid jogid eile olmas, om vaiše ojandehid, vezi jokseb niidme tal'vel
tobjimalaz.

Londuseližed päresursad — kivivoi, londuseline gaz, vas'k, raudkivend, hrom;
toižed resursad — asbest, mramor, sauvondgips, kala.

Ohjandusen form om unitarine absolütine monarhii. Eile olmas politižid
partijoid, kaik kandidatad oma ripmatomad (partijatomad).

Valdkundan pämez' om sultan (ripmatomuden tedištoitusen aigaspäi vl 1970 Kabus
ben Said Al' Said). Hän-žo om armijan päkäsknik, ohjastusen päministr,
röunantagaižiden azjoiden, rahaazjoiden da kaičendministr. Opendusen da
üläopendusen ministrad oma naižed.

Parlament om kaks'kodine. Üläkodi om Valdkundaline Nevondkund (Mažlis Al' Davla)
83 ühtnijanke, sultan paneb heid radnikusele 4 vodeks. Alakodi da käskusišton
tegii om Konsultirui Suim (Mažlis Al' Šura) 84 ezitajanke, kaik rahvaz valičeb
heid 4 vodeks.

Oman alajagase 11 muhafaz:ha — agjaha. Edemba muhafazad alajagadas 61 vilajat:ha
— ümbrikho.

Omanas elädas omanalaižed. Vl 2010 verhanmaiden eläjad ottihe läz videndest
ristitištos.

Toižed sured lidnad (enamba 100 tuh. ristitud vl 2008, surembaspäi penembha):
Sib, Matrah, Baušar (nene koume lidnad oma pälidnan aglomeracijan palad), Salal,
Suveik, Sohar, Ibri, Sahm, Bark. Vl 2008 kaik oli 21 lidnad enamba mi 50 tuhad
eläjidenke, 43 lidnad enamba 12 tuhad eläjidenke.

Vl 2010 Omanan päeksport oli kivivoi (65%), londuseline gaz (12%); toine eksport
— alüminii, vas'k, teraraud, hrom, polimerad, puspirt, fruktad, kala; om äi
tošteksportad.



https://vep.wikipedia.org/wiki/Nil

Nil (arab.: النيل‎ En Nil' , kopt.: P(h)iaro, amuižegipt.: Ḥ'pī da Iteru,
Biblijan ivrit: היאור Ha-Ye'or) om kaikiš pidemb jogi Afrikas da mail'mas (kut
Amazonas-ki).

Jogen piduz om 6 853 km, basseinan pind om 3,4 mln nellikkilometrid. Veden
keskmäine mülü om 2 600 m³/s Asuanan padoseinäspäi.

Nilan joginišk om Viktorii-järv 350 m kortte valdmeren pindan päl, jogi nimitase
kuti Vauged Nil. Se jokseb ühthe kaikiš surembanke Sinivauvaz Nil-ližajogenke
läz Hartum-lidnad. Necile sijale Vauged Nil kadotab veden mülün enambust
purutusen da kastelendan tagut, i sur' znamoičend om Sinivauval Nilal. Ei ole
ližajogid pidust' jäl'gmäšt 3 tuh. km. Jogi lankteb Keskmerhe äjil hijamil.

Nil jokseb läbi nelläs valdkundas (mödvedhe): Ugand (joginišk), Suvisudan,
Sudan, Egipt (del't).

Nilan znamasižed ližajoged (mödvedhe): Sobat, Sinivauvaz Nil, Atbar (oiktad),
El' Gazal' (hura). Enzne sur' hura Pakuine Nil-ližajogi om kuivanu 3 tuhad vot
tagaz klimatan kuivatesen tagut.

Sured lidnad Nilan randoil (mödvedhe): Džub (Suvisudan), Hartum da Omdurman
(Sudan), Asuan, Luksor, Giz, Kair, Aleksandrii (Egipt). Egiptan 97% ristitištod
eläb Nilan alangištos.



https://vep.wikipedia.org/wiki/Nairobi

Nairobi (mugažo anglijan-ki kelel i suahili-kelel; sijaline virkand:
[naɪˈroːbi]) om Kenijan pälidn da kaikiš suremb lidn. Se om pälidnan ümbrik
administrativižikš.

Lidn om valdkundan openduzkeskuz i Afrikan znamasine finansine keskuz. ÜRO:n
ližaofis, Coca-Cola:n, Toyota:n tegimed da kompjutergigantoiden afrikanižed
päfaterad sijadasoiš Nairobiš.

Vl 1899 lidnan aluz om pandud kuti Ugandan raudten stancii, rahvahatoman son
sijas. Lidnan nimi om anttud lähižen Ewaso Nyirobi-vezišton mödhe (masain
kelel), mi «vilukahad veded» znamoičeb. Vl 1900 vanhad lidnad polttihe täuzin
päzmaha bubonmustmoran süttusespäi.

Vl 1905 sirtihe britanižen protektoratan pälidnad Mombasaspäi Nairobihe. Se sai
äi administrativižid pertid, oli regionan tedoidusiden oigenduzčokkoimeks.

Nairobi sijadase Kenijan suvipalas, vähäižen suvhe ekvatoralpäi, 1661 m
valdmeren pindan päl keskkorktusel. Poudan aigan voib nähta kaks' surt mäged
kerdalaz — Kenii pohjoižes da Kilimandžaro suvipäivnouzmas.

Klimat om ven pehmed. Kun keskmäine lämuz om +15..+19 C° vodes ümbri. Paneb
sadegid 1060 mm vodes. Om kaks' vihmsezonad: sulaku-semendku da kül'mku-tal'vku;
kuiv sezon om niiden keskes. Pened manrehkaidused oleldas.

Lidn alajagase 17 valičemižümbrikho (angl. constituency), ned — 85
administrativižhe lidnanlaptha (angl. ward).

Lidnas om hristanuskondan, islaman da sikhizman pühäpertid. Immigrantad tulihe
neniš maišpäi: nügüdläižiden Indii- da Pakistan-valdkundoiden territorijad
(sauvomha raudted), Somali, Sudan.

Pened (matatu) da järgeližed avtobusad i taksid oma kundaližeks pätransportaks
ajamha lidnan südäimes.

Om koume lendimportad — azekhiden vägiden täht (Istleit), südäimižiden reisiden
täht (Uilson) da rahvahidenkeskeine — Džomo Keniatan nimen nimitadud (NBO).
Rahvahidenkeskeine soda- da civiline lendimport sijadase 15 km suvipäivnouzmha
lidnan keskusespäi. Sišpäi tehtas reisid kaikedme Afrikadme, mugažo
Päivlaskmaižen Evropan da Azijan erasihe pälidnoihe.



https://vep.wikipedia.org/wiki/Londuseline_gaz

Londuseline gaz om gazoiden segoituz, kudamb sündui mansüvüzihe organižiden
substancijoiden anaerobižen čihodamižen aigan. Gaz mülüb sagedmaiden gruppha.

Londuseline gaz om tarbhaine kaivatuz, se om üks' znamasižembaižiš londuseližiš
varoišpäi, ümbriradamha tegimištos da kävutamha kodiižanduses.

Sogazan da kaivuzgazan südäiolendad oma pojavad keskneze. Ned mülütadas metan
CH4 päsubstancijaks, a mugažo azotan (N2) da hil'muiktuzgazan (CO2) penid
lugumärid. Sen ližaks, kaivuzgaz voib mülütada travijoid substancijoid —
rikvezinik H2S da radon.

Normaližiš arvoimižiš londuseline gaz voib olda gazanvuiččes vai sidodud olendas
(gazangidratad — kristallad). Üks' absolütine atmosfer da 0°C ottas normaližikš
arvoimižikš lugemha gazan kulutusen normaližil kubižil metril. Gazgidratad oma
kaivuztegimišton tulii aig, lujas äi vasttase niid londuses — valdmeren pohjan
al, igähižen rougun al. Tähäsai ei ole sal'hekašt gazgidratoiden
samižtehnologijad. Sättui samižhe londuseline gaz löudase manšoiduiš erižil
kogoil (gazlöudmižsijad) vai kivivoin löudmižsijiden päl. Mugažo erigoittas
londuseline (kivivoin) gaz sadud kivivoin ezmäižen fil'truindan aigan.

Metan (CH4) om londuseližen gazan päine da tarbhaine pala 82-98%
mülündanmäranke. Sen ühtes metanan gomologad voidas olda mülündan paloikš (kaik
— 0,1-13%): etan (C2H6), propan (C3H8) da butan (C4H10). Jäl'gmäižiden kahtiden,
a mugažo edembaižiden jügedambižiden gomologoiden olend om tahtota gazanveimes,
sikš miše nened substancijad voidas tehtas nozoluzikš ümbrišton il'man lämudel.
Nozoluded sündudas vedenke gazgidratižid tüpid da umbištadas henoiden veimiden
diametrad. Veden da ammiakveden olend om laskmatoi gazan mülündas. Propan,
metanan da acetilenan ülembad gomologad erigoittas gazanveimiden gazaspäi da
kävutadas nozoltadud gazaks (se om propanan da butanan segoituz paksumba
kaiked), kudambad voib pakuida da vedada miččel taht transportal. Muga voib
kävutada metan-ki (ahtištadud gaz), vaiše painuz erineb: ahtištadud gaz om 600
atmosferan painudes, nozoltadud gaz — 25 atm. Sättujad varuitomuden märad
erinedas mugažo.

Londuseline gaz kändase kovaks olendaks makores. Gaz ühtenzoitab mašoidun
vedenke süvüdel, kus sur' gidrostatine painuz (250 atmosferhasai) da järgeline
lämuz (295 K) oma olmas. Veden üks' mülünmär voib sidoda 220 gazanmülünmärad
gidratan sündundan aigan. Päazjas gazgidratoiden löudmižsijiden zonad levitadas
igähižen rougun al da Man valdmeren pohjan al penil süvüzil.

Londuseline gaz om organižen poltusen kaikiš sel'ktemb toižend da elektrusen
sandan üks' kaikiš puhthembiš mahtusišpäi. Täuden palandan jäl'ghe vaiše
vezipuru da hil'muiktuzgaz (poleks vähemba mi kivihilen palandan jäl'ghe)
sündudas. Hil'muiktuzgaz om toižen tipan redustandsubstancii — mugoine
substancii om levitadud avaras londuses, no sen olemižen pala vajehtase ristitun
radmižen tagut da vedase ekosisteman balansan hajendha. Metan da hil'muiktuzgaz
kuctas kazmuzhonuzeffektad, sen taguiči pidab reguliruida niiden čudegiden mär.
Necen täht vl 1997 Kioton protokol om allekirjutadud. Vodele 2009 181 valdkundad
ratificirui sidä. Nened valdkundad heittas 61% kazmuzhonuzgazoid Mas.

Lugetas, miše londuseline gaz sündub Man koren sagedmaihe korktembil lämuzil da
painuzil mi kivivoi. Mugoine azj todestab necidä: paksus gazan löudmižsijad
venudas süvemb kivivoid. Londuseline gaz löudase ühtespäi severzihesai
kilometrad süvüzil.

Hil'vezinikoiden znamasine mär om Man mantijas, no niiden samine om kal'hed
lujas, sal'hetoi, sen tagut ei ole kommertišt mel'hetartust.

Metan da erased toižed hil'vezinikad oma levitadud avaras kosmosas. Metan om
koumanz' gaz ičeze levigandmižavaruden mödhe kaikes mail'mas vezinikan da
gelijan jäl'ghe. Äjad edembaižed Päiväižespäi planetad da asteroidad mülütadas
metanad jän, gazan da nozoluden olendoiš. Mugoižed kogod ei mülügoi londuseližen
gazan löudmižsijihe.

Gaz sadas mansüvüzišpäi mareiguiden kal't. Napridas sijata mareiguid tazomäras
löudmižsijan kaiked territorijadme, miše mašoidun gazan painuz aleniži
ühtejiččikš, toižin vezi voib putta mašoidhu. Gaz om painudes mansüvüzil, se
painuz ületab atmosferižen äjihe kerdoihe.

Pidab vaumitada mareiguišpäi tulijan gazan transportiruimha. Metkomponentad da
segasubstancijad oma gazas. Kaikutte metkomponent om ičeze kulutajan täht.
Segasubstancijad jügedas transportiruindad da kulutamišt (vezipuru, rikvezinik).
Edel gazan andmišt vaumištadas veim: azotmašinoid kävutadas sädamha inertišt
ümbrištod veimes. Puhtastadas gazad (absorbental vai membranoil) da kuivatas
sidä.

Päazjas gaz ajase veimiden kal't. Gazanveim om optimaline transportiruimha
londuselišt gazad peniš da keskmäižiš matkoiš. Gaz pompase torviden kal't 1,42 m
da sen penemb diametral, 75 atm keskpainudes. Likkudes veimen kal't gaz kadotab
ičeze potenciališt energijad. Nece energii kändase lämäks, konz gaz vägestab
kidegen vägid torven seinän da ičeze šoiduiden keskes. Sidä vizid, miše pidab
sauda kompressorstancijoid (KS) gazanveimen märitud keskustoil. Nenil stancijoil
gaz ahtištase, sen painuz lujeneb 55 atmosferaspäi 120 atmosferhasai tobjimalaz,
sid' gaz vilugoitase painuden alendusel.

Eriližed laivad-tankerad — gazanvedimed — kävutadas vemha edahaižiš matkoiš
(enamba 2-3 tuh. km). Mugoižil laivoil gaz om nozoltadud olendas, izotermižiš
bučiš -160...-150°C lämudenke. Nozoltamha gaz vilugoitase korktas painudes.
Painuz oleleb 600 atm:hasai tarbhaižusiden mödhe. Järgeline gazanvedim mülüb
150-200 tuh. m³.

Vl 2004 londuseližen gazan rahvahidenkeskeižed satandad oliba: gazanveimil — 502
bln m³, nozoltadud londuseližen gazan laivil-gazanvedimil — 178 bln m³. Venäman
torgusen päühtnijad oma «Gazprom» da «Novatek».

«Gräzovec — Viipur»-magistral'gazanveimen torved läbitadas Vologdan da
Leningradan agjoiden territorijoid päivnouzmaspäi päivlaskmha.



https://vep.wikipedia.org/wiki/Kot_d%27Ivuar

Kot d'Ivuar, täuz' oficialine nimituz — Kot d'Ivuaran Tazovaldkund (franc.
République de Côte d'Ivoire), om valdkund Päivlaskmaižes Afrikas, Atlantižen
valdmeren Gvinejan lahten randal. Edel 1986 vot Kot d'Ivuaran nimitihe
Elefantanlun Randan Tazovaldkund:aks. Pälidn om Jamusukro.

Kot d'Ivuar om mavaldkundröunoiš Liberijanke (röunan piduz — 716 km) da
Gvinejanke (610 km) päivlaskmas, Malinke (532 km) da Burkina Fasonke (584 km)
pohjoižes, Gananke päivnouzmas (668 km). Ühthine röunoiden piduz — 3110 km.
Randanpird om 515 km.

Reljef om tazo, pohjoižes om platoid. Valdkundan kaikiš korktemb čokkoim om Mont
Nimba-mägi, 1752 m valdmeren pindan päl.

Kaikiš pidembad joged oma Sasandr, Bandam da Komoe. Kaik ned oma kos'kekahad da
kožudas laivoiden ujumha ei edemba mi 65 km mererandpolelpäi.

Klimat om ekvatorialine suves da subekvatorialine pohjoižemb. Suves om tropižid
mecoid, savannad enambištudas man pohjoižes da keskuses. Vihmoiden sezonan aigan
paneb sadegid 1100 mm pohjoižes da 5000 mm suves.

Londuseližed pävarad oma kivivoi, londuseline gaz, almazad, metallad
(mangankivend, raudkivend, kobal't, boksitad, vas'k, kuld, nikel', tantal).

Ohjandusen form om unitarine prezidentine tazovaldkund. Valdkundan pämez' om
prezident, hän om armijan päkäsknik da paneb päministrad radsijha, hänele sab
säta käskusid. Kaik rahvaz valičeb prezidentad 5 vodeks. Varaprezident om
Nacionaližen Suiman pämez'.

Parlament om üks'kodine Nacionaline Suim (fr.: Assemblée Nationale). Kaik rahvaz
valičeb sen 225 ühtnijoid 5 vodeks üks'mandatižiš valičemižümbrikoiš.

Kot d'Ivuaran kaikiš suremb lidn da ižandusen pälidn om Abidžan. Toižed sured
lidnad (enamba 200 tuh. ristituid vl 2012, surembaspäi penembha): Buake, Daloa,
Jamusukro (pälidn), Korogo.

Vl 2009 Kot d'Ivuaran päeksport oli kakao (33%), kivivoi (17%); toine eksport —
kofe, pumaterialad, puvill, parfümerii, cement, bananad, ananasad, kala,
pal'mvoi.



https://vep.wikipedia.org/wiki/Korejan_Rahvahali%C5%BE-Demokratine_Tazovaldkund

Korejan Rahvahaliž-Demokratine Tazovaldkund vai KRDT (kor.: 조선 민주주의 인민 공화국,
朝鮮民主主義人民共和國 Čoson Mindžudžui Inmin Konhvaguk, se om täuz' oficialine nimi) om
valdkund Päivnouzmazijas. Toine valdkundan nimi om Pohjoižkorei, sidä kävutadas
erižtel da levedašti. Se sijadase Korejan pol'saren pohjoižes. Pälidn da kaikiš
suremb lidn om Phen'jan.

Vl 1945 elokun 15. päiväl Korejan territorii oli päzutadud Japonijan
sodavägišpäi.

Vl 1972 tal'vkun 27. päiväl nügüdläine Konstitucii, kahtenz' lugul, oli
vahvištadud parlamental. Se om väges nügüd'-ki, voziden 1992, 1998, 2009 da 2012
vajehtusidenke.

Valdkund om röunoiš Kitainke pohjoižpoles (röunan piduz — 1416 km), Venämanke
pohjoižpäivnouzmas (18 km) da Suvikorejanke suvipoles (238 km). Suvikorejan
röunal om demilitarizuidud zon 4 kilometrad levette da 241 km pitte (saudud
vozil 1960-70). Ühthine röunoiden piduz — 1672 km.

Pohjoižkorejan päivlaskmaižed randad lainištab Pakuine meri, päivnouzmaižed —
Japonijan meri. Ühthine randanpird — 2495 km.

Reljef om mägekaz. Kaikiš korktemb čokkoim om sambnu Pektusan-vulkan, 2744
metrad valdmeren pindan päl.

Londuseližed pävarad oma kivihil', raudkivend, cink, magnii, kuld, vas'k,
alüminii, nikel', vol'fram, hahktin, mec, gidroenergii; toižed varad oma špat,
grafit, keitandsol.

Ohjandusen form om unitarine socialistine tazovaldkund dominirujan partijan
sistemanke.

Valdkundan todesine pämez' om Valdkundaližen kaičendkomitetan ohjandai, vspäi
2011 — Kim Čen In. Hänen arvnimed: ülembaine ohjandai; partijan, armijan da
rahvahan lider.

Parlament — Ülembaine Rahvahan Suim (kor.: 최고인민회의, 最高人民會議, Čoego Inmin Hoe-ui) —
om üks'kodine 687 ühtnijanke. Kaik rahvaz valičeb heid videks vodeks.
Valičendoiktuz zavodiše 17-voččes igäspäi. Parlamentan prezidium om kollektivine
nominaline valdkundan pä, se radab kaiken. Parlament paneb ohjastusen ministrid
radsijha.

Toižed sured lidnad (enamba 300 tuh. ristitud vl 2004, surembaspäi penembha):
Hamhin, Nampho, Keson, Vonsan, Čhondžin.

KRDT:n päeksport om kivihil' (18%), sobad (läz 13%), raud da raudkivend (11%),
metallad (läz 10%), himižen tegimišton tegesed (läz 10%), elekromašiništ da
detalid (8%); toine eksport — merenproduktad (5%), kuld (2%), pähkmed (1%).



https://vep.wikipedia.org/wiki/Komoran_Sared

Komoran Sared vai Komorad, täuz' oficialine nimituz — Komoran Sariden Ühtištuz
(komoran kelel: Udzima wa Komori, fr.: Union des Comores, arab.: الاتحاد القمري‎
Al' Ittiḥād Al' Kumurī / Kamarī), om sar'hine valdkund Päivnouzmaižes Afrikas.
Sen pälidn da kaikiš suremb lidn om Moroni.

Vl 1975 heinkun 6. päiväl Komoran Sared tedotiba ičeze ripmatomudes
Francijaspäi.

Jäl'gmäine Konstitucii om vahvištadud vl 2001 tal'vkun 23. päiväl kaiken
rahvahan referendumal.

Ümbärtud korallrifil sared oma vulkanižen augotižlibundanke, mägikahad. Kaikiš
korktemb čokkoim om Kartal-vulkan, 2360 m meren pindan päl.

Klimat om tropine. Paneb sadegid 1100-3000 mm vodes, no om äi kuivid sijid.
Vodes om kaks' sezonad: räk da neps (kül'mku-sulaku), kuivahk da viluhk
(semendku-reduku). Lämuz mererandal +23...+28°C vodes ümbri.

Ohjandusen form om federativine prezidentine tazovaldkund äjiden partijoiden
sistemanke. Valdkundan da ohjastusen pämez' om prezident, kaik rahvaz valičeb
händast 5 vodeks. Kandidat valičese kaikuččen kerdan toižes sarespäi järgendusen
mödhe. Koume varaprezidentad oma prezidentale abhu.

Kožundkirjutez kaičendabus om sätud Francijanke, ičeze armii om vaiše tuha
ristitud.

Vl 2015 vilukun 25. päiväl Komoriden järgvaličendad oliba suimihe (valdkundan da
sariden), kahtenz' tur oli uhokun 22. päiväl. Vl 2010 kül'mkun 7. päiväl (1nz'
tur) da tal'vkun 26. päiväl (2nz' tur) prezidentan järgvaličendad oliba. Ikililu
Duanin sai vägestust, oti 61,12% kahtendel tural, hän om Mvali-saren ezitai,
Ndzuani-saren jäl'ghe.

Komoran Sared alajagase nell'hä avtonomižhe regionha. Ned sättudas da nimitadas
nellän suren saren mödhe. Maore de-facto om Francijan sar'. Koume tošt sart
alajagase 16 prefekturha: Ngazidž — 8 prefekturad, Ndzuani — 5, Mvali — 3.

Toižed sured lidnad (enamba 15 tuh. ristitud vl 2010, surembaspäi penembha):
Mucamudu, Fomboni da Domoni. Kaik om 200 eländpunktad enamba mi 900 eläjidenke.

Vl 2009 Komoran Sariden päeksport oli magutesed (40%), laivad da venehed (28%,
sidä kesken muretud — 25%), parfümerižed void (17%); toine eksport — raud da
teraz (6%), kuld (2%).



https://vep.wikipedia.org/wiki/Kolumbii

Kolumbii, täuz' oficialine form — Kolumbijan Tazovaldkund (ispanijaks: República
de Colombia), om valdkund Suviamerikan lodehes. Pälidn da kaikiš järedamb lidn
om Bogota.

Valdkundan nimi anttihe Kolumban Hristoforan oiktastuseks, hän avaiži Amerikad
evropalaižile da oli tetaban merimatkadajan.

Vl 1810 heinkun 20. päiväl Simon Bolivar, Kolumbijan vei, tedoti ripmatomudes
Ispanijaspäi. Jäl'gmäine Konstitucijan udištamine oli vl 1991 heinkun 4. päiväl.

Kolumbii om mavaldkundröunoiš Panamanke (röunan piduz — 266 km) päivlaskmas,
Venesuelan (2219 km) da Brazilijanke (1645 km) päivnouzmas, Perun (1626 km) da
Ekvadoranke (586 km) suves. Ühthine röun kuivmadme — 6342 km..

Sen ližaks Kolumbijan San Andres da Providensii-departamentan sared sijadase
päivnouzmha Nikaraguaspäi, ka mugažo Kolumbii röunatab meridme Kostarikan,
Nikaraguan, Gondurasan, Jamaikan, Dominikan Tazovaldkundanke da Haitinke.

Ühthine randanpird om 3208 km. Kolumbijan päivlaskmaižed randad lainištab Tün'
valdmeri (randanpird — 1448 km), a pohjoižed randad — Atlantižen valdmeren
Kariban meri (1760 km).

Andad-mäged ottas 60% man territorijad. Valdkundan kaikiš korktemb čokkoim om
Kristobal' Kolon-mägenoc, 5776 m valdmeren pindan päl. Kaikiš znamasine
Magdalen-jogi jokseb Kariban merhe. Amazonkan da Orinokon ližajoged oma
äiluguižed. Enamba 240 lühüdad joged lankteb Tünhe valdmerhe, sikš miše Tünen
valdmererandaline alangišt nepstub lujas hüvin (oleskeleb 10 tuhad mm vodes).

Londuseližed pävarad oma kivivoi, londuseline gaz, kivihil', nikel', izumrudad;
toižed varad oma raudkivend, kuld, vas'k, gidroenergii.

Parlament om kaks'kodine Kongress (isp. Congreso), sen ühtnijoid mugažo rahvaz
valičeb 4 vodeks. Üläkodi, Senat (isp. Senado), kogoneb 102 ühtnijoišpäi.
Alakodi, Ezitajiden Kodi (isp. Cámara de Representantes) mülütab 166
ezitajad-ühtnijad (162 ümbrikoile ližaks, om kvotid: 1 ristit — indejalaižišpäi,
1 — afrokolumbijalaižišpäi, 1 — röunantagaižiš kolumbijalaižišpäi da 1 — toižiš
vähembusišpäi).

Kolumbii alajagase 32 departamentha (isp. departamento) da völ üks' Pälidnan
ümbrik om departamentan oiktusidenke. Departamentad alajagase municipijoihe
(niid 1123) (isp. municipio), a ned — penembihe municipaližihe ühtnikoihe (isp.
corregimientos, comunas).

Kolumbijan toižed lidnad-millionerad (vl 2013, surembaspäi penembha): Medel'jin,
Kali, Barrankil'j, Kartahen.

Kolumbijan päeksport om kivivoin ümbriradmižen produktad, kofe (toine tegii
mail'mas), kivihil', sobad (sijaližes puvillaspäi), nikel', izumrudad (mail'man
sal'hen 90%), bananad, sahar da änikod.



https://vep.wikipedia.org/wiki/Karjalan_tazovaldkund

Karjal (ven.: Карелия, Карьяла) vai Venäman Karjal, täuz' oficialine nimituz —
Karjalan Tazovaldkund (venäkelel: Республика Карелия, ičenaižkarjalan kelel:
Karjalan tašavalta, livvinkarjalan kelel: Karjalan tazavaldu, suomen kelel:
Karjalan tasavalta), om Venälaižen Federacijan subjekt, Venäman üks'
tazovaldkundoišpäi. Se mülüb Lodehližhe federaližhe ümbrikho.

Karjalan Tazovaldkundal om röunoid Arhangel'skan agjanke päivnouzmal, Vologdan
da Leningradan agjoidenke suvel, Suomenmanke päivlaskmal (798 km), Murmanskan
agjanke pohjoižel. Karjalan pohjoižpäivnouzmaižed randad lainištab Jävaldmeren
Vauged meri.

Tazovaldkundan pälidn da kaikiš suremb lidn om Petroskoi. Eläjiden lugu om 632
533 ristitud (2015 vodel). Pind om 180 520 nellikkilometrad.

Valdkundkel' om üks'jäine, se om venäkel'. Sab panda toižid-ki valdkundkelid
kaiken rahvahan referenduman satusiden mödhe (Karjalan Konstitucijan 11.
kirjutuz).

Regionaližed rahvahaližed keled oficialižen statusanke oma karjalan, suomen da
vepsän keled. Sab kävutada niid sijaližen ičeohjandusen tobmuden aluskundoiš.

Tazovaldkundan Konstitucii om vahvištadud vl 2001 uhokun 7. päiväl
tazovaldkundan Ezitajiden Kodil (Käskusenandajan Suiman ezitajil) da om väges
nügüd' äiluguižiden vajehtusidenke.

Pind om 180 520 nellikkilometrad. Mec otab territorijan 85%. Karjalas om 27 000
joged. Ned mülüdas Jävaldmeren Vauktan meren basseinha pohjoižes da Atlantižen
valdmeren Baltijan meren basseinha suves. Karjalan kaikiš pidembad joged oma
Vodl (149 km), Kem' (191 km), Ond (197 km), Čirka-Kem' (221 km), Šui (194 km),
Sun (280 km) Kivačun kos'kenke. Karjalas om mugažo 60 000 järved. Änine da
Ladogjärv oma Evropan kaikiš surembad järved pindan mödhe, tazovaldkundan
suviröun läbitab niid.

Tazovaldkundan reljef om kukkaztazangišt, kudamb päivlaskmal vajehtub
Päivlaskmkarjalaižeks ülüdeks. Karjalan pohjoižel om Maanselkän ülüz, kudambal
sijadase Karjalan kaikiš korktemb Nuorunen-mägi (577 m). Konz jäžom om tagenus
pohjoižele, se om lujas vajehtanu Karjalan reljefad — täs nügüd' om järviden
katlüsid, morenižid sel'gid.

Karjalas om enamba kut sadad löudmižsijid, kudambiš om 24 tarbhaižiden
kaivatusiden toižendad. Sadas aktivižikš slüdad, pöudšpatad, kvarcad,
sauvondmaterialoid (sauvondkivi, savi, lete, gravii, bazal't, granit, mramor,
diabaz, Šokšun babarmkvarcit), raudkivendod. Täs om kuldad, hobedad, platinad,
diamantoid, harvoid mametalloid. Geologad löuziba mugažo urankivendoiden,
titanan, vanadijan da molibdenan löudmižsijid. Sen ližaks, tinan, nikelin,
magnijan, vas'ken da hroman löudmižsijad seištas koskmatomikš. Toižed
londuseližed pävarad oma turbaz, tal'k, mineraližed mujud, mec, kala da
reskvezi.

Klimat om ven paksuidenke sadegidenke, i se vajehtase Karjalan territorijal
merižespäi kontinentaližeks. Tal'v om lumekaz, rainiž, tobjimalaz ilma
vägekahita pakaižita. Keza om lühüdaigaine da rainiž (pohjoižiš rajoniš), suren
sadegiden lugumäranke. Eskai kezakus tazovaldkundas erasti oleskeleb halad. Räk
oleleb harvas, kahtel vai koumel nedalil suvirajoniš. Kesklämuz vilukul om -8.0
C°, a heinkul +16.4 C°. Keskmäine nepsuz — ümbri 80%. Sadegiden vozne lugumär om
500–700 mm.

Karjalan faun da flor oma istorižikš nored, ned oma formiruinus jäl'gmäižen
jäaigan jäl'ghe, 10-12 tuhad vot tagaz. Tazovalkundan territorijal eläb 63
imetaiživatoiden, 285 linduiden, 5 maujujiden erikod. Karjalan jogiš voib
nägištada evropižen da kanadižen majagan pezad. Kanadine majag, ondatr da
amerikaine hähk oma Pohjoižamerikan faunan akklimatiziruiduid ezitajad, a
jenotanvuitte koir om Edahaižen Päivnouzman faunan akklimatiziruiduid ezitai.
Vodespäi 1960 todas mecsigoid da kosulid. Voib vastata kondjid, il'besid,
jänišid, mägrid, reboid da händikahid. Kevädel om äi gavedid: säs'kid,
čopjäižid, kägentäid, kärbhaižid.

Tazovalkundan floras om enamba kavag'mecoid: pohjoižpolel — pedajižid mecoid,
suvel — pedajižid da kuššid mecoid. Karjalan mecoiden pälehtezsugud oma koiv,
hab da raid. Karjal om mugažo marjoiden ma: sinnä kazdas bol, jonikaine, garbol,
babarm, murikeine, čigičaine, sestrikaine da mustikaine.

Aleksandr Hudilainen radab Tazovaldkundan Pämeheks vs 2012 semendkun 24.
päiväspäi, Käskusenandajan Suiman ezitajad vahvištihe händast radnikusele
Venäman prezidentan taričendan mödhe. Vl 2017 kaik rahvaz änestaškandeb pämehen
kandidatad videks vodeks, enamba kaht strokud jäl'geten ei sa. Tazovaldkundan
Pämez' om mugažo sen Ohjastusen pämez', hän märičeb sen strukturad da paneb
Ohjastusen valdkundmehid radnikusile. Tazovaldkundan pämehen administracii, üks'
ezmäine varapämez' da seičeme muite varapämest oma hänele abhu.

Karjalan Tazovaldkundan üks'kodine parlament om Käskusenandai Suim. Vhesai 2002
se oli kaks'kodižeks. Kaik rahvaz valičeb sen 50 ezitajad videks vodeks.
Vladimir Semenov radab Käskusenandajan Suiman ezimeheks vs 2011 tal'vkun 22.
päiväspäi.

Radonoigendai tobmuz om Karjalan Tazovaldkundan Ohjastuz. Tazovaldkundan
ministrused, valdkundaližed komitetad, kaks' ohjandust da üks' inspekcii
alištudas Ohjastusele.

Karjalan Tazovaldkund jagase 16 municipaližhe rajonha (sidä kesken 3 rahvahališt
rajonad) da 2 lidnümbrikho. 2006 vodelpäi municipaližen reforman taguiči rajonad
jagadas 24 lidnkundha (venäkelel: городские поселения) da 86 küläkundha
(venäkelel: сельские поселения, sidä kesken 3 vepsän küläkundad). Vodelpäi 1994
(vodhesai 2005, municipaližhe administrativižhe reformhasai) Änižröunan
(Änižrandan) rajonan suvipol' oli mülütadud Vepsän rahvahaližhe volost'he.

Vn 2010 Venäläižen Federacijan rahvahanlugemižen andmusiden mödhe Karjalas eläb
643 548 ristitud (neche rindataden, 2002 voden rahvahanlugemižen andmusiden
mödhe eläjiden lugu oli 716 281 eläjad) 3,81 rist./km² eläjiden kesktihedusenke.
Eläjiden lugun vähendamižen päsü om ekonomikan hondon situacijan tagut 1990-zil
vozil. Enamb Karjalan eläjiden koumandest eläb kaikiš surembas lidnas da
tazovaldkundan pälidnas — Petroskoiš. Kaikutte kahesanz' ristit kümnepäi om
lidnaneläi. Lidnalaižed elädas koumestoštkümnes lidnas da 11 lidnaližen tipan
žilos. Toižed järedad lidnad (enamba 25 tuh. ristitud vl 2015) oma Kondopog,
Kostamukš da Segež. Sen ližaks, 794 žilod da küläd om tazovaldkundas. Vl 2015
kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): 78,9% oma venänikad (507654 rist.), 7,1% —
karjalaižed (45570 rist.), 3,6% — vaugedvenälaižed (23345 rist.), 2,0% —
ukrainalaižed (12677 rist.), 1,3% — suomalaižed (8577 rist.), 0,5% — vepsläižed
(3423 rist.), 2,6% — toižed (16422 rist.), 4,0% — rahvahuden ozutandata (25880
rist.).

Venänikad, karjalaižed, ukrainalaižed, vaugedvenälaižed da vepsläižed —
ortodoksižen jumalankodikundan uskojad, suomalaižed — lüteranižen
jumalankodikundan uskojad.



https://vep.wikipedia.org/wiki/Kariban_meri

Kariban meri (angl.: Caribbean Sea, isp.: Mar Caribe, hait. kreol.: Lamè Karaïb,
franc.: Mer des Caraïbes, alam.: Caraïbische Zee) om meri Pohjoižamerikan da
Suviamerikan keskes. Sijadase suvipäivnouzmha Meksikan lahtespäi, sidä lugetas
mereks mugažo. Mert mülütadas Atlantižen valdmeren basseinha. Ühtenzoitase Tünen
valdmerenke Panaman kanalal.

Kariban meri-nimituz (latin. Mare Caribaeum) om sündnu karibalaižed rahvahiden
joukun nimespäi. Karibalaižiden heimod tuliba elämhä meren päivnouzmha randištho
1. voz'tuhan jäl'ghe meiden erad Orinoko-jogensuspäi.

Vest-Indijan Antilan sared, Suviamerikan pohjoižed mad da Keskuzamerikan
kontinentaližed mad ümbärtas Kariban mert. Se lainištab neniden valdkundoiden
randad (častomaraižen mödhe):

Kariban meren järedad lahted: Guakanajabo, Gonav, Venesuelan, Darjenan, Moskitos
da Gondurasan lahted.

Sured sared: Jamaik (täuzin), Kuba, Haiti da Puerto Riko. Sarištod: Antilan
pened sared, Kaimanan sared, Islas-de-la-Baj.

Znamasižed langenijad joged Kariban merhe (častomaraižen mödhe): Magdalen
(Kolumbii), Atrato (Kolumbii), Koko (Nikaragua) da Patuk (Gonduras).

Sured lidnad da portad: Santjago de Kuba, Kingston, Port-o-Prens, Santo Domingo,
Karakas, Barrankil'j.



https://vep.wikipedia.org/wiki/Karakas

Karakas (isp.: Caracas [kaˈɾakas], sijaline virkand: [kaˈɾaːkaʰ]) om Venesuelan
pälidn da kaikiš suremb lidn. Se om Pälidnan ümbrikon päivlaskmaižeks palaks
(isp. Distrito Capital).

Lidnan aluz om pandud vl 1567 heinkun 25. päiväl, oigedsaumaiženke
planuruindanke. Ispanine Diego de Losada-konkistador pani sidä indejalaižiden
Karakas-heimon poltnuden žilon sijas i nimiti Santiago de León de Caracas.

Kümnes vodes päliči, vl 1577, lidn tegihe jo pälidnaks – ezmäi ispanižen
gubernatoran. Kahtes voz'sadas päliči vl 1777 Karakas oli tedotadud Venesuelan
jenaral-gubernatorkundan pälidnaks. Vl 1811 valdkundan ripmatomut tedotihe
lidnan ph. Rozan časounäs. Sodategendoiden jäl'ghe ispanijalaižid vaste Venesuel
tegihe Suren Kolumbijan palaks vl 1819, Santa Fe de Bogota oli sen pälidnaks.
Vspäi 1830 Karakas om Venesuelan Tazovaldkundan pälidnaks rattemata.

Lidn sijadase valdkundan da Suviamerikan pohjoižes, seižub 870-1040 m valdmeren
pindan päl, Andiden mägialangištos. Matkad Kariban meren randhasai om 15 km
pohjoižhe orhal Cerro El' Avil-mägiden kal't 2159 metrhasai kortte. Lujad
manrehkaidused oleldas, vozil 1812 da 1900 ned panihe lidnan pertišt mantazole.

Klimat om subekvatorialine kaks'sezonine savannan. Päivän keskmäine lämuz om
+21..+24 C° vodes ümbri. Paneb sadegid 912 mm vodes. Neps sezon om
kezakus-redukus (115-135 mm kus), kuiv sezon om vilukus-keväz'kus (11-15 mm
kus).

Karakas kogoneb vides municipijaspäi: 1 - Pälidnan ümbrikos
(Libertador-municipii sen röunoiš), 4 - Mirand-štatas (Barut, Čakao, El'
Hatil'jo, Sukre). Ned alajagasoiš edemba 31 parrokijha (isp. parroquia).

Vn 2011 rahvahanlugemižen mödhe Metropolijan ümbrikon (isp. Distrito
Metropolitano de Caracas) eläjiden lugu om 3 mln ristitud. 5,3 mln elädas
lidnaglomeracijas vl 2011, se om Venesuelan ristitišton videndez.

Ristitišton enambuz oma mestizo (vaugedverižiden da indejalaižiden jäl'gelaižed)
i katoližen jumalankodikundan uskojad. Om äi sirdnuzid ristituid Kolumbijaspäi.

Karakas om järed raudtesol'm. Kundaline transport om šingotadud: avtobusad,
kiruhavtobusad (Metrobús), lidnelektrojonused, funikulörad. Vodespäi 1983
metropoliten radab lidnas (vspäi 2015 om 5 jonod, 48 stancijad, 70 km raudted).

Simon Bolivaran nimel nimitadud rahvahidenkeskeine civiline Maiketijan
lendimport (CCS) sijadase Maiketii-ezilidnas, 32 km pohjoižhe lidnan keskusespäi
avtotedme La Guair-lidnha (Karakasan avanport). Sišpäi tehtas passažirreisid
Suviamerikan da Pohjoižamerikan äjihe maihe, Päivlaskmaižen Evropan erasihe
pälidnoihe i Venesueladme, mugažo jügureisid Suvi- da Keskuzamerikadme.



https://vep.wikipedia.org/wiki/Kambod%C5%BE

Kambodž (enzne kävutadud nimi oli Kampučii), oficialižikš Kambodžan Kunigahuz
(khmer. Preăh Réachéanachâk Kâmpŭchéa, transkripcii: Preah Reatjeannatjakr
Kamputjie), om valdkund Suvipäivnouzmpol'žes Azijas, Indokitai-pol'saren suves.
Sen päine da kaikiš suremb lidn om Pnompen'.

Kambodž om mavaldkundröunoiš Tailandanke lodehes (803 km), Laosanke pohjoižes
(541 km) da Vjetnamanke päivnouzmas (1228 km). Sen suvipäivlaskmaižed randad
lainištab Tünen valdmeren Kitain Suvimeren Siaman laht. Randpird om 443 km.

Om koume mägisel'gad man laptoiš: Kravan'-mäged läz randištod, Elefan-mägisel'g
suves da Dangrek pohjoižes. Kaikiš korktemb čokkoim om Oral'-mägi Kravan'-mägiš,
1813 m meren pindan päl. Kambodžan päjogi om Mekong, se läbitab kaiken man da
jokseb suvehe. Kaikiš suremb järv om Tonlesap-järv.

Ohjandusen form om unitarine parlamentine konstitucine monarhii. Oficialine
valdkundan pämez' om Norodom Siamoni-kunigaz (vl 2004 redukun 29. päivälpäi),
hän om Norodoman Sianukan poig. Kunigahan Valdištmen Nevondkund valičeb
monarhad. Monarh hüvitab alakodin päministran kandidatad. Päministr om Hun Sen
(vl 1998 kül'mkun 30. päivälpäi).

Administrativiž-territorialižikš Kambodž jagase 23 agjaha (provincijha, khmer.:
khet) da 1 keskuseližikš ohjatud lidnha. Päiči pälidnas, ned alajagase 185
ümbrikho (khmer. srok), a sid' ned — 1621 kommunha (khmer. khum).

Kambodžas elädas kambodžalaižed. Ristitištos läz 90% oma khmeralaižed. 96%
eläjid pagižeb khmeran kelel.

Toižed järedad lidnad (enamba 100 tuh. ristituid vl 2012): Takmau, Battambang,
Sisophon, Siemreap, Kampongtäm, Sianukvil'. Kaik om 25 lidnad valdkundas.

Vl 2009 Kambodžan päeksport oli erazvuiččed sobad (läz 80%); toine eksport —
metallatoi (magnitatoi) lete (5%), kuld (4%), velosipedad (2%).



https://vep.wikipedia.org/wiki/Burundi

Burundi, täuz' oficialine nimi — Burundin Tazovaldkund (rundikš: Republika y'u
Burundi, franc.: République du Burundi), om valdkund Päivnouzmafrikas, üks'
kaikiš gollembišpäi mail'mas. Sen pälidn da kaikiš suremb lidn om Bužumbur.

Burundi om mavaldkundröunoiš Kongon Demokratižen Tazovaldkundanke päivlaskmas
(röunoiden piduz — 233 km), Ruandanke (290 km) pohjoižes, Tanzanijanke
päivnouzmas da suvipäivnouzmas (451 km). Ühthine röunoiden piduz — 974 km.
Burundi om mererandatoi valdkund.

Valdkund sijadase mägiplatol 1500-2000 m korktusil. Sen kaikiš korktemb čokkoim
om Heh-mägi, 2760 m valdmeren pindan päl.

Burundin suvipäivlaskmaine röun mäneb Tanganjik-järvedme (kendäk om kaikiš
madalamb sija valdkundas — 772 m valdmeren pindan päl), sen 2000 km² oma
burundižed.

Londuseližed pävarad oma metallad (nikelin 3-5% mail'man varad, platin, kuld,
vol'fram, vanadii) da fosforitad.

Ohjandusen form om prezidentine tazovaldkund äjiden partijoiden sistemanke.
Valdkundan pämez' om prezident, hän-žo om ohjastusen-ki pämez' da armijan
päkäsknik. Kaik rahvaz valičeb händast 5 vodeks (ühten kahtenden strokun om
voimuz).

Parlament om kaks'kodine. Üläkodi om Senat ei enamba mi 54 ühtnijoidenke (2005 —
49), kudambid valitas 5 vodeks (34 — agjoiden valičemižlaudkundad valitas
hutulašt da tutsilašt üksin, sen ližaks sihe mülüdas kaik enččed prezidentad, om
naižiden 30% kvot). Alakodi om Nacionaline Suim (fr.: L'Assemblée Nationale).
Kaik rahvaz valičeb sen enamba mi 100 ühtnijoid (2010 — 131) 5 vodeks, siš om
kvotid (60% — hutulaižed, 40% — tutsilaižed, 30% — naižed, mugažo Nacionaline
valičemižlaudkund ezitab kandidatoid rahvahanvähembusišpäi änestamha).

Burundin parlamentan järgvaličendad oliba vl 2010 heinkun 23. päiväl.
Prezidentad valitihe järgkerdan vl 2010 kezakun 28. päiväl (üks'jäine kandidat
Pjer Nkurunziza sai 91,62%, se om hänen toine strok).

Burundiš om 17 agjad (provincijad), ned alajagase 117 kommunha. Kommunad
alajagase 2639 kolin:ha (francijaks znamoičeb «kukkaz»).

Burundiš elädas rundilaižed (heimod: hutulaižed — 81%, tutsilaižed — 16%,
lingalaižed — 2%, tvalaižed — 1%), evropalaižed — läz 3000, suviazijalaižed —
läz 2000. Ristitišt poleneb, sikš miše äi emigrantoid susedmaihe (läz 80 tuh.
rist. 2000 vodes).

Burundin toižed sured lidnad (enamba 30 tuh. ristitud vn 2010 rahvahanlugemižen
mödhe, surembaspäi penembha): Mujing, Rujigi.



https://vep.wikipedia.org/wiki/Burkina_Faso

Burkina Faso, se om täuz' oficialine nimi (francijaks-ki), om valdkund
Päivlaskmaižes Afrikas. Sen pälidn da kaikiš suremb lidn om Uagadugu. Edel 1984
vot Burkina Fason nimitihe Ülävol'tan Tazovaldkundaks.

Jäl'gmäine Konstitucii oli hüvästadud kaiken rahvahan referendumal vl 1991
kezakun 2. päiväl. Se om väges vn 2002 vajehtusidenke.

Burkina Faso mülüb Sahel'-zonha. Kuivan sezonan aigan (kül'mku - keväz'ku) kuiv
harmattan-tullei puhub Saharan polespäi.

Burkina Faso om mavaldkundröunoiš Malinke pohjoižes (röunan piduz — 1000 km),
Nigeranke päivnouzmas (628 km), Beninanke suvipäivnouzmas (306 km), Togon (126
km) da Gananke (549 km) suves, Kot d'Ivuaranke suvipäivlaskmas (584 km). Ühthine
röunoiden piduz — 3193 km. Burkina Faso om mererandatoi valdkund.

Valdkund sijadase lainhekahal Mosi-platol 200-500 m korktusil. Sen kaikiš
korktemb čokkoim om Tenakuru-mägi, 747 m valdmeren pindan päl.

Läz 20 joged om, kaik ned kuivehtudas vihmatoman sezonan aigan. Must Vol't- da
Vauged Vol't-joged oma kaikiš pidembad niišpäi.

Klimat om subekvatorialine, savannad oma enambuses, man pohjoižes — kuivad
savannad. Mecad ottas 9% valdkundan territorijaspäi. Vihmoiden sezonan aigan
paneb 600-900 mm sadegid.

Londuseližed pävarad oma mangankivend, kuld, fosforitad, platin, vas'k, nikel',
titan.

Ohjandusen form om unitarine prezidentiž-parlamentine tazovaldkund. Valdkundan
pämez' om prezident, hän paneb päministrad radsijha. Prezidental om oiktuz
heitta parlamentad. Kaik rahvaz valičeb prezidentad 5 vodeks. Ühten kahtenden
strokun om voimuz hänel. Sihe kacmata, enzne Blez Kompaore-prezident ištui ičeze
radsijal vspäi 1987, jäl'gmäižes sodakukerduses aigaspäi. Edel 2000 vot hänen
valdatusiden strok oli 7 vot, a sid' Konstitucijad vajehtihe hänen tobmuden
aigan, ka kaik zavodihe ani kuti ezmässai.

Parlament om üks'kodine Nacionaline Suim (fr.: Assemblée Nationale). Kaik rahvaz
valičeb sen 127 ühtnijoid 5 vodeks. Mugažo parlamentha mülüb Konstitucijan Kodi
(10 ühtnijad), Ekonomine da Socialine Nevondkund vaiše nevondfunkcijanke.

Burkina Fason parlamentan järgenduseližed valičendad oliba vl 2012 tal'vkun 2.
päiväl. Prezidentad valitihe järgenduseližen kerdan vl 2010 kül'mkun 21. päiväl,
Blez Kompaore sai 80,2%, se oli hänen kahtenz' strok Konstitucijan udištamižen
jäl'ghe. Vl 2014 redukun 30. päiväl massprotestan demonstracijoiden da
sodakukerdusen jäl'ghe hän läksi erindha, parlament oli pästtud radmaspäi.

Burkina Fason toižed sured lidnad (enamba 90 tuh. ristituid vl 2012): Bobo
Diulaso, Banfor, Kudugu.

Burkina Fason päeksport om kuld, puvill; toine eksport — kabjživatad, liha,
nahkasine torhuz.



https://vep.wikipedia.org/wiki/Bagaman_Sared

Bagaman Sared (angl.: The Bahamas), täuz' oficialine nimituz — Bagaman Sariden
Ühtnend (angl.: Commonwealth of the Bahamas), om valdkund ühtennimižil saril
Pohjoižamerikas. Pälidn da kaikiš suremb lidn om Nassau, läz 80% valdkundan
ristitištod eläb siš.

Vl 1973 heinkun 10. päiväl Bagaman Sared tedotiba ičeze ripmatomudes Sures
Britanijaspäi. Valdkundan konstitucii tuli väghe sil-žo päiväl.

Bagaman Sared sijadase pohjoižpoles Kubalpäi da Kariban merelpäi,
suvipäivnouzmpoles ÄUV:oiden Florid-štataspäi. Kaik om läz seičemed sadad sart
sarištos, sured koumekümne niišpäi oma elänzoittud. Valdkundan pind om 13,939
km². Valdkundan randad lainištab Atlantine valdmeri. Randanpird om 3542 km.

Ohjandusen form om unitarine konstitucine monarhii parlamentižen demokratijanke.
Valdkundan pämez' om britanijan kunigaznaine — Elizavet Toine. Päministr om
otnuden tobmut parlamentan alakodiš partijan lider.

Parlament om kaks'kodine. Üläkodi om Senat (angl.: Senate) 16 ühtnijanke,
jenaral-gubernator vahvištab heid. Alakodi om Suiman Kodi (angl.: House of
Assembly) 38 ezitajanke, kaik rahvaz valičeb heid videks vodeks.

Bagaman päjärgvaličendad, sidä kesken parlamentan alakodihe, oliba vl 2012
semendkun 7. päiväl. Nügüdläine Margerit Pindling-jenaral-gubernator om
radnikuses vs 2014 heinkun 8. päiväspäi. Enzne jenaral-gubernator om Artur
Foulks (oli otnu radsijad vozil 2010-2014). Vs 2012 semendkun 8. päiväspäi
päministr om Perri Kristi, hän jo oli valdkundan päministran vozil 2002-2007.

Toižed sured lidnad (enamba 10 tuh. ristitud vn 2009 rahvahanlugemižen mödhe,
surembaspäi penembha): Friport, Uest End.

Vl 2009 Bagaman Sariden päeksport oli polistiren (21%), hil'voižim da
nukleinmuiktused (18%), kala da merenproduktad (11%); toine eksport — mašiništ
(3%), kived (3%), parfümerii (3%), keitandsol (2%), käziinstrument (2%), raud da
teraz (2%), avtod da likutimiden varapalad (2%), sodalaivad (1%), cement (1%).



https://vep.wikipedia.org/wiki/Antigua_da_Barbud

Antigua da Barbud (angl.: Antigua and Barbuda, se om täuz' oficialine nimituz),
om sar'hine valdkund Pohjoižamerikas. Pälidn da kaikiš suremb lidn om Sent
Džons.

Vl 1981 kül'mkun 1. päiväl Antigua da Barbud tedoti ripmatomudes Sures
Britanijaspäi.

Valdkundan pind om 442,6 km², sidä kesken kaikiš surembad sared oma Antigua —
280 km², Barbud — 161 km², Redond — 1,6 km². Sen ližaks, om völ 34 pen't lähišt
sart. Atlantižen valdmeren da sen Kariban meren randanpird om 153 km.

Kaikiš korktemb čokkoim om Obam-mägi (402 m, enzne Boggi-mägenpä) vulkanižen
augotižlibundanke Antigua-sarel. Mecad ottas 22,3% territorijad.

Klimat om tropine hobedan sänke tobjimalaz. Tropine ciklon oleskeleb kerdan
vodes keskmäras. Kun kesklämuz vajehtab +23°C (tal'vku-uhoku) da +30°C (kezal da
sügüzel) keskes. Paneb sadegid läz tuhad millimetrad vodes, no nece lugu voib
köläita lujas.

Londuseližed varad oma kala, fosforit, barit, mouckivi, sauvondkivi, saved,
mahuz.

Ohjandusen form om unitarine konstitucine monarhii parlamentižen demokratijanke.
Valdkundan pämez' om britanijan kunigaznaine — Elizavet Toine.
Jenaral-gubernator om hänen ezitai. Päministr om alakodin lidirujan partijan
ezimez'.

Parlament om kaks'kodine. Üläkodi om Senat (angl.: Senate). Ohjastuz da
oppozicijan partii pandas 17 ristituid senatorikš jenaral-gubernatorale
vahvištamha. Alakodi om Ezitajiden Kodi (angl.: House of Representatives) 17
ezitajanke. Kaik rahvaz valičeb heid järgeližen enambusen sisteman mödhe videks
vodeks.

Järgenduseližed valičendad parlamentan alakodihe oliba vl 2014 kezakun 12.
päiväl. Vs 2014 elokun 13. päiväspäi Rodni Uil'jams om jenaral-gubernatoraks,
nügüdläine päministr om Gaston Braun (vl 2014 kezakun 13. päivälpäi).

Antigua da Barbud alajagase 6 tulendha (angl.: parish) Antigua-sarel da 2
rippujha territorijha (Barbud-sar' da rahvahatoi Redond-sar'). «Rippui»-sana om
muite nimitusen palaks täs.

Toižed lidnad (enamba 3 tuh. ristituid vl 2012, surembaspäi penembha): Ol Sents
da Libert. Vl 2012 kaik oli 20 lidnanvuittušt eländpunktad.

Antiguan da Barbudan ižandusen päsarakod oma turizm, valdkundmaksatoi torguind,
vändod internetan kal't, maižanduz.

Vl 2009 valdkundan päeksport oli avtod da niiden varapalad (16%), jüguavtod da
sauvondmašinad niiden varapaloidenke (12%), laivad da venehed (11%), kundaližen
transportan likkuimed (6%); toine eksport oli polietilen (1%), elektroveim (1%),
margarin (1%), sobad (1%).



https://vep.wikipedia.org/wiki/Toronto

Toronto (mugažo anglijan da francijan kelil, angline virkand: [təˈrɒntoʊ],
sijaline [təˈrɒnoʊ], lühüdas [ˈtrɒn-]) om Kanadan kaikiš suremb lidn,
Ontario-agjan administrativine keskuz.

Läz 6 mln ristituid elädas lidnaglomeracijas (Sur' Toronto) vn 2011
rahvahanlugemižen mödhe, sidä kesken Mississog- (korporacijoiden päfateroiden
keskuz), Brempton- da Ošav-lidnad mülüdas sihe.

Lidnan aluz om pandud anglijalaižil vl 1793 Üläkanadan agjan pälidnaks. Edel
1834 vot sen nimi oli Jork.

Toronto alajagase 140 lidnanlaptha (angl. neighbourhood), ned ühtetas 36
administrativižhe ümbrikho (C01-C15, E01-E11, W01-W10).

Nell' lendimportad om lidnas da sen ezilidnoiš, sidä kesken kaks'
rahvahidenkeskešt. Rahvahidenkeskeine civiline «Toronto Pirson»-lendimport (YYZ)
om kaikiš suremb, se sijadase 27 kilometras lodeheze lidnan keskusespäi
Mississog-ezilidnas. Sišpäi tehtas reisid äjihe verhiže maihe kaiked mail'madme,
mugažo Kanadadme. Toine rahvahidenkeskeine om Bišopan Billin nimel nimitadud
lendimport (YTZ), se sijadase suvipäivlaskmha läz lidnan keskust Ontario-järven
saril, sišpäi tehtas reisid AÜV:oiden da Kanadan lähižihe maihe.



https://vep.wikipedia.org/wiki/T%C3%BCn%27_valdmeri

Tün' valdmeri om kaikiš järedamb valdmeri Mal pindan da süvüden mödhe. Evrazii-
da Avstralii-kontinentad sijadase päivlaskmas sišpäi, Pohjoižamerik da
Suviamerik — päivnouzmas, Antarktid — suves.

Tünen valdmeren (dai kaiken Mail'man valdmeren) kaikiš lujemb süvüz — 10994 m ±
40 metrad (Marianižen kurnun Čellendžeran pohjatoi meritaho). Läz 180:nt
meridianad datan vajehtusen pird mäneb kaiken valdmeren kal't.

Ispanine Nunjes da Balboa-konkistador oli ezmäižeks nähnuziš necen valdmeren
evropalaižišpäi. Vl 1513 hän ičeze kaimdajidenke ristikoiči Panaman kaglusen da
tuli tundmatoman meren randale. Nunjes da Balboa nimiti sidä Suvimereks (isp.:
Mar del Sur), sikš miše hö tuliba lahten pohjoižrandale. Vl 1520 kül'mkun 28.
päivän valdmeren avarudele Fernan Magellan ujui. Hän ičeze joukunke ristikoiči
valdmeren Lämoimaspäi Filippinoiden sarihe 3 kus da 20 päiväs. Kaiken matkan
aigan tün' sä seižui, ka Magellan nimiti valdmert Tüneks valdmereks. Se nimi
dominiruib mail'man geografijas nügüd'aigan-ki.

Edel 1917 vot venälaižil kartoil kirjutihe völ Päivnouzmaine valdmeri, mugoine
nimi tuli venälaižiden edelmatkajiden aigassai.

Päivlaskmaižes valdmeren palas pidust' Evrazijan randad oma: Beringan meri,
Ohotskan meri, Japonijan meri, Japonijan südäimeri, Pakuine meri, Kitain
Päivnouzmmeri, Filippinoiden meri.

Suvipäivnouzmaižen Azijan sariden keskes oma: Kitain Suvimeri, Javan meri,
Sulumeri, Sulavesin meri, Balin meri, Floresmeri, Savumeri, Bandameri,
Serammeri, Hal'maheran meri, Molukkan meri.

Pidust' Avstralijan randad oma: Uden Gvinejan meri, Solomonan meri,
Korallidenmeri, Fidžin meri, Tasmanan meri.

Läz Antarktidan randad oma: Dürvilin meri, Somovan meri, Rossan meri, Amundsenan
meri, Bellinshauzenan meri.

Pidust' Pohjoiž- da Suviamerikan randad eile merid, no järedad lahtad oma:
Aläskan laht, Kalifornijan laht, Panaman laht.



https://vep.wikipedia.org/wiki/Sofii

Frakijalaižed paniba lidnan alust 8. voz'sadal edel m.e.. Rimalaižed anastiba
sidä i nimitihe Serdik-lidnaks (latin. civitas Serdenisium) frakijalaižiden
heimon mödhe. Kahtenden Bolgarijan imperijan aigan (1185-1396) lidnad
udesnimitihe nügüdläižikš ezmäi paginas, sid' oficialižešti, ph. Sofijan
päjumalanpertin - lidnan päpühäpertin nimitusen mödhe. Sen pala om kaičenus
tähäsai.

Ottomanan imperijan aigan lidn oli sen kahtendel surtte evropižel keskusel,
Konstantinopolin jäl'ghe.

Lidn sijadase Bolgarijan päivlaskmas, Balkanan pol'saren keskuses,
Vitoš-mägimassivan pohjoižpautkenno, 500-800 m korktusil valdmeren pindan päl.

Klimat om ven kontinentaline. Heinkun i elokun lämuz om +22,0 C°, vilukun +0,5
C°. Voden keskmäine lämuz om +11,4 C°. Paneb sadegid 571 mm vodes, enamba
semendkul-heinkul (63-75 mm kus).

Vn 2011 rahvahanlugemižen mödhe bolgarijalaižed (87,9%) da ortodoksižed
hristanuskojad (69,1%) oma enambuses eläjiden keskes. Om äi religijatomid
ristituid (28,8%).



https://vep.wikipedia.org/wiki/Pohjoi%C5%BEmeri

Pohjoižmeri (alam.: Noordzee, angl.: North Sea, dan.: Nordsøen vai Vesterhavet,
fr.: Mer du Nord, norv.: Nordsjøen, pohj.-friz.: Weestsiie, päivl.-friz.:
Noardsee, roč.: Nordsjön, saks. Nordsee, šot.-kel't.: An Cuan a Tuath, šotl.:
German Ocean) om madal šel'fmeri Evrazijan lodehližes laptas. Sijadase
Pohjoiževropas, Suren Britanijan, Norvegijan i Danijan keskes. Pohjoižmert
mülütadas Atlantižen valdmeren basseinha.

Pohjoižmeri om ümbärtud Evropan kuivusel päiči pohjoižpalas. Ühtenzoitase La
Manš- da Pa-de-Kale-sal'mil Atlantižen valdmeren päpalanke, Skagerrak-,
Kattegat-, Danijan sal'mil da Kilän kanalal Baltijan merenke. Norvegijan meri om
olmas pohjoižhe, läm' Pohjoižatlantine joksmuz putub Pohjoižmerhe sišpäi.

Pohjoižmeri lainištab Norvegijan, Ročinman, Danijan, Saksanman, Alamaiden,
Bel'gijan da Suren Britanijan randad.

Sarištod: Pohjoižfrizan sared, Päivnouzmaižfrizan sared, Päivlaskmaižfrizan
sared, Orkneisared da Šetlandsared.

Järedad joged, kudambad langetas Pohjoižmerhe: Glomm, El'b, Vezer, Rein, Maas,
Šel'd da Temz.

Londuseližed varad oma kivivoi, londuseline gaz, kala, lete, gravii. Mail'man
tetab kivivoin "Brent"-segoituz sase Norvegijan ižanduzzonas.

Sured lidnad da portad (častomaraižen mödhe): Bergen, Oslo, Gamburg, Bremen,
Amsterdam, Rotterdam, Antverpen, London, Gull', Njukasl-apon-Tain, Edinburg da
Aberdin.



https://vep.wikipedia.org/wiki/P%C3%A4%C4%8D

Päč om ladeh erazvuiččiden sauvusiden lämbitusen täht (pert', kül'bet' i tž.)
vai tehnologižen processan täht, kus pidab korktad temperaturad (leibän paštand,
keramikan poltand, metalloiden termižümbriradmine, laboratorižed tedoidused).

Päč konstrukcijan tipiden mödhe panihe palamha koval (haugod, puhil', kivihil',
turbaz), nozolal (kerosin, mazut, kivivoi i tž.) vai gazanvuiččel poltusel
(tobjimalaz londuzgaz) vai elektrusel (elektropäč).

Kaikiš amuižembad päčid oliba löutud Keskmäižes Evropas, niiden igä om läz 29
tuhad vot edel meiden erad. Niikš oliba süvendused räkištamižele da kehundale
jurtiden südäimes miše keitta mamontad. 20,000 vodessai edel meiden erad
Ukrainas kävutihe süvendused palabiden hilidenke kattud tuhkal. Sömižed
käroudihe lehtesil da panihe päle, sid' kattihe mahudel. Löutud Mežiričan
lageriš kai-kuččes tehtud mamontanluišpäi pertiš om lezi, kudambad kävutihe
lämbitusen da sömän keitmižen täht.

Päčid kävutihe Indižes alangištos sigä elänuzil kul'turoil, a mugažo Egiptas
edel dinastijoid. Läz 3200 vot edel meiden erad kaikutte pert' löndsavičuišpäi
oli päčinke žiloiš Indišt alangištodme. Päčid kävutihe sömäd keitmaha da savičud
tehmaha. Läz 5000–4000 edel meiden erad civilizacijad edel dinastijoid Egiptas
kävutihe poltandpäčid da päčid kuivandan täht paštatest tehmas.

Kulinarijan tedoidajad meletaba, miše arni grekalaižed kändiba leibän paštand
čomamahtoks. Päčid, miččihe leib sijadase paštmaha päčiocan polespäi, oliba
ratud amuižes Grekanmas. Grekalaižed sädiba äi tahthan toižendoid, nižunikoiden
formid da leibän serviruindmahtoid erazvuiččel sömäl. Leibänpaštandan maht
šingotihe da tehtihe professijaks, leibän torguind-ki, sikš miše leib pašttihe
ei kodiš, a opetud radnikoil mömha. Se sömtegimišton sugu om üks'
vanhembaižišpäi.

Nevest, prostides kodinke, tuli da kosketi päč, pakiči sil armastust. Konz'
nevest oli tulnu ženihan uden pertin südäimehe, hän ezmäižikš tuli päčele da
pakiči sil laskendad ičeze elämha.



https://vep.wikipedia.org/wiki/Niger

Niger, täuz' oficialine nimituz — Nigeran Tazovaldkund (fr.: République du
Niger), om mererandatoi valdkund Päivlaskmaižes Afrikas. Valdkund nimitadud
Niger-jogen mödhe. Sen pälidn da kaikiš suremb lidn om Niamei.

Jäl'gmaine Konstitucii oli hüvästadud kaiken rahvahan referendumal vl 2010
redukun 31. päiväl da parlamental vl 2010 kül'mkun 25. päiväl.

Niger om mavaldkundröunoiš Alžiranke lodehes da pohjoižes (röunan piduz — 956
km), Livijanke pohjoižpäivnouzmas (354 km), Čadanke päivnouzmas (1175 km),
Nigerijanke suvipäivnouzmas da suves (1497 km), Beninanke (266 km) da Burkina
Fasonke (628 km) suvipäivlaskmas, Malinke päivlaskmas (821 km). Ühthine
röunoiden piduz — 5697 km. Niger om mererandatoi valdkund.

Läz 4/5 territorijad sijadase Saharas. Kaikiš korktemb čokkoim om
Idoukal-n-Tages-mägi (Bagzan), 2022 m valdmeren pindan päl, seižub man keskuses.
Kaikiš madalamb čokkoim om Niger-jogen pind, 200 m valdmeren pindan päl.

Klimat om subekvatorialine suves, kuiv letetazangištoiž-kontinentaline toižil
paloil. Se om üks' kaikiš räkiš valdkundoišpäi mail'mas, no päivezlämuden
erinend om luja. Vihmsezonan aigan (eloku) om räk, paneb sadegid 200 mm
rahvahatomal mal da 700 mm man suves. Kuivan viluhkon sezonan aigan
(kül'mku-uhoku) Saharan tullei puhub pohjoižespäi. Päiväl om +30°C, öl +8°C.
Kuiv räk sezon vedase uhokuspäi kezakuhusai, sen aigan kuiv harmatan-tullei
puhub Saharaspäi, päivnouzmpolespäi, da kucub pölütorokoid man suves eskai.
Päivlämuz om +40°C, öl +25°C. Sikš ku purustuz oleskeleb 2-3 tuhad mm vodes, ka
kuivaigad oma paksud.

Londuseližed pävarad oma uran, raudkivend, kivivoi, londuseline gaz, tin,
fosforitad, kivihil'; toižed varad oma vol'fram, tantal, molibden, kuld,
marganc.

Ohjandusen form om unitarine konstitucine prezidentiž-parlamentine tazovaldkund.
Valdkundan pämez' om prezident. Prezident paneb päministrad radsijha parlamentan
nevondan mödhe. Kaik ministrad oma parlamentan ühtnijoin. Kaik rahvaz valičeb
prezidentad 5 vodeks, ühten kahtenden strokun om voimuz.

Parlament om üks'kodine Nacionaline Suim (fr.: Assemblée Nationale du Niger) 113
ühtnijanke. Kaik rahvaz valičeb sen ühtnijoid 5 vodeks.

Valičendad parlamentha da prezidentan valičendoiden ühtenz' tur oliba vl 2011
vilukun 31. päiväl, vn 2010 sodakukerdusen jäl'ghe. Prezidentan valičendoiden
kahtenz' tur oli vl 2011 keväz'kun 12. päiväl. Mahamadu Issufu om nügüdläine
prezident, sai 57,95% (nece hänen ühtenz' strok om).

Nigeran toižed sured lidnad (enamba 100 tuh. ristitud vl 2007, surembaspäi
penembha): Zinder da Maradi.

Vl 2012 Nigeran päeksport oli uran da toižed radioaktivižed elementad (91%);
toine eksport — elektromašiništ, arahis. Japonii oli päostajan (80%).



https://vep.wikipedia.org/wiki/Mal%27t

Mal't, täuz' oficialine nimi — Mal'tan Tazovaldkund (mal'taks: Repubblika ta'
Malta, angl.: Republic of Malta), om sar'hihe valdkund Keskmeres. Vspäi 2004
EÜ:n ühtnii. Sen pälidn om Vallett.

Valdkundan da saren nimituz sündui finikižes malat-sanaspäi (znamoičeb «port»,
«poht», «kar», «peitsija»).

Vl 1964 sügüz'kun 21. päivän Mal't tedištoiti ičeze ripmatomudes Sures
Britanijaspäi, sil-žo päivän nügüdläine Mal'tan Konstitucii vahvištadud
(jäl'ghižiden vajehtusidenke).

Mal't sijadase seičimil saril (Mal'tan sarištol), kaikiš surembad niišpäi oma
Mal't da Gozo. Mal'talpäi Italijahasai om 80 km pohjoižpolehe, Tunishasai — 284
km päivnouzmpolehe, Livijhasai — 333 km suvipolehe.

Valdkundan kaikiš korktemb čokkoim om Ta Dmeirek-mägi Mal't-saren
suvipäivlaskmal randpolel, 253 m valdmeren pindan päl.

Londuseližed päresursad — mouckivi (sared saudud necišpäi). Mal'tan olendsija om
lujas ližakaz.

Mal'tan 95% om lidnoitadud territorii. Se om 4nz' ma mail'mas rahvahantihedusen
mödhe, no EÜ:n kaikiš penemb valdkund ristitišton da pindan mödhe (Evropas
penemb necidä vaiše Vatikan).

Mal'tan Tazovaldkund alajagase 68 municipalitetha (mal't. kunsill lokali, angl.
local council). Ned ühtenzoittas 6 statistižhe ümbrikho (angl. district) vai 3
statistižhe regionha (angl. region).

Mal'tan kaikiš surembad lidnad (enamba 15 tuh. rist., vn 2005 rahvahanlugemižen
mödhe, surembaspäi penembha): Birkirkar, Most, Kormi, Zabbar.

Mal'tan päeksport om mikroshemad, kompjuterprogramad, sportkalud, zelläd;
tošttud eksport — transportmašinoiden palad, kivivoi.



https://vep.wikipedia.org/wiki/Mad%27jaranma

Mad'jaranma (mad'j.: Magyarország), se om täuz' oficialine nimituz (vspäi 2012),
om mererandatoi valdkund Evropan keskuses. Mad'jaranman pälidn da kaikiš suremb
lidn om Budapešt.

Valdkund om PAKO:n ühtnijaks vspäi 1999. Vs 2004 semendkun 1. päiväspäi om EÜ:n
ühtnijaks.

Vl 1918 redukun 17. päiväl Mad'jaranma sai ripmatomut Avstrijan da Mad'jaranman
imperijan čihodamižen satuseks.

Jäl'gmäine Konstitucii (mad'j.: Magyarország Alaptörvénye) oli hüvästadud vl
2011 sulakun 18. päiväl parlamentas, tuli väghe vl 2012 vilukun 1. päiväl da om
väges vn 2013 znamasižiden vajehtusidenke. Valdkundan oficialine nimituz oli
vajehtadud ühtes valdkundansüdäimižiden da röunantagaižiden mad'jaralaižiden
oiktusiden tazostamiženke.

Mad'jaranma om mavaldkundröunoiš Ukrainanke pohjoižpäivnouzmas (röunan piduz —
128 km), Romanijanke päivnouzmas (424 km), Serbijanke suves (164 km),
Horvatijanke suvipäivlaskmas (348 km), Slovenijanke päivlaskmas (94 km),
Avstrijanke lodehes (321 km) da Slovakijanke pohjoižes (627 km). Ühthine
röunoiden piduz — 2106 km. Mad'jaranma om mererandatoi valdkund.

Reljef om tazo tobjimalaz. Valdkundan kaikiš korktemb čokkoim om Kekeš-mägi
(1014 m). Balaton om kaikiš suremb reskvezijärv Keskuzevropas. Mecad ottas läz
videndest valdkundan territorijad.

Londuseližed pävarad oma kivihil', londuseline gaz, boksitad; toižed varad —
kivivoi, väghine mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Parlamentan ühtnijad valitas händast videks vodeks.

Parlament om Nacionaline Suim (mad'j.: Országgyűlés). Kaik rahvaz valičeb sen
199 ühtnijoid nelläks vodeks.

Vl 2012 semendkun 2. päiväl valitihe nügüdläšt prezidentad (Janoš Ader).
Järgvaličendad valdkundan parlamentha oliba vl 2014 sulakun 6. päiväl.

Mad'jaranmas om 346 lidnad, kudambad mülüdas 19 administrativižhe agjaha
(med'jed, mad'j.: megye), a ned — 7 statistižhe regionha (mad'j.: Magyarország
régiói). Pälidn da völ 5 lidnad (Debrecen, Miškol'c, Seged, Peč, D'jor) ei
mülügoi agjoihe. Agjad alajagase 175 ümbrikho (mad'j.: járás). Ümbrikod —
lidnoihe (város) da küläkundoihe (község). Pälidn alajagase rajonihe
(kerületei).

Valdkundan toižed sured lidnad (enamba 100 tuh. rist. vl 2012, surembaspäi
penembha): Debrecen, Seged, Miškol'c, Peč, D'jor, N'jired'haz, Kečkemet da
Sekešfehervar. Vl 2012 kaik oli 19 lidnad enamba mi 50 tuhad eläjidenke. Vl 2009
ühthemänho oli 328 lidnad (mad'j.: város) Mad'jaranmas.

Mad'jaranman päeksport om mašiništ radiosidon täht (20%), elektromašiništ (läz
17%), söndtavarad (läz 10%), avtod da niiden palad (8%); toine eksport — zelläd
(3%), kivivoi (1%), elektruz (1%).



https://vep.wikipedia.org/wiki/Kostarik

Kostarik vai Kosta Rika (isp. Costa Rica, sana sanha znamoičeb «elokaz rand»),
täuz' oficialine form — Kostarikan Tazovaldkund (isp.: República de Costa Rica),
om valdkund Keskuzamerikas. Pälidn da kaikiš suremb lidn om San Hose.

Jäl'gmäine Konstitucijan udištamine oli vl 1949 kül'mkun 7. päiväl (vn 2003
vajehtusidenke).

Kostarik om mavaldkundröunoiš Nikaraguanke (röunan piduz — 309 km) pohjoižes da
Panamanke suvipäivnouzmas (330 km). Ühthine röun kuivmadme — 639 km. Kostarikan
Kokos-sar' sijadase 550 km suvipäivlaskmpolehe Tünen valdmeren randištolpäi,
sigä om meriröun Ekvadoranke suvipoles.

Kostarikan suvipäivlaskmaižed randad lainištab Tün' valdmeri (randanpird — 1016
km), a pohjoižpäivnouzmaižed randad — Atlantižen valdmeren Kariban meri (212
km). Ühthine randanpird om 1228 km.

Om 74 kel'dtahod valdkundas (kacmata surhe ravhahantihedushe), ned ottas läz
nelländest Kostarikan territorijad.

Kostarik om unitarine konstitucine prezidentine tazovaldkund äjiden partijoiden
sistemanke.

Valdkundan pämez' om prezident (rahvaz valičeb händast 4 vodeks). Prezident
paneb radsijha päministrad, no hänen valdatused oma röunatadud enamba kaikid
toižid latinižamerikaižid prezidentid. Ozutesikš, prezident ei voi panda kel'dod
käskushe büdžetan pol'he.

Parlament om üks'kodine Käskusenandai Suim (isp. Asamblea Legislativa), rahvaz
valičeb sen 57 ühtnijoid mugažo 4 vodeks. Valdkundas eile käskusenandajid suimid
municipalitetoiš.

Kostarik alajagase 7 provincijha (isp. provincia). Provincijad alajagase
kantonoihe (niid om 81) (isp. cantón), a ned — rajonihe (isp. distrito) (vl 2011
niid oli 464).

Toižed järedad lidnad (enamba 50 tuh. ristitud vn 2011 rahvahanlugemižen mödhe,
surembaspäi penembha): Kartago, Pavas, Limon, Hatil'jo.

Kostarikan päeksport om mikroprocessorad, medicinmašiništ, kofe, sahar, meren
sömproduktad, bananad, din'ad, ananasad, dekorativižed kazmused.



https://vep.wikipedia.org/wiki/Kongon_Tazovaldkund

Kongon Tazovaldkund (franc. République du Congo), om ekvatorialine valdkund
Keskafrikas. Pälidn da kaikiš suremb lidn om Brazzavil'.

Vozil 1885-1947 nügüdläižen Kongon Tazovaldkundan territorii oli Francijan
Ekvatorialižen Afrikan palaks.

Vl 1960 elokun 15. päiväl Kongon Tazovaldkund tedoti ičeze ripmatomudes
Francijaspäi.

Valdkundas om üks' oficialine kel' — francijan kel'. Sen ližaks, om 2 muga
nimitadud nacijoidenkeskeižiden kontaktoiden kel't: lingala, kongon (kikongo).

Kongon Tazovaldkund om mavaldkundröunoiš Gabonanke päivlaskmas (röunan piduz —
1903 km), Kamerunanke (523 km) da Keskafrikan Tazovaldkundanke (467 km)
pohjoižes, Kongon Demokratižen Tazovaldkundanke päivnouzmas da suves (2410 km),
Angolanke suvipäivlaskmas (201 km). Ühthine röunoiden piduz — 5504 km.
Päivlaskmas om 169 km Atlantižen meren randištod.

Valdkundan territorii om Kongo- da Kvilu-jogiden bassein. Kaikiš korktemb
valdkundan čokkoim om Nabeb-mägi, 1020 m meren pindan päl.

Londuseližed pävarad oma kivivoi, londuseline gaz, almazad, vas'k, hahktin,
cink, uran, raudkivend. Vihmmec katab 70% valdkundan territorijad.

Kongon Tazovaldkund om unitarine prezidentine tazovaldkund äjiden partijoiden
sistemanke da ühten dominirujan partijanke. Valdkundan da ohjastusen pämez' om
prezident, kudambad rahvaz valičeb 7 vodeks (kahtenz' strok om voimusine).
Nügüdläine Deni Sassu-Ngesso-prezident ištub radsijal vspäi 1997. Sikš ku
konstitucijad vajehtihe, ka nece om kahtenz' strok.

Valdkundan parlament om kaks'kodine. Üläkodi om Senat (fr. Sénat), se mülüb 72
ühtnijad (heid valitas kuzin kaikuččes agjaspäi niiden suimil 6 vodeks). Alakodi
om Nacionaline Suim (fr. Assemblée Nationale), se mülüb 153 ristitud (üksin
valičemižümbrikospäi, heid kaik rahvaz valičeb 5 vodeks).

Administrativiž-territorialižikš Kongon Tazovaldkund alajagase 12 agjaha, niiden
keskes Brazzavil'-pälidn da Puent Nuar-lidn oma agjoikš. Agjad alajagase
kommunihe, a mugažo ümbrikoihe.

Kongon Tazovaldkundan järedad lidnad (enamba 800 tuh. ristitud, surembaspäi
penembha): Brazzavil' (pälidn) da Puent Nuar. Neniš lidnoiš eläb valdkundan
ristitišton läz pol't.

Vl 2011 Kongon Tazovaldkundan päeksport oli kivivoi, pumaterialad, sahar, kakao
da kofe, almazad.



https://vep.wikipedia.org/wiki/Kito

Kito (isp.: Quito [ˈkito]), täuz' nimituz San Francisko de Kito (isp. San
Francisco de Quito) om Ekvadoran pälidn. Se om kahtenz' surtte lidn valdkundas
Guajakilin jäl'ghe. Mülüb Pičinč-agjaha Kito-kantonan lidnalaižeks palaks, se om
mugažo Pičinč-agjan administrativine keskuz.

Lidn om valdkundan politikan da kul'turan keskuz. Se om UNESCO:n
kul'turjäl'guzikš täuzin vspäi 1978.

Lidnad sauvoihe 1. voz'tuhan lopus indejalaižiden Kitu-valdkundan pälidnaks.
Inkad anastiba lidnad 15. voz'sadal. Nügüdläižen eländpunktan aluz om pandud vl
1534 tal'vkun 6. päiväl ispanijalaižil, se om olmas lidnan statusanke vspäi
1541.

Lidn sijadase valdkundan pohjoižes, 2850 m keskkorktusel Andiden pautkinno
mägidenkeskeižes katl'uses, lujas kukhikahas tahondas, Pičinč-vulkanan (isp.
Pichincha) päivnouzmaiženno pautkenno. Mahuz om vulkanine augotižlibundal.
Vulkan om kaks'päine, 4784 m absolütižel korktusel, aktivižusen voded - 1660,
1999. Man ekvator om lidnan pohjoižröunanno, 35 km lidnan keskuztorgulpäi.

Klimat om subtropine korktoiden mägiden. Kun keskmäine lämuz om +13..+16 C°
vodes ümbri, kacmata ekvatorialižhe sijadushe. Päivän da ön lämuded lujas
erinedas. Oleleb äi päivänvauktust kacmata paksuihe valegihe. Paneb sadegid 1100
mm vodes, kuiv sezon om kezakus-elokus (20-40 mm kus). Minimaline fiksiruidud
lämuz om -5 C°. Manrehkaidused oleldas.

Kito jagase 32 nimitadud tulendha (isp. üks'lugu: parroquia) kuti Kiton
metropolijan ümbrikon lidnrajonad (isp. Distrito Metropolitano de Quito, Quito
DM). Mugažo lidn alajagase 85 barrio:ho politižešti.

Ristitišton kaks' videndest oma kečua-indejalaižed, toižed kaks' videndest oma
mestizo (vaugedverižiden da indejalaižiden jäl'gelaižed), i afrikalaižid om läz
videndest. Eläjiden enambuz om katoližen jumalankodikundan uskojad.

Kitos om kundališt transportad: trolleibusoid keskuses da kiruhavtobusoid (isp.
MetrobusQ vai Red Integrada de Transporte Público), avtobusoid, taksid,
velosipedid da funikulörid. Raudte kävutase turizman täht tobjimalaz.
Metropoliten om sauvomas vspäi 2012.

Rahvahidenkeskeine civiline Mariskal Sukre-lendimport (UIO, isp. Mariscal Sucre)
radab vspäi 2013, se sijadase 18 km päivnouzmha lidnan keskusespäi. Sišpäi
tehtas reisid Keskuzamerikan äjihe maihe, AÜV:oiden suvhe, Madridha i
Amsterdamha, mugažo Ekvadoradme, jügureisid Suviamerikadme i Majamihe.



https://vep.wikipedia.org/wiki/Kanberr

Kanberr (angl.: Canberra [ˈkænb(ə)rə]) om Avstralijan administrativine da
politine pälidn. Se om Avstralijan pälidnan territorijan üks'jäine znamasine
eländpunkt da lidn.

Kanberran aluz om pandud vl 1913 kuti Avstralijan pälidn. Vspäi 1927 Avstralijan
parlament da ohjastuz päministranke sijadasoiš lidnas. 1950-nzil vozil sirdihe
jäl'gmäižid ministrusid pordaigaližes Mel'burn-pälidnaspäi.

Lidn om Avstralijan üks'jäine sur' eländpunkt, kudambad sijatihe edahan
mererandpolespäi. Otab Avstralijan pälidnan territorijan pohjoižpalad, nece
territorii om täuz' anklav Uz' Suviuel's-štatan südäimes. Lidn sijadase
Avstralijan suvipäivnouzmas, kukhikahan tazangišton 550-700 m korktusil, 570 m
keskkorktusel valdmeren pindan päl, mecoiš ümbri. Matkad päivnouzmaižele
mererandištolesai om pol'tošt sadad kilometrid, Sidneihesai 280 km
pohjoižpäivnouzmha, Mel'burnhasai 660 km suvipäivlaskmha.

Lähižid mägid nimitadas Brindabell:aks (angl. Brindabella Ranges). Kanberran
keskuz seižub Berli-Griffin-vezivaradimen randoil. Lopihe sen sauvomišt vl 1964,
ende sen sijad upotelihe regulärižikš. Molonglo-jogi andab vet vezivaradimele,
läbitab lidnad i lankteb Marrambidži-jogehe oiktalpäi lidnan lodehes.

Klimat om subtropine kuivahk. Heinkun keskmäine lämuz om +5,6 C°, vilukun +20,6
C°, uhokun +20,1 C°. Voden keskmäine lämuz om +13,1 C°. Paneb sadegid 617 mm
vodes, läz tazomäras vodes ümbri. Tal'vel (kezaku-eloku) voib panda lunt.

Kanberr alajagase 7 ümbrikho (angl. district), kahesanz' Molonglo-Velli-ümbrik
om sauvomas. Planiruind om leved, ičeze keskuz om jogahižes ümbrikos,
ühtenzoittas avtoteil. Ümbrikod alajagasoiš 103 ezilidnha (angl. suburb).
Puištod erigoittas erasid ümbrikod.

Vn 2011 rahvahanlugemižen mödhe, 1,4% oma Avstralijan igähižiš rahvahišpäi,
28,6% oma sündnuded verhiš maiš (heiden keskes 3,7% Sures Britanijaspäi, 1,8%
Kitaišpäi). 77,8% pagištas kodiš vaiše anglijan kelel.

Rahvahidenkeskeine civiline Kanberr-lendimport (CBR) sijadase lidnas sen
päivnouzmaižen röunanno. Sišpäi tehtas reisid Avstralijan kaikihe surihe
lidnoihe, mugažo Udhe Zelandijha i Singapurha.



https://vep.wikipedia.org/wiki/Kampal

Kampal (angl. da suahili: Kampala) om Ugandan pälidn da kaikiš suremb lidn. Se
om Ugandan Keskagjan pälidn mugažo, ičeksaz — üks' 112 ümbrikospäi
(Kampal-ümbrik).

Vl 2014 rahvahanlugemižen mödhe eläjiden lugu oli 1 516 210 ristitud,
lidnaglomeracijas — läz 2 mln. Lidnan pind — 189 km2.

Lidnan aluz oli pandud vl 1890 Suren Britanijan F. Lugard-kolonistal mectuztahon
sijas.

Lidn seižub läz Viktorii-järven pohjošt randištod. Kampalan avanport om Port
Bell 10 kilometrad suvhe lidnaspäi.

Klimat om subekvatorialine pehmed vihmmecoiden. Kun päiväline kesklämuz om
+22...+23°C vodes ümbri. Paneb sadegid 1265 mm vodes, sidä kesken om kaks'
kuivahkod sezonad: viluku-uhoku (131 mm) da kezaku-heinku (132 mm).

Rahvahidenkeskeine Entebbe-lendimport (EBB) om olmas vspäi 1927. Se sijadase 41
km suvipäivlaskmha avtotedme Kampalan rahaazjoiden keskusespäi Entebbe-lidnas
(oli britanižen kolonialižen administracijan pälidnaks). Lendimportal soda- da
civiline kävutand om. Sišpäi da sihe tehtas reisid Afrikan, Päivlaskmaižen
Evropan da Päivlaskmaižen Azijan verhiže maihe.



https://vep.wikipedia.org/wiki/J%C3%A4valdmeri

Jävaldmeri (mugažo Arktine valdmeri) om valdmeri Man Pohjoižel šurupoliškol,
arktižes polärižes regionas.

Saksalaiž-alamalaine Varenius-geograf erišti valdmert ezmäižen kerdan 1650-ndes
vodes. Vl 1845 Londonan geografine sebr nimiti valdmert anglijan kelel (Arctic
Ocean). Erased nügüdläižed tedomehed lugetas valdmert Atlantižen valdmeren
palaks. Jävaldmeren täuz' oiktuzline status om märhapanmatoi. Ižanduseližed
zonad oma kudel valdkundal: Danii (Grenland), Islandii, Norvegii, Venäma, AÜV,
Kanad.

Nece valdmeri oli hätken olnu "vauktan läipan" kartoil, i vaiše XIX vsadan
toižes poles sidä zavottihe tedoita intensivižin. Fridtjof Nansen ujui ezmäižen
päliči Jävaldmeres laivas vl 1896. Nügüd' ujujad tedostancijad ratas Jävaldmeres
(AÜV, Venäma).

Keskmäine süvüz — 1225 metrad (kaikiš madalamb valdmeriden keskes), kaikiš
suremb süvüz — 5527 m (Grenlandan meri).

Kaik om 11 mert, päivnouzmaspäi päivlaskmha: Čukotkan meri, Päivnouzmaine
Sibirin meri, Laptevoiden meri, Karan meri, Vauged meri (kontinentansüdäimine),
Barencan meri, Grenlandan meri, Linkol'nan meri, Baffinan meri
(kontinentansüdäimine), Bofortan meri. Kaikis suremb laht om Gudzonan laht
(Kanad).



https://vep.wikipedia.org/wiki/Efiopii

Efiopii (amhar. transliteracii: ʾĪtyōṗṗyā), oficialižikš — Efiopijan
Federativine Demokratine Tazovaldkund (amhar.: Ītyōṗṗyā Fēdēralāwī Dīmōkrāsīyāwī
Rīpeblīk, orom.: Federaalawaa Dimokraatawaa Repabliikii Itoophiyaa), om valdkund
merirandpoleta Afrikan päivnouzmas. Sen enzne nimi oli Abissinii. Päine da
kaikiš suremb lidn om Addis-Abeb.

Efiopii om Afrikan kahtenz' valdkund ičeze ristitišton lugun mödhe (Nigerijan
jäl'ghe).

Voz'sadoil 4.-6. meiden erad ezmäine valdkund (Aksum-car'kund) sai ičeze
änikoičendad nügüd'aigaižen Efiopijan pohjoižes.

Efiopii om mavaldkundröunoiš Eritrejanke pohjoižes (röunan piduz — 1033 km),
Džibutinke homendezbokas (342 km), Somalinke päivnouzmas (1640 km), Kenijanke
suves (867 km), Suvisudananke ehtbokas (1299 km) da Sudananke lodehes (744 km).
Ühthine röunoiden piduz om 5925 km. Efiopii om mererandatoi valdkund 1 104 300
km² pindanke, saum vezid — 9,4%.

Efiopii om mägekaz valdkund tobjimalaz, Efiopijan mägišt om sen päpala. Kaikiš
korktemb čokkoim om Ras Dašen-mägi, 4533 m meren pindan päl. Kaikiš madalamb
čokkoim om Danakil-alang (-125 m).

Londuseližed pävarad oma londuseline gaz, kuld, platin, vas'k, gidroenergii;
toižed varad oma potaš da mahuz.

Efiopii om federacii da parlamentine tazovaldkund äjiden partijoiden sistemanke.
Valdkundan pämez' om prezident. Hänen kandidaturad alakodi valičeb. Prezidentan
valdatusiden strok om kuz' vot oiktusenke valičemha tošti.

Järgvaličendad parlamentan alakodihe oliba vl 2015 semendkun 24. päiväl.
Nügüdläine prezident om Mulatu Tešome vs 2013 redukun 7. päiväspäi. Hailemariam
Desalen' radab päministran vs 2012 elokun 20. päiväspäi.

Administrativiž-territorialižikš Efiopii alajagase 11 regionha: 9 avtonomižhe
agjaha (üks'lugu amhar. transl.: kəlləl — killil:ha, štatha etnižen tundusen
mödhe) da kahthe agjaha tazostadud lidnha ičeohjandusenke (üks'lugu amhar.
transl.: yä'städadär akkababi — astedader akababi: Addis-Abeb da Dire-Dau).
Agjad jagase 68 zonha (üks'lugu amhar. transl.: zonə — zoni), ned — 770 ümbrikho
(amhar. transl.: wäräda — uored, sidä kesken läz sadad oma lidnümbrikod).
Ümbrikod alajagase kundoihe (amhar. transl.: käbäla — kebel).

Efiopii om üks' kaikiš amuižembiš valdkundoišpäi mail'mas (10. voz'sadaspäi edel
m.e.) da valdkund hristanuskondanke amussai. Uskojiden mülükund (vn 1994
rahvahanlugemižen mödhe): 60,8% — hristanuskojad, 32,8% — islamanuskojad,
afrikanižiden kul'toiden polenpidajad — 4,6%, toižed — 1,8%.

Efiopijan toižed järedad lidnad (enamba 200 tuh. ristitud vl 2012): Adam
(Nazret), Gonder, Mekele, Desse, Bahr Dar, Džimm. Vl 2015 kaik oli 19 sadatuhašt
lidnad.

Vl 2010 Efiopijan päeksport oli kofe (28%), voikazmusiden semned (15%), maplodud
(9%), kuld (7%), kroksaitud veresed änikod (7%), liha da eläb kabjživatišt (7%),
bobad (6%); toine eksport — živatoiden nahkad (3%), varapalad kouvazmašinoiden
täht (1%), niobii (1%).



https://vep.wikipedia.org/wiki/Budape%C5%A1t

Budapešt (madj.: Budapest) om Mad'jaranman pälidn da kaikiš suremb lidn. Se om
Keskmad'jaranman provincijan administrativine keskuz.

Lidnad sädihe koumen lidnan ühtištusel vn 1873 kül'mkun 17. päivän Mad'jaranman
erigoittud ohjastusen alusenpanendan jäl'ghe. Nene koume lidnad oliba Pešt
Dunain hural (päivnouzmaižel) randal, Bud (madj. Buda) da Obud (madj. Obuda)
Dunain oiktal randal. Bud oli Mad'jaranman kunigahusen pälidnaks vozil
1361-1541.

Toižen mail'man sodan aigan lidn oli okkupuruidud Saksanman sodavägil vozil 1944
(keväz'ku) - 1945 (13. uhoku, NSTÜ:n armijan šturm). Lidnad udessündutihe
1950-60-nzil vozil.

Dunai jagab lidnad kahthe palaha: tazo Pešt da kukhikaz vihand Bud. Jogen
hijamad ümbärtas seičeme sar't lidnan röunoiš.

Klimat om ven kontinentaline. Keza om räk, tal'v om pehmed. Voden keskmäine
lämuz om +11,0 C°. Paneb sadegid 532 mm vodes, tazomäras vodes ümbri, enamba
semendkus-kezakus (60 mm kus).

Kaikiš suremb lidnan ristitišt oli vl 1980 — 2 059 226 eläjad. Vn 2001
rahvahanlugemižen mödhe eläjiden znamasine enambuz oli mad'jaralaižed (91,7%).
Vl 2008 1 702 297 rist. elihe lidnas (Bud: 480 756, Pešt: 1 221 541). Vodel 2014
eläjiden lugu oli 1 744 665 ristitud.

Mad'jaranman pälidn om valdkundan avtotesol'm. Avtobusad, trolleibusad,
tramvaid, elektrojonused da funikulör oma kundaližeks transportaks Budapeštas.
Koume päraudtestancijad om lidnas. Metro radab lidnas vspäi 1896 (vspäi 2014 4
jonod, 52 stancijad, 37,6 km raudted). Jogitaksid oma populärižed.

Rahvahidenkeskeine civiline Ferenc Listan nimel nimitadud lendimport, ende
Ferihed' (BUD) sijadase 16 km suvipäivnouzmha lidnan keskusespäi. Sišpäi tehtas
reisid äjihe Evropan i Päivlaskmaižen Azijan lendimportoihe, čarterreisid —
ližaks Evropan edahaižihe sarihe i Päivnouzmaižen Azijan maihe.



https://vep.wikipedia.org/wiki/Brazilia

Brazilia (port.: Brasília) om Brazilijan administrativine pälidn. Se om pälidnan
federaližen ümbrikon keskuz, nellänz' surtte lidn valdkundas eläjiden lugun
mödhe.

Vn 1891 Brazilijan uz' Konstitucii mainitihe uden pälidnan sijan — savannan 14
tuh. km² tuhas kilometras mererandaspäi. Sijad valitihe edahan olijoiš
keskusišpäi šingotamha territorijad, mugažo sodameletusišpäi. Olnu vspäi 1955
prezidentaks Žuselinu Kubiček sädi käsköid sauvomha ut pälidnad da avaita sidä
hänen tobmuden vižvoččen strokun aigan. Vl 1956 Lusio Kostan
«lipkaine»-koncepcijad vahvištihe, sid' vl 1957 5550 ristitud projektiruihe
lidnad. 60 tuhad radnikoid (kandangus) sauvoiba lidnad 41 kud vozil 1956-1960.
Vn 1960 21. sulaku lugese alusenpanendan dataks da lidnan avaiduseks, sid'
sirdihe valdkundan pälidnad Braziliaha Riospäi.

Lidn sijadase Brazilijan keskusen suvipäivnouzmas Brazilijan mägitazangištol,
1000-1200 m korktusil, 1141 m keskmäižel korktusel valdmeren pindan päl. Pälidn
seižub Paranoa-vezivaradimen randoil 80 km pitte (pind 40 km²), ümbärdab sidä.

Klimat om subekvatorialine. Voden keskmäine lämuz om +20,6 C°, čurazund kuidme
neciš znamoicendaspäi om 3 Cel'sijan gradushasai. Heinkun lämuz om +18,3 C°,
sügüz'kun-sulakun +20,9...+21,7 C°. Paneb sadegid 1540 mm vodes. Om kaks'
sezonad: kuiv (semendku-sügüz'ku, 10-55 mm kuidme) da neps (reduku-keväz'ku,
170-245 mm kus).

Vn 2010 rahvahanlugemižen mödhe eläjiden lugu oli 2 469 489 ristitud, hot'
lidnan projektiruidud ristitišt oli vaiše 400 tuh. eläjid. Läz 3,5 mln elädas
lidnaglomeracijas, sihe mülütadas jo lähižiden štatoiden-ki paloid. Vl 2011
kaikiš suremb KSP ühthe henghe Brazilijas oli neciš lidnas (US$25,062). Kaik KSP
oli R$133,4 mlrd (US$64,1 mlrd), nece oli läz Vaugedvenäman surtte.

Žuselinu Kubiček-prezidentan nimel nimitadud Brazilian rahvahidenkeskeine
civiline lendimport (BSB) sijadase 11 km suvhe lidnan keskusespäi. Sišpäi tehtas
reisid Brazilijadme tobjimalaz, mugažo Suviamerikan maihe, AÜV:oihe i
Lissabonha.



https://vep.wikipedia.org/wiki/%C4%8Cehanma

Čehanma vai Čehii (čeh.: Česko), täuz' oficialine nimi — Čehijan Tazovaldkund
(čeh.: Česká republika), om valdkund Keskevropas. Sen pälidn da kaikiš järedamb
lidn om Prag. Vspäi 1999 Čehanma om PAKO:n ühtnii, vspäi 2004 — EÜ:n ühtnii.

Nügüdläine Čehijan Tazovaldkund om sündnu vodel 1993 vilukun 1. päivän, kudambal
jagoiba Čehoslovakijan Čehanmaks da Slovakijaks. Sil-žo päiväl tuli väghe
valdkundan Konstitucii. Se Konstitucii om väges nügüd'-ki, vn 2012 jäl'gmäižiden
vajehtusidenke.

Čehanmal oma mavaldkundröunad Pol'šanmanke (röunan piduz — 658 km) pohjoižes,
Slovakijanke (214 km) päivnouzmas, Avstrijanke (362 km) suves, Saksanmanke (646
km) päivlaskmas da lodehes. Maröunoiden ühthine piduz om 1880 km.

Parlament (čeh.: Parlament České republiky) om kaks'kodine. Üläkodi om Senat
(Senát). Alakodi om Ezitajiden Kodi (Poslanecká sněmovna).

Čehanman toižed järedad lidnad (enamba 100 tuh. rist., vn 2011 rahvahanlugemižen
mödhe): Brno, Ostrav, Pl'zen', Liberec, Olomouc.

Čehanma om valdkund vägevan tegimištonke. Šingotadud sarakod: poltusiženergetine
(Temelin- da Dukovani-atomelektrostancijad), raudmetallurgii, avtotegimišt
(Škoda), metalloiden ümbriradmine, himine tegimišt, kanghiden tehmine,
stökoltegesed, sömtegimišt (olud, sahar, vinmarjad, nižu).



https://vep.wikipedia.org/wiki/Tuvalu

Tuvalu, mugažo linneb tuvalun da anglijan kelil, se om täuz' oficialine nimi, om
sar'hihe valdkund Valdmerimaiš, Polinezijas, Tünen valdmeren suves. Sen pälidn,
üks'jäine lidn da port om Funafuti-atoll.

Vozil 1892-1916 valdkundan territorijan nimi oli Ellisan Sared (Suren Britanijan
protektorat). Sid' vozil 1916-1975 — Gilbertan da Ellisan Sared (Suren
Britanijan kolonii), Gilbertan Sared möhemba tegihe Kiribatikš. Vozil 1976-1978
oli erine britanine Tuvalu-kolonii.

Vl 1978 redukun 1. päivän Tuvalu tedištoiti ičeze ripmatomudes Sures
Britanijaspäi. Sil-žo päiväl vahvištadud Konstitucii tirpi udištamišt vl 2008.

Tuvalu sijadase ühtennimižen sarišton nellil saril da vizil atolloil, suvipolehe
ekvatoralpäi. Sarišton piduz lodehespäi suvipäivnouzmha om 595 km. Sariden pind
om vaiše 26 km², no atolloiden südäipohtiden pind om 494 km². Kaikiš suremb om
Vaitupu-atoll (5,09 km²), kaikiš penemb — Niulakit-atoll (0,4 km²).

Nene valdkundad da territorijad ümbärtas Tuvalud: Kiribati pohjoižel da
pohjoižpäivnouzmal, Tokelau päivnouzmal, Samoa da Uollis da Futun Sared
suvipäivnouzmal, Fidži suvel, Solomonan Sared suvipäivlaskmal da päivlaskmal.
Tuvalun randad lainištab Tün' valdmeri. Mererandan piduz om 24 km.

Valdkundan kaikiš korktemb čokkoim om nimetoi taho Niulakit-atollal, 4,6 m
valdmeren pindan päl. Jogid eile olmas.

Klimat om valdmerine tropine mussonine. Voden jokstes lämuz om +26...+32°C
röunoiš. Paneb sadegid 3000-4000 mm vodes, nece om enamba mi susedvaldkundoiš.
Vodes om kaks' sezonad: neps (kül'mku-sulaku) da kuiv (semendku-reduku).
Murendajad tropižed ciklonad oma paksud, ned kuctas ližavezid.

Ohjandusen form om unitarine konstitucine monarhii parlamentižen demokratijanke.
Sikš ku ristituid om vähä, ka partijoid eile olmas.

Valdkundan monarh om Elizavet Toine. Hän om valdkundan pämez', no valdatused oma
väges vaiše konz hän om Tuvalun röunoiš. Konz monarhad eile valdkundan röunoiš
vai hän om ravaz, ka jenaral-gubernator om valdkundan pämez'. Kunigaznaine
valičeb händast 4 vodeks päministran nevondan mödhe. Ku päministrad ei voind
valita hätken, ka valdkundan pämehele sab pästta parlamentad radmaspäi.
Päministr vahvištab ohjastusen ministrid. Kaik ministrad oma parlamentan
ezitajad. Voib olda olmas ministrid penemb mi 1/3 parlamentan ezitajiden
verdaspäi. Hö ühtetas radsijid, nügüd' om 9 ministrust Tuvalus.

Tuvalun parlament om üks'kodine (tuvalun kelel: Palamene o Tuvalu, angl.:
Parliament of Tuvalu) 12 ühtnijanke da sen enamba (nügüd' valitas 15 ühtnijad).
Kaik rahvaz valičeb heid 4 vodeks. Kaikuččel ristitul vahvemba 21 vot om
änestusen oiktuz.

Tuvalu otab koumanden sijan mail'mas ristitišton penen lugumäran mödhe
(Vatikanan da Naurun jäl'ghe).

Tuvalun päeksport om kül'menzoittud kala, bananad, maplodud, kokospähkmed.
Valdkundbüdžet sab äi rahoid kalad püdamha licenzijoid möndaspäi, ičeze
merimehišpäi verhiš laivoiš.



https://vep.wikipedia.org/wiki/Surinam

Surinam, täuz' oficialine form — Surinaman Tazovaldkund (alaman keleks:
Republiek Suriname), om valdkund Suviamerikan pohjoižpäivnouzmas. Ende,
Alamaiden avtonomijan aigan, nimi oli Alamaiden Gvian. Sen pälidn da kaikiš
suremb lidn om Paramaribo.

Valdkundan nimi voi sünduda indejižes «Surinen»-sanaspäi. Se oli sijaližiden
aravakankel'židen Taino-indejalaižiden ičenimituz evropalaižiden ezmäižen
tulendan aigan.

Vl 1975 kül'mkun 25. päiväl Surinam tedoti ripmatomudes Alamaišpäi. Jäl'gmäine
Konstitucijan udištamine oli vl 1987 sügüz'kun 30. päiväl.

Surinam om mavaldkundröunoiš Gajanan Tazovaldkundanke päivlaskmas (röunan piduz
— 600 km), Francijan Gviananke päivnouzmas (510 km) da Brazilijanke suves (597
km). Ühthine röun kuivmadme — 1707 km. Surinaman pohjoižed randad lainištab
Atlantine valdmeri (randanpird — 386 km).

Valdkundan kaikiš korktemb čokkoim om Julianan-mägi, 1230 m valdmeren pindan
päl. Joged jokstas Atlantižhe valdmerhe, kaik ned oma kos'kekahad, sen tagut
astjad da laivad ei voigoi ujuda edemba 300 km mererandpolespäi man südäimehe.
Sur' Brokopondo-vezivaradim om man pohjoižpäivnouzmas, sidä tegihe varatoitmaha
energijal alüminijantegimid.

Ekvatorialine klimat om räk da neps. Relätivine nepsuz om 80...90%, lämuz —
+26°C ± 2...5° kaiken voden aigan.

Londuseližed pävarad oma boksitad, kivivoi, kuld, mec; toižed varad oma kala da
kaolin.

Valdkundan pämez' om prezident, hän-žo om ohjastusen pämeheks, parlamentan kaks'
koumandest ühtnijad valitas händast 5 vodeks (toižiden strokuiden lugu om
röunatoi). Vs 2010 elokuspäi Dezi Bauterse om prezidentaks, ende hän oli nece
man diktatoran pit'kan aigan. Varaprezidentad mugažo parlamentan ühtnijad
valitas 5 vodeks, no äniden polel. Ministrištos om 16 ministrad.

Parlament om üks'kodine Nacionaline Suim (alam. De Nationale Assemblée) 51
deputataspäi, rahvaz valičeb sen ühtnijoid 5 vodeks.

Surinam alajagase 10 ümbrikho (alam. district), a ned — 62 eländtahoze (alaman
keleks: ressort).

Surinaman toižed järedad lidnad (enamba 10 tuh. ristitud vl 2012, surembaspäi
penembha): Lelidorp, Uz' Nikkeri.



https://vep.wikipedia.org/wiki/Saharan_rahvahatoi_ma

Saharan rahvahatoi ma, vai Sahar (arab.: صحراء; franc.: Sahara) om kaikiš suremb
letkesine rahvahatoi ma mail'mas da koumanz' surudel rahvahatoi ma (Antarktidan
da Arktikan jäl'ghe) mail'mas, sijadase Pohjoižafrikal. Se levigandeb 4800 km
päivlaskmaspäi päivnouzmha da 800 — 1200 km pohjoižespäi suvehe. Pind — 8,6 mln.
km² (läz 30% Afrikan pindad), vai 9,1 mln. km² (WWF). Sahar päivlaskmas randičeb
Atlantižen valdmerenke, pohjoižes om röunoiš Atlas-mägidenke da Keskmerenke, a
päivnouzmas — Rusttan merenke. Rahvahatoman man suviröun märičese amuižiden
vähälikujiden letkesižiden düniden zonal (16° p.l.). Sahel'-region om necen
zonan suvehe, sen regionan jäl'ghe Sudanan savann sijadase.

Sahar otab paloikš enamba mi 10 valdkundoiden territorijad — Alžir, Tunis, Livii
da Egipt pohjoižes; Marok da Mavritanii päivlaskmas; Mali, Niger, Čad da Sudan
suves. Ristitud kaikenaigašti eläba vaiše oazisoiš, Nil- da Niger-jogiden
alangištoiš.

«Sahar»-nimi mainitase meiden eran I voz'sadaspäi.. Se om sündnu arabižes
«صَحراء» (ṣaḥrāʾ)-sanaspäi, kudamb znamoičeb «rahvahatoi ma», da sen äilugun
«ṣaḥārāʾ»-sanaspäi. Sen ühtes om kosketuz «aṣḥar»-adjektivanke, «rahvahatoman
man, rusttan polhe mujun» znamoičendanke.

Erasiden regioniden nimed oma berberan augotižlibundanke: Tanezruft (Alžiran
ehtbokas), Tenere (Nigeran keskuses).



https://vep.wikipedia.org/wiki/S%C3%A4

Sä om märitud kuron kaiked meteorologižiden elementoiden znamoičendad da
atmosferižed nägused avaruden erazvuiččiš čokkoimiš. «Sä»-tärtuz sanub meile
atmosferan joksijas olendas. Vastkarin sidä, «Klimat»-tärtuz om atmosferan
keskmäižes olendas hätkeližes aigas. Sän nägused šingotadas troposferas
(atmosferan alahaine pala) da gidrosferas.

Sä vajehtase lopmäta. Erašti voib mujuda vajehtusid severdas minutas eskai, jo
pagižmata päiväs päivän jäl'ghe. Sän vajehtused alajagadas periodižihe da
aperiodižihe. Periodižed vajehtused oleldas päiveses (Ma punose ičeze värtmudes
ümbri) da vodes (Ma pörub Päiväižes ümbri). Päivezvajehtused mapindanno oma
kaikiš lujembad. Voz'vajehtused oma voz'aigoiden jono. Il'mmassoiden sirdand om
aperiodižiden vajehtusiden sü. Ku tulijan il'mmassan parametrad ei kožugoi
periodižiden vajehtusiden fazanke, ka sän kaikiš lujembad vajehtused tegese.
Aperiodižiden vajehtusiden intensivižuz poleneb korktushe mapindalpäi kactes.

Sänendustuz — se om vahvištoittud tedoližikš da tehnižikš ezimeletuz atmosferan
tulijas olendas märitud tahol. Järedoiden atmosferižprocessiden šingotesen
analizan mödhe sätas endustust. Voz'tuhiden aigan ristitud naprihe sän endustada
(primetad rahvahankalendarin mödhe, londusen kaclemižed), no vaiše 19. voz'sadal
oficialižed sänendustused sünduiba.

Sädamha sänendustust — keratas verdandmusid meteostancijoil da kaimdajil
atmosferan joksijas olendas. Sid' projektiruidas atmosferan olendan vajehtusid
endustuzmodeliden abul. Kompjuterprogramad tehtas äjan, no ristitun ühtnemine om
tarbhaine. Ristit valičeb modelin šablon, hän keradab ühtheze edahaižid
aigtegoid; mugažo modelin eriližused da jüvä oma tarbhaižed, pidab teta niid
süväs. Kävutadas severz' modelid kerdalaz, niiden andmusid ühtetas ližadamha
endustusen tarkoiktust.

Meteorologii tedoidab sän — nece om tedo atmosferan da sen olijoiden processiden
polhe.

Mail'man meteorologine organizacii sättutab erazvuiččiden maiden meteokeskusiden
radmižen.

Venäman meteostancijoiden, meteo- da gidrologižiden postoiden avar verk om
olmas. Meteostancijad oma erazvuiččiden kaclemižprogramidenke. Sen ližaks,
kaclemižid tehtas meteoradiolokatoroil (niišpäi sadas pil'višton šoiduiden,
sadegiden da jumalansäiden intensivižusen avaruznäguid 250 km:hasai radiusan
lokatoraspäi) da meteokaimdajil (pil'višton fotokuvad lainhen pidusen
erazvuiččiš diapazoniš, atmosferan lämuden da il'man nepsuden püštoiktad
profiläd). Tehtas aerologižid kaclemižid specialižil stancijoil radiozondiden
abul, erašti meteorologižiden da geofizižiden raketoiden abul. Meril da
valdmeril tehtas kaclemižid eriližkalutadud laivoil.

Mugoižed effektad sän arvoimižiden takaimatomas vajehtusespäi oma varuližed
meiden ristitkundan paloiden täht: ekosistemad, londuseližed resursad, ekonomine
šingotez, ristitun tervhuz.

Sän rekordad oma ekstremaližed meteorologižed ozutajad, kudambid registriruihe
oficialižikš Man pindal. Vl 1983 heinkun 21. päivän registriruihe kaikiš
madalamban lämuden sän kaclemižišpäi Vostok-stancijas (Antarktid): —89,2°C. Vl
1922 sügüz'kun 13. päivän — kaikiš korktemban, Al'azizaji-sijas, Livii: +58°C
(rideltas necen znamoičendan polhe).



https://vep.wikipedia.org/wiki/Rig

Rig (latvijan kelel: Rīga [ˈriːɡa], latg.: Reiga) om Latvijan pälidn da kaikiš
suremb lidn.

Lidnan aluz om pandud vl 1201 Al'bert Buksgevden-episkopal ühtennimižen jogen
sun randoil, Daugavan randištol, üks'jäižeks ümbrištos lasketud
torguindeländpunktaks. Vozil 1211-1270 Dom-päjumalanpert' om saudud. Vl
1222-1223 Rigan Nevondkund sündui, vl 1225 panihe lidnan pämehen valitud
radnikust (fogt episkopan sijas), i Rigad kätihe lidnaks. Alusenpanendan
aigaspäi Rig oli latvijalaižiden maiden pälidnaks kaikenaigašti.

Rig sijadase valdkundan keskuses, Daugav-jogen molembil randoil sen lanktendan
sijas Baltijan meren Rigan lahthe. Lidn seižub 7 metrad keskkorktusel.
Dzegužkalns-dün 28 m kortte sijadase lidnan lodehes, se om rahvalaine puišt.

Klimat om ven Baltijan meren, pil'vesekahad päiväd oma paksud (40%). Keza om
läm' neps. Lämšundad oma paksud tal'vel (10 kerdad uhokus). Heinkun lämuz om
+18,2 C°, vilukun -2,7 C°, uhokun -3 C°. Voden keskmäine lämuz om +7,0 C°. Paneb
sadegid 669 mm vodes, enamba kezakus-redukus (70-80 mm kus).

Rig jagase oficialižešti 3 rajonha (latv. üks'lugu: rajons) da 3 ezilidnha
(latv. üks'lugu: priekšpilsēta). Rajonad da ezilidnad alajagasoiš 58
lidnanlaptha (latv. üks'lugu: apkaime).

Kaikiš suremb ristitišt oli vl 1990 — 909 305 eläjad. Vl 2013 eläjiden lugu oli
695 539 ristitud, se väheni emigracijan da madalan sündutandmäran taguiči. Läz
1,1 mln elädas lidnas ezilidnoidenke.

Vl 2015 Rig-lidnan eläjiden keskes 45,9% oma latvijalaižed, 38,0% — venälaižed,
3,9% — vaugedvenälaižed, 3,5% — ukrainalaižed, 1,9% — pol'šalaižed, 0,8% —
litvalaižed, 6,0% — toižed.

Kodikel' (vn 2011 rahvahanlugemižen mödhe, enamba 0,2%): venäkel' — 55,8%,
latvijan kel' — 43,4% (sidä kesken latgalan kel' — 5,0%), toižed keled — 0,8%.

Kaikiš surembad meriport i lendimport Baltijan maiš sijadase lidnas. Rigan
rahvahidenkeskeine lendimport (RIX) sijadase 10 km päivlaskmha lidnan
keskusespäi, tehtas reisid Evropan äjihe maihe, mugažo Päivlaskmaižen Azijan
erasihe maihe.



https://vep.wikipedia.org/wiki/Resifi

Resifi (port.: Recife [ʁeˈsifi]) om Brazilijan ühesanz' surtte lidn-millioner,
Pernambuku-štatan pälidn, sen kaikiš suremb lidn. Lidnan aglomeracii otab
videnden sijan Brazilijas ristitišton lugun mödhe (3,88 mln vl 2014). Resifi om
konurbacijas Žaboatan-dus-Guararapisanke suves, Olindanke da Paulistanke
pohjoižes.

Lidn om laivansauvomižen, elektrotehnižen tegimišton, Suviamerikan logistikan,
turizman da torguindan sur' keskuz.

Vl 1537 keväz'kun 12. päiväl severz' portugališt kalanikoiden kanzad panihe
küläd nügüdläižen lidnan sijas. Vl 1593 lähine Olind-külä oli muretud angližel
Lankasteral Džeimsal-piratal, Resifi tegihe udeks kodikš sen eläjiden täht da
sijaližeks keskuseks.

20. voz'sadan augotišele änikoičii lidn tegihe Brazilijan kahtendeks
znamoičendal kommertižeks keskuseks Rio-de-Žaneiron jäl'ghe.

Lidn seižub Atlantižen valdmeren päivlaskmaižel randal 4 metrad keskkorktusel,
sijadase Beberibe- da Kapibaribe-jogiden ühthejoksmusel. Vanhad kal'hed rajonad
ottas sarid niiden jogensus. Enamba 50 sildad om lidnas. Tropine mec madalil
kukhil om lidnan lodehližeks palaks.

Sikš ku lidn sijadase ühesandel gradusal suvhe ekvatoralpäi, ka klimat om
subekvatorialine neps, om äi päivoikahid päivid. Keskmäine päivän lämuz om
+24...+26°C vodes. Paneb sadegid 2452 mm vodes, kaikiš enamba sulakus-heinkus
(320-380 mm kus), kuiv sezon om redukus-tal'vkus (178 mm kaikes sezonas).

Resifi alajagase 94 lidnanlaptha (port. üks'lugu: bairro), vspäi 1997 niid
ühtetas 6 mikroregionha (port. üks'lugu: microrregião).

Resifin aglomeracijan kogosüdäiprodukt om enamba 75 bln R$ (vl 2012), sidä
kesken Resifi-lidnan — 36 bln R$ (vl 2012, 15nz' sija Brazilijas). Ižandusen
päsarak om administrativine holituz da tügi (KGP:n 37% vl 2012). Kahtenz' surtte
om kommertine sarak (17%), koumanz' om civiline sauvond (10%). Tegimišt otab
vaiše 4,5%.

Microsoft- da IBM-kompanijoiden Brazilijan palakundad sijadase lidnas.
Brazilijan tedoiduzkeskusiden pol' om kesketadud Resifiš da ümbri siš.

Kaks' rahvahidenkeskešt meriportad da Suvišurupoliškon kaikiš suremb verf'
(laivansauvond- da laivankohenduztegim) sijadase lidnas.

Freiren Žilberton nimel nimitadud rahvahidenkeskeine soda- da civiline
«Guararapis»-lendimport (REC) sijadase 14 kilometras suvhe lidnan azjaližes
keskusespäi. Sišpäi tehtas reisid AÜV:oihe, Evropan maihe, Päivlaskmaižhe
Afrikha, mugažo Brazilijan südäimes.



https://vep.wikipedia.org/wiki/Pun

Pun (hindi: पुणे, angl.: Pune [ˈpuːnə], marath.: पुणे Pune, Pun) om Indijan
ühesanz' surtte lidn-millioner, Maharaštr-štatan kahtenz' surtte lidn Mumbain
jäl'ghe. Lidnan aglomeracijas elädas 5,3 mln vl 2011.

Maižanduseline Punnak-eländpunkt mainitase Raštrakutr-dinastijan vas'kžil
platoil, se oli olmas 9. voz'sadas meiden erad nügüdläižen lidnan sijas.

Vozil 1674-1761 Pun oli Marathin Konfederacijan tarbhaižeks keskuseks. Vspäi
1720 sen pešvan (päministran) rezidencii oli täs, saudihe «Šanivar
Vad»-lidnusen.

Pun sijadase štatan päivlaskmas. Sahjadri-mägisel'g seižub lidnan da Arabijan
meren keskes.

Lidn seižub Dekan-mägitazangištol, 560 metrad keskkorktusel, sijadase Muth-jogen
oiktal randal. Punan kukhikaz territorii om alastui paksuile manrehkaidusile
penen da keskvägenke (kaks'- da vižballaižed). Kaikiš korktemb om Vetal-kukkaz
(800 m).

Pun jagase 4 zonha: Keskuzline Pun («vanh lidn»), Südäimine Pun, Irdaline Pun da
Punan ezilidnad. Zonad jagase läz 60 lidnanlaptha (angl. neighborhood).

Rahvahidenkeskeine soda- da civiline «Pun»-lendimport (PNQ) sijadase 10
kilometras pohjoižpäivnouzmha lidnan keskusespäi. Sišpäi tehtas reisid AÜE:oihe
da Saksanmaha, mugažo Indijan südäimes.



https://vep.wikipedia.org/wiki/Orel

Orel (ven.: Орёл) om lidn Venämas, järed raudte- da avtotesol'm. Se om Orelan
agjan administrativine keskuz da kaikiš suremb lidn.

Eländpunktan aluz om pandud vl 1566 sügüz'kun 21. päiväl kuti Orel-lidnuz lidnan
statusanke Ivan Grazijan käskön mödhe. Vspäi 1719 lidn oli Orelan provincijan
keskuseks, vll 1778-1928 — Orelan gubernijan pälidnaks. Sen jäl'ghe severz'-se
vot lidn mülüi Kurskan agjaha.

Vs 1937 sügüz'kun 27. päiväspäi sädihe Orelan agjad, i lidn tegihe sen
keskuseks. Vozil 1941 (3. reduku) - 1943 (5. eloku) lidn oli okkupiruidud
Germanijan sodavägil. Pandud mantazole lidn om udessündutadud 20. voz'sadan
kahtendes poles.

Lidn sijadase agjan keskusen lodehes, Okanjogen da sen huran Orlik-ližajogen
muugotil randoil, 170 m korktusel valdmeren pindan päl. Matkad Moksvhasai om 340
km pohjoižpäivnouzmha. Lähembaine sur' lidn om Bränsk 119 km lodeheze.

Orel jagase 4 territorialižhe rajonha: Tegimiden (ven. Заводской), Raudteiden
(ven. Железнодорожный), Nevondkundaline (ven. Советский) i Pohjoine (ven.
Северный).

Ižandusen päsarakod oma erazvuitte elektromehanine tegimišt, biotehnologine
sarak da medicinine tehmine, tömašiništon pästand tegimišton sarakoiden täht
(tömašintegimišt), raudbetontegesiden edheotandad, metalližiden tegesiden
pästand, sömtegimišt.

Avtobusad, trolleibusad, tramvaid, taksid da jogitaksid (kezal) oma kundaližeks
transportaks lidnas. Civiline Orel-Suvine-lendimport (OEL / ОЕЛ) sijadase 6 km
suvipäivlaskmha lidnan keskusespäi, 2010-ndes vspäi om konservacijas,
kävutamata. Lähembaine radai lendimport om Bränskas.



https://vep.wikipedia.org/wiki/Nankin

Nankin (kit.: 南京, pin'jin': Nánjīng, vepsän kirjamil: Nan'dzin, sana sanha
znamoičeb «suvine pälidn») om Kitain lidn Czänsu-agjas, sen kaikiš suremb lidn,
administrativine keskuz da ohjastusen ištundsija, agjale alištusen lidn.

Vozil 1927-1937 da 1946-1949 Prezidentan pert'kulu Nankinas oli Kitain
Tazovaldkundan ohjastusen olendsijaks.

Lidnan aluz om pandud vl 495 edel meiden erad. Se sijadase Kitain päivnouzmas,
Janczi-jogen molembil randoil. Lidnan keskuz seižub 20 metrad valdmeren pindan
päl korktusel, sijadase Janczin oiktal randal.

Klimat om subtropine mussonine. Heinkun keskmäine lämuz om +28°C, vilukun —
+2°C. Paneb sadegid 1060 mm vodes, enamba semendkus-elokus.

Kaikiš suremb Kitaiš jogiport otab merilaivoid. Se om 98 km pitte. Lidn om
ühtenzoittud Pekinanke kanalal. Viž sildad oma saudud päliči Jäncziš, vspäi 2014
kaks' tonnelid om jogen al.

Rahvahidenkeskeine civiline «Nankin Lukou»-lendimport (NKG) sijadase 35
kilometras suvhe lidnan keskusespäi. Sišpäi tehtas reisid Kitaidme da Azijan
äjihe verhiže maihe, mugažo Evropha da AÜV:oihe.



https://vep.wikipedia.org/wiki/NST%C3%9C

Nevondkundaližiden Socialistižiden Tazovaldkundoiden Ühtištuz (Nevondkundaline
Ühtištuz; ven.: Союз Советских Социалистических Республик) — valdkund oli
vodespäi 1922 vodhesai 1991 Evropas da Azijas.

Eläjiden lugu — 293 047 571 (1989) (nellänz' surtte mail'mas). Pind — 22 402 200
km² (kaikiš suremb mail'mas). Pälidn oli Moskv.

Ühtištuz oli sätud enččen Venälaižen imperijan sijas Suomenman i Pol'šanman
territorijoita (saiba ripmatomut) Rahvahanikoiden sodan rezul'tataks.

Vozil 1940-1956 16 tazovaldkundad oli NSTÜ:s. Vspäi 1956 Karjal läksi VNFST:n
alistušhe, i tegihe 15 tazovaldkundad. Nevondkundaline Ühtištuz sai ekonomišt
kilad Vilusodas.

Üks' tazovaldkundoišpäi, Venälaine Federacii, tegihe valdkundan täudeks
oiktusenjäl'ghetulijaks.

Üks'jäine partii oli olmas valdkundas — NÜKP. Sen Keskuzkomitetan generaline
sekretar' oli de-fakto valdkundan pämehen.

Nevondkundaline Ühtištuz oli koumandel-nelländel sijil ristitišton mödhe
mail'man valdkundoiden keskes (Kitain da Indijan jäl'ghe, AÜV:oidenke läz
tazostadud).



https://vep.wikipedia.org/wiki/Mavrikii

Mavrikii, täuz' oficialine nimituz — Mavrikijan Tazovaldkund (mavrikijan kelel:
Republik Moris, fr.: République de Maurice, angl.: Republic of Mauritius), om
sar'hine valdkund Päivnouzmaižes Afrikas. Pälidn da kaikiš suremb lidn om Port
Lui.

Vl 1968 keväz'kun 12. päiväl Mavrikii tedoti ičeze ripmatomudes Sures
Britanijaspäi, sil-žo päiväl nügüdläine Konstitucii tuli väghe.

Ümbärtud korallrifil Mavrikii sijadase 900 km päivnouzmpolehe Madagaskaran
keskusespäi ühtennimižel sarel (valdkundan tobj pala, 1865 km²) da penil
sarištoil. Kaik ned mülüdas Maskarenan sarihe vulkanižen augotižlibundanke.

Matkad Mavrikii-sarespäi francižhe Reün'jon-sarhesai om 200 km
suvipäivlaskmpolehe, Indijhasai — läz 3950 km pohjoižpäivnouzmpolehe. Mavrikijan
randad lainištab Indine valdmeri 177 km randanpirdanke.

Kaikiš korktemb čokkoim om Piton-mägi, 828 m meren pindan päl. Sadad jogid
jokstas Mavrikii-saredme.

Klimat om tropine neps mussonine. Vodes om lühüd kuiv sezon (sügüz'ku-kül'mku).
Voz'aigoiden vajehtuz om olmas, no kaikiden kaclemižen voziden lämuden minimum
om +10°C. Vodes paneb sadegid 900 mm randpolel, 1500 mm mägištol. Merelahtiden
randištoil kesklämuz om +22...+27°C vodes ümbri.

Ohjandusen form om unitarine parlamentine tazovaldkund. Valdkundan da ohjastusen
pämez' om prezident. Parlamentan ühtnijad valitas händast 5 vodeks päministran
nevondan mödhe, kahtenden strokun om voimuz. Üks' varaprezident om prezidentale
abuhu. Prezidentan rezidencii (angl. State House «Valdkundaline pert'») sijadase
Port Luin ezilidnas, Mok-küläs.

Vl 2014 tal'vkun 10. päiväl Mavrikijan päjärgvaličendad oliba, sidä kesken
parlamentha. Vl 2012 heinkun 20. päiväl prezidentan järgvaličendad oliba
parlamentas (Kailaš Purriag sai vägestust).

Toižed sured lidnad (enamba 80 tuh. ristitud vl 2010, surembaspäi penembha): Roz
Hill, Vakoa Feniks, Kürpip, Katre Borne. Kaik om 20 lidnad enamba mi 10 tuhad
eläjidenke.

Mavrikijan päeksport om sobad da alused puvillaspäi (läz 40%), kala (15%), sahar
(12%); toine eksport — alüminii, almazad, zelläd, parfümerii.



https://vep.wikipedia.org/wiki/Maplodud

Maplodud om kulinarijan tärtuz. Se om käzmusen södab pala (ozutesikš, plod vai
mugul), a mugažo kaikenvuitte kova kazmussöm, päiči fruktiš, surmiš, seniš da
babukoiš, pähkmiš. Kulinarijan «maplod»-tärtuz voib kävutadas niiden södabiden
ploduiden täht, kudambid botanikas lugetas marjoikš da fruktikš (oz., tomat).

Maplodud oma ristitun racionon znamasižeks palaks. Maplodunkazvatuz tedoidab
maploduiden kazvatusen.

Äi hil'vezikoid om maploduiš. Vauktušiden mülü om alemba äjan mi lihan südäimes.
Maplodud läz ei mülütand razvoid. Mugoižed kazmused oma arvokahad, sikš miše
bioaktivižed substancijad mülüdas niiš: vitaminad (C-vitamin, karotin,
foliimuiktuz), mineraližed substancijad, organižed muiktused, stajišt da
pektinad.

Erasiden maploduiden himine mülünd da sömarvuz oma kirjutadud alemba pandud
tabludes:

Erazvuiččiden maploduiden ühtnend sömižen racionos om hüvä ristitun organizman
täht. Maploduiden kävutand sömhä ližadab kaikuččen vitaminan otandan procentad.
Ezikät, racionaline sömine andab organizmale magedad da slokosttüd hüvin sömäd
ičeze aigal da oikti. Mugoine söm mülütab erazvuiččid tarbhaižid substancijoid
sen täht. Äi maploduid om sädamha racionališt sömišt. Ned oma jogapäiväližen
racionon tarbhaine da sur' pala, vitaminoiden purde, mülüdas äi toižid organižid
da mineraližid substancijoid.

Maplodud voidas libutada litud da lujeta sömänsulatusen rauguiden sekrecijad.
Erased maplodud kävutase sömhä torhikš. No paksumba kaiked maploduid slokosttäs
— keittas, hauttas, räkištadas, tehtas korvaid vai latkad, pašttas.
Lämänümbriradmižen tagut, a mugažo väran varadusen aigan, maploduiden biologine
arvuz poleneb lujas. Varadamha maploduid pit'kha kävutadas konserviruind,
soladuz, marinuind, väl'kištuind, kül'menzoitand, kuivatez. Väl'kištuindan,
heredan kül'menzoitandan da sublimirujan kuivatesen aigan tarbhaižiden
substancijoiden znamasine pala kaičese.

Kävutadas maploduid dietižhe sömižhe avaras. Kaikuččen päivän aigvoččele
tervhele ristitule tariž söda enamba 600 grammad maploduid.



https://vep.wikipedia.org/wiki/Lihten%C5%A1tein

Lihtenštein (saks.: Liechtenstein), täuz' oficialine nimi — Lihtenšteinan
Ruhtinazkund (saks.: Fürstentum Liechtenstein), om pen' mererandatoi valdkund
Evropan keskuses Šveicarijanke associacijoiš. Pälidn om Vaduc.

Valdkund ei ole EÜ:n ühtnijan, no mülüb Evropan Ekonomižhe Zonha. Ei ole olmas
ičeze azekhid vägid.

Jäl'gmäine Konstitucii (saks.: Verfassung) om väges vs 1921 redukun 5.
päiväspäi. Voziden mändes äi vajehtusid oli, vl 2003 kaikiš znamasižembad oliba
niišpäi.

Lihtenšteinal oma mavaldkundröunad Šveicarijanke suves da päivlaskmas (röunan
piduz — 41 km), Avstrijanke pohjoižes da päivnouzmas (34 km). Ühthine röunoiden
piduz om 75 km. Lihtenštein om mererandatoi valdkund.

Ruhtinazkund sijadase Al'piden sarakoil. Kaikiš korktemb valdkundan čokkoim om
Graušpic-mägi (2599 m). Rein-jogi om päivlaskmaižeks röunaks Šveicarijanke.
Mecad ottas läz nelländest man territorijad (kuz', tamm, bukpu). Subal'pižed da
al'pižed nitud oma mägil.

Klimat om ven. Paneb sadegid 700 — 1200 mm vodes, tal'vel paksus vihmub vai
paneb lunt.

Ohjandusen form om unitarine konstitucine parlamentine monarhii kaks'partižen
sistemanke.

Valdkundan pämez' om Hans Adam II-ruhtinaz (vspäi 1989), hänen tobmuden
valdatused oma läz absolütižen monarhan kartte. Ruhtinaz voib panda radsijha
ohjastusen ühtnijoid, sudijoid, da heitta heid radmaspäi. Hän voib iče säta da
otta tarbhaižid käskusid, voib panda kel'dod parlamentan käskusihe.

Järgvaličendad parlamentha oliba vl 2013 uhokun 3. päiväl. Vs 2013 keväz'kun 27.
päiväspäi Adrian Hasler om nügüdläižeks päministraks.

Lihtenštein alagajase 11 kommunha (üks'lugu saks.: Gemeinde) üks'jäižen lidnanke
päpaloin. Kaks' valičendümbrikod om valdkundas: Ülälihtenštein kuden kommunanke
da Alalihtenštein (viž kommunad).

Lihtenšteinan elädas lihtenšteinalaižed (alemannalaižed) (65,6% vn 2000
rahvahanlugemižen mödhe), mugažo italijalaižed, šveicarijalaižed,
avstrijalaižed.

Kaikiš järedambad lidnad (läz 5 tuh. ristitud vl 2010, surembaspäi penembha) oma
Šan, Vaduc da Trizen.

Lihtenšteinan eksport om elektromašiništ, varapalad avtoiden täht, optižed
ladimed.

Valdkundan pätorguindpartnörad oma AÜV, Saksanma da Šveicarii. Eksportan pol'
oigendase nenihe koumhe valdkundha; importan kudendez' tuleb Šveicarijaspäi.



https://vep.wikipedia.org/wiki/Keskafrikan_Tazovaldkund

Keskafrikan Tazovaldkund, se om täuz' oficialine nimi (lühüdas KAT; fr.:
République centrafricaine, sango: Ködörösêse tî Bêafrîka), om mererandatoi
valdkund Keskafrikas. Vozil 1903-1964 nimitihe Ubangi Šari:kš (kahtiden
röunatajiden jogiden nimiden mödhe). Sen pälidn da kaikiš suremb lidn om Bangi.

Vl 1960 elokun 13. päiväl Keskafrikan Tazovaldkund tedoti ičeze ripmatomudes
Francijaspäi.

Jäl'gmaine Konstitucii tuli väghe vl 2004 tal'vkun 5. päiväl (vn 2010
vajehtusidenke).

Keskafrikan Tazovaldkund om mavaldkundröunoiš Čadanke pohjoižes (röunoiden piduz
— 1197 km), Sudananke pohjoižpäivnouzmas (483 km), Suvisudananke päivnouzmas
(682 km), Kongon Demokratižen Tazovaldkundanke suves (1577 km), Kongon
Tazovaldkundanke suvipäivlaskmas (467 km), Kamerunanke päivlaskmas (797 km).
Ühthine röunoiden piduz — 5203 km.

Valdkund sijadase lainhekahil mägitazangištoil 600-900 m korktusil Kongo-jogen
da Čad-järven basseinoiden keskes. Kaikiš korktemb čokkoim om Ngui-mägi, 1410 m
valdmeren pindan päl. Kaikiš madalamb om Ubangi-jogen kendäk, 335 m, läz röunad
KDT:nke.

Klimat vajehtase suvipäivlaskmpolespäi pohjoižpäivnouzmpolehe, suvižiš tropižiš
mecoišpäi savannha. Pohjoižel paneb 1250 mm sadegid vodes, a suvel — 1900 mm, no
suves om kuiv sezon (tal'vku da viluku). Voden kesklämuz om 25°-27°C.

Ohjandusen form om unitarine prezidentine tazovaldkund äjiden partijoiden
sistemanke. Valdkundan pämez' om prezident. Kaik rahvaz valičeb händast 5
vodeks, ühten kahtenden strokun om voimuz.

Parlament om üks'kodine Nacionaline Suim (fr. Assemblée nationale). Kaik rahvaz
valičeb 105 ühtnijoid 5 vodeks.

Keskafrikan Tazovaldkundan järgeližed Pävaličendad oliba vl 2011 vilukun 23.
päiväl. Enzne Fransua Bozize-prezident sai 66,08% da ohjandi kahtenden strokun,
ika vl 2013 keväz'kus sodakukerduz tegihe, sen jäl'ghe hän pageni maspäi.

   Kacu kirjutuz: Keskafrikan Tazovaldkundan administrativiž-territorialine
jagand.

Keskafrikan Tazovaldkundas om 16 prefekturad (fr.: préfectures, sango: kodoro
kômanda-kôta) da üks' pälidnaine avtonomine Bangi-kommun (fr.: commune autonome,
sango: kôta-gbata). Prefekturad alajagase 71 subprefekturha.

Keskafrikan Tazovaldkundan toižed sured lidnad (enamba 50 tuh. ristitud vl
2005): Bimbo, Mbaiki, Berberati, Kaga Bandoro.

Vl 2012 Keskafrikan Tazovaldkundan päeksport oli almazad tegimišton täht (57%)
da mec (29%); toine eksport — elektroladimed (2%), kofe (2%), bananad (1%).



https://vep.wikipedia.org/wiki/Honkong

Honkong (kit.: 香港 Sängan, angl.: Hong Kong), täuz' oficialine nimi om Honkongan
eriline administrativine agj (kit.: 香港特別行政區 Sängan tebe sinčžencüi, angl.: Hong
Kong Special Administrative Region), om Kitain pala.

Vozil 1841-1997 Honkong nügüdläižiš röunoiš oli Suren Britanijan kolonijal. Vl
1843 Viktorii-lidnan aluz oli pandud, nügüd' nece nimituz jäi läheližiden pohtan
da mägenocan nimiš.

Honkongal om ičeohjanduz. Ičeze päkäskuz, Käskusenandai Nevondkund, ohjastuz
ministrusidenke oma Honkongas. Vn 1984 kožundkirjutesen mödhe, Sur' Britanii
andoi ottud kortomha territorijad Kitaile znamoičendanke jätta territorijan
käskusištod da ohjandusen formad vajehtuseta 50 vodeks.

Honkong sijadase Kitain suvipalas, Koulunan pol'sarel, kahtil suril saril
(Honkong da Lantau) da völ 260 pen't sart, Kitain Suvimeren randal. Lidnaspäi
pohjoižpolehe om Šen'čžen' (ani röunan taga 33 km pitte), päivlaskmpolehe 60
kilometras om toine Kitain specialine administrativine agj — Makao.

Klimat om subekvatorialine mussonine. Vihmsezonan aigan voib panda 500 mm
sadegid kus. Manrehkaidusid ei oleskele.

Honkongas om 18 administrativišt ümbrikod (angl. district). Käskusištos de facto
om severz' erižid lidnoid da žiloid, no niil eile administrativišt statusad i
valdatusid, ned oma erazvuiččiden ümbrikoiden palad.

Kundaline transport mülütab nenid tipid: metropoliten (MTR), elektrojonused
(KCR), kaks'žiruižed tramvajad, irdaližed eskalatorad, ehtatimed.

Jügu- da rahvahidenkeskeine lendimport om Čheklapkok (HKG), sijadase 14 km
lidnan keskusespäi (Keskuzraudtestancijaspäi).



https://vep.wikipedia.org/wiki/Havan

Havan (isp. La Habana, täuzin San Cristóbal de La Habana) om Kuban pälidn da
kaikiš suremb lidn. Lidn om üks' Kuban agjoišpäi.

Sada valdkundad oma ezitadud lidnas: 88 sur'oigenduzkundad (sidä kesken
AÜV:oiden vs 2015 heinkun 20. päiväspäi, edel sidä — mel'hetartusen ezitaikund),
11 verazmašt konsulust da 1 torguindezitaikund (Armenii).

Lidn sijadase Kuban saren lodehes, Meksikan lahten randal, 59 metrad
keskkorktusel.

Klimat om tropine passatine. Havan om tropižile ciklonile alastui lidn. Vilukun
kesklämuz om +23°C, heinkun — +28°C. Paneb 1190 mm sadegid vodes.

Havan jagase vidhetoštkümnehe municipaližhe ühtnikha, ned alajagasoiš 105
rajonha (isp.: consejos populares).

Vl 1750 eläjiden lugu oli 70 tuh. ristitud. Nügüd' valdkundan kaikutte videnz'
ristit eläb lidnas. Vn 2012 rahvahanlugemižen mödhe kuz' ristitud kümnespäi oma
ispanijalaižiden jäl'gelaižed, mestizo (vaugedverižiden da indejalaižiden
jäl'gelaižed) i mulatad (afrikaniž-ispaniženke augotižlibundanke) oma nelländez,
15% oma afrikalaižed, 0,2% oma azijalaižed (immigrantad Kitaišpäi).

Avtobusad da kiruhavtobusad oma kundaližeks pätransportaks lidnan südäimes.
Havan om valdkundan päraudtesol'm. Ei ole metrod lidnas, seižutihe sen sauvomišt
NSTÜ:n čihodamižen jäl'ghe. Jügumeriport om lidnas.

Om kaks' aeroportad. Rahvahidenkeskeine Hose Marti-nimel nimitadud lendimport
(HAV) sijadase 11 kilometrad suvhe lidnan keskusespäi. Toine Plaja
Barakoa-lendimport sijadase päivlaskmpolehe lidnaspäi, sidä kävutadas tehmaha
südäireisid vaiše.



https://vep.wikipedia.org/wiki/Hakasijan_Tazovaldkund

Hakasijan Tazovaldkund (ven.: Республика Хакасия, hak.: Хакас Республиказы) om
üks' Venälaižen Federacijan tazovaldkundoišpäi, sen subjekt.

Hakasijan avtonomine agj oli olmas vl 1930 redukun 20. päivälpäi. Se mülüi
Krasnojarskan randha vhesai 1990 tal'vkuhusai. Vl 1992 semendkun 16. päiväl sidä
udesnimitihe Hakasijan Tazovaldkundaks.

Jäl'gmäine Hakasijan Konstitucii om vahvištadud vl 1995 semendkun 25. päiväl
Ülembaižen Nevondkundan ezmäižel ištundal. Se om väges möhembaižiden
vajehtusidenke.

Tazovaldkundal om röunoid Krasnojarskan randanke pohjoižes da päivnouzmas, Tuvan
Tazovaldkundanke suvipäivnouzmas, Altajan Tazovaldkundanke suvipäivlaskmas da
Kemerovon agjanke päivlaskmas. Hakasijan Tazovaldkund om mererandatoi.

Pind om 61 569 km². Znamasižed joged oma Jenisei Krasnojarskan agjanke röunaks
da sen hura Abakan-ližajogi. Jogiden pala mülüb Obinjogen basseinha.

Londuseližed varad oma kivihil', raudkivend, kuld, molibden, äimetalližed
kivendod vas'kenke, sauvondmaterialad (mramor, granit, sauvondkivi,
sauvondgips), azbest, fosforitad, pol'kalližarvoižed kived, gidroenergii.

Viktor Zimin radab tazovaldkundan pämeheks da ohjastusen ezimeheks vs 2009
vilukun 15. päiväspäi. Kaik rahvaz änestab händast videks vodeks. Tazovaldkundan
pämez' märičeb ohjastusen strukturad. Hän paneb ministrid radnikusile sättutaden
kandidatoid parlamentanke.

Hakasijan parlament om üks'kodine Ülembaine Nevondkund. Kaik rahvaz valičeb sen
50 ezitajad videks vodeks. Vladimir Štigašev radab Nevondkundan ezimeheks vspäi
1992.

Tazovaldkundan pämest valitihe järgkerdan vl 2013 sügüz'kun 8. päiväl,
nügüdläine pämez' sai vägestust ezmäižel tural (63,41%) da radab kahtenden
strokun. Järgvaličendad Ülembaižhe Nevondkundha oliba sil-žo päiväl
(08.09.2013).

Vl 2010 eläjiden lugu om 532 403 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om viž lidnad. Toižed sured lidnad (enamba 45 tuh. eläjid
vl 2015, surembaspäi penembha) oma Černogorsk da Sajanogorsk.

Rahvahad (enamba 0,5% vl 2010): venälaižed (80,3%), hakaslaižed (12,0%),
saksalaižed (1,1%), ukrainalaižed (1,0%), totarlaižed (0,6%); toižed — 3,4%,
rahvahuden ozutandata — 1,6%.

Erased toižed igähižed rahvahad: šorijalaižed — 0,22% (1150 rist.), tuvalaižed —
0,18% (936 rist.).



https://vep.wikipedia.org/wiki/Gang

Gang vai Gangjoki (hindi: गंगा Gaṅgā [ˈɡəŋɡaː], beng.: গঙ্গা Gōnga, angl.:
Ganges [ˈɡændʒiːz]) om üks' kaikiš täuz'vezižembiš da pit'kembiš jogišpäi
mail'mas. Se jokseb Suviazijas, om Indijan üks' päsimvolišpäi. Gangan jogenvago
om 2525 km pitte (ku lugeta orhal). Jogi augotase Gimalajiden pautkil, jokseb
suvipäivnouzmha levedad väghižedme Indan da Gangan tazangištodme i lankteb
Bengalijan lahthe.

Gang da Brahmaputra sättas ühthižen suhišton lanktendan sijas, se om kaikiš
järedamb mail'mas (59 000 km²). Gangan del'tan pähijam nimitase Padm:aks.

Joginiškod jokstas Gimalajiden jäžomišpäi. Jogenvago vedase Indijan
pohjoižpoledme. Suhišton tobj pala sijadase Bangladešan territorijal. Mugažo
Nepalan, Kitain da Butanan erased territorijad mülüdas basseinha.

Gang alajagase koume palaha: üläjoksmuz (läz 800 km, joginiškaspäi Kanpurhasai),
keskjoksmuz (ku lugeta orhal, ka 1529 km, Kanpuraspäi Indijan da Bangladešan
röunhasai) i alajoksmuz (300 km, jogensuhusai). Jogi koveroičeb keskjoksmuses,
sigä jogenvagon todesine piduz om 2597 km (1529 kilometran sijas). Läz
Allahabadad Gang otab kaikiš znamasišt Džamn-ližajoged oiktaspäi.

Päiči vähembusiš, rahvahanlugemižen aigan erištadas gruppid kelen i uskon mödhe,
ei rahvahid. Gangan basseinan ristitišt om segoitadud rodul, pagižeb erazvuiččil
kelil, niid kaik om severz' kümnikad. Kaikiš levitadud keled oma hindi (51-61%),
bengalan (nelländez, Bengalijas tobjimalaz) da anglijan (jäb johtutamaha
rahvahanlugemižen satusiš) keled.

Religijan mödhe regionan eläjad oma tobman palan induizman uskojad (läz koumed
nelländest) da islaman uskojad (23%, heišpäi koumandez eläb Bangladešas).

Indijan territorijal Gang jokseb nenid štatoidme: Uttarakhand, Uttar Pradeš,
Bihar da Päivlaskmaine Bengalii.

Järedad lidnad jogen randoil (enamba 500 tuh. rist. vl 2008, mödvedhe): Kanpur,
Allahabad, Varanasi, Patn, Kolkat, Haur (Indii), Radžšahi i Khuln (Bangladeš).

Gangan vezi kävutase ristitištol kaiktä koditarbhaižuden tagut. Mugažo veden
sur'kulu mülü ottas tegimišton edheotandoihe kaiked regionadme. Veden kaikiš
suremb lugumär kävutase kastelemha maižandusen umoid. Tazangištol Gangan
alangišt om lujas plodukaz. Vozil 1848-1878 Gangan kanalan molembad palad oma
saudud.

Kalanpüdand šingotase jogen del'tas, sigä-žo kalanümbriradajiden tegimiden verk
om olmas, kacmata sihe azjaha, miše kalan da imetaiživatoiden lugu väheneb veden
redustandan tagut. Kalan ližaks, sadas-püdas krokodiloid da katussamboid
jogespäi.

Palomnikuz (Matk pühiže sijihesai) om turizman pätoižend Gangan rajonas.
Palomnikoiden holituz om induizman pühälidnoiden (Haridvar, Allahabad, Varanasi)
ižandusen znamasine pala tazangišton rajoniš, joginiškoiš-ki.

Induizman mifologijan mödhe, Ganga om taivhaline jogi. Se laskihe maha da
kändihe Gang-jogeks. Sil aigalpäi jogi jokseb koumes mirus läbi: taivaz, ma da
ad. Jogirandoil tehtas kremacijad, kolnuziden induizman uskojiden tuhk häiktudas
veden päle, ristitud pestas dai čukloiteldas veron mödhe.

Joginiškoiden kos'ked oma raftingan (sportajandan jogedme) populärižed da
kaglanmurdajad sijad.

Päportad sijadase Gangan suhišton randoil: Kolkat Indijas i Mongl, Barisal,
Čandpur Bangladešas.

Megasfenan mödhe, Gang da sen erased päivnouzmaižed ližajoged sättuihe
laivoidenlikundha 4. voz'sadaspäi edel meiden erad kaikil tazosijil, ei ole
kos'kid. 19. voz'sadan kahtendel polel jogited lanksiba irrigacižiden kanaliden
i raudteiden sauvondan tagut. Nügüd' laivoidenlikund om voimusine suspäi
ülezjogen Allahabadannoks täudes märas, Kanpur-lidnannoks — venehil lapakon
pohjanke.

Om kaks' padoseinäd Gang-joges, ka ned oma sured. Ühtenz' seižub läz Harudvarad,
kahtenz' — Farakk-padosein Bangladešan röunal, jogen pähijamas.

Üks' penembiš padoseinišpäi om Tehri, se om seižutadud Gangan joginiškon
Bhagirathi-päjogel. Tulijha aigaha om padoseiniden projektoid Gangan
üläjoksmusen täht da sen ližajogiden täht.

Gang ližajogidenke om tetab ičeze sur'vezil sezonan mödhe. Suvipäivlaskmaine
musson tob viž kudendest kaikiš vihmoišpäi nelläs kus: kezaku — sügüz'ku. Jogi
pezeb sagedmaiden sur' lugumär Gimalajiden pautkišpäi, sen tagut Gangan vezi om
pakuižen mujun polhe da redukaz kaikenaigašti. Kaikuččel vodel 65 mln tonnoid
mudad ištub jogialangištho, völ 749 mln tonnoid sabustab Farakk-padoseinäd, 95
mln tonnoid jokseb Bengalijan lahthe.

Tedomehed Indijan ohjastusen aluskundoišpäi sanuiba äi taričendoid paremboičemha
veden ladud, no niišpäi panihe eloho vähän. «Ganga Action Plan»-programan
(1985-2000) lopindale om sättud puhtastuzsauvusid ümbriradamha 1 mln kub. m
päiväs. Vl 1985 2,7 mln oli tarbhaine, i sil aigalpäi painuz jogehe ližaduihe
znamasižikš. Gangal om röunatud mahtuz ičepuhtastamha. Bakteriofagad äikerdoitas
hüvin räkän klimatan tagut, ned rikoba varuližid bakterijoid. Gangan vedel om
mahtuz toda hapanikad.

Severz' kel'dtahoid om jügedoil samhas joginiškoil da aigoidme upotadud del'tas.
Gimalajiden ezimägištol se om Rahvahaline «Radžadži»-kel'dtaho. Suhišton
luhtsaril se om Rahvahaline «Sundarban»-puišt mangrmecoidenke, läipoikahid
pedroidenke, bengaližiden tigridenke da gavial-krokodiloidenke.



https://vep.wikipedia.org/wiki/Bur%C3%A4tijan_Tazovaldkund

Burätijan Tazovaldkund (ven.: Республика Бурятия, burät.: Буряад Республика) om
üks' Venälaižen Federacijan tazovaldkundoišpäi.

Burätijan Tazovaldkundan Konstitucii om vahvištadud vl 1994 uhokun 22. päiväl
tazovaldkundan Ülembaižen Nevondkundan ezitajil da om väges nügüd' äiluguižiden
vajehtusidenke. Se vajehti enččen Konstitucijan, kudamb oli vahvištadud vl 1978
semendkun 30. päiväl.

Burätijal om röunoid Baikalantagaižen randanke päivnouzmas da suvipäivnouzmas,
Mongolijanke suves, Tuvan Tazovaldkundanke suvipäivlaskmas, Irkutskan agjanke
päivlaskmas (sidä kesken Baikalas üliči) da pohjoižes.

Pind om 351 334 km², mecad ottas sen viž kudendest. Znamasižed joged oma Seleng
da Vitim.

Reljef om mägikaz tobjimalaz. Kaikiš korktemb čokkoim om Päivnouzmaižen Sajanan
Munku Sardik-mägenpä tazovaldkundan päivlaskmas, Mongolijanke röunal (3491 m).
Baikal-järven kendäk om kaikiš madalamb (456 m).

Londuseližed varad oma kivihil', bur hil', metallad (kuld, cink, vol'fram,
urankivend, molibden, berillii, tin, hahktin, äimetalližed kivendod), špat,
azbest, nefrit, grafit, mec.

Tazovaldkundan pämez' (burät.: Буряад Уласай Толгойлогшо, ven.: Глава Республики
Бурятия) om Väčeslav Nagovicin, radab vs 2007 heinkun 10. päiväspäi. Hän-žo om
tazovaldkundan Ohjastusen ezimez' Burätijan Konstitucijan mödhe. Edel 2012 vot
semendkun 11. päiväd hän oli Tazovaldkundan prezidentaks, sid' läksi erindha.
Väčeslav Nagovicin om vahvištadud radnikusele möst Rahvahaližel Suimal vl 2012
semendkun 12. päiväl Venäman prezidentan taričendan mödhe jo Tazovaldkundan
pämeheks, se om toine radnikuz formaližikš. Tulebal aigal kaik rahvaz
änestaškandeb händast videks vodeks. Tazovaldkundan pämez' märičeb Ohjastusen
strukturad da paneb sen ühtnijoid radnikusile. Ohjastusen ezmäine varaezimez',
kuz' Ohjastusen muite varaezimest, Tazovaldkundan pämehen da Ohjastusen
Administracii oma hänele abhu.

Burätijan Tazovaldkundan Rahvahaline Suim (burät.: Буряад Республикын Арадай
Хурал) om tazovaldkundan üks'kodižeks parlamentaks 66 ezitajanke. Ciren-Daši
Doržijev radab sen ezimehen vs 2015 elokun 28. päiväspäi.

Radonoigendai tobmuz om Burätijan Tazovaldkundan Ohjastuz (burät. Буряад Уласай
Засагай Газар, ven.: Правительство Республики Бурятия). Tazovaldkundan
ministrused, ohjandused, tazovaldkundan agentused da tazovaldkundan
radnikoičendad alištudas Ohjastusele.

Kaikes tazovaldkundas om kuz' lidnad, 12 lidnanvuittušt žilod da 631 küläd. Ei
ole toižid surid lidnoid. Vl 2015 kaik om 7 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (64,9%), burätalaižed (29,5%),
totarlaižed (0,7%), ukrainalaižed (0,6%), sojotalaižed — (0,4%), toižed — 2,1%,
rahvahuden ozutandata — 1,8%.

Erased toižed igähižed rahvahad oma evenkalaižed — 2974 rist. (0,31%),
tuvalaižed — 909 rist. (0,09%), mongolad — 395 rist. (0,04%).



https://vep.wikipedia.org/wiki/Buenos_Aires

Buenos Aires (mugažo ispanijan kelel, no virktas [ˈbueˈnos aíɾes]) om Argentinan
pälidn (vspäi 1810) da kaikiš suremb lidn. Se om Argentinan federacijan subjekt,
eriline administrativine rajon agjan oiktusidenke.

Lidn om valdkundan kommertine da finansine keskuz, järed transporttesol'm da
meriport. Sur' Buenos Aires om valdkundan ižandusen keskuz. 12 mln ristituid da
sen enamba elädas lidnaglomeracijas, se om kahesanz' surtte Suviamerikas.

Lidnan aluz oli pandud ezmäižen kerdan vl 1536, i vl 1541 indejalaižed paloiba
lidnad ičeze londan aigan.

Lidn sijadase Riačuelo-jogen hural randal, Atlantižen valdmeren La Plat-lahten
(Parananjogen estuarijan) päivlaskmaižel randal, 25 metrad valdmeren pindan päl
keskkorktusel. Matkad merohosai om 275 km, Montevideohosai — 220 km päivnouzmha
La Plat-lahtedme. Lidnan tobj pala sijadase alangoikahas tahondas («pamp:as»).

Klimat om subtropine neps. Heinkun keskmäine lämuz om +11, vilukun kesklämuz om
+25 Cel'sijan gradusad. Paneb sadegid 1256 mm vodes, kezakus-sügüz'kus om penemb
niid (262 mm nelläs kus). Paneb lunt lujas harvoin, lujid manrehkaidusid ei
olele (jäl'gmäine oli vl 1888, 5,5-ballaine).

Vl 1914 eläjiden lugu oli 1 575 000 ristitud (12nz' sija mail'mas). Immigrantad
Evropaspäi sauvoiba lidnad, vozil 1887-1936 italijalaižed da ispanijalaižed
oliba enamba 70% lidnan ristitištos.

Avtobusad (kolektivo), lidnelektrojonused, velosiped da metro (subte) oma
kundaližeks transportaks lidnan südäimes, ezilidnelektrojonused ühtenzoittas
lidnrajonid ezilidnoidenke. Metro radab lidnas vspäi 1913 (vl 2016 6 jonod, 86
stancijad, 53,9 km raudted).

Viž sodalendimportad da kaks' civilišt lendimportad om Buenos Airesas.
Rahvahidenkeskeine soda- da civiline Horhe Njuberi-lendimport (AEP) sijadase 2
km pohjoižpäivnouzmha lidnan keskusespäi Palermo-rajonas. Sišpäi tehtas reisid
Suviamerikan lähižihe maihe, mugažo Argentinadme. Pistarini-ministran nimel
nimitadud rahvahidenkeskeine soda- da civiline Eseis-lendimport (EZE) sijadase
35 km suvipäivnouzmha lidnan keskusespäi Eseis-lidnas. Sišpäi tehtas reisid
Evropan pälidnoihe.



https://vep.wikipedia.org/wiki/Bogot

Bogota (isp.: Bogotá [boɣoˈta]) om Kolumbijan pälidn da kaikiš suremb lidn,
oficialižikš Bogota, Pälidnan ümbrik (isp. Bogotá, Distrito Capital, lühüdaks
Bogotá, D.C.) departamentan oiktusidenke. Mugažo se om Kundinamark-departamentan
administrativine keskuz. Läz 9,3 mln elädas lidnaglomeracijas vl 2016.

Lidn om Kolumbijan politikan da ižandusen keskuz, täs tehtas valdkundan KSP:n
nelländest.

Lidnan aluz om pandud vl 1538 elokun 6. päiväl ispanijalaižil kuti Santa Fe de
Bogota (isp. Santafé de Bogotá) indejalaižiden Bakata-lidnusen sijas, se oli
nimitadud indejalaižiden vejan nimel. «Santa Fe de Bogota»-nimituz oli
oficialižeks mugažo vozil 1991-2000. Vspäi 1598 Bogota oli ümbriolijoiden maiden
pälidnaks kaiken.

Lidn sijadase valdkundan keskuses, seižub Andiden Päivnouzmaižen Kordil'jeran
päivlaskmaižil pautkil i mägidenkeskeižes katl'uses. Bogotan keskuz sijadase
2640 m korktusel valdmeren pindan päl. Pen' Rio-San-Fransisko-jogi jokseb
torvidme, enččel lidnan keskuz oli sen randoil.

Bogota jagase 20 nimitadud rajonha (isp. üks'lugu: localidad) kut Pälidnan
ümbrik, ned alajagasoiš 1922 barrio:ho.

Ristitišton enambuz oma mestizo (vaugedverižiden da indejalaižiden jäl'gelaižed)
i katoližen jumalankodikundan uskojad. Rajonad jagasoiš 6 stratha sal'hen mödhe.
Elokahad rahvahanikad makstas kal'hid kommunaližid holitišid. Golläd
rahvahanikad ei makskoi niid, no ottas kävutamižhe uzid territorijoid mägiden
pautkil.

Kiruhavtobusad (TransMilenio-verkon metrobusad) erigoittud teil, penen da
kesksuruden avtobusad i velosipedad oma kundaližeks transportaks lidnan
südäimes.

Soda- da civiline rahvahidenkeskeine El' Dorado-lendimport (BOG) sijadase 15 km
päivlaskmha lidnan keskusespäi. Sišpäi tehtas passažirreisid Suviamerikan da
Pohjoižamerikan äjihe maihe i Kolumbijadme, mugažo jügureisid kaiked mail'madme.



https://vep.wikipedia.org/wiki/Ba%C5%A1kortostanan_Tazovaldkund

Baškortostanan Tazovaldkund (ven.: Республика Башкортостан, bašk.: Башҡортостан
Республикаһы) om Venälaižen Federacijan subjekt (tazovaldkund).

Se om kaikiš suremb Venäman tazovaldkund eläjiden lugun mödhe, mülüb Volgaveren
federaližhe ümbrikho.

Baškortostan om olmas vl 1917 kül'mkun 29. päivälpäi. Nevondkundaline Venäma
tundišti Baškortostanan avtonomijan vl 1919 keväz'kun 23. päiväl (alusenpanendan
oficialine dat). Sen röunad oliba levitadud vl 1922 kezakun 14. päiväl, Uf
tegihe pälidnaks.

Baškortostanan Tazovaldkundan Konstitucii om vahvištadud vl 1993 tal'vkun 24.
päiväl Valdkundsuiman (Kurultajan) ezitajil da om väges nügüd' möhembaižiden
vajehtusidenke da ližadusidenke.

Tazovaldkundal om röunoid Čeläbinskan agjanke päivnouzmas, Orenburgan agjanke
suves da suvipäivlaskmas, Tatarstanan Tazovaldkundanke päivlaskmas, Udmurtijan
Tazovaldkundanke lodehes, Permin randanke da Sverdlovskan agjanke pohjoižes.
Baškortostan om mererandatoi tazovaldkund.

Pind om 142 947 km². Mec otab enamba 40% territorijad. Znamasine jogi om
Vaugedjogi (Agidel') sen ližajogidenke (Uf, Döm, Sur' Ik, Sim). Uralan ližajoged
oma vähäluguižed, jokstas tazovaldkundan suves.

Kaikiš korktemb čokkoim om Uralmägiden Jamantau-mägi (Sur' Jamantau-mägenpä —
1640 m).

Londuseližed varad oma kivivoi, londuseline gaz, kivihil', raudkivend, vas'k,
cink, kuld, sauvondmaterialad (mouckivi, sauvondgips, bazal't, saved, letked),
keitandsol, mec, reskvezi.

Tazovaldkundan pämez' (bašk.: Башҡортостан Республикаһы Башлығы, ven.: Глава
Республики Башкортостан) om Rustem Hamitov vs 2010 heinkun 15. päiväspäi (edel
2015 vot hänen radnikuz nimitihe Prezidentaks). Kaik rahvaz änestab händast
videks vodeks. Hän-žo om tazovaldkundan Ohjastusen pämeheks Konstitucijan 91.
kirjutusen mödhe, märičeb Ohjastusen strukturad da paneb sen ühtnijoid
radnikusile Ohjastusen päministran taričendan mödhe, Ohjastusen päministrad —
parlamentan hüvästusen sandan jäl'ghe. Pämehen Administracii om Tazovaldkundan
pämele abhu, mugažo erased regionaližed laudkundad alištudas hänele.

Baškortostanan Tazovaldkundan Valdkundsuim (Kurultai) om tazovaldkundan
üks'kodižeks parlamentaks 110 ezitajanke. Kaik rahvaz valičeb heid videks
vodeks. Konstantin Tolkačov radab sen ezimeheks vs 2013 sügüz'kun 8. päiväspäi.

Radonoigendai tobmuz om Baškortostanan Tazovaldkundan Ohjastuz (bašk.
Башҡортостан Республикаһы Хөкүмәте, ven.: Правительство Республики
Башкортостан). Rustem Mardanov radab Ohjastusen päministraks vs 2015 kül'mkun
26. päiväspäi. Seičeme Ohjastusen varapäministrad oma hänele abhu.
Tazovaldkundan ministrused, valdkundaližed komitetad, ohjandused, agentused da
valdkundaližed inspekcijad alištudas Ohjastusele.

Järgvaličendad Valdkundsuimha (Kurultajha) oliba vl 2013 sügüz'kun 8. päiväl.
Tazovaldkundan pämest valitihe vl 2014 sügüz'kun 14. päiväl, nügüdläine pämez'
sai vägestust ezmäižel tural (82,17%) da radab kahtenden strokun.

Vn 2010 kaiken Venäman rahvahanlugemižen mödhe Baškortostanan Tazovaldkundas
elädas 4 072 102 ristitud. Lidnalaižiden eläjiden pala om 61,7% vl 2015 (vl 2010
— 60,4%).

Kaikes tazovaldkundas om kaks'kümne üks' lidnad, 2 lidnanvuittušt žilod da 4434
küläd. Toižed sured lidnad (enamba 100 tuh. ristitud vl 2015, surembaspäi
penembha) oma Sterlitamak, Salavat, Neftekamsk, Oktäbr'skii. Vl 2015 kaik om 31
eländpunktad enamba mi 10 tuh. eläjidenke.

Rahvahad (enamba 0,5% vl 2010): venälaižed (35,2%), baškiralaižed (28,8%),
totarlaižed (24,8%), čuvašalaižed (2,6%), marilaižed (2,6%), ukrainalaižed
(1,0%), udmurtalaižed (0,5%), mordvinalaižed (0,5%); toižed — 1,6%; rahvahuden
ozutandata — 2,4%.

Ižandusen päsarakod oma kivivoin ümbriradmine, himine da kivivoihimine sarakod,
transportmašinoidensauvomine, torguind, tegimišt- da civiline sauvond,
maižanduz.

Sured tegimištkeskused oma Uf, Sterlitamak, Išimbai, Salavat, Neftekamsk,
Tuimazi, Oktäbr'skii da Beloreck. Tegimišton produkcijan läz pol't sädas Ufas.



https://vep.wikipedia.org/wiki/Al%27pad

Al'pad (fr. Alpes, saks. Alpen, it. Alpi, sloven. Alpe) om Päivlaskmaižen
Evropan kaikiš korktemb mägisel'giden sistem. Se levigandeb bemblenvuiččikš
Ligurižes merespäi Dunainkeskeižhe tazangištho. Al'pad oma 8 valdkundoiš:
Francii, Monako, Italii, Šveicarii, Saksanma, Avstrii, Lihtenštein, Slovenii.
Al'piden bemblen irdröunan piduz om 1200 km, südäiröunan piduz — 750 km, niiden
leveduz om penemba 260 km. Mägiden keskkorktuz om 2,5 km.

Al'piden kaikiš korktemb čokkoim om Monblan-mägi. Sen korktuz — 4810 metrad
meren pindal päl. Kaik om 12 mägenpäd korktusenke enamba 4000 metrad. Matk
Päivnouzmpol'židen Al'piden sarakoiden da Karpatan mägiden sarakoiden keskes om
vaiše 14 km.

Sikš ku Al'pad sijadase Päivlaskmaižen Evropan keskuses, ka evropižed tedomehed
tedoižiba niid risthaze. Mail'man erazvuiččiden regioniden mägisistemad
kävutadas äi tärtmusid Al'pidenke tüveks (al'pine klimatine vö, al'pižed nitud,
al'pinizm).

Mägiden ühthine pind om läz 190 000 km². Jäžomiden pind otab enamba 4000 km², om
1200 jäžomad kaiked, kaikiš järedambad niišpäi — Aleč da Gorner. Jäžomad da
igähižed lumed aletas 2500 — 3000 metran znamoičendhasai. Äjiden Evropan
järedoiden jogiden niškad sijadase Al'pil (Rein-, Ron-, Po- da Adidže-joged,
Dunain oiktad ližajoged). Täs-žo äiluguižed järved gläcialižen da
tektonižgläcialižen sugun levigatas (järedad niišpäi: Boden-, Ženevan, Komo- da
Lago Madžore-järved).

Al'piden kaikiš korktemb keskmäine zon saudud amuižiš kristalližiš (gneisad,
loštakahad šoidkived) da metamorfižiš (kvarcižfillitižed šoidkived)
kivisuguišpäi. Mezozoin mouckividen da dolomitoiden zonad, a mugažo Edelal'piden
norembad flišan da molassan formacijad, levigatas sišpäi pohjoižhe, päivlaskmha
da suvehe. Sigä reljef om keskmägine da madalmägine.

Ristitud kaidas mineraloid Al'pišpäi severziden voz'tuhiden aigan.
«Hallstatt»-kul'turan aigan (8.-6. voz'sadad EME) kel'tan heimod saiba vas'ken.
Möhemba rimalaižed saiba kuldan Bad Gaištanan agjas monetoid tehmaha.
Nügüd'aigan löudmižsija Štirijas (Avstrii) om hüväladuližen raudkivendon
znamasine purde teraraudanvalamižtegimišton täht. Sen ližaks, Slovenijas om äi
kinovarid pigmentoikš mujuid tehmaha. Ametist da kvarc puttas vastha Al'piden
regioniden enambuses.

Kaikenaigaižen lumen röun venub pohjoižel pautkel 2,5 km korktusen
znamoičendanke, a suvižel pautkel — 3 - 3,2 km. Al'piden nügüdläižen jädumižen
ühthine pind om 4140 km². Kaikid jäžomid Al'pil om läz 1200, kaikiš suremb
niišpäi om Bernan Al'piden Aleč-jäžom 169 km² pindanke. Ron- da Rein-joged
lähttas al'pižiden jäžomišpäi.

Al'pad oma Evropan znamasine klimatižiden agjoiden erigoitai pird. Venon
klimatan mad levigatas pohjoiž- da päivlaskmpolihe Al'pišpäi, a Keskmeren
klimatan subtropikad — suvipolehe. Erazvuiččiden al'pižiden regioniden klimat
rippub korktuses, sijaduses da tullein polespäi. Kezal räkän päiväd oleldas
Al'pil, vilud ehtad tuldas niiden jäl'ghe. Mägihomendez om päivoikaz tobjimalaz,
a pil'ved jokstas longin jäl'ghe. Tal'v tob paksuid lumikuroid da pit'kid vilun
pordoid. Al'piden pohjoižpalas klimat om vilumb i nepsamb, a suvipalas vastkarin
— lämhemb da kuivamb. Heinkun kesklämuz om +14°C da alemb, vilukun — -15°C vai
ülemb. Paneb sadegid 1500 - 2000 mm vodes tulleikahil päivlaskmaižil da
lodehližil pautkil, a erasid sijidme oleskeleb 4000-ki mm vodes. Toižil sijil
paneb 1000 mm sadegid vodes. Lumi jäb tazangištoil 1 - 6 kud vodes. Tal'ven
tobmad palad aigan sumegoičeb alangištoiš.

Sijaline tullei — «fön»:aks nimitadud — tegese muga: il'mmassad langetas
mägipautkidme, sen aigan niid kingitab. Nece process kaimdab adiabatine
lämbitamine. «Fön»-tullei ližadab sijaližen lämuden znamasižikš. Se azj vedab
lumiden teravale sulandale, varuližed lumilaskmad tegese paksumboikš, sen
jäl'ghe järedad mägirajonad jädas sidota mail'mas. Sil-žo aigal fön-tullein
olend olmas laskeb maižandust ülembil mägiterritorijoil.

Al'piden klimatal da mahusel, floral da faunal om tarksel'ged püštoiged
zonaližuz. Al'piden pautked alajagadas vidhe vöhö klimatan mödhe: nivaline zon,
al'pižed nitud, subal'pine vö, venon klimatan zon da alangištod.

Mägimassivan zon ülemb 3000 metrad korktusidenke nimitadas nivaližeks zonaks.
Nened tahod kaiken aigan kattud äivoččel lumel, täs vilu klimat om, sen tagut
ani ei kazvištod.

Al'pižed nitud ottas kahtespäi koumhesai tuhad metrad korktusen znamoičendoid.
Neciš zonas om lämhemb, mi nivaližes zonas. Eriline madalkazvoine flor
harakterizuib al'pižid nituid, sidä kesken kazvišt «heinäsižiden pölusiden»
nägol. Mugoine ekosistem om pojav tundrha, ka al'pižid nituid nimitadas mugažo
«mägitundr»:aks.

Subal'pine vö levigandeb al'pižen zonan alemba, pol'toštaspäi kahthesai tuhad
metrad korktusidenke. Kuššed mecad kazdas sigä. Ümbrišton lämuden maksimum om
+24°C kezal päivoikahil päivil, a tobjimalaz lämuz ei sanus +16°C-ki. Haloiden
voimuz om kaiken voden aigan.

Venon klimatan zon sijadase alahaižembil korktusil, 1000-1500 metrad. Tammižed
mecad kazdas sigä, ristitud ižandoitas, ratas mad.

Alangištod oma olmas 1000-metrižid korktusid alemba. Kazvišton äjüz
harakterizuib niid. Küläd sijadase alangos, sikš miše lämuden režim kožub
ristituiden da kodiživatoiden elole.

Tedomehed löuziba 13 tuhad kazmusiden erikod Al'pad-mägiden rajonas. Al'pižed
kazmused pandud gruppoihe eländan ümbrišton da mahusen tipan mödhe (Suvial'pil
om äi mouckivekahid mahuzid). Kazmused elädas londuseližiden arvoimižiden
erazvuiččiš diapazoniš: nit, so, mec (lehtezmecad da kavag'mecad oma), rajonad
reduvaluita da lumilaskmoita — i kall'od, mägisel'gad.

Al'pižen floran erazvuiččend da specifik om rippundoiš korktusespäi meren pindal
päl. Ani erazvuiččed biotopad vasttase Al'pil — mujukahad nitud änikoišpäi
alangoiš, sen ühtes korktad mägirajonad, kus om vähä kazvištod. Kavag'pud kazdas
2400 m korktusel da alemba, a 3200 m korktushesai völ om voimuz vastata
madalkazvoižid puid.

Ranunculus glacialis om üks' kaikiš tetabiš mägikazmusišpäi, vastatas sidä 4200
m korktushesai, se om rekord kazmusiden keskes. Pölusenvuitte kazmusiden form
mägil ülähän (ozutesikš, 2800 m korktusel — Eritrichium da Lychnis alpina)
kaičeb niid kuivaigaspäi, heinänsöjiš živatoišpäi, päzutab norid vezoid pakuižes
da tulleišpäi. Tetab edel'veis kattud vauktoiden tukuižiden šoidul, se šoid
pid'oiteleb lämäd hüvin.

Al'pad oma eländan ümbrištoks živatoiden 30 000 erikon täht. Kaik imetaiživatad
elädas Al'pil täudes vodes ümbri, erased heišpäi langetas unhe tal'veks. Toižes
polespäi, linduiden keskes vaiše erased erikod jädas mägil kaikes vodes ümbri.
Om linduiden erikoid, kudambid sättutoiti hüvin elämha soravas Al'piden
ümbrištos. Lumipaskač (Montifringilla nivalis), ozutesikš, sädab pezan kall'on
haugelmashe mecanröunan ülemb, ecib ičeze sötet (semned, gavedid) mägipautkil.
Al'pine näk (Pyrrocorax graculus) mugažo sädab pezoid kall'oil ülemb vastmägehe
mecanröunaspäi. Tal'vel al'pižed näkad keratas suril parvehil da elädas
turistoiden bazoiš ümbri, niiden jändusid södes.

Kedrpedailind (Nucifraga caryocatactes) vaumičeb tal'veks ičevuiččikš. Sügüzel
nece lind varadab semnid da pähkimid kreptes niid maha. Edel lumiaigad
kedrpedailind löudab enamba 100 tuhad semnid, kudambid peitab läz 25 tuhaze
peitsijihe. Lindun mušt om čududeližikš hüvä, sen tagut kedrpedailind löudab
tal'vel ičeze varadimiden tobmad palad lumen šoidun al (lumikatken sanktuz voib
olda enamba 1 metrad), söb niid iče da sötleb ičeze poigid.

Al'pad-mäged oma rahvahidenkeskeižen turizman rajon, se om populärine tal'vel da
kezal. Ristitud sportatas: mägisuksed, snoubord, ajelend regel, astund
lumikengiš, hihtandsport oma voimusiš regioniden enambuses tal'vkuspäi
sulakuhusai. Kezal Al'pad oma populärižed turistoiden, velosipedan ajajiden,
paraplaneristoiden da al'pinistoiden keskes. Äjad al'pižiš järvišpäi vedadas
ičezennoks ujujid, jahtnikoid da sörfingan navedijoid.

Vl 2001 Al'piden ristitišton ühthine lugu oli 12,3 mln ristituid, heiden keskes
oma francijalaižed, saksalaižed, italijalaižed da slovenijalaižed päazjas.

Al'piden kaikiš järedambad lidnad: Grenobl' (Francii), Insbruk (Avstrii), Trento
(Italii) da Bol'cano (Italii).



https://vep.wikipedia.org/wiki/%C4%8Ce%C4%8Denijan_Tazovaldkund

Čečenijan Tazovaldkund (ven.: Республика Чечня, čeč.: Нохчийн Республика) vai
muite Čečenii vai Čečnä (ven.: Чечня, čeč.: Нохчийчоь) om tazovaldkund (subjekt)
Venämas.

Čečenijan Tazovaldkund om olmas vl 1992 tal'vkun 10. päivälpäi Čečenijan da
Ingušetijan čihodamižen jäl'ghe.

Čečenijan Tazovaldkundan Konstitucii om vahvištadud vl 2003 keväz'kun 23. päiväl
kaiken rahvahan referendumal da om väges nügüd' möhembaižiden vajehtusidenke da
ližadusidenke.

Čečenijal om röunoid Dagestanan Tazovaldkundanke pohjoižes, päivnouzmas da
suvipäivnouzmas, Gruzijanke suvipäivlaskmas, Ingušetijan Tazovaldkundanke
päivlaskmas, Pohjoižosetijan — Alanijan Tazovaldkundanke da Stavropolin randanke
lodehes. Čečenijan Tazovaldkund om mererandatoi.

Pind om 15 647 km². Mecad seištas ezimägištoil. Znamasižed joged oma Terek da
Sunž. Läz kaik joged oma Terekan ližajoged. Kaik joged mülüdas Kaspijan meren
basseinha. Kaik om 14 järved tazovaldkundas, kaikiš suremb niišpäi om Kezenojam
(2,4 km², 72 m süvütte) suvipäivnouzmaižel röunal Dagestananke.

Reljef om tazo tazovaldkundan pohjoižes, kukhikaz da ezimägišton keskuses,
mägikaz suves. Kaikiš korktemb čokkoim om Kavkazan Pämägisel'gan
Tebulosmt-mägenpä (čeč.: Tuloi Lam) tazovaldkundan suvipäivlaskmas, Gruzijanke
röunal (4492 m).

Londuseližed varad oma kivivoi, londuseline gaz, sauvondmaterialad (mouckivi,
sauvondgips, saved, letked, dolomit), mineraližed mujud, reskvezi, mustma.

Tazovaldkundan pämez' (čeč.: Нохчийн Республикин Куьйгалхо, ven.: Глава
Чеченской Республики) om Ramzan Kadirov, radab vs 2007 uhokun 15. päiväspäi
kahtenden strokun. Ramzan Kadirov om vahvištadud radnikusele möst Tazovaldkundan
Parlamental vl 2011 keväz'kun 5. päiväl Venäman prezidentan taričendan mödhe.
Tulebal aigal (18.09.2016) kaik rahvaz änestaškandeb händast videks vodeks.

Čečenijan Tazovaldkundan Parlament om tazovaldkundan üks'kodižeks parlamentaks
41 ezitajanke, vaiš 10 heišpäi ratas kaikenaigašti. Magomed Daudov radab sen
ezimeheks vs 2015 heinkun 3. päiväspäi.

Radonoigendai tobmuz om Čečenijan Tazovaldkundan Ohjastuz. Ruslan Edel'gerijev
radab Ohjastusen ezimeheks vs 2012 semendkun 24. päiväspäi. Ohjastusen ezmäine
varaezimez' da nell' Ohjastusen muite varaezimest oma hänele abhu.
Tazovaldkundan ministrused, ohjandused da komitetad alištudas Ohjastusele.

Vl 2010 eläjiden lugu om 1 268 989 ristitud. Eläjiden keskes vaiše koumandez om
lidnalaine.

Kaikes tazovaldkundas om viž lidnad da 2 lidnanvuittušt žilod. Toižed sured
lidnad (enamba 50 tuh. ristitud, surembaspäi penembha) oma Urus Martan, Šali da
Gudermes. Vl 2015 kaik om 26 eländpunktad enamba mi 10 tuh. eläjidenke.

Rahvahad (enamba 0,4% vl 2010): čečenalaižed (95,1%), venälaižed (1,9%),
kumikalaižed (1,0%), avarad (0,4%), toižed — 1,4%, rahvahuden ozutandata — 0,2%.



https://vep.wikipedia.org/wiki/%C4%8Cad

Čad, täuz' oficialine form — Čadan Tazovaldkund (franc. République du Tchad,
arab. جمهورية تشاد, Džumhūrijjat Tšād), om valdkund Keskuzafrikas. Sen pälidn da
kaikiš suremb lidn om Ndžamen.

Čad om mavaldkundröunoiš Kamerunanke (röunan piduz — 1116 km), Nigerijanke (85
km) da Nigeranke (1196 km) päivlaskmas, Livijanke (1050 km) pohjoižes, Sudananke
päivnouzmas (1403 km), Keskafrikan Tazovaldkundanke suves (1556 km). Ühthine
röunoiden piduz — 6406 km. Čad om mererandatoi valdkund.

Tazangištod ottas man tobmad palad. Valdkundan kaikiš korktemb čokkoim om Emi
Kussi-mägi, 3415 m valdmeren pindan päl. Kaikiš suremb Čad-järv levigandeb
Nigerijan röunal. Pohjoižes ei ole kaikenaigaižid jogid, a suves niid om äi.
Čadan päjogi om Šari-jogi, se lankteb Čad-järvhe.

Valdkundan pämez' om prezident (rahvaz valičeb händast 5 vodeks, toižen strokun
lugu om röunatoi), hän-žo om armijan päkäsknik. Vspäi 1990 nügüd'aigahasai Idris
Debi om prezidentaks. Hän paneb päministrad da toižid ministrid radsijha.

Čadan Tazovaldkund jagase 22 agjaha (regionha). Agjad alajagase 61
departamentha, a ned — 200 subprefekturha, edemba — 446 municipalitetha
(kanton:ha).

Čadan toižed sured lidnad (enamba 100 tuh. ristitud vl 2010, surembaspäi
penembha): Mundu, Sarh.

Čadan päeksport om kivivoi (96%). Mugažo mödas verhiže maihe kabjživatištod da
puvillad.



https://vep.wikipedia.org/wiki/Zimbabve

Zimbabve, täuz' oficialine form — Zimbabven Tazovaldkund (angl. Republic of
Zimbabwe), om mererandatoi valdkund Afrikan suvipalas, Viktorii-vezilanktendan,
Zambezi- da Limpopo-jogiden keskes. Edel 1980 vot sen nimi oli Suvirodezii. Sen
pälidn da kaikiš suremb lidn om Harare.

Valdkundan nimituz ozutab jäl'ghetuleskelendad ezmäižen valdkundanke necil
territorijal — Monomotap-imperijan Sur' Zimbabve-pälidnan nimenke.

Zimbabve om mavaldkundröunoiš Zambijanke pohjoižes (röunan piduz — 797 km),
Mozambikanke päivnouzmas (1231 km), Suviafrikanke suves (225 km) da Botsvananke
päivlaskmas (813 km); röunatab Namibijanke ičeze kaikiš päivlaskmaižes ühtes
čokkoimes. Ühthine röunoiden piduz om 3066 km. Zimbabve om mererandatoi
valdkund.

Valdkundan kaikiš korktemb čokkoim om Unjangani-mägi, 2592 m valdmeren pindan
päl.

Zimbabven klimat om subekvatorialine pohjoižes da tropine suves. Vodes om koume
sezonad: läm' neps keza (kül'mkuspäi keväz'kuhesai, +21...+27°C), vilukoz kuiv
tal'v (sulaku-kezaku, +13...+17°C, halad oleskeldas mägil) da räk kuiv keväz'
(eloku-reduku, +30...+40°C). Paneb sadegid 400 millimetraspäi vodes
suvitazangištol 2000 millimetrhasai päivnouzmil mägil.

Londuseližed pävarad oma platin da hrom (3nz' sija mail'mas), kuld, raudkivend,
vas'k, nikel', boksitad, almazad, rubinad, izumrudad.

Valdkundan pämez' om prezident. Kaik rahvaz valičeb händast 6 vodeks, toižiden
strokuiden lugu om röunatoi. Vspäi 1987 nügüd'aigahasai Robert Mugabe om
prezidentaks. Päministran radnikust eile olmas.

Zimbabven Tazovaldkund alajagase 8 agjaha (provincijha) da kahthe lidnha agjan
statusanke (Harare da Bulavajo). Agjad alajagase 59 ümbrikho, a ned — 1200
municipalitetha.

Toižed sured lidnad (enamba 100 tuh. ristitud vn 2012 rahvahanlugemižen mödhe,
surembaspäi penembha): Bulavajo, Čitungviz, Mutare, Epvort, Gveru, Kvekve.

Zimbabven päeksport om tabak (3nz' sija mail'mas), raudühthesuladused, puvill,
nikel', kuld, täuded (radmatomad) almazad.



https://vep.wikipedia.org/wiki/Uzbekistan

Uzbekistan (uzb.: O‘zbekiston / Ўзбекистон), Uzbekistanan Tazovaldkund (uzb.:
O‘zbekiston Respublikasi / Ўзбекистон Республикаси vai Oʻzbekiston Jumhuriyati /
Ўзбекистон Жумҳурияти), om valdmererandatoi valdkund Keskmäižes Azijas. Pälidn
da kaikiš järedamb lidn om Taškent.

Vl 1991 elokun 31. päiväl Uzbekistan tedoti ičeze ripmatomudes NSTÜ:späi. Vl
1991 tal'vkun 25. päiväl valdkund erištui täuzin.

Uzbekistan om mavaldkundröunoiš Turkmenistananke (röunan piduz — 1793 km) suves
da suvipäivlaskmas, Kazahstananke (2330 km) lodehes, pohjoižes da
pohjoižpäivnouzmas, Kirgizstananke päivnouzmas (1314 km), Tadžikistananke
suvipäivnouzmas (1312 km) da Afganistananke suves (144 km). Ühthine maröunoiden
piduz om 6893 km. Uzbekistan om valdmererandatoi valdkund.

Valdkundan kaikiš korktemb čokkoim om Hazret Sultan-mägenpä Tän'-Šanin
Gissaran-mägisel'gal, 4643 m meren pindan päl. Kaikiš alahaižemb čokkoim om
Sarikamiš-järven Minbulak-alang (-12,8 metrad) Kizilkum-rahvahatomas mas.

Kaikiš järedambad joged oma Amudarj da Sirdarj. Niiden veziden enambuz ei sabuta
Aralmert, sen tagut Aralmeri kuivab voz' voden jäl'ghe. Se azj vedab ekologižid
problemoid.

Londuseližed pävarad oma londuseline gaz, turbaz, kivivoi, kivihil' da metallad
(kuld, uran, hobed, vas'k, cink, hahktin, vol'fram, molibden).

Ohjandusen form om unitarine prezidentine tazovaldkund. Valdkundan da armijan
pämez' om prezident. Kaik rahvaz valičeb händast videks vodeks, kahtenden
strokun om voimuz. Prezident paneb päministrad da ministrid radnikusile, mugažo
koumen valdkundaližen käskuzkundan sudijoid.

Parlament om kaks'kodine Olii Mažlis (uzb. Oliy Majlis). Sen üläkodi om Senat.
Alakodi om Käskusenandmižkodi. Kaik rahvaz valičeb niiden ühtnijoid videks
vodeks.

Uzbekistan alajagase 14 regionha: 12 agjad (uzb.: viloyat), Karakalpakijan
Tazovaldkund-avtonomine agj da Taškent-pälidn. Päiči pälidnas, regionad
alajagase lidn- da külärajonihe (uzb.: tuman «rajon»).

Uzbekistanan toižed järedad lidnad (enamba 200 tuh. ristituid vl 2014,
surembaspäi penembha): Samarkand, Namangan, Andižan, Nukus, Buhar, Fergan,
Karši, Kokand, Margilan. Vl 2014 kaik valdkundas om 120 lidnad da 115
lidnanvuittušt žilod.

Uzbekistanan päeksport om puvill (22%), turbaz (12%), uran (11%), puhtaz vas'k
da vas'kvanuim (10%), avtod (8%), fruktad da maplodud (7%), londuseline gaz
(6%); toine eksport — sobad (läz 4%), kuld (4%), kivivoi (3%), cink (2%),
heretused (1%).



https://vep.wikipedia.org/wiki/Tallidn

Tallidn vai Tallinn, Tallin (est.: Tallinn) om Estinman pälidn, kaikiš suremb
lidn da kaikiš järedamb municipaline ühtnik. Kaikutte koumanz' Estinman eläi om
registriruidud pälidnas. Municipaline Tallidn-ühtnik mülüb Harju-makundha.

Vl 1154 lidn mainitase ezmäižen kerdan arabižen geografijan Al' Idrisi-tedomehen
tedotöiš kuti pen' Kolivan'-lidnuz.

Lidn sijadase Estinman lodehes, Suomen lahten suvirandal. Meren randanpird om 46
km pitte.

Kaikiš suremb järv om Ülemiste-järv (9,6 km²) lidnan suves. Toine järv om Harku
(1,6 km²). Znamasine jogi om Pirit, se läbitab lidnan päivnouzmpol't. Kaik
järved da joged mülüdas Baltijan meren basseinha.

Vs 1993 keväz'kun 4. päiväspäi Tallidn jagase 8 lidnanpalaha (est. üks'lugu
linnaosa):

Käskusenandai tombuz om Lidnan Suim (est. Tallinna Linnavolikogu) 79 ühtnijanke.
Kaik täuz'igäižed lidnan eläjad (18-voččed da sen vanhemba) valitas heid nelläks
vodeks. Järgvaličendad sihe oliba vl 2013 redukun 20. päiväl. Kalev Kallo radab
sen ezimehen vs 2015 sulakun 30. päiväspäi. Lidnan Suim valičeb lidnan pämest -
ohjastusen pämest nelläks vodeks.

Lidnan ohjastusen (est. Tallinna linnavalitsus) pämez' om lidnan pämez'-ki. Hän
pidab vastust Lidnan Suiman ühtnijoiden edes. Vs 2015 sügüz'kun 30. päiväspäi
Taavi Aas radab lidnan pämehen velgusentäutajaks.

Rahvahad (vn 2011 Estinman rahvahanlugemižen mödhe, enamba 0,4%): estilaižed —
55,3%, venälaižed — 36,8%, ukrainalaižed — 2,9%, vaugedvenälaižed — 1,6%,
suomalaižed — 0,5%, evrejalaižed — 0,4%, toižed — 2,5%.

Estinman kaikiš järedamb jüguport da port passažoroiden täht sijadase Tallidnas.
Ehtatimed ujudas Hel'sinkihesai (80 km pohjoižhe), mugažo Piterihe, Stokhol'mha
da Rostokha.

Avtobusad, tramvaid da elektrojonused oma kundaližeks transportaks Tallidnan
südäimes.

Rahvahidenkeskeine civiline Merin Lennartan nimel nimitadud Tallidn-lendimport
(TLL) sijadase 4 km suvipäivnouzmha lidnan keskusespäi, Ülemiste-järven
pohjoižpäivnouzmaižel randpolel. Sišpäi tehtas reisid Evropan surihe lidnoihe da
Estinmadme.



https://vep.wikipedia.org/wiki/Suvisudan

Suvisudan, täuz' oficialine nimituz — Suvisudanan Tazovaldkund (angl. Republic
of South Sudan), om mererandatoi valdkund Päivnouzmaižes Afrikas. Sen pälidn da
kaikiš suremb lidn om Džub.

Vl 2011 heinkun 9. päiväl Suvisudan tedoti ičeze ripmatomudes Sudanaspäi kaiken
rahvahan referenduman jäl'ghe Sudanan kaikel territorijal. Hüvästadud edelpäi
(7. heinku) parlamental jäl'gmäine Konstitucii tuli väghe sil-žo päiväl.

Edel ripmatomut vozil 1955-1972 da 1983-2005 kaks' Rahvahanikoiden sodad oli
Sudanas, arabižen Pohjoižen da muzaverižen Suven keskes, sidä kesken kivivoin
löudmižsijiden tagut. Vspäi 2005 Suvisudan oli avtonomijan Sudanas.

Suvisudan om mavaldkundröunoiš Sudananke pohjoižes (röunan piduz — 2184 km),
Efiopijanke päivnouzmas (934 km), Kenijanke (232 km), Ugandanke (435 km) da
Kongon Demokratižen Tazovaldkundanke (639 km) suves, Keskafrikan
Tazovaldkundanke päivlaskmas (989 km). Ühthine röunoiden piduz om 5413 km.
Suvisudan om mererandatoi valdkund.

Valdkundan tobjan palan reljef om alangoikaz, äi soid. Alangod oma sebatud
korktil mägil suvespäi. Valdkundan kaikiš korktemb čokkoim om Kinjeti-mägi, 3187
m valdmeren pindan päl.

Klimat om ekvatorialine. Mägipautkil om äi mecoid, alangištoil om nituid.
Vihmoiden sezonan aigan (semendku-reduku) paneb sadegid 700 mm pohjoižes da 1400
mm suvipäivlaskmas.

Londuseližed pävarad oma kivivoi, raudkivend, hrom, vas'k, cink, vol'fram, kuld,
hobed, mec da gidroenergii.

Ohjandusen form om federaline prezidentine tazovaldkund. Valdkundan pämez' om
prezident, hän-žo om armijan päkäsknik. Prezident paneb varaprezidentad (ičeze
ezitajad) da ohjastusen ministrid radsijha. Kaik rahvaz valičeb prezidentad
videks vodeks. Vl 2011 kaik oli 29 ministrust ohjastuses.

Parlament om kaks'kodine Nacionaline Suim. Üläkodi om Štatoiden Ezitaikund
(angl.: Council of States), kaikiden štatoiden käskusenandajad suimad da
ohjastused oigetas ezitajid sihe. Alakodi om Nacionaline Käskusenandai Suim
(angl.: National Legislative Assembly), kaik rahvaz valičeb sen 170 ühtnijoid
nelläks vodeks.

Ezmäižed pävaličendad (prezidentan da parlamentan) oliba vl 2010 sulakun 11.-15.
päivil, edel ripmatomut. Salva Kiir om nügüdläine prezident, sai 92,99%, se om
hänen kahtenz' strok, no ühtenz' ripmatomuden jäl'ghe. Järgenduseližed
pävaličendad lindäs vl 2015 heinkun 9. päiväl.

Valdkund jagase 10 agjaha (angl. state). Niid alajagadas 76 ümbrikho (angl.
county).

Toižed sured lidnad (enamba 100 tuh. ristituid vl 2010, surembaspäi penembha):
Jei, Vau, Malakal', Aveil'.



https://vep.wikipedia.org/wiki/Sevastopol%27

Sevastopol' (ven. da ukr.: Севастополь, krim.-tat.: Акъяр, grek.: Σεβαστούπολη,
ital.: Sebastopoli, turk.: Sivastopol) om lidn Krimas.

Nece om valdkundan alištusen lidn. Ei mülü Kriman Tazovaldkundha, hot' om
Krim-pol'saren südäimes. Sevastopolin lidnnevondkundas om mugažo Inkerman-lidn.

Sevastopol' sijadase Kriman pol'saren ehtbokas, Mustmeren randal. Vl 1783 lidnan
aluz om pandud Venäman Jekaterinan II-imperatornaižen käskön mödhe. Se om
vägilidn da sodahoštusen lidn. Venäman Mustmeren laivišton sodameribazad
sijadase täs.

Sevastopol' om jädumatoi torguind- da kalaport, tedon, tegimišton, kul'turan,
istorijan keskuz. Siš om äi adivpertid turistoiden täht. Lidnan ristitišt
turizman sezonan aigan ližadab nellähä-vidhe kerdha. Lidnan istorine keskuz
(Hersonesan jändused) sijadase Sevastopolin karan suvirandal.

Sevastopolin administracijan territorii jagase 4 administrativižhe rajonha.
Gagarinan da Leninan rajonad mülütadas vaiše lidnfartaloid. Balaklavan da
Nahimovan rajonad, päiči lidnfartaloiš, mülütadas mugažo 1 lidn (Inkerman), 28
küläd, 1 lidnanvuitte žilo (Kač) da enamba mi 30 pen't küläd.



https://vep.wikipedia.org/wiki/Sei%C5%A1elan_Sared

Seišelan Sared vai Seišelad, täuz' oficialine nimituz — Seišelan Sariden
Tazovaldkund (seišelan kelel: Repiblik Sesel, fr.: République des Seychelles,
angl.: Republic of Seychelles), om sar'hine valdkund Päivnouzmaižes Afrikas. Sen
pälidn da kaikiš suremb lidn om Viktorii.

Vl 1976 kezakun 29. päiväl Seišelan Sared tedotiba ičeze ripmatomudes Sures
Britanijaspäi.

Ohjandusen form om unitarine prezidentine tazovaldkund äjiden partijoiden
sistemanke. Valdkundan da ohjastusen pämez' om prezident. Kaik rahvaz valičeb
händast 5 vodeks, kahtenz' da koumanz' strokud oma voimusižed.

Enzne Džeims Mišel'-prezident andoi valdatusid Denni Forale-varaprezidentale
edel ičeze koumanden strokun lopud i läksi rata oppozicijan partijan lideraks
parlamentas valičendoiden jäl'ghe. Vs 2016 redukun 16. päiväspäi Denni For tuli
radho udenke radnikusenke.

Käskusenandai tobmuz om üks'kodine parlament. Se om Rahvahaline Suim (seiš.:
Lasanble Nasyonal, angl.: National Assembly) 33 ezitajanke. Heiden valdatusiden
strok om viž vot. Järgvaličendad sihe oliba vl 2016 sügüz'kun 8.-10. päivil.



https://vep.wikipedia.org/wiki/Pohjoi%C5%BEosetijan_%E2%80%94_Alanijan_Tazovaldkund

Pohjoižosetijan — Alanijan Tazovaldkund (ven.: Республика Северная Осетия —
Алания, oset.: Республикæ Цæгат Ирыстон-Алани) om Venälaižen Federacijan
subjekt, üks' sen tazovaldkundoišpäi.

Pohjoižosetijan — Alanijan Tazovaldkundan Konstitucii om vahvištadud vl 1994
kül'mkun 12. päiväl Ülembaižen Nevondkundan ezitajil da om väges vs 1994
tal'vkun 7. päiväspäi möhembaižiden vajehtusidenke.

Tazovaldkundal om röunoid Kabardinijan da Balkarijan Tazovaldkundanke,
Stavropolin randanke, Ingušetijan Tazovaldkundanke, Čečenijan Tazovaldkundanke,
Gruzijanke da Suviosetijanke. Pohjoižosetijan — Alanijan Tazovaldkund om
mererandatoi.

Londuseližed varad oma kivivoi, londuseline gaz, turbaz, metallad (vas'k,
hahktin, cink, äimetalližed kivendod, harvad mametallad), sauvondmaterialad
(mouckivi, katekivi, mramor, granit, letked, saved), reskvezi, gidroenergii.

Pohjoižosetijan — Alanijan Tazovaldkundan Parlament om üks'kodine 68 ezitajanke.
Kaik rahvaz valičeb heid videks vodeks. Aleksei Mačnev radab sen ezimehen vs
2012 kül'mkun 20. päiväspäi.

Radonoigendai tobmuz om Pohjoižosetijan — Alanijan Tazovaldkundan Ohjastuz.
Väčeslav Bitarov radab sen ezimehen vs 2015 sügüz'kun 24. päiväspäi.

Järgvaličendad tazovaldkundan Parlamentha oliba vl 2012 redukun 14. päiväl.
Tazovaldkundan pämest valitihe parlamentas vl 2015 sügüz'kun 13. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (66 än't 68:späi, 97%).

Vl 2010 eläjiden lugu om 712 980 ristitud. Sündutandmär ületab kolendmärad
znamasižešti. Vl 2015 lidnalaižiden eläjiden pala om 64%.

Tazovaldkundas om kuz' lidnad, 7 lidnanvuittušt žilod da 209 küläd. Toižed sured
lidnad (enamba 35 tuh. eläjad, surembaspäi penembha) oma Mozdok da Beslan. Vl
2015 kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): osetijalaižed (64,5%), venälaižed (20,6%),
ingušad (4,0%), armenijalaižed (2,3%), kumikalaižed (2,2%), gruzijalaižed
(1,0%), turkalaižed (0,5%), ukrainalaižed (0,5%), azerbaidžanlaižed (0,4%),
kabardalaižed (0,4%), toižed — 2,7%, rahvahuden ozutandata — 0,9%.



https://vep.wikipedia.org/wiki/Palau

Palau, täuz' oficialine nimituz — Palaun Tazovaldkund (palaun kelel: Beluu er a
Belau, angl.: Republic of Palau), om ümbärtud Filippinoiden merel sar'hine
valdkund Valdmerimaiš. Sen pälidn om Melekeok-štatan Ngerulmud-lidn.

Vl 1899 Ispanii möi sarid Saksanmale, i vozil 1899-1914 Palau oli Saksanman
kolonijan, Saksanman Uden Gvinejan palaks.

Vl 1994 redukun 1. päivän Palau tedoti ičeze ripmatomudes AÜV:oišpäi vn 1993
kül'mkun kaiken rahvahan referenduman jäl'ghe. Valdkund om AÜV:oidenke
associacijoiš vspäi 1986 50 vodeks. Vspäi 1994 nece associacii tegese röunatud
ÜRO:n painuden al. Nügüdläine Konstitucii om väges vs 1981 vilukun 1. päiväspäi,
vahvištadud edel ripmatomut völ.

Palaus om ühtenzoittud 6 joukhu 328 sart. Ned oma Karolinan sariden
päivlaskmaine pala, sijadase suvipäivnouzmpolehe Filippinoišpäi da pohjoižpolehe
Indonezijaspäi. Palaun randad lainištab Tünen valdmeren Filippinoiden meri.
Randanpird — 1519 km.

Sared oma kattud korallil vedenalaižiden vulkanoiden päd. Kaikiš korktemb
čokkoim om Ngerčelčuus-mägi, 242 m meren pindan päl.

Klimat om tropine neps mussonine. Vihmsezon jätkase semendkuspäi kül'mkuhusai.
Kesklämuz om +24...+28°C vodes ümbri. Paneb sadegid 3800 mm vodes.

Ohjandusen form om unitarine prezidentine tazovaldkund oiktan demokratijan
sistemanke, partijoita da armijata. Om kožundkirjutez AÜV:oidenke kaičendas.
Valdkundan da ohjastusen pämez' om prezident. Üks' varaprezident om hänele
abuhu, radab kuti üks' ministrišpäi-ki. Kaik rahvaz valičeb prezidentad 4
vodeks, kahtenden strokun om voimuz. Ohjastuz (8 ministrust) mugažo sädab
käskusid.

Käskusenandai tobmuz om kaikel rahvahal valitud nelläks vodeks kaks'kodine
parlament, Nacionaline Suim (palaun: Olbiil Era Kelulau, angl.: National
Congress) 25 ezitajanke (9 — Senat, 16 — Ezitajiden Kodi).

Vl 2012 kül'mkun 6. päivän Palaun päjärgvaličendad oliba, sidä kesken
parlamentha, prezidentan pävaličendad-ki (Tomas Remengesau sai vägestust, oti
58,0%, se om hänen ühtenz' strok).

Toine sur' lidn om Koror, edel 2006 vot olnu pälidnaks, se om kaikiš suremb
lidn. Kaik om 22 eländpunktad.



https://vep.wikipedia.org/wiki/Mumbai

Mumbai (marathin: मुंबई, hindi: मुम्बई, angl.: Mumbai; edel 1995 vot — Bombei,
angl. Bombay) — om lidn Indijan päivlaskmas, Arabijan meren randpolel. Se om
Maharaštr-štatan administrativine keskuz.

Mumbai om kaikiš tihedašti elänzoittud Indijan lidn. Sen ristitišt om enamba mi
12,4 mln. ristituid (2011) ühtes ezilidnoidenke. Mumbai otab Maharaštr-štatan
kaht rajonad: «Mumbai» (157 km², 3 145 966 eläjad vl 2011), mugažo «Mumbai
(ezilidnalaine)» (446 km², 9 332 481 eläjad vl 2011), 603 km² kaiked. Ühtes
ičeze kaimdai-lidnoidenke se om kudenz' surtte mail'man lidnaglomeracii, sen
ristitišt om enamb 20,5 mln. ristituid.

Lidn sijadase man korktusil 10 — 15 m meren pindan päl, ristitištos läz 1/2 oma
marathilaižed, läz 1/4 — gudžaratalaižed. Mumbai otab Bombei-sared da
Solsett-saren suvipalad, da Ulhas-jogensun lähelišt randpol't. Sared
ühtenzoittas sildoil da damboil.

Mumbai om Indijan bobištuzindustrijan päkeskuz. Indijan kinoindistrijan keskuz,
muga nimitadud Bollivud (angl. Bollywood) sijadase Mumbaiš, sigä-žo om
vähätetabid-ki kinostudijoid.



https://vep.wikipedia.org/wiki/Mozambik

Mozambik (port. Moçambique), oficialižikš — Mozambikan Tazovaldkund (port.
República de Moçambique), om valdkund Päivnouzmpol'žes Afrikas. Pälidn da kaikiš
suremb lidn om Maputu.

Mozambik om mavaldkundröunoiš Zimbabvenke päivlaskmas (röunan piduz — 1402 km),
Zambijan (439 km) da Malavinke (1498 km) lodehes, Tanzanijanke pohjoižes (840
km), Svazilendan (108 km) da Suviafrikan Tazovaldkundanke (496 km) suves.
Ühthine röunoiden piduz om 4783 km. Sen päivnouzmaižed randad lainištab Indine
valdmeri. Randanpird om 2470 kilometrad. Madagaskar sijadase Mozambikan kanalan
toižel randal.

Mozambikan pohjoižes om madalid mägid da mägitazangištod, a man suves om sodunu
tazangišt. Kaikiš korktemb čokkoim om Bing-mägi, 2436 m meren pindan päl.
Znamasižed joged oma Zambezi- da Limpopo-jogiden alajoksmused, ned langetas
Indižhe valdmerhe Mozambikan territorijas.

Londuseližed pävarad oma kivihil', titan, tantal, boksitad, raudkivend,
londuseline gaz da gidroenergii.

Ohjandusen form om unitarine prezidentine tazovaldkund. Valdkundan pämez' om
prezident. Rahvaz valičeb händast. Prezidentan valdatusiden strok om 5 vot (om
oiktuz valitamha tošti).

Administrativiž-territorialižikš Mozambik jagase 11 agjaha (provincijha), niid
alajagadas 128 ümbrikho (port. distrito). Ümbrikod alajagase postoihe, niid om
405 kaiked valdkundadme.

Toižed järedad lidnad (enamba 200 tuh. ristituid vl 2012, surembaspäi penembha):
Matol, Nampul, Beir, Šimojo, Nakal, Kelimane.

Mozambikan päeksport om alüminii da sen ühthesuladused (30%), maižandusen
produktad (12%: tabak, sahar, pähkmed, puvill, fruktad), elektruz (9%); toine
eksport — merenproduktad (2%), toižed metallad (2%), mašinad avtoteiden
sauvondan täht.



https://vep.wikipedia.org/wiki/Mavritanii

Mavritanii (arab.: موريتانيا, Mūrītānjā), täuz' oficialine form — Mavritanijan
Islamine Tazovaldkund (arab.: الجمهورية الإسلامية الموريتانية, al'-Džumhūrijja
al'-ʾIslāmijja al'-Mūrītānijja), om valdkund Päivlaskmaižes Afrikas. Sen pälidn
da kaikiš suremb lidn om Nuakšot.

Mavritanii om mavaldkundröunoiš Päivlaskmaižen Saharanke (röunan piduz — 1561
km) pohjoižes, Alžiranke pohjoižpäivnouzmas (463 km), Malinke päivnouzmas da
suves (2237 km) da Senegalanke suves (813 km). Ühthine röun kuivmadme om 5074
km. Mavritanijan päivlaskmaižed randad lainištab Atlantine valdmeri 753 km
randanpirdanke.

Päivlaskmaižen Saharan kivekahad da letkesižed rahvahatomad mad ottas enamba 60%
valdkundan territorijad, ned oma tazangištoikahad. Valdkundan kaikiš korktemb
čokkoim om Kediet Idžil-mägi, 915 m meren pindan päl. Sebhet Te-n-Dgamč-alangišt
sijadase -5 m meren pindan al.

Londuseližed pävarad oma raudkivend, kivivoi, vas'k, kuld, almazad, fosfatad,
sauvondgips, kala.

Parlament (arab.: Barlamane) om kaks'kodine. Üläkodi om Senat (arab.: Mažlis
al'-Šujuh) 56 ühtnijanke. Municipaližed nevondkundad valitas 6 vodeks 53
heišpäi, senatoriden koumandez udištase kaikuččel 2 vodel; 3 — valitas verhiš
maiš. Alakodi om Nacionaline Suim (arab.: Al' Džamija al'-Vatanija), sen 146
(edel 2014 vot heid oli 95) deputatoid rahvaz änestab 5 vodeks.

Mavritanii alajagase 12 agjaha (regionha, arab. vilaja) da sen ühtes pälidnan
ümbrikho. Agjad alajagase departamentoihe (niid om 52, arab. mougataa).

Mavritanijan toižed järedad lidnad (enamba 50 tuh. ristitud vl 2012, surembaspäi
penembha): Kiff, Nuadibu, Roso, Kaedi, Zuerat.

Mavritanijan päeksport om raudkivend, kivivoi, vas'k; toine eksport — kuld,
sauvondgips, kala.

Mavritanii om üks' jäl'gmäižiš valdkundoišpäi, kus orjuz om faktižikš avaitud
kundale tähäsai. Sijaližel ohjastusel oliba koume orjusen kel'dandan naprindad
(vll 1905, 1981 dai 2007), no nece igänd om jurdunu liigaks mavritanijalaižes
kundas, i nügüd' läz 20 % ristitištod (600 tuhad ristitud) oma orjad (tobjimalaz
mustas rasaspäi, mülüdas vauktoile arabalaižile).



https://vep.wikipedia.org/wiki/Maha%C4%8Dkal

Mahačkal (ven.: Махачкала, avar.: МахIачхъала, azerb.: Маһачгала / Mahaçqala,
čeč.: ХӀинжа-гӀала, darg.: ГIянжи-Къала, МяхIячкъала, kum.: Анжикъала,
Магьачкъала, lak.: МахІачкъала, Анжи, lezg.: Магьачкъала, Анжи, rut.:
МахаIчкала, tab.: Мягьячгъала) om lidn Venämas. Se om Dagestanan Tazovaldkundan
pälidn da kaikiš suremb lidn.

Lidnan aluz om pandud vl 1844 kuti Petrovskoje-lidnuz. Eländpunkt sai lidnan
statusan vl 1857 Petrovsk-Port nimenke. Vspäi 1921 lidn sai nügüdläižen nimen
Dahadajevan Magomed-Alin-bol'ševikan «Mahač»-psevdoniman mödhe da tegihe
Dagestanan avtonomijan pälidnaks. Toine sijaline lidnan Anži-Kala-nimituz sündui
tahondan nimespäi (kukhikaz Anži-Ark-mägišt), se om tetab keskaigaspäi,
znamoičeb «hel'mesine lidnuz» turkaks.

Lidn seižub Kaspijan meren päivlaskmaižel randal, sen kendäk om 27 metrad
valdmeren pindan alemb korktusel.

Lidnaglomeracijas elädas läz 1 mln ristitud. Mahačkalan suvipäivnouzmaine
kaimdailidn om Kaspiisk.

Rahvahidenkeskeine Uitaš-lendimport (MCX), sijadase 16 km suvipäivnouzmha lidnan
röunaspäi Kaspiiskan taga. Sišpäi tehtas reisid Venäman südäimes, Päivlaskmaižen
da Keskuzližen Azijan verhiže maihe.

Avtobusan da trolleibusan maršrutad ratas kundaližeks transportaks, mugažo
taksid.



https://vep.wikipedia.org/wiki/Lipeck

Lipeck (ven.: Липецк [ˈlʲipʲɪtsk]) om lidn Venämas. Se om Lipeckan agjan
administrativine keskuz da kaikiš suremb lidn.

Lidn sijadase agjan päivnouzmas, Voronež-jogen randoil. Pertišton fartaliden
enambuz om jogen korktal oiktal randal (lidnan pohjoine), keskusen korktuz om
160 m valdmeren pindan päl. Järed metallurgine tegim sijadase madalal hural
jogirandal, lidnan suves. Matkad Moskvhasai om 428 km lodeheze. Lähembaižed
sured lidnad oma Tambov 133 km päivnouzmha, Voronež 120 km suvhe i Jelec 78 km
päivlaskmha.

Lipeck jagase 4 territorialižhe ümbrikho: Hurarandaline, Oigedrandaline,
Oktäbrin ümbrik i Nevondkundaline. Matiran vezivaradim (vspäi 1976, 45 km²)
sijadase päivnouzmha lidnan röunan taga Matir-jogel (ven. Матыра), sen
10-kilometrižen damban üläh om lidnan ümbärten palaks.

Avtobusad, trolleibusad, tramvaid da taksid oma kundaližeks transportaks lidnan
südäimes. Avtoümbärte i päraudtestancii oma lidnas. Rahvahidenkeskeine civiline
Lipeck-lendimport (LPK / ЛИП) sijadase 15 km lodeheze lidnan keskusespäi. Sišpäi
tehtas passažorreisid Venämadme (Moskv, Piter, Jekaterinburg, Soči).



https://vep.wikipedia.org/wiki/Liberii

Liberii, täuz' oficialine nimituz — Liberijan Tazovaldkund (angl. Republic of
Liberia), om valdkund Päivlaskmaižes Afrikas, Atlantižen valdmeren randal. Sen
pälidn da kaikiš suremb lidn om Monrovii.

Vl 1986 vilukun 6. päiväl jäl'gmäine Konstitucii tuli väghe vn 1984 kaiken
rahvahan referenduman jäl'ghe.

Liberii om mavaldkundröunoiš Sjerra Leonenke (röunan piduz — 306 km) lodehes,
Gvinejanke pohjoižes (563 km), Kot d'Ivuaranke päivnouzmas (716 km). Ühthine
röunoiden piduz — 1585 km. Randanpird om 579 km.

Reljef om tazo läz randištod, madalad mäged oma päivnouzmas. Valdkundan kaikiš
korktemb čokkoim om Vuteve-mägi, 1380 m valdmeren pindan päl.

Klimat om räk ekvatorialine. Valdmererandembaižil tazangištoil om tropižid
mecoid. Savannad oma enambuses man päivnouzmpoles. Paneb sadegid 5000 mm
randpolel da 1500 mm man territorijan südäimes. Tropižed valeged oleldas
semendkuspäi redukuhusai. Kesklämuz om +25°C.

Londuseližed pävarad oma kivivoi, almazad, raudkivend, kuld, mec da
gidroenergii.

Ohjandusen form om unitarine konstitucine prezidentine tazovaldkund äjiden
partijoiden sistemanke. Valdkundan pämez' om prezident, hän om armijan
päkäsknik, ohjastusen pämez'-ki. Prezident paneb ministrid da sudijoid radsijha,
hänele sab panda kel'dod parlamentan käskusihe. Kaik rahvaz valičeb prezidentad
6 vodeks, hänel om ühten kahtenden strokun voimuz.

Parlament om kaks'kodine Käskusenandai Suim. Üläkodi om Senat (angl.: Senate) 30
ühtnijanke, heiden valdatusiden strok om 9 vot. Alakodi om Ezitajiden Kodi
(angl. House of Representatives), se mülüb 73 deputatad. Kaik rahvaz valičeb sen
ühtnijoid 6 vodeks.

Liberijan jäl'gmäižed pävaličendad oliba vl 2011 redukun 11. päiväl. Prezidentad
valitihe kahtendel tural vl 2011 kül'mkun 8. päiväl. Nügüdläine Ellen
Džonson-Serlif-prezidentnaine sai 90,7%, se om hänen kahtenz' strok.

Liberijas om 15 grafkundad (angl. county). Niid alajagadas 90 ümbrikho (angl.
district), ümbrikoid — roduihe (angl. clan).

Liberijan toižed sured lidnad (enamba 30 tuh. ristituid vl 2008, surembaspäi
penembha): Gant, Bjukenen, Gbarng, Kakat.

Vl 2012 Liberijan päeksport oli röunmaks laivoiden kävutandas (70%), kivivoi
(14%), londuseline kaučuk (11%); toine eksport — raudkivend, pal'mvoi, kofe,
kakao, almazad, pumaterialad.



https://vep.wikipedia.org/wiki/L%C3%B6nnrot_Elias

Elias Lönnrot (lugedas: lönn-ruut) — sur' suomalaine tedomez', lekar', kaikjal
tutaban «Kalevalan» sädai. Elias Lönnrot oli sündnu vodel 1802 sulakun 9 päiväl
goll'ha küläomblijan kanzha Sammattihe (Udenman agj) i eli mairhes. Lönnrot lopi
ezmäi ročilaižen školan Tammisaares da Turkus, sid' universitetad Turkus (vodel
1827) da Hel'sinkiš (vodel 1832). Vodel 1833 hän zavodi rata lekarin Kajaaniš.
Sigä hän eli 21 vot, vodhesai 1853. Niil vozil Lönnrot äjan ajeli Suomenmadme,
Karjaladme, Saamenmadme (M. Kastrenanke).

Kajaaniš hän kirjuti «Kalevalan» (ezmäine versii — 1835, toine, täuz' — 1849),
ročilaiž-suomalaižen vajehnikan i toižed kirjad: «Suomen rahvahan muštatesed»
(1842), «Suomen ozoitesed» (1844), «Suomen maižandan kodilekar'» (1839) da
«Suomenman kazvišt» (1860). Vodelpäi 1853 — suomen kelen da literaturan
professor Hel'sinkin universitetas. Vodelpäi 1862 surmhasai eli
Sammatti-kodiküläs. Vodelpäi 1876 — Venäman Imperatorižen Tedoakademijan
arvostuzakademik. Lönnrotan doktordissertacii «Pohjoižčudin keles» («Om det
Nord-tshudiska språket», 1853) om kirjutadud vepsän kelen polhe.



https://vep.wikipedia.org/wiki/Kirgizstan

Kirgizstan vai Kirgizii, täuz' oficialine nimi om Kirgizstanan Tazovaldkund
(kirgiz.: Кыргыз Республикасы, ven. Кыргызская Республика), om mererandatoi
valdkund Keskmäižes Azijas. Pälidn da kaikiš järedamb lidn om Biškek.

Kirgizstan om mavaldkundröunoiš Kitainke päivnouzmas da suvipäivnouzmas (röunan
piduz — 1063 km), Tadžikistananke suvipäivlaskmas (984 km), Uzbekistananke
päivlaskmas (1314 km) da Kazahstananke pohjoižes (1212 km). Ühthine röunoiden
piduz om 4573 km. Kirgizstan om mererandatoi valdkund.

Mäged ottas enamba koumed nelländest valdkundan territorijad. Man tobj pala
venub Tän'-Šan'-mägisisteman röunoiš, Pamiran mäged oma suvipäivlaskmpoles.
Kaikiš korktemb čokkoim om Vägestusen mägenoc (7439 m) Kitain röunal. Kaikiš
suremb järv om ümbištadud Issik-Kul'. Znamasine jogi om Narin.

Londuseližed pävarad oma metallad (kuld, cink, hahktin, artut', vismut, harvad
mametallad); toižed varad — kivivoi, londuseline gaz, kivihil', gidroenergii.

Kirgizstan om unitarine parlamentiž-prezidentine tazovaldkund. Valdkundan pämez'
om prezident. Kaik rahvaz valičeb händast kudeks vodeks, kahtenden strokun
voimuseta.

Parlament om üks'kodine Ülembaine Nevondkund (kirgiz.: Жогорку Кенеш) 120
ühtnijanke, hö pandas päministrad radnikusele.

Prezidentad valitihe jäl'gmäižen kerdan vl 2011 redukun 30. päiväl, Almazbek
Atambajev sai vägestust (oti 63,24%).

Valdkund alajagase 7 agjaha da 2 lidnha tazovaldkundan alištusenke (Biškek, Oš).

Toižed sured lidnad (enamba 50 tuh. ristitud vn 2009 rahvahanlugemižen mödhe,
surembaspäi penembha): Oš, Džalal Abad, Karakol, Tokmok. Vl 2015 kaik om 31
lidnad valdkundas. Vl 2012 oli 9 lidnanvuittušt žilod.

Kirgizstanan päeksport om kuld (43%), fruktad da maplodud (14%), erazvuiččed
sobad (läz 13%); toine eksport — elektruz (3%), radioaktivižed elementad (2%),
tabak (1%), sahar (1%), elektroveim (1%), varapalad likutimiden täht (1%).



https://vep.wikipedia.org/wiki/Kam%C4%8Datkan_rand

Kamčatkan rand (ven.: Камчатский край) om üks' Venälaižen Federacijan
subjektoišpäi.

Randan administrativine keskuz da kaikiš suremb lidn om Petropavlovsk Kamčatkal.
Ristitišton nell' seičemendest elädas siš.

Koräkan ümbrikon territorijal toine kel' om koräkan kel'. Kamčatkan randan
Päkäskusen mödhe, sil ei ole nimittušt oficiališt statusad, vaiše Päkäskusen 3.
kirjutuz andab garantijoid kaičemha Pohjoižman, Sibirin da Edahaižen
Päivnouzmpolen vähäluguižiden igähižiden rahvahiden oiktusid.

Kamčatkan randan Päkäskuz om vahvištadud vl 2008 kül'mkun 14. päiväl
Käskusenandajan Suiman ezitajil.

Kamčatkan rand sijadase Kamčatkan pol'sarel, otab kontinentan lähižen palan.
Komandoran sared da Karaginskii-sar' mugažo mülüdas randha.

Randal om röunoid Magadanan agjanke lodehes da Čukotkan avtonomižen ümbrikonke
pohjoižes, mugažo om meriröunoid AÜV:oidenke päivnouzmas da Sahalinan agjanke
suves. Tün' valdmeri lainištab Kamčatkan päivnouzmaižed randad, sen Ohotskan
meri — päivlaskmaižed randad, Beringan meri — pohjoižpäivnouzmaižed randad.
Ühthine mererandan piduz om enamba 4 000 km.

Pind om 464 275 km². Mecad ottas territorijan 68%. Sod, tundr da nitud ottas
territorijan nelländest, rahvahatomad mägimad da jäžomad — 7%. Znamasižed joged
oma Kamčatk (758 km pitte) da Penžin (713 km).

Randan territorii om mägikaz. Om läz koumed sadad vulkanad, 29 niišpäi oma
väges. Kaikiš korktemb čokkoim om Klüčevan vulkanan pä (4750 m).

Klimat om subarktine pohjoižes, ven valdmeren mererandpolil, kontinentaline
pol'saren südäimes. Keza om lühüd, viluhk da vihmakaz. Heinkun da elokun
keskmäine lämuz om +16°C keskpalas da +10...+12°C päivlaskmas. Tal'v om pit'k da
lumekaz, vilukun keskmäine lämuz om -7°C suves da -19...-24°C pohjoižes da
pol'saren südäimes. Paneb sadegid 300 mm vodes lodehes da 2500 mm vodes
suvipäivnouzmas, nece om kaikiš suremb znamoičend Venäman territorijal.

Londuseližed varad oma kivivoi, londuseline gaz, kivihil', bur hil', vas'k,
nikel', titan, kuld, platin, hobed, artut', sauvondmaterialad, mec, kala,
gidroenergii.

Randan pämez' nimitase gubernatoraks. Vladimir Ilühin radab gubernatoran vs 2011
keväz'kun 3. päiväspäi. Kaik rahvaz änestab händast videks vodeks. Gubernator om
randan Ohjastusen ezimez' mugažo, märičeb sen strukturad, paneb radnikusile
ičeze varamehid sättutaden parlamentanke.

Kamčatkan randan parlament om Käskusenandai Suim. Kaik rahvaz valičeb sen 28
ezitajad videks vodeks. Valerii Rajenko radab Suiman ezimeheks vs 2011
tal'vkuspäi.

Vl 2015 sügüz'kun 13. päiväl nügüdläšt gubernatorad valitihe möst, hän sai
vägestust ezmäižel tural (75,48%) da radab kahtenden strokun. Järgvaličendad
Käskusenandajha Suimha oliba vl 2011 tal'vkun 4. päiväl.

Vl 2010 eläjiden lugu om 322 079 ristitud. Vl 2015 lidnalaižiden eläjiden pala
om 77,52%.

Rahvahad (enamba 0,5% vl 2010): venälaižed (78,4%), ukrainalaižed (3,6%),
koräkalaižed (2,1%), itel'menalaižed (0,7%), totarlaižed (0,7%),
vaugedvenälaižed (0,6%), evenalaižed (0,6%), kamčadalalaižed (0,5%), čukčulaižed
(0,5%); toižed — 3,6%, rahvahuden ozutandata — 8,7%.

Erased toižed igähižed rahvahad: aleutalaižed — 0,12% (401 rist.), jakutalaižed
— 0,04% (142 rist.), ainalaižed — 0,03% (94 rist.).



https://vep.wikipedia.org/wiki/Hiro%C5%A1ima

Hirošima, oficialižikš Hirošima-lidn (japonan kelel: 広島市, vepsän kirjamil:
Hirosima-si «lidn levedal sarel») om Japonijan üks'toštkümnenz' surtte lidn,
ühtennimižen prefekturan administrativine keskuz. Se om Tügoku-regionan kaikiš
suremb lidn.

Vl 1945 elokun 6. päiväl Hirošima oli elänu läbi atombomban poukahtuses, ezmäine
mugoine lidn mail'mas. 70 tuhad ristituid oli surmitud kerdalaz, 60 tuhad oli
pölištunu satatesišpäi da läžundoišpäi edesižes. Lidnan ühesa kümnendest oli
pandud mantazole. Hirošimad udessündutihe vodele 1960.

Hirošima seižub Tünen valdmeren Japonijan südäimeren pohjoižel randal, sijadase
Honšü-saren suvipäivlaskmas.

Pind om 905,41 km² (vl 2011). Reljef om tazo. Lidn seižub Otanjogen suhišton
randoil. Jogen kuz' kanalad jagadas lidnad sarikoihe.

Klimat om valdmeren subtropine neps. Heinkun da elokun keskmäine lämuz om
+27..+28°C, vilukun da uhokun — +5..+6°C. Vodenkeskeine lämuz om +16°C. Paneb
sadegid 1540 mm vodes, sidä kesken enamba kezakus da heinkus (240-260 mm kus).
Tal'vkus-uhokus paneb 35-70 mm kus. Voib paneškata lunt tal'vel.

Hirošima alajagase 8 administrativižhe rajonha (japon.: 区 ku). Nak-rajon om
administrativižeks keskuseks.

Avtobusad, tramvaid da kebn metro oma kundaližeks transportaks lidnan südäimes.
Vspäi 1994 kebn metro radab lidnas (Astram Line, vl 2015 om 1 jono, 22
stancijad, 18 km ted, jonused oma räzinoitud kezroil). «Sanjo
Sinkansen»-kiruhraudten Hirošima-stancii sijadase Minami-rajonas.

Rahvahidenkeskeine civiline «Hirošima»-lendimport (HIJ) sijadase lähižes
Mihar-lidnas, 50 km päivnouzmha. Sišpäi tehtas reisid Azijan lähembaižihe maihe,
mugažo Japonijadme.



https://vep.wikipedia.org/wiki/D%C5%BEibuti

Džibuti, täuz' oficialine nimi — Džibutin Tazovaldkund (arab.: جمهورية جيبوتي
Džumhūrijjat Džībūtī, franc.: République de Djibouti), om valdkund
Päivnouzmaižes Afrikas. Sen pälidn da kaikiš suremb lidn om Džibuti. Edel 1967
vot Džibuti nimitihe Francijan Somalikš, a 1967-1977 voziden aigan — Francijan
afaralaižiden da issalaižiden territorii.

Jäl'gmaine Konstitucii oli hüvästadud kaiken rahvahan referendumal vl 1992
sügüz'kun 4. päiväl. Se om väges vs 1992 sügüz'kun 15. päiväspäi, vn 2010
vajehtusidenke.

Džibuti om mavaldkundröunoiš Eritrejanke pohjoižes (röunan piduz — 113 km),
Efiopijanke päivlaskmas da suves (337 km), Somalinke suvipäivnouzmas (58 km).
Ühthine röunoiden piduz — 508 km. Džibutin randad lainištab Indižen valdmeren
Adenan laht. Mererandan piduz — 314 km.

Valdkund sijadase mägimassivil. Sen kaikiš korktemb čokkoim om Mussa Ali-mägi,
2028 m valdmeren pindan päl. Mägil om äi solakahid järvid.

Klimat om tropine, kuiv da räk. Vilukun kesklämuz' om +26°C, heinkun — +36°C.
Sadegoičeb lujas vähän — 45-130 mm vodes.

Londuseližed pävarad oma kuld, kivivoi, mineraližed solad; toižed varad oma
mouckivi, perlit.

Ohjandusen form om prezidentiž-parlamentine tazovaldkund ühten partijan
enambištudenke. Valdkundan pämez' om prezident, hän-žo azektunuziden vägiden
päkäsknik, paneb päministrad radsijha. Kaik rahvaz valičeb prezidentad 5 vodeks,
tošti valitas hänele ei sa. Sihe kacmata, nügüdläine Ismail Omar Gelle-prezident
ištub necil radsijal vspäi 1999, se om 3nz' strok jäl'geten.

Parlament om üks'kodine Nacionaline Suim (fr.: Assemblée Nationale). Kaik rahvaz
valičeb sen 65 ühtnijoid 5 vodeks. Parlament da ohjastuz molembad sätas
käskusid.

Džibutin parlamentan järgvaličendad oliba vl 2013 uhokun 22. päiväl. Prezidentad
valitihe järgkerdan vl 2011 sulakun 8. päiväl (Ismail Omar Gelle sai 80,63%).

Džibutin toižed sured lidnad (enamba 20 tuh. da penemba 30 tuh. ristitud vl
2012): Ali Sabih, Dikil'. Kaik Džibutiš om 12 lidnad.

Vl 2009 Džibutin päeksport (produkcijan Efiopijha da Efiopijan produkcijan
tošteksport päazjas) oli kormaduzmašinad, palad mašinoiden täht, kabjživatad,
ümbriratud maid; toine eksport — pal'mvoi, cement, kuld.



https://vep.wikipedia.org/wiki/Armenijalai%C5%BEed

Armenijalaižed (ičeze nimituz: Հայեր, vepsän kirjamil: hajer [hɑˈjɛɾ], üks'lugus
— hai) oma amuine rahvaz. Armenijalaižiden rahvahankel' om armenijan kel'
(valdkundkel' Armenijas), se om üks' indoevropalaižiš kelišpäi.

Ühthine lugu om läz 12 millionad ristituid. Armenijalaižed elädas Armenijas (sen
ristitišton enambuz, no vaiše nelländez kaikes rahvahaspäi), Venämas, Francijas,
AÜV:oiš, Turkanmas, Livanas, Gruzijas, Sirijas, Iranas, Ukrainas, mugažo enččen
Nevondkundaližen Ühtištusen toižiš maiš, Päivnouzmaižen Evropan maiš i
Suviamerikas.

Rahvahan etnogenez oli tehnus Armenižel mägištol, kudamb sijadase Anatolijan
pol'saren i Iranižen mägišton keskes. Sen pen' pala om armenijalaižiden kodima
tähäsai. Turkanma, Azerbaidžan i Iran otiba mägišton tobmad palad.

Erased rahvahad — hamšenalaižed (Turkanman Mustmeren pohjoižpäivnouzmaižel
randištol), frangalaižed (Armenijan pohjoižes i Gruzijan suves) da
čerkesogajalaižed (Krasnodaran rand) — lugetas armenijalaižiden etnosikš.
Äiluguižed diasporad (arm. սփյուռք - spürk) oma olmas verhiš maiš. Mugažo
peittud armenijalaižed elädas Turkanmas.

Religijan mödhe 21. voz'sadan augotišes armenijalaižiden enambuz oma armenižed
apostoloiden hristanuskojad da ateistad, katoližid hristanuskojid (frangalaižed)
i islamanuskojid (hamšenalaižed) om penemba.



https://vep.wikipedia.org/wiki/Amsterdam

Amsterdam (mugažo alaman kelel) om Alamaiden oficialine pälidn (vspäi 1814) da
kaikiš suremb lidn, mülüb Pohjoižalamad-agjaha. Enamba 2,4 mln ristituid elädas
lidnümbrikos (vl 2016). Amsterdam mülüb Randstad-lidnaglomeracijha (sana sanha
«rengazlidn», 7,1 mln rist. vl 2011).

Lidn om valdkundan finansine da kul'turkeskuz, järed transporttesol'm, mail'man
port. Lidnan pämez' om Eberhard van der Lan (vs 2010 heinkun 7. päiväspäi).

Eländpunkt mainitase ezmäižen kerdan vl 1275 kuti Aemstelredamme-külä läz dambad
Amstel-jogel. Se om saudud voziden 1170 i 1173 sur'veziden jäl'ghe. 15.
voz'sadale lidn tegihe Alamaiden torguindan kaikiš surembaks keskuseks.

Amsterdam sijadase valdkundan päivlaskmas, agjan suves, 2 metrad alemba
valdmeren tazopindaspäi. Lidn seižub Amstel-jogensun da tehtud Eisselmer-järven
randoil. Reljef om tazo, kogoneb pol'deroišpäi. Enamba sada kilometrad kanaloid
sätas 90 sart, 1200 sildad ühtenzoittas niid. Nordze-kanal ühtenzoittab
Amsterdamad Pohjoižmerenke. Lidnan municipalitetan pind om 219 km², sidä kesken
saum vezid om nelländez (53,5 km²), puištod da kel'dtahod ottas kahesandest.

Klimat om ven. Paneb sadegid 838 mm vodes, enamba voden kahtendel polel. Lumi
lankteb 26 päiväd vodes.

Kuz' kiruhted augotase lidnas i lähttas radialižikš, ümbärte ühtenzoitab niid.
Rahvahidenkeskeine civiline Shiphol-lendimport (AMS) om nellänz' surtte Evropas,
se seižub 3 metrad alemba valdmeren tazopindaspäi, sijadase 17 km
suvipäivlaskmha lidnan keskusespäi. Sišpäi tehtas reisid mail'man äjihe maihe,
om äi čarterreisid lebutahoihe.



https://vep.wikipedia.org/wiki/Altajan_Tazovaldkund

Altajan Tazovaldkund (ven.: Республика Алтай, suvialt.: Алтай Республика) om
üks' Venälaižen Federacijan tazovaldkundoišpäi, sen subjekt.

Valdkundkeled oma venäkel' da altajan kel' Konstitucijan 13. kirjutusen mödhe.
Mugažo kazahan kel' kävutase oficialižiš kosketusiš kazahlaižiden eländsijiš.

Vl 1922 kezakun 1. päiväl Oiratan avtonomižen agjan aluz oli pandud. Vspäi 1932
keväz'kun 2. päiväspäi sidä nimitihe Oirotan avtonomižeks agjaks, vspäi 1948
vilukun 7. päiväspäi — Mägi-Altajan avtonomižeks agjaks. Vl 1992 semendkun 16.
päiväl se läksi Altajan randan mülündaspäi da sai Mägi-Altajan
Tazovaldkund-nimen. Vs 1993 tal'vkun 12. päiväspäi sidä nimitadas Altajan
Tazovaldkundaks.

Tazovaldkundan Konstitucii om vahvištadud vl 1997 kezakun 7. päiväl
Valdkundaližen Suiman ezitajil. Se om väges möhembaižiden vajehtusidenke.

Tazovaldkundal om röunoid Hakasijan Tazovaldkundanke da Tuvan Tazovaldkundanke
päivnouzmas, Mongolijanke da Kitainke (sen Sin'czän-Uiguran avtonomižen agjanke)
suves, Kazahstananke (sen Päivnouzmaižen Kazahstanan agjanke) suvipäivlaskmas,
Altajan randanke lodehes, Kemerovon agjanke pohjoižpäivnouzmas. Altajan
Tazovaldkund om mererandatoi.

Pind om 92 903 km². Znamasižed joged oma Katun' da Bij ližajogidenke. Kaikiš
suremb järv om Teleckan järv (vai Altin Köl', 230 km², 325 m süvütte).

Reljef om mägikaz, äi mägisel'gid kaidoiden jogialangištoidenke. Altajan
Tazovaldkundan da kaiken Sibirin kaikiš korktemb čokkoim om Beluh-mägenpä (4509
m, toižed nimed: Kadin Baži, Uč Sumer) tazovaldkundan suviröunal Kazahstananke.

Londuseližed varad oma kivihil', bur hil', metallad (raudkivend, kuld, hobed,
vas'k, vol'fram, kobal't, vismut, tantal, molibden, artut'), sauvondmaterialad
(mouckivi, sauvondkivi, saved, letked), gidroenergii.

Aleksandr Berdnikov radab tazovaldkundan pämehen vs 2006 vilukun 20. päiväspäi.
Hän-žo om tazovaldkundan ohjastusen ezimez'. Kaik rahvaz änestab händast videks
vodeks. Tazovaldkundan pämez' märičeb ohjastusen strukturad. Hän paneb ministrid
radnikusile sättutaden kandidatoid parlamentanke. Kaks' ezmäšt varapämest da
nell' muite varapämest oma hänele abhu.

Altajan Tazovaldkundan parlament om üks'kodine Valdkundaline Suim (suvialt.: El
Kurultai). Kaik rahvaz valičeb sen 41 ezitajad videks vodeks. Ivan Belekov radab
Suiman ezimeheks vs 2006 keväz'kun 31. päiväspäi koumanden strokun.

Tazovaldkundan pämest — Ohjastusen ezimest valitihe järgkerdan vl 2014 sügüz'kun
14. päiväl, nügüdläine pämez' sai vägestust ezmäižel tural (50,63%) da radab
koumanden strokun. Järgvaličendad Valdkundaližhe Suimha oliba sil-žo päiväl
(14.09.2014).

Vl 2010 eläjiden lugu om 206 168 ristitud. Vl 2015 kaikutte koumanz' ristit
kümnespäi om lidnalaine.

Rahvahad (enamba 0,5% vl 2010): venälaižed (55,7%), altajalaižed (35,3%),
kazahlaižed (6,1%), ukrainalaižed (0,5%); toižed — 0,7%, rahvahuden ozutandata —
1,7%.

Erased toižed igähižed rahvahad: tuvalaižed — 0,08% (158 rist.), šorijalaižed —
0,04% (87 rist.).



https://vep.wikipedia.org/wiki/%C4%8Cel%C3%A4binsk

Čeläbinsk (ven.: Челябинск) om millionerlidn Venämas. Se om Čeläbinskan agjan
administrativine keskuz da kaikiš suremb lidn.

Nügüdläižen eländpunktan aluz om pandud vl 1736 kuti puine lidnuz baškiran Čeläb
(Seläb)-külän sijas (ven.: Челяба, Селяба). Se sai lidnan statusad vl 1781,
oficialižikš — vl 1787.

Vozil 1743-1781 lidn oli Isetin provincijan keskuseks, vozil 1804-1919 mülüi
Orenburgan gubernijha.

Vl 1892 Samar — Uf — Zlatoust — Čeläbinsk raudte tuli lidnha, sidä tegihe
Transsiban päten. Lidn šingotaškanzihe teravas, Venäman leibän (ühtenz' surtte)
i čajun (kahtenz' surtte) biržad sijazihe täs edel revolücijad. Lidn kazvoi
lujas ezmäižiden pätiletkoiden aigan da Suren Voinan mändes.

Lidn sijadase agjan pohjoižpäivnouzmas, Miass-jogen muugotil randoil (Obin
bassein), Suviuralan pautkilpäi päivnouzmha, katl'uses 200-250 metrad korktusil.
Tulleitomad päiväd ottas voden koumandest. Šeršni-vezivaradim Miass-jogel da
koume järedad järved (Smolino, Pervoje, Sineglazovo) mülüdas lidnan
territorijha. Miassan hural randal om Ural-region, oiktal randal Sibir'
augotase.

Matkad lidnaspäi Moskvhasai om 1879 km päivlaskmha. Matkad Jekaterinburghasai om
200 kilometrad pohjoižhe. Kopeisk om Čeläbinskan päivnouzmaine kaimdai-lidn, ned
röunatadas toine toiženke.

Rahvahidenkeskeine civiline Čeläbinsk (Balandino)-lendimport (CEK / ЧЛБ)
sijadase 18 kilometras pohjoižpäivnouzmha lidnan keskusespäi. Sišpäi tehtas
reisid Evropan da Keskuzazijan maihe, Venämadme tobjimalaz, mugažo čarterreisid
lebutahoihe.

Rahvahad (enamba 0,4%, vn 2010 kaiken Venäman rahvahanlugemižen mödhe):
venälaižed — 82,9%, totarlaižed — 4,8%, baškiralaižed — 3,0%, ukrainalaižed —
1,4%, saksalaižed — 0,6%, vaugedvenälaižed — 0,4%; toižed — 2,7%, rahvahuden
ozutandata — 4,2%.



https://vep.wikipedia.org/wiki/Vanuatu

Vanuatu, täuz' oficialine form om Vanuatun Tazovaldkund (bislam Ripablik blong
Vanuatu, francijan République du Vanuatu, angl. Republic of Vanuatu; edel 1980
vot sen sijas oli Uded Gebridad), om valdkund Valdmerimaiš, niiden Melanezijas.
Sen pälidn da kaikiš suremb lidn om Port Vil.

Vanuatu-nimituz om saudud kahthiš avstronezižiš sanoišpäi: vanua (znamoičeb «ma»
vai «kodi») da tu («jäda»), mi ühthe vanuatu «se ma kaikeks igäks» znamoičeb. Se
uz' nimi erigoitab ripmatomuden aig kolonijan aigoišpäi.

Vl 1980 heinkun 30. päiväl Vanuatu sai ripmatomut Francijas da Sures
Britanijaspäi.

Valdkund om meriröunoiš Uden Kaledonijanke suvipäivlaskmas (matkad sihepäi läz
230 km), Avstralijanke päivlaskmas (1750 km), Solomonan Saridenke pohjoižes (170
km), Fidžinke päivnouzmas (800 km). Sariden suvipäivlaskmaižed randad lainištab
Tünen valdmeren Korallidenmeri. Randpird om 2528 kilometrad.

Vanuatu otab Uziden Gebrididen-sarišton 83 sart vulkanižen augotižlibundanke ei
vanhemba 22 mln vot. Sariden čep' vedase pohjoižespäi suvehe 1176 km. Espiritu
Santo-sar' om kaikiš järedamb niišpäi, sil valdkundan kaikiš korktemb čokkoim
seižub, Tabvemasan-mägi, 1879 m meren pindan päl. Sariden tobmad palad om
kall'oikahid mägid korallidenke randveziš.

Vl 1452 Epi- da Tongoa-sared sünduiba Kuvae-vulkanan jäl'gmäižes kümnes tuhas
vodes kaikiš suremban rehkaidusen satuseks. Manrehkaidusen aigan äi tuhkad (läz
35 km³) oli heittud Man atmosferha, se jagoi enččen Kuvae-saren poikpoli
kahtheks sareks da märiči mail'man klimat severdas vodes.

Ohjandusen form om unitarine demokratine parlamentine tazovaldkund. Valdkundan
pämez' om prezident (valičijoiden kollegii paneb händast radsijaha), no hänel ei
ole äi reališt tobmut. Prezident om Konstitucijan garant (kacub, kut parlamentan
käskused kožudas Konstitucijanke), hänen valdatusiden strok om 5 vot. Vl 2014
sügüz'kun 22. päivälpäi prezident om Baldvin Lonsdeil (kahesanz' lugul).

Parlament om üks'kodine, Nacionaline suim, mülüb 52 deputatad (heid kaik rahvaz
valičeb 4 vodeks). Nacionaline suim paneb päministrad radsijha. Kaik ministrad
sen-žo aigan parlamentan deputatad-ki. Vl 2016 uhokun 11. päivälpäi päministr om
Šarlot Salvai.

Administrativiž-territorialižikš Vanuatu jagase 6 agjaha (provincijoihe), niiden
nimitused sauvoihe mülüjiden järedoiden sariden ezmäižiš tavuiš vai kirjamišpäi.

Vanuatun järedad lidnad (enamba 10 tuh. rist., 2010, surembaspäi penembha): Port
Vil da Luganvill. Kaikes valdkundas om 17 lidnad eläjiden lugunke enamba, mi 600
ristitud.

Vl 2009 päeksport Vanuatuspäi oli kül'menzoittud kala (71%), laivad da venehed
(14%); toine eksport — sured pullstrukturad, kakao, kopr, maplodud.



https://vep.wikipedia.org/wiki/Ununtrii

Nihonii (Nh — nihonium latinan kelel) om 113nz' himine element himižiden
elementoiden periodižes tabludes.

Nihonijan avaiži vl 2004 venälaižiden tedomehiden grupp Dubnas. Sil-žo vodel
ripmata heišpäi japonijalaižiden tedomehiden grupp RIKEN-institutaspäi sai
nihonijad cinkan da vismutan südäitukuiden vilul ühtištusen reakcijal (seižujan
platan bombardiruindal). IUPAC andoi prioritet japonijalaižile, sikš miše heiden
elementan samižen mahtuz om kaikile nägui. Vl 2016 kül'mkun 28. päiväl IUPAC
vahvišti elementan nimitusen Japonii-valdkundan nimen mödhe (日本 lugetas nihon
vai nippon), sihesai kucuihe sidä Ununtrii-nimeks (Uut).

Nihonii om radioaktivine päličmänendmetall. Vodele 2010 kaik om 6 avaitud
izotopad 278, 282-286 atommassanke, izomärid ei ole. Kaikiš hätkemban eläjan
nihonii-286-izotopan pol'čihodamižen pord om 19,6 sekundad.

Atommass — 286. Ninevuz (normaližiš arvoimižiš) — 16,0 g/sm³ (ezimeletaden).
Suladandlämuz — 700 K (ezimeletaden). Kehundlämuz — 1430 K (ezimeletaden).



https://vep.wikipedia.org/wiki/Ul%27janovsk

Ul'janovsk (ven.: Ульяновск, tot.: Сембер, čuv.: Чĕмпĕр, erz.: Ульянонь ош) om
lidn Venämas. Se om Ul'janovskan agjan administrativine keskuz da kaikiš suremb
lidn.

Vhesai 1780 lidnad nimitihe Sinbirsk:aks. Vozil 1780-1924 sen nimi oli Simbirsk.
Vl 1924 semendkun 9. päiväl lidn sai nügüdläšt nint Vladimiran Leninan todesižen
kanzannimen mödhe (Ul'janov), sikš miše hän oli sündnu neche lidnha.

Eländpunktan aluz om pandud vl 1648 lidnan statusanke kuti Simber-lidnuz
kaičemha Venämad kalaidajiden heimoiden vägitungendad vaste päivnouzmpolespäi.

Lidn sijadase Volg- da Svijag-jogiden muugotil randoil niiden lähendusen sijas.
Simbirk-jogi ottud torvihe lidnan keskuses, se lankteb Svijagha. Ul'janovskan
istorine keskuz seižub 150 metrad korktusel. Lidnan korktused vajehtadas 80-160
metrad valdmeren pindal päl röunoiš.

Rahvahad vl 2010 (ozutanuziden rahvahudes pala): venälaižed (77,6%), totarlaižed
(10,6%), čuvašalaižed (7,0%), mordvinalaižed (1,3%), ukrainalaižed (1,0%),
toižed — 2,5%.

Om kaks' rahvahidenkeskešt civilišt lendimportad. Ul'janovskan keskuzline
Baratajevk-lendimport (ULV / УЛК) sijadase 9 kilometras suvipäivlaskmha lidnan
istorižes keskusespäi. Sišpäi tehtas passažorreisid Venämadme. Kahtenz'
lendimport om Ul'janovsk-Päivnouzmaine-lendimport (ULY / УЛС) sijadase 28
kilometras pohjoižpäivnouzmha lidnan keskusespäi. Sišpäi tehtas čarterreisid da
jügureisid, mugažo kävutadas kodvijoiden lendandbazaks.



https://vep.wikipedia.org/wiki/Tatarstanan_Tazovaldkund

Tatarstanan Tazovaldkund vai Tatarstan (ven.: Республика Татарстан, Татарстан,
tot.: Татарстан Республикасы / Tatarstan Respublikası; Татарстан Җөмһүрияте /
Tatarstan Cömhüriäti, Татарстан — nimitused oma kohtaižed znamoičendal) om
avtonomine valdkund Venämas, sen subjekt.

9. voz'sadaspäi 1240 vodhesai istorine Volgan Bulgarii-valdkund mülüti
nügüd'aigaižen tazovaldkundan-ki territorijad.

Tatarstanan Konstitucii tuli väghe vl 1992 kül'mkun 30. päiväl. Se om väges
nügüd'-ki äiluguižiden vajehtusidenke. Tatarstan om Venälaižen Federacijan
üks'jäine subjekt, kudamb sädab kirjkožmust Federacijan tobmuden aluskundoidenke
valdatusiden erištundas. Ku azj om tazovaldkundan valdatusiš, ka sen
konstitucijan vägi om lujemba federaližen käskusen rindatades.

Tazovaldkundal om röunoid 8 regionanke: Baškortostanan Tazovaldkundanke
päivnouzmas, Orenburgan agjanke suvipäivnouzmas, Samaran da Ul'janovskan
agjoidenke suves, Čuvašijan Tazovaldkundanke päivlaskmas, Marii Elan
Tazovaldkundanke lodehes, Kirovan agjanke da Udmurtijan Tazovaldkundanke
pohjoižes. Tatarstan om mererandatoi tazovaldkund.

Pind om 67 847 km². Mecad ottas territorijan videndest, mustma otab koumandest
suves. Znamasižed joged oma Volg (Kuibiševan vezivaradim) sen Kam-ližajogenke da
Vätkan alajoksmuz.

Tazovaldkundan territorii om kukhikaz tazangišt, sen 90% venub alemba 200 m
valdmeren pindan päl. Kaikiš korktemb čokkoim om Čatirtau-ülüden pä (321 m,
kändase «Šatör-mägi») tazovaldkundan päivnouzmas.

Klimat om ven kontinentaline. Heinkun keskmäine lämuz om +19°C, vilukun
kesklämuz om -13°C. Paneb sadegid 460-520 mm vodes.

Londuseližed varad oma kivivoi, londuseline gaz, kivihil', bur hil', palab
šoidkivi, bitum, turbaz, vas'k, boksitad, sauvondmaterialad (mouckivi,
sauvondkivi, sauvondgips, letked, saved), mec, mustma, reskvezi, gidroenergii.

Tazovaldkundan pämez' nimitase prezidentaks. Kaik rahvaz valičeb händast videks
vodeks. Rustam Minnihanov radab tazovaldkundan prezidentan vs 2010 keväz'kun 25.
päiväspäi.

Tatarstanan parlament om üks'kodine Valdkundaline Nevondkund (tot.: Татарстан
Республикасының Дәүләт Советы). Kaik rahvaz valičeb sen 100 ezitajad videks
vodeks. Farid Muhametšin radab Nevondkundan ezimeheks vs 2004 keväz'kun 26.
päiväspäi. Parlament paneb päministrad da Konstitucižen Käskuzkundan ezimest
radnikusile.

Tazovaldkundan radonoigendai tobmuz om Tatarstanan Ohjastuz. Ministrišt,
valdkundaližed komitetad da toižed aluzkundad mülüdas sihe. Il'dar Halikov radab
päministran vs 2010 sulakun 22. päiväspäi.

Järgvaličendad Valdkundaližhe Nevondkundha oliba vl 2014 sügüz'kun 14. päiväl.
Tazovaldkundan prezidentad valitihe järgkerdan vl 2015 sügüz'kun 13. päiväl,
nügüdläine prezident sai vägestust ezmäižel tural (94,4%) da radab kahtenden
strokun.

Vl 2010 eläjiden lugu om 3 786 488 ristitud. Kaikutte koumanz' ristit nelläspäi
om lidnalaine.

Kaikes tazovaldkundas om kaks'kümne kaks' lidnad, 18 lidnanvuittušt žilod da
3073 küläd (vl 2010). Toižed sured lidnad (enamba 150 tuh. eläjid) oma Jarčalli,
Nižnekamsk, Al'met'jevsk. Vl 2015 kaik om 28 eländpunktad enamba mi 10 tuh.
eläjidenke.

Rahvahad (enamba 0,4% vl 2010): totarlaižed (53,2%), venälaižed (39,7%),
čuvašalaižed (3,1%), udmurtalaižed (0,6%), mordvinalaižed (0,5%), marilaižed
(0,5%), ukrainalaižed (0,5%), baškiralaižed (0,4%); toižed — 1,3%, rahvahuden
ozutandata — 0,2%.



https://vep.wikipedia.org/wiki/Sizran%27

Sizran' (ven.: Сызрань, tot.: Сызран) om Venäman lidn da lidnümbrik Samaran
agjan päivlaskmas. Se om agjan koumanz' surtte lidn, järed raudtesol'm.

Eländpunktan aluz om pandud vl 1683 Suren Petran käskön mödhe kuti Sizran-lidnuz
(möhemba Sizranin kreml') kaičemha Venäman päivnouzmaine röun. Se om nimitadud
ühtennimižen jogen (Volgan oiktan ližajogen) mödhe (nügüd' Sizrank-jogi). Lidnuz
sai lidnan statusad vl 1796.

1920-zil vozil Sizran' tegihe NSTÜ:n kahtel sijal kivivoin samiženke, Bakun
jäl'ghe.

Lidn sijadase Volgan oiktal randal (Saratovan vezivaradim), 50 m valdmeren
pindan päl keskkorktusel. Lidnümbrikon pind om 136,06 km². Matkad Samarhasai om
137 km päivnouzmha ülüižele, 191 km avtotedme.

Lidnümbrikon londuseližed varad oma palab šoidkivi, fosforitad, lete, čurukivi,
reskvezi.

Rahvahad (enamba 0,5% vl 2010): venälaižed (84,0%), totarlaižed (5,0%),
ukrainalaižed (1,0%), armenijalaižed (0,9%), mordvinalaižed (0,8%), čuvašalaižed
(0,6%), toižed — 1,9%, rahvahuden ozutandata — 5,8%.

Ortodoksižen hristanuskondan kaks' päjumalanpertid (Hristan Raštvoiden i
Kazanin), Voznesen'jen mez'jumalankodi i Ilija-endustajan jumalanpert' oma
lidnas. Mugažo Azan-pühäpert' om islamanuskojiden täht.

Lidnan tegimišton päsarakod oma kivivoin ümbriradmine, energetik- i
transportmašiništon tehmine, peniden jüguavtoiden i avtodetaliden pästand,
sauvond, sömtegimed.

Viž specialižen keskopendusen aluzkundad (mehaniž-tehnologine tehnikum i 4
kolledžad) oma lidnas. Mugažo om üläopendusen aluzkundoiden viž filialad: 3
Samaran i 1 Tol'jattin universitetad, üläškol lendajiden täht (Voronežan
akademijan filial).



https://vep.wikipedia.org/wiki/San_Marino

San Marino, oficialine nimi — San Marinon Tazovaldkund, täuz' nimituz om San
Marinon Vauvhembaine Tazovaldkund (ital.: Serenissima Repubblica di San Marino),
om valdkund Evropan suves. Pälidn — ühtennimine San Marino — sijadase valdkundan
keskuses.

Vl 301 sügüz'kun 3. päiväl San Marino tedoti ripmatomut Rimalaižes imperijaspäi.

Jäl'gmaine Konstitucii tuli väghe vl 1600 redukun 8. päiväl (vl 1974 da 2002
vajehtusidenke).

San Marino om mavaldkundröunoiš Italijanke kaikiš poliš. Ühthine röunoiden piduz
— 39 km. San Marino om mererandatoi valdkund.

Valdkund sijadase Apenninoiden pol'sarel, koumepäižen Monte Titano-mägimassivan
suvipäivlaskmaižel pautkel. Sen kaikiš korktemb čokkoim om 749 m valdmeren
pindan päl. Kall'massivad ottas 80% valdkundan territorijad. Tazangištoid da
järvid eile. Znamasižed joged oma Aus, Marano, San Marino.

Klimat om Keskmeren subtropine pehmed, lujad räkad ei oleskele. Paneb 800-900 mm
sadegid vodes, sügüzel-tal'vel tobjimalaz. Kesklämuz kezal +24°C, tal'vel +4°C.

Ohjandusen form om unitarine konstitucine parlamentine tazovaldkund. Nece om
kaikiš amuižemb tazovaldkund mail'mas. Valdkundan pämehed oma kaks'
regentkapitanad. Parlament valičeb heid pol'vodeks, valdatusiden strok zavodiše
sulakun 1. päiväl da redukun 1. päiväl. Om 10 sekretariatad ohjastuseks. San
Marinon röunantagaižiden azjoiden da politikan sekretariatan pämez' (vspäi 2012,
5. tal'vku — Paskuale Valentini) tegeb äi päministran funkcijoišpäi.

Parlament om üks'kodine Sur' Generaline Nevondkund (ital. Consiglio Grande e
Generale). Se kogoneb 60 ühtnijaspäi, heiden valdatusiden strok om 5 vot.

San Marinos om 9 lidnad-kommunad (municipališt ühtnikad) (ital. castello
«lidnused»).

San Marinos elädas sanmarinolaižed (80%), italijalaižed (19%). Sen ližaks,
enamba 13 tuhad tošt valdkundan rahvahanikad elädas verhiš maiš (Italii — 5,7
tuh., AÜV — 3 tuh., Francii — 1,9, Argentin — 1,6).

Toižed sured lidnad-kommunad (enamba 5 tuh. ristutud): Serravalle, Borgo
Madžore.

Kožundkirjutusen EÜ:nke mödhe, San Marinole sab löda evro-rahuzid ičeze
simvolidenke.

Bankoiden da varmitusen sarak otab 18,6% valdkundan kogosüdäiproduktad. Turizm
om lujas šingotadud, kaikuččes vodes läz 3 mln turistoid tuldas valdkundha.

Vl 2011 San Marinon päeksport oli sauvondkivi, keramik, nižu, laimad, vinad,
lihaproduktad, pumaterialad, lambhan nahkad — kaik US$3,827 mln.



https://vep.wikipedia.org/wiki/S%C3%BCv%C3%A4r%27

Süvär' (venäkelel: Свирь, suomen da karjalan kelil: Syväri) om jogi, kudamb
lähteb Evropan kahtendes pindan mödhe järvespäi Änižespäi (Ust'ka-žilo) da
lankteb Evropan kaikiš surembha järvhe — Ladogha (Süvärensu-žilo). Om äi hijamid
da vezisonid jogensus.

Süvärin piduz om 224 km. Süvär' om Vaugedmeren-Baltijanmeren da
Volgan-Baltijanmeren veziteiden pala. Volgan-Baltijanmeren vezite ühtenzoitab
Moskvan da Piterin.

Joginiškan da jogensun korktusen erind om 28 metrad. Absolütine korktuz om 33 m
Änižespäi i 5 m jogensus. Jogel om kaks' gidroelektrostancijad: Alasüvärin
elektrostancii radab 1933 vodespäi, Üläsüvärin elektrostancii radab 1952
vodespäi. Ned jagadas Süvären koumhe palaha: Alasüvär' (80 km), Keskmäine Süvär'
(45 km) da Üläsüvär' (95 km). Gidroelektrostancijoiden sauvondan taguiči libui
sur', no madal Ivinan järv. Jogen leveduz om enamba 100 metrad kaiktä. Joksmusen
časpiguz vajehtase pol'kilometraspäi 10,6 kilometrhasai erazvuiččil tahoil.

Süvärihe langetas kaks' sured ližajoged, molembad oma hurad — Ojat' (15 km
jogensuspäi) da Pašjogi (8 km jogensuspäi).

Jogi sijadase Venäläižes Federacijas, Leningradan agjas. Süvärin randal om 2
lidnad (mödvedhe): Kos'kenaluine da Pöud.

Voden 1942 elokun 3 päiväl Nevondkundaližen Ühtištusen vägiak Anna Lisicina upsi
ehtatades Süväres poikpoli.



https://vep.wikipedia.org/wiki/P%C3%B6udon_rajon

Administrativine keskuz om Pöud-lidn, sijadase rajonan pohjoižpalas. Rajonan
ristitišton kaks' koumandest eläb siš.

Rajonan aluz om pandud vl 1927 elokun 1. päiväl Leningradan agjan Pöudon
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vl 1955 rajonad ühtištuihe Ojatin rajonanke. Rajon om olmas nügüdläižiš
röunoiš vspäi 2006.

Om Ladoganjärven randan pala päivlaskmas. Znamasižed joged oma Süvär' sen Ojat'-
da Paš- huriden ližajogidenke. Joged mülüdas Nevan (Atlantižen valdmeren)
basseinha.

Londuseližed varad oma turbaz, sauvondmaterialad (letked, saved), mec, reskvezi.

Käskusenandai tombuz om Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vladimir Radkevič radab sen ezimehen da rajonan
pämehen vs 2006 vilukun 1. päiväspäi koumanden strokun jäl'geten. Ezitajiden
Nevondkund valičeb rajonan administracijan pämest.

Vspäi 2007 Il'ja Dmitrenko om valitud i radab rajonan administracijan pämehen,
se om hänen koumanz' strok jäl'geten. Ezmäine varapämez' da koume muite
varapämest oma hänele abhu. Seičeme palakundad, komitet da laudkund alištudas
rajonan administracijale.

Kaik om 123 eländpunktad rajonas, sidä kesken 1 lidn, 1 lidnanvuitte
Svir'stroi-žilo, 6 žilod, 4 raudtestancijan žilod, 111 küläd.

Toižed sured eländpunktad oma Alöhovščin-külä (1,6 tuh. rist. vl 2015) da
Janeg-žilo (1,0 tuh. rist. vl 2014).

Rahvahad (vn 2010 Venäman rahvahanlugemižen mödhe, enamba 0,8%): venälaižed —
84,1%, ukrainalaižed — 1,4%, vaugedvenälaižed — 0,9%, toižed — 2,4%, rahvahuden
ozutandata — 11,2%.

Erased igähižed rahvahad: karjalaižed — 0,44% (134 rist.), vepsläižed — 0,11%
(35 rist.).

Rajonan ižandusen päsarakod oma mecan varhapanend da ümbriradmine, sauvond da
sömtegimišt, gidroenergetik (Alasüvärin GES).



https://vep.wikipedia.org/wiki/Man%C4%8Dester

Mančester (angl.: Manchester ['mænʧɪstə]) om Suren Britanijan seičemenz' da
Anglijan kudenz' lidn eläjiden lugun mödhe. Sijadase Lodehline Anglii-regionas,
Sur' Mančester-grafkundas.

Eländpunkt sai lidnan (town) statusan vl 1301, sikš miše torguz oli sigä. Vozil
1359-1838 lidn eli borough-statusata.

19. voz'sadal lidn oli elänu läbi tegimištkukerduses, sid' tegihe valdkundan
tekstil'tegimišton päkeskuseks. Vl 1830 raudte ühtenzoiti Mančesterad lähižen
Liverpulinke. Se oli mail'man ezmäine kaks'raižuine raudte, ezmäižikš ajajiden
puruvedimidenke da aigplanan mödhe.

Vl 1919 neciš lidnas Ernest Rezerford sai himišt elementad ratud tel ezmäižen
kerdan (14N + α → 17O + proton).

Vl 1948 mail'man ezmäine programkompjuter oli sätud Mančesteras, andmused da
programad kaičihe ühtes muštos fon Neimanan arhitekturan mödhe.

Lidn sijadase Anglijan lodehes, se seižub Penninad-mägiden päivlaskmaižen
pautkenno, Irvell-jogen muugotil randoil, 38 metrad valdmeren pindan päl
keskkorktusenke.

Mančester jagase 32 sijaližhe valičendrajonha (angl. local council ward),
kaikuččespäi valitas koume ezitajad.

Vspäi 1992 kiruhtramvai radab lidnas (Metrolink, 7 jonod, 92
stancijad-seižutest, 92 km raudted vl 2015).

Sikš ku laivkanal ühtenzoitab Mančesterad Irlandijan merenke 58 km
päivlaskmpolehe, ka meriport om lidnas.

Mančesteran rahvahidenkeskeine civiline lendimport (MAN) sijadase 14 km
suvipäivlaskmha lidnan keskusespäi sen suviröunal. Sišpäi tehtas reisid Evropan
da Pohjoižamerikan maihe, sidä kesken jügureisid.



https://vep.wikipedia.org/wiki/Mal%27divan_Sared

Mal'divan Sared, täuz' oficialine nimi — Mal'divan Tazovaldkund (mal'd.:
ދިވެހިރާއްޖޭގެ ޖުމުހޫރިއްޔާ Divehi Radžžege Džumuhurija), om sar'hine valdkund
Suviazijas, Indižen valdmeren randal, suvhe Indijaspäi. Sen pälidn da kaikiš
suremb lidn om Male.

Vl 1965 heinkun 26. päiväl Mal'divan Sared tedištoitiba ičeze ripmatomudes Sures
Britanijaspäi.

Vl 2008 elokun 7. päiväl jäl'gmäine (koumanz' lugul) Konstitucii om vahvištadud.
Voz'sadas se om jo ühtenz'toštkümnenz' konstitucii.

Mal'divan Sared sijadase Indižen valdmeren 26 suril atolloil (kaks'jäine čep')
pohjoižespäi suvhe, läz 700 km suvipäivlaskmpolehe Šrilankaspäi. Ekvator
ristikoičeb valdkundan suvižid vezid. Valdmererandan piduz om 644 km. Vaiše
erased atolloišpäi oma elänzoittud (192 sared 1192:špäi). Arabijan meri om
sarilpäi päivlaskmpolehe, Lakkadivan meri — päivnouzmpolehe.

Klimat om valdmerine subekvatorialine mussonine. Kesklämuz om +24...+30°C vodes
ümbri. Lämuden agjahižed znamoičendad — +17°C da +32°C. Om kaks' sezonad: neps
(kezaku-eloku) da kuiv (kül'mku-keväz'ku). Paneb sadegid 2540 millimetraspäi
pohjoižes 3810 mm:hasai suves. Järvid da jogid eile olmas.

Ohjandusen form om unitarine konstitucine prezidentine tazovaldkund äjiden
partijoiden sistemanke.

Parlament om üks'kodine Rahvahaline Suim (divehi: ރައްޔިތުންގެ މަޖިލިސް
Rajjithunge Mažilis) 85 ühtnijanke. Kaik rahvaz valičeb heid 5 vodeks.
Valičendoiktuz om kaikil ristituil 21-voččes igäspäi.

Vl 2014 keväz'kun 22. päiväl Mal'divan järgvaličendad parlamentha oliba. Vl 2013
kül'mkun 9. da 16. päivil prezidentan järgvaličendad oliba (Abdulla Jamin sai
51,39%, se om hänen ühtenz' strok). Vl 2011 sijaližed järgvaličendad oliba.

Mal'divan Tazovaldkund alajagase 20 sariden joukhu (atollha, mal'd. atholhu,
üks'lugu da äilugu) da 1 pälidnha. Niid ühtenzoittas 8 provincijoihe (pälidnanke
ühtes). Lugetas vaiše elänzoittud sarid (192).

Vl 2012 Mal'divan Sariden päeksport oli kaikenvuitte kala (läz 80%); toine
eksport — gazturbinad, raud da teraz.



https://vep.wikipedia.org/wiki/L%C3%A4ipcig

Läipcig (saks. Leipzig) om lidn Saksanmas, kaikiš järedamb lidn Saksonijas.
Lidnas om lujas sur' i vanh tutab universitet. Kaikuččel vodel Läipcigas om
erazvuiččid jarmankoid.

Vspäi 1992 Läipcig jagase 10 administrativižhe lidnümbrikho (saks. Stadtbezirk),
niid nimitadas mail'man čuradusiden mödhe.

Avtobusad, tramvaid da lidnelektrojonused oma kundaližeks transportaks lidnan
südäimes. Lidnan päraudtestancii om üks' kaikiš surembišpäi mail'mas honusiden
pindan mödhe. Om kaks' lendimportad ümbrištos: rahvahidenkeskeine Läipcig/Galle
(LEJ, kahtenz' surtte jüguiden lendimport Saksanmas) da regionaline
Läipcig/Al'tenburg.

Vl 1409 om pandud Läipcigan universitetan aluz. Neciš universitetas vll. 1661 -
1666 openzihe sur' matematikantedomez' da filosof Läibnic.

Vll. 1723 - 1750 genialine muzikankirjutai Johan Sebastian Bah radoi organistan
da horan ohjandajan Pühän Homan jumalanpertiš.

Vl 1813 sur' muzikankirjutai Rihard Vagner oli sündnu Läipcigha. Mugažo oliba
sündnuded lidnha kirjutai Göte, filosof Nicše i toižed.



https://vep.wikipedia.org/wiki/Kara%C4%8Di

Karači (urdu: کراچی Karācī, angl.: Karachi) om kaikiš suremb lidn da port
Pakistanas, mülüb Sind-agjaha. Lidnan aglomeracii otab seičemenden sijan
mail'mas ristitišton lugun mödhe.

Ezmäižed žilod lidnan territorijas oma tetabad möhembaižes paleolitassai da
mezolitassai. Edel britanižen anastusen vl 1839 Karači oli Kolači:kš —
kalanikoiden peneks küläks.

Vozil 1947-1958 Karači oli ripmatoman Pakistanan pälidnaks, sid' pälidnad
sirtihe Ravalpindihe.

Klimat om tropine kuiv. Paneb sadegid 217 mm vodes, niišpäi 152 mm heinkus da
elokus, no tal'ven heitten om upar', sikš ku lidn om mererandaline.

Karači alajagase 6 ümbrikho (angl. district). Ümbrikod alajagadas 18 rajonha
(tehsil:ha), ned — 178 nevondkundha. Mugažo kuz' sodaterritorijad sijatas lidnan
keskuses, ned ei mülügoi ümbrikho.

Rahvahidenkeskeine Džinn-lendimport (KHI) om kaikiš suremb valdkundas. Se om
civiline, sijadase Karačiš päivnouzmpolehe lidnan randpolespäi, oigendab reisid
verhiže maihe da valdkundan südäimehe. Sen ližaks, om kaks' sodaaeroportad.



https://vep.wikipedia.org/wiki/Kalmikijan_Tazovaldkund

Kalmikijan Tazovaldkund (ven.: Республика Калмыкия, kalm.: Хальмг Таңһч, vepsän
kirjamil: Hal'mg Tangč) vai Kalmikii (ven. Калмыкия) om avtonomine valdkund
Venämas, sen subjekt.

Kalmikijan Tazovaldkund om olmas vl 1920 kül'mkun 4. päivälpäi. Sen aluz oli
pandud kuti Kalmikijan avtonomine agj. Vl 1935 redukun 20. päiväl udesnimitihe
sidä da vhesai 1992 sulakun 21. päivhäsai nimitihe Kalmikijan Avtonomižeks
Nevondkundaližeks Socialistižeks Tazovaldkundaks. Vozil 1943-1957 avtonomijad ei
olend olmas, kalmikalaižid panihe deportacijan alle.

Tazovaldkundan Stepin Käskusenpanend (Konstitucii) om vahvištadud vl 1994
sulakun 5. päiväl Rahvahaližen Suiman ezitajil. Se om väges möhembaižiden
vajehtusidenke.

Tazovaldkundal om röunoid Astrahanin agjanke päivnouzmas, Dagestanan
Tazovaldkundanke suves, Stavropolin randanke suvipäivlaskmas, Rostovan agjanke
päivlaskmas da Volgogradan agjanke lodehes. Kalmikijan Tazovaldkundan
suvipäivnouzmaižed randad lainištab Kaspijan meri. Randanpird om 167 km pitte.

Pind om 74 731 km². Znamasižed joged oma Volg (12 km), mugažo Kum-jogi
Dagestananke röunaks (kezal kändase ojandeheks). Kaikiš suremb järv om solakaz
Manič Gudilo (kalm.: Манц) päivlaskmpoles. Kalmikijan territorijal om 6 ratud
irrigacijan sistemad.

Reljef om tazo. Kuman da Maničun alang om amuižen sal'men sijas Mustmeren da
Kaspijan meren keskes. Jergeni-ülüz seižub tazovaldkundan päivlaskmas. Kaikiš
korktemb čokkoim om sen Šared-mägi (222 m) tazovaldkundan suvipolehe Elistaspäi,
Stavropolin randanke röunanno.

Klimat om kuiv kontinentaline, kontinentaližuz ližadab päivlaskmaspäi
päivnouzmha. Kezal Kalmikii om kaikiš räkemb federacijan subjekt ühtes
Volgogradan agjanke. Heinkun keskmäine lämuz om +23...+25°C, vilukun kesklämuz —
-8...-11°C. Voden aigan poud otab kaikiden päividen pol't. Paneb sadegid 210-340
mm vodes.

Londuseližed varad oma londuseline gaz, kivivoi, sauvondmaterialad (mouckivi,
sauvondkivi, saved, letked), kaliisol, keitandsol, mustma.

Aleksei Orlov radab tazovaldkundan pämehen vs 2010 redukun 24. päiväspäi. Kaik
rahvaz änestab händast videks vodeks. Tazovaldkundan pämez' märičeb ohjastusen
strukturad. Hän paneb Ohjastusen ezimest radnikusele sättutaden kandidatad
parlamentanke. Tazovaldkundan pämehen Administracii om hänele abhu.

Kalmikijan Tazovaldkundan parlament om üks'kodine Rahvahaline Suim (kalm.:
Хурал). Kaik rahvaz valičeb sen 27 ezitajad videks vodeks, kaik hö ratas
kaikenaigašti. Anatolii Kozačko radab Suiman ezimeheks vs 2008 keväz'kun 7.
päiväspäi kahtenden strokun.

Radonoigendai tobmuz om Kalmikijan Tazovaldkundan Ohjastuz. Tazovaldkundan
ministrused, radnikoičendad da ohjandused alištudas Ohjastusele. Igor' Zotov
radab Ohjastusen ezimeheks vs 2012 kül'mkuspäi.

Järgvaličendad Rahvahaližhe Suimha oliba vl 2013 sügüz'kun 8. päiväl.
Tazovaldkundan pämest valitihe vl 2014 sügüz'kun 14. päiväl, nügüdläine pämez'
sai vägestust ezmäižel tural (82,89%) da radab kahtenden strokun.

Vl 2010 eläjiden lugu om 289 481 ristitud. Vl 2015 lidnalaižiden eläjiden pala
om 45%.

Kaikes tazovaldkundas om koume lidnad da 262 küläd. Ei ole toižid surid lidnoid.
Vl 2015 kaik om 11 eländpunktad enamba mi 5 tuh. eläjanke.

Rahvahad (enamba 0,5% vl 2010): kalmikalaižed (56,2%), venälaižed (29,6%),
darginalaižed (2,6%), kazahlaižed (1,7%), turkad-meshetijalaižed (1,3%),
čečenalaižed (1,2%), avarad (0,8%), ukrainalaižed (0,5%), korejalaižed (0,5%);
toižed — 3,6%, rahvahuden ozutandata — 2,0%.

Erased toižed igähižed rahvahad: kumikalaižed — 0,21% (619 rist.), rutulalaižed
— 0,20% (584 rist.), lezginalaižed — 0,16% (451 rist.).



https://vep.wikipedia.org/wiki/Kaliningradan_agj

Kaliningradan agj (ven.: Калининградская область) om Venälaižen Federacijan
subjekt (agj) da pol'eksklav Baltijan meren randal.

Agj om Venäman kaikiš päivlaskmaižemb da kaikiš penemb pindan mödhe. Baltijan
laivišton päsodameribaz sijadase täs.

Agjan administrativine keskuz da kaikiš suremb lidn om Kaliningrad (sen
ristitišton läz pol't).

Kaliningradan agjan Päkäskuz om vahvištadud vl 1995 tal'vkun 28. päiväl Agjan
Duman ezitajil, tuli väghe vl 1996 vilukun 18. päiväl da om väges nügüd'
äiluguižiden vajehtusidenke.

Kaliningradan agjal oma mavaldkundröunad Litvanmanke pohjoižes da päivnouzmas,
Pol'šanmanke suves. Ühthine röunoiden piduz om 410 km. Agjan päivlaskmaižed da
lodehližed randad lainištab Baltijan meri, sen irdpol'ne randanpird — 140 km.

Pind om 15 125 km². Mec otab territorijan videndest. Znamasižed joged oma Neman
da Pregol'. Kaliningradan da Kuršan lahted oma Baltijan meren paloikš, ned oma
jagadud merespäi Baltijan (Vislan) da Kuršan letejonoil.

Reljef om kukhikaz tazangišt. Agjan keskkorktuz om 15 metrad valdmeren pindan
päl. Kaikiš korktemb čokkoim om Nimetoi-mägi (230 m) agjan suvipäivnouzmas.
Kaikiš alahaižembad oma pol'derad (läz üht tuhad nellikkilometrid) mererandanno,
ned oma ümbärtud kaičenddambil, sijadase valdmeren pindan alemb. Sügüzel lujad
päivlaskmtulleid oma paksud.

Londuseližed varad oma kivivoi, bur hil', turbaz, raud, marganc, titan,
cirkonii, sauvondmaterialad (saved, letked, gravii), jartal' (mail'man varan
90%), keitandsol, kala.

Agjan pämez' nimitase gubernatoraks. Nikolai Cukanov radab gubernatoran vs 2010
sügüz'kun 28. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile. Viž Ohjastusen
varaezimest oma hänele abhu.

Kaliningradan agjan üks'kodine parlament om Dum. Kaik rahvaz valičeb sen 40
ezitajad videks vodeks. Marina Orgejeva radab Agjan Duman ezimeheks vs 2011
sulakun 2. päiväspäi.

Vl 2015 sügüz'kun 13. päiväl gubernatorad valitihe, nügüdläine gubernator sai
vägestust ezmäižel tural (70,41% änid) da radab kahtenden strokun.
Järgvaličendad Agjan Dumha oliba vl 2011 keväz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 941 873
ristitud. Kaikutte seičemenz' ristit ühesaspäi om lidnalaine.

Agjas om kaks'kümne kaks' lidnad da nell' lidnanvuittušt žilod. Vl 2015 kaik om
12 lidnad enamba 10 tuh. eläjid.

Rahvahad (enamba 0,5% vl 2010): venälaižed (82,0%), ukrainalaižed (3,5%),
vaugedvenälaižed (3,5%), litvalaižed (1,0%), armenijalaižed (1,0%), saksalaižed
(0,8%), totarlaižed (0,5%), toižed — 2,6%, rahvahuden ozutandata — 5,1%.



https://vep.wikipedia.org/wiki/Kabo_Verde

Kabo Verde, täuz' oficialine nimituz — Kabo Verden Tazovaldkund (portugalijaks:
República de Cabo Verde), om valdkund Päivlaskmaižes Afrikas. Edel 1986 vot sidä
nimitihe Vihandan Nemen Sariden Tazovaldkund:aks. Sen pälidn da kaikiš suremb
lidn om Prai.

Valdkund sijadase Vihandan Nemen saril. Nened sared kogotas 2 vulkanižes
sarištospäi: Barlavento (6 sur't sart) da Sotavento (4 sur't sart).

Kabo Verdel ei ole valdkundröunoid madme. Päivnouzmpolehe 570:ndes kilometras om
Päivlaskmaižen Afrikan randišt. Lähembaižed valdkundad: Senegal, Gambii,
Mavritanii. Kabo Verden randad lainištab Atlantine valdmeri. Randanpird om 965
km.

Kaikiš korktemb čokkoim om Fogu-vulkanan oc, 2829 m valdmeren pindan päl. Vl
1995 järgrehkaiduz oli necil vulkanal.

Klimat om tropine kuiv. Mecad kattas 16% sariden territorijad, niiden tobj pala
om ištutadud mec udessündutamha.

Londuseližed pävarad oma kala, bazal't, mouckivi; toižed varad oma merivaht,
puccolan, merisol.

Ohjandusen form om unitarine prezidentiž-parlamentine tazovaldkund äjiden
partijoiden sistemanke. Valdkundan pämez' om armijan-ki päkäskmez', hän paneb
ministrid radnikusele. Kaik rahvaz valičeb prezidentad 5 vodeks, kahtenden
strokun om voimuz. Vl 2011 elokun 7. da 21. päivil prezidentan järgvaličendad
oliba.

Käskusenandai tobmuz om üks'kodine parlament, Nacionaline Suim (port. Assembleia
Nacional). Kaik rahvaz valičeb sen ühtnijoid 5 vodeks, vl 2011 uhokun 6. päiväl
järgvaličendad oliba sihe.

Kabo Verden käskuzkundaline tobmuz om Ülembaine käskuzkund (port. Supremo
Tribunal de Justicial) da regionaližed käskuzkundad.

Kabo Verdes om 22 municipalitetad (port. concelhos), 9 niišpäi oma olmas
Santjagu-sarel. Municipalitetad alajagase 32 tulendha (port. freguesias).

Kabo Verden sured lidnad (enamba 70 tuh. ristitud vl 2010, surembaspäi
penembha): Prai (pälidn) da Mindelu.

Söndtavaroiden 90% om importiruidud, näl'gan problem om kaikenaigaine. Sen tagut
äi emigrantoid Kabo Verdespäi elädas Evropas, Afrikas da AÜV:oiš. Vl 2006 läz
780 tuhad ristitud eliba verhiš maiš, nece om enamba mi ristitišt kodimaižen
valdkundan südäimes.

Vl 2009 Kabo Verden päeksport oli kala (54%) da sobad (21%); toine eksport —
teraz, alkogoližed jomad, bobaižed, merisol, avtod. Turizm tob äi ližad
valdkundan büdžetha.



https://vep.wikipedia.org/wiki/Ingu%C5%A1etijan_Tazovaldkund

Ingušetijan Tazovaldkund vai Ingušetii (ven.: Республика Ингушетия, Ингушетия,
inguš.: ГIалгIай Мохк, ГIалгIайче) om Venälaižen Federacijan subjekt.

Ingušetijan Tazovaldkund om olmas vl 1993 vilukun 9. päivälpäi Čečenijan da
Ingušetijan čihodamižen jäl'ghe.

Ingušetijan Tazovaldkundan Konstitucii om vahvištadud vl 1994 uhokun 27. päiväl
kaiken rahvahan referendumal da om väges nügüd' äiluguižiden vajehtusidenke.

Tazovaldkundal om röunoid Čečenijan Tazovaldkundanke päivnouzmas, Gruzijanke
suves (läz 45 km), Pohjoižosetijan — Alanijan Tazovaldkundanke päivlaskmas da
pohjoižes. Ingušetijan Tazovaldkund om mererandatoi.

Pind om 3685 nellikkilometrad, sidä kesken videndez mecoiden al (756 km²)
mägiden pautkil. Znamasine jogi om Sunž. Kaik joged oma Terekan ližajoged, ned
mülüdas Kaspijan meren basseinha. Om severz' penid nimetomid mägijärvid.

Jagadud süvižil jogialangištoil Kavkazan ezimägištod da mägisel'gad ottas
territorijan tobjad palad. Pohjoižes om stepid. Kaikiš korktemb čokkoim om
Kavkazan Pämägisel'gan Šan-mägenpä (4451 m) tazovaldkundan suves, Gruzijanke
röunal.

Londuseližed varad oma kivivoi, londuseline gaz, sauvondmaterialad (mramor,
dolomit), mec, mustma.

Tazovaldkundan pämez' (inguš.: ГIалгIай Республика Мехкда, ven.: Глава
Республики Ингушетия) om Junus-Bek Jevkurov, radab vs 2008 redukun 31. päiväspäi
(edel 2011 vot nece radnikuz nimitihe «Tazovaldkundan prezident»).
Tazovaldkundan parlamentan ezitajad änestadas Tazovaldkundan pämest videks
vodeks Venäman prezidentan taričendan mödhe, enamba kaht strokud jäl'geten ei
sa. Tazovaldkundan pämez' märičeb Ohjastusen strukturad da paneb sen ühtnijoid
radnikusile, Ohjastusen pämest — parlamentan hüvästusen sandan jäl'ghe.
Tazovaldkundan pämehen Administracii om hänele abhu.

Ingušetijan Tazovaldkundan Rahvahaline Suim (Parlament) om tazovaldkundan
üks'kodižeks parlamentaks 27 ezitajanke. Muharbek Dikažev radab sen ezimehen vs
2014 kezakuspäi.

Radonoigendai tobmuz om Ingušetijan Tazovaldkundan Ohjastuz. Abubakar Mal'sagov
radab sen ezimehen vs 2013 sügüz'kuspäi. Kaks' Ohjastusen ezmäšt varaezimest da
nell' Ohjastusen muite varaezimest oma hänele abhu. Tazovaldkundan ministrused,
komitetad, ohjandused, tazovaldkundan inspekcijad da tazovaldkundan
radnikoičendad alištudas Ohjastusele.

Järgvaličendad Rahvahaližhe Suimha oliba vl 2011 tal'vkun 4. päiväl.
Tazovaldkundan pämest valitihe parlamentas vl 2013 sügüz'kun 8. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (25 än't 27:späi, 92,5%) da radab kahtenden strokun jäl'geten.

Vl 2010 eläjiden lugu om 412 529 ristitud. Kaikutte kudenz' ristit kümnespäi om
lidnalaine.

Ingušetijas om nell' lidnad da 1 lidnanvuitte Ordžonikidzevskaja-žilo. Kaikiš
suremb lidnoišpäi (enamba 100 tuh. ristitud) om Nazran'. Vl 2015 kaik om 12
eländpunktad enamba mi 10 tuh. eläjidenke.

Rahvahad (enamba 0,4% vl 2010): ingušad (93,5%), čečenalaižed (4,6%), venälaižed
(0,8%), toižed — 0,4%, rahvahuden ozutandata — 0,7%.



https://vep.wikipedia.org/wiki/Gvinei-Bisau

Gvinei-Bisau, täuz' oficialine nimi — Gvinei-Bisaun Tazovaldkund (port.:
República da Guiné-Bissau), om valdkund Päivlaskmaižes Afrikas, Atlantižen
valdmeren randal. Sen pälidn da kaikiš suremb lidn om Bisau.

Vl 1471-75 portugalijalaižed Kabo Verdespäi zavodihe otta kävutamižhe
nügüdläižen valdkundan territorijad, mödes aborigenoid Brazilijha orjikš. Vozil
1879-1973 valdkundan nimi oli Portugaline Gvinei. Vhesai 1886 nügüdläižen
Gvinejan territorii mugažo mülüi sigä, no sid' mäni Francijan tobmuden alle.

Vl 1973 sügüz'kun 24. päiväl Gvinei-Bisau tedoti ičeze ripmatomudes
Portugalijaspäi.

Jäl'gmaine Konstitucii om hüvästadud kaiken rahvahan referendumal vl 1984 (vn
1991 vajehtusidenke).

Gvinei-Bisaul om mavaldkundröunoid Senegalanke pohjoižes (röunan piduz — 338 km,
se om oiged linii päivnouzmaspäi päivlaskmha) da Gvinejanke suvipäivnouzmas (386
km). Ühthine röunoiden piduz madme — 724 km. Atlantižen valdmererandan piduz om
350 km.

Tahoidme sodunu lapak mererandaline alangišt otab valdkundan pindan tobjan
palan. Veden pind otab 12% man territorijad. Aigan mändes täuz'vezižed joged
(Žeb, Kašeu, Korubal, Balan) oma čapelnu valdmeren randanpirdad. Kaikiš korktemb
čokkoim om nimetoi taho Futa Džalon-platol valdkundan pohjoižpäivnouzmpoles, 300
m valdmeren pindan päl.

Klimat om subekvatorialine mussonine, sadegid paneb tobjimalaz kezal. Voden
kesklämuz om +26°C, läz vajehtusita kuidme. Valdmererandal paneb 3000 mm
sadegid, a päivnouzmal — 1200 mm (sigä oleskeleb letetorokoid-ki).

Londuseližiden pävaroiden keskes om kivivoid da londuselišt gazad (šel'fas),
boksitoid, fosfatoid, mecoid, granitad. Niišpäi vaiše mec om ottud radho.

Ohjandusen form om unitarine konstitucine segoitadud tazovaldkund. Valdkundan
pämez' om prezident, kaik rahvaz valičeb händast 5 vodeks. Prezidentan
ohjandamižen strokuiden lugu ei ole röunatud, no vspäi 1974 valdkundas ei olend
ni üht prezidentad, ken ištuiži ičeze ezmäižen vižvoččen strokun lophusai
kogonaz.

Parlament om üks'kodine Nacionaline Rahvahaline Suim (port. Assembleia Nacional
Popular da Guiné-Bissau), kaik rahvaz valičeb sen 100 ühtnijoid nelläks vodeks.

Ülembaine Käskuzkund (port. Supremo Tribunal da Justiça) om käskuzkundaližen
tobmuden pä.

Gvinei-Bisau jagadas ühesha regionha (port. üks'lugu regiao), üks' niišpäi om
pälidn (kaikiš suremb region ristitišton lugun mödhe), i völ üks’ sijadase
Bižagoš-sarištol (kaikiš penemb region ristitišton lugun mödhe).

Valdkundan kaikiš suremb lidn om Bisau. Toižed sured lidnad (enamba 12 tuh.
ristitud vl 2005, surembaspäi penembha) oma Bafat, Gabu da Bisor.

Vl 2012 Gvinei-Bisaun eksportan päpaloin oli arahis da pähkmed (kokospal'man,
Brazilijan da kešjupähkmed) (93%); toižed eksportiruidud tavarad — kuld,
pumaterialad, kala, puvill, ris.



https://vep.wikipedia.org/wiki/Gimalajad

Gimalajad (sanskr. हिमालय hima:laja «lumiden sijaduz», hindi हिमालय, nepal.
हिमालय, kit. 喜馬拉雅山脈) om kaikiš korktemb mägisistem Mas. Ned sijadase Tibetan
mägišton (pohjoižes) da Indan da Gangan tazangišton (suves) keskes.

Gimalajad ottas 5 valdkundoiden territorijan palad: Indii, Nepal, Kitai (sen
Tibetan avtonomine ümbrik), Pakistan da Butan.

Gimalajiden mägisisteman piduz om 2900 km, sen leveduz — läz 350 km, pind 650
tuhad nellikkilometrad. Mägiharjoiden keskkorktuz om läz 6 km meren pindan päl,
kaikiš suremb — 8848 m (Džomolungm-mägi). Kümne mäged-«kahesatuhanikad» seištas
Gimalajiš, mugoižid om 14 kaikes mail'mas.

Toine korged mägisistem — Karakorum — sijadase Gimalajiden päivlaskmaižes
čepišpäi homendezbokas.

Sured Gimalajad kogotas mägiš-«kahesatuhanikoišpäi». Jäžomiden pind siš om
enamba mi 33 tuhad km², reskan veden varad — läz 12 tuhad km³. Jäžomiden lugu om
läz 15 tuhad. Suviazijan kaikiš pidembad da surembad joged — Ind, Gang,
Brahmaputra — lähttas sišpäi. Ind-jogi röunatab necidä mägisel'gad päivlaskmas,
a päivnouzmas — Brahmaputr-jogi.

Mägiden suvipautked oma mussoniden painuden al. Lujad sadeged pandas sille: 1000
mm:späi päivlaskmal 4000 mm:hasai päivnouzmpolel.



https://vep.wikipedia.org/wiki/Finiks

Finiks (angl.: Phoenix [ˈfiːnɪks], mugažo ispanijan kelel AÜV:oiden südäimes) om
AÜV:oiden kudenz' lidn-millioner, Arizon-štatan pälidn (vs 1912 uhokun 14.
päiväspäi), sen kaikiš suremb lidn. Lidnan aglomeracii otab
kahtendentoštkümnenden sijan AÜV:oiš ristitišton lugun mödhe (4,4 mln vl 2014).
Finiks om konurbacijas Mesanke da Glendeilanke.

Vl 1867 Džek Svilling-armijanveteran pani ičeze maižanduzferman amuižen
indejalaižiden eländpunktan sijas. Finiks-žilo sai lidnan statusad vl 1881
uhokun 25. päiväl.

Lidn seižub tazangištol 340 metrad korktusel, sijadase Solt-jogen molembil
randoil, no se om ojandeh tobjan palan päiči veden heitandan aigas
vezivaradimespäi.

Klimat om subtropine letetazangišton, kuiv da räk. Tal'vkun da vilukun kesklämuz
om +13°C, heinkun da elokun — +34°C. Paneb sadegid 204 mm vodes, kaikiš kuiv
pord om sulaku-kezaku (10 mm kaikes pordos), toižil kuil 16-24 mm kus. Poud
oleleb 330 päiväd vodes.

Finiks alajagase 15 lidnkundha (angl. urban village), mugažo severzihe
lidnanlaptoihe (angl. neighborhood).

US Airways (American Airways-kompanijan pala) päfater, American
Express-rahanoigenduzkompanijan päkeskuz, Intel-kompanijan 7 tegint sijadase
lidnas.

Rahvahidenkeskeine soda- da civiline «Finiks Skai Harbor»-lendimport (PHX)
sijadase 5 kilometras suvipäivnouzmha lidnan azjaližes keskusespäi. Sišpäi
tehtas reisid Meksikha, Kanadha da Sur'he Britanijha, mugažo AÜV:oiden südäimes.



https://vep.wikipedia.org/wiki/Essen

Essen (mugažo saksan kelel, virktas: [ˈʔɛsn̩], latin.: Assindia) om Saksanman
lidn Pohjoine Rein da Vestfalii-federacijanmas. Se om ühesanz' surtte lidn
valdkundas.

Eländpunktan aluz om pandud vl 845 kuti katoline naižjumalankodi. Vl 800
mez'jumalankodin-ki aluz om pandud nügüdläižen lidnan territorijha (Ruran hural
randal). Vspäi 1003 Essenad nimitadas lidnaks, vl 1041 se sai oiktuz sijata
torgusid.

Lidn sijadase valdkundan päivlaskmas, Rur-jogen randoil, Rurštadtan keskuses,
27..202 m korktusil valdmeren pindan päl, keskmäine znamoičend om 116 m. Järed
Bohum-lidn sijadase päivnouzmas.

Essen jagase 9 ümbrikho (saks. Stadtbezirk), ned alajagasoiš 50 lidnrajonha
(fartalha, saks. Stadtteil).

Vspäi 1450 saihe kivihil't lidnas da läz sidä, kaivused oliba olmas samha
hobedad-ki. Edel 1945 vot lidn oli sodategimišton keskuseks, tähäsai
TüssenKrupp-kompanijan (saks. ThyssenKrupp AG) päfaterad sijadasoiš Essenas da
lähižes Duisburg-lidnas. Saksanman kaikiš suremban
Rurgaz-gazantransportkompanijan (E.ON Ruhrgas AG) päfater sijadase lidnas.

Elektrojonused (saks. S-Bahn) ühtenzoittas lidnad Rurštadtan susedlidnoidenke.
Vspäi 1977 kiruhtramvain sistem om lidnas (saks. Stadtbahn Essen, vspäi 2014 om
3 jonod, 42 stancijad, sidä kesken 21 manaluine, 21,5 km raudted). Mugažo
avtobusad oma kundaližeks transportaks lidnas.



https://vep.wikipedia.org/wiki/Dallas

Dallas (mugažo anglijan [ˈdæləs] da ispanijan kelil) om AÜV:oiden lidn-millioner
suvižes Tehas-štatas, sen kaikiš suremb lidn ičeze ezilidnoidenke. Lidnan
aglomeracii otab nelländen sijan AÜV:oiš ristitišton lugun mödhe (6,9 mln vl
2014). Dallas om konurbacijas Fort Uertanke da Arlingtonanke.

Vl 1963 kül'mkun 22. päiväl AÜV:oiden Džon Kennedi-prezident oli riktud
tuikutimen ambundal neciš lidnas.

Lidn seižub tazangištol 140-170 metrad korktusil, Triniti-jogen molembil
randoil.

Klimat om subtropine neps, kezal om upar'. Sikš ku Dallasan rajonas vilu il'm
Kanadaspäi ainastase lämän il'manke Meksikan lahtespäi, ka tulleipörtked oleldas
paksus dai tal'vel sä oleskeleb erazvuiččikš — voib olda -15°C vai +30°C, ika
tal'v om pehmed tobjimalaz. Vilukun kesklämuz om +8°C, heinkun da elokun —
+30°C. Paneb sadegid 955 mm vodes, kaikiš enamba — semendkus da redukus.

Dallas alajagase rajonihe (angl. area), lidnanlaptoihe (angl. neighborhood) da
kundoihe (angl. community).

Suren Dallasan kogosüdäiprodukt om 448 bln US$ (vl 2013, kudenz' sija
valdkundas).

Texas Instruments, 7-Eleven da Pizza Hut mail'man kompanijoiden päfaterad
sijadase lidnas, ExxonMobil — päivlaskmaižes Irving-ezilidnas.



https://vep.wikipedia.org/wiki/D%C5%BEomolungm

Džomolungm (tib. Chomolungma), Sagarmath (nep. सगरमाथा Sagarmatha), Everest-mägi
(angl. Mount Everest), kitaikš 珠穆朗玛峰 Zhumulangma Feng, — om kaikiš korktemb
mägenpä mail'mas (Mas). Sen korktuz — 8848 metrad. Sur' kaks'päine kall', eile
vulkan.

Mägi sijadase Gimalajiš, Mahalangur Himal-mägisel'gan palas, kudamb nimitase
Khumbu Gimal. Pohjoine (päine) mägenpä (8848 m) om Kitain territorijas.
Suvimägenpä (8760 m) sijadase Nepalan da Tibetan avtonomižen ümbrikon (Kitai)
röunal.

Tibetan kelespäi kätes, «Džomolungm»-sana znamoičeb «Elonvägen (lung — tullei
vai elonvägi) Jumalan (qomo) Mam (ma)». Mägi nimitadud muga bonalaižiden Šerab
Čžamm-Jumalan Maman oiktastuseks.

Anglijalaine «Everest»-nimi anttud mägele Everestan Džordžan (ser arvnimel)
oiktastuseks (angl. George Everest, 1790 — 1866). Vl. 1830 — 1843 Dž. Everest
oli Britanižen Indijan geodezijan radnikoičendan pämeheks. Vl. 1856 hänen
radsijan jäl'gnik Endrü Vo (angl. Andrew Waugh, 1810 — 1878), tariči Everestad
nimitamha kaikiš korktad märitud mägenpäd Mas. Vl. 1852 indine topograf da
matematikantegii Radhanat Sikdar ezmäižen kerdan märiči mägen korktust.

Vhesai 1948 Nepal oli sauptud evropalaižile, a vlpäi 1950 Tibet Kitajan polespäi
tegihe sauptaks kaikile verazmalaižile pit'käks aigaks.

Ezmäine libund mägenpähä oli vl. 1953, semendkun 29. päiväl. Edel oli äi
naprindoid sada sidä, a mugažo oli 50 ekspedicijad Gimalajidme. Ezmäižed
mägenpän sajad — Tencing Norgei-šerp (kaimdai mägiš) da Edmund Hillari, Uden
Zelandijan rahvahanik. Hö kävutoitiba hapanikballonid, heil abuiš oliba
šveicarijalaižiden ekspedicii da enamb mi 30 šerpad sen ühtes.

Läz mäged kaks' rahvahankeskeižed lendimportad oma: Katmandu (100 km, Nepal) da
Lhas (300 km, Kitai).

Libundan vastmägehe ičemaksarv om röunoiš 10 - 25 tuhad dollaroid kaikuččen
ristitun täht. Sen ližaks üks' laskend libumha, kudamb andab Nepalan ohjastuz,
maksab 10 tuhad dollaroid. Ku mända joudjal (miše paukata kaimdajid (šerpoid),
kandajid, keitajid, varmitajid kervačud, kirhun abun varastajad joukud), ka arv
voib olda US$40,000 - US$80,000 personaks.



https://vep.wikipedia.org/wiki/D%C5%BEaipur

Džaipur (hindi: जयपुर, angl.: Jaipur [ˈdʒaɪpʊər], «Ruza lidn»-närituznimenke) om
Indijan lidn-millioner, Radžasthan-štatan pälidn, sen kaikiš suremb lidn da
Indijan kümnenz' lidn ristitišton lugun mödhe. Džaipur-ümbrikos elädas 6,6 mln
ristitud vl 2011.

Vl 1727 kül'mkun 18. päiväl Savai Džai Singh II-maharadž pani lidnan alusen
sädamha Dhundhar-radžankundan pälidnad da sauvoi sidä kahesas vodes. Hänen nimen
mödhe lidn om nimitadud-ki. Se oli lidnuz 9 oigesaumaižen sektoranke da seičemen
verajanke, saudud bengaližen Čakravartin Vidjaharan-arhitektoran projektan
mödhe. Sil aigal oigedsaumaine planiruind oli vaiše neciš Indijan lidnas, hot'
se kožub indižele verole.

Klimat om tropine kuiv. Vilukun kesklämuz om +15°C, semendkun da heinkun —
+33°C. Paneb sadegid 635 mm vodes, niišpäi 430 mm kahtes kus — heinku da eloku.

Rahvahidenkeskeine civiline Džaipur-lendimport (JAI) sijadase suvižes
Sanganer-ezilidnas, 13 kilometras lidnan keskusespäi. Sišpäi tehtas reisid
Indijan südäimes, Emiratoihe da Omanha.



https://vep.wikipedia.org/wiki/Bol

Bol vai Nabol (Nobol) (latin. Vaccínium vítis-idaéa) om tal'veline vihand
penzhaine, Kanabränvuiččed-sugukundan Vaccinium-sugun erik.

Erikon vitis-idaea-nimituz znamoičeb «vinmarjan varz' Id-mägelpäi» (nece mägi
seižub Krit-sarel). Mugoine latinankel'ne bolan nimituz mainitase ezmäižen
kerdan Dodoneusan da Gesneran tedotöiš. Amuižaigaižed kirjutajad ei mainitanus
"bolad".

Jurišk levigandeb lapakoiktas. Vezad oma sarakoikahad, ned ületas 15-20 sm
korktusele malpäi. Bolan jured elädas simbiozas senen micelijanke. Senen nitid
vedadas mineraližid segoitesid mahudespäi bolan jurile.

Lehtesed oma paksud, nahkakahad, išttas barbal toint toižen jäl'ghe, lühüdan
vardenke, ovaližed käroutud oiktan röunanke, loštajad, 20-30 mm pitte, 15
mm:hasai levette, eläbad lumen al, penikaižiden reiguidenke alahaižel pindal.
Mugoižed reigud oma bulavanvuiččed südäimes, niiden seiniden stajad oma täuded
nälömakast substancijad, se voib vedada vet. Lehtesen ülähän kastui vezi sirdab
alahaks, täudub reiguid da vedase südäimehe.

Änikod oma kaks'suguižed, oiktad, keratas tophiže. Tophad oma tihedad, sijatas
ladval. Tophas om 10-20 änikod, ned kactas maha. Änikon vencut om vauktan vai
vauhruskedvauvhan mujun, ühtnenuziden äniklehtesidenke, kellonvuitte nellidenke
čuratadud vähäižin laboidenke. Mallüt om nell'palaine. Ühtel änikol om 8 pölükäd
da 1 petkloine. Kandoine sijadase alahanpäi. Änikoičendan aigan koverzunuded
bolan vencuded kaitas heid'omad nepsudespäi. Heid'om om muzahahkan mujun, se om
tomunikoiš sangedmassal, no aigan mändes rohkotase väčkuižin da lankteb
reiguziden kal't, nene reiguded sijadase tomunikoiden agjoiš. Bol änikoičeb
keväz'kezal läz 15 päiväd.

Plodud oma rusttad marjad, ned kaitas lumen al keväden tulendahapäi. Sügüz'kun
augotaden bolan marjad oma jo ehtnüded. Satusekahal vodel voidas poimdä marjoid
pol'vädrhasai ühtel tophal.

Bolan gibrid mustikaiženke putub Päivlaskmaižes Evropas, sidä nimitadas
Vaccinium × intermedium Rute.

Bol kazvab kuiviš da nepsiš kavag'mecoiš, lehtezmecoiš, a mugažo čapatesile,
penzhištoidme da turbazsoil.

Bolan marjad oma nägubad, sikš miše ned oma rusttad vihandan lehtištonke
tagamal. Živatad da lindud södas nenid marjoid. Lindud todas sulatomid semnid
levedašti i muga abutadas bolale levitada.

Bolan marjad mülütadas (gramm/100 grammad): vezi — 86,3; saharidad — 11,5 (sidä
kesken glükoz — 4,3; fruktoz — 4,2; saharoz — 0,2); stajišt — 3,7; vauktušed —
0,8; razvad — 1,2; tuhk — 0,3.

Mineraližed substancijad marjoiš (mg/100 grammad): kalii — 89; kal'cii — 20;
fosfor — 16; magnii — 9; mangan — 1,2; natrii — 2; raud — 0,4; vas'k — 0,07;
cink — 0,18; jod — 0,15; hrom — 1.

Vitaminad marjoiš (mg/100 grammad): A — 1,75; β-karotin — 21; B-vitaminad —
0,72; B9-vitamin — 2; C-vitamin — 11; E-vitamin — 1,6.

Vl 1745 bolan kul'tiviruindha sidotud ezmäižid naprindoid kirjutihe. Piterin
Istorižes keskuzarhivas Jelizavetan Petrovnan suline käsk om. Necil käskihe
čomitada parteroid bolal da samšital. Mugažo vn 1765 Sauvusiden kancelärijan
käsk edeskirjuti Fok-mastarale löuta mahtust da ištutada bolad Petergofan
«Monpleziran sires i Šahmat-mägen al» samšitan (bušboman) sijha, sikš miše
samšit «mäneb ülänsäton olelenuziš suriš pakaižišpäi».

1960nzil vozil todesižed radod vemha bolad kul'turha zavodihe neciš maiš: AÜV,
Germanii, Ročinma, Alamad, Suomenma da Pol'šanma. 1980nzil vozil enččen NSTÜ:n
tazovaldkundad — Vaugedvenäma, Litvanma da Venäma — panihe kul'turižid bolan
plantacijoid.

Vl 1994 Germanijas sädihe 40 gektarad bolan plantacijad ühtes täuden mašinoiden
kompleksanke kazvatamha da keradamha marjoid. Kul'turmarjoiden satusenmär ülemba
20-30 kerdha meckazmusiden röunataden, ristitud sadas 50-60 kg marjad gektaran
man sadandesespäi kaikuččel vodel.

Bolan marjad kävutadas levedali sahardundan täht, mugažo niišpäi tehtas äi
toižid sömid: kanfetoiden südäin, bolkeitiž, marinad, ekstrakt, unotez,
boljomad. Bolad ližadas emägusihe (uttud bol, boltahtaz, bolšti). Pašttas
pirgoid bolanke (bolpirgad (nabolnikad), bolkolobad). Puškinan «Jevgenii
Onegin»-säduses bolvezi mainitase — se om verestai jom vedes da bolmarjoišpäi,
sidä kaičihe pit'käks vilus karzn'as bollačuiš.

Bolasine džem om järgeline mageduz Ročinmas da toižiš Skandinavijan maiš.
Todesine džem varadase hüvin keitata. Erased odvad kommertižed torguindmarkad
se-žo ümbriratas marjoid lämudel, a mugažo ned mülütadas erazvuiččid ližadusid
(pektin, jablokad).

Bolan lehtesed (latin. Folium Vitis idaeae) kävutadas tedoližel medicinal
zell'torhudeks. Lehtesiden lent da vet kävutadas dezinficirujaks da diuretižeks
abutuseks.

Zell'torhut varatas kevädel edel änikoičendad (konz änikurbad oma vihandad völ)
da sügüzel täuzin ehtnüziden marjoiden jäl'ghe. Lehtesid šil'ptäs vai
ümbrileiktas vezoid lehtesidenke, sid' kuidas niid katusenaluižel, räusthiden
al, infrarusttal sädegoičendal vai kuidimes (lämuz — 35-40°C). Kuidud torhut
kaitas kuidaks da tulleitadud hüvin honuses. Torhuden kožundaig om 3 vot.

Necen torhuden tarbhaižed päsubstancijad oma fenolglikozidad,
dubindsubstancijad, giperozid, ursolmuiktuz. Mugažo arbutin löuzihe bollehtesiš,
se om antiseptine substancii kuzenlähtendsisteman täht. Spravitamha niid,
unotest kuiviš lehtesišpäi ottas zelläks, vaiše sen doziruind ülemb märad kucub
travindad.

Keitvezi lehtesišpäi pehmdab südäikivid da veb poiš solad, se abutab tervehtamha
südäimunan läžundad, diabet, revmatizm, podagr.

Bolan veresid marjoid ottas kävutamha avitaminozan aigan, kuti uitai, diuretine,
bakterijanvastaine, antiseptine, gel'mintanvastaine, sapinajai abutuz. Mugažo
marjoid kävutadas tävun tuberkulözan aigan, toižed läžundad: südäikohtun katar
alamuiktuseltäutandanke, kived südäimunas, revmatizm.

Marjoiden südäivet jodas lujetud arterialižen painuden aigan, nevroziden aigan.
Kohtukahad naižed jodas sidä vähäverusen aigan.



https://vep.wikipedia.org/wiki/Baltijan_meri

Baltijan meri (amuižslav.: море Варяжское, roč.: Östersjön, suom.: Itämeri,
pol'š. Morze Bałtyckie, saks. Ostsee, est. Läänemeri, latv. Baltijas jūra, litv.
Baltijos jūra) om olnu Evrazijan lodehližes laptas kontinentansüdäimine meri.
Sijadase Pohjoiževropal, mert mülütadas Atlantižen valdmeren basseinha.

Ezmäižen kerdan Baltijan meri-nimituz (latin. mare Balticum) mainitase Bremenan
Adaman «Gamburgan jumalankodin arhiepiskopoiden tegod»-traktatas (latin. Gesta
Hammaburgensis Ecclesiae Pontificum) (1075-1080 voded).

Baltijan meri süvenub Evropan kuivushe edahaks. Se lainištab Venäman, Estinman,
Lätänman, Litvanman, Pol'šanman, Germanijan, Danijan, Ročinman da Suomenman
randad.

Baltijan meren järedad lahted: Suomen, Botnine, Rigan da Kuršan (erigoittud
merespäi Kuršan letejonol reskvezilaht) lahted.

Sured sared: Gotland, Eland, Bornhol'm, Volin da Rügen sared, Ahvenanma da
Sarenma.

Järedad joged, kudambad langetas Baltijan merhe: Neva, Narv, Päivlaskmaine Dvin
(Daugavjogi), Neman, Pregol', Visl, Oder da Vent.



https://vep.wikipedia.org/wiki/Arhangel%27skan_agj

Arhangel'skan agj (ven. Архангельская область) om Venälaižen Federacijan subjekt
(agj). Mugažo Nencan avtonomine ümbrik mülüb sihe.

Arhangel'skan agj om Evropan kaikiš suremb administrativine ühtnik pindan mödhe.

Nencan kel' om regionaline, se kävutase oficialižeks nencalaižiden elämižsijiš
venäkelen kartte Nencan avtonomižen ümbrikon territorijal.

Amussai suomalaiž-ugrilaižed heimod eliba nügüdläižen agjan tahoiš. Ende
nencalaižed ottiba agjan kaikid pohjoižid randištoid.

Arhangel'skan agjan Päkäskuz om vahvištadud vl 1995 semendkun 23. päiväl
Ezitajiden Suiman ühtnijoil, se om väges nügüd' äiluguižiden vajehtusidenke.

Agjal om röunoid Tümenin agjan Jamalan Nenciden avtonomižen ümbrikonke
pohjoižpäivnouzmas, Komin Tazovaldkundanke päivnouzmas, Kirovan agjanke
suvipäivnouzmas, Vologdan agjanke suves da Karjalan Tazovaldkundanke
päivlaskmas. Om meriröunoid Murmanskan agjanke da Norvegijanke lodehes,
Krasnojarskan randanke pohjoižpäivnouzmas (läz sen Vizen sart). Agjan pohjoižed
randad lainištab Jävaldmeri da sen Vauged, Barencan, Karan randmered.

Pind om 589 913 km². Taig otab 53% territorijad. Läz kaik joged mülüdas
Jävaldmeren basseinha päiči langenijad Vodljärvhe Ileks-joged da sihe
lähembaižid jogid. Znamasižed joged oma Pohjoine Dvin sen ližajogidenke (Pineg,
Vičegd da Vag), Änižjogi, Mezen', Pečoran alajoksmuz.

Mägekahad Francan Iosifan ma da Uz' Ma mülüdas agjaha. Kaikiš korktemb čokkoim
om Uden Man Pohjoižen saren nimetoi mägenpä (1547 m, sidä erašti nimitadas
Kruzenšternan mägikš). Kaikiš korktemb kontinentaline čokkoim om Timanan kräzan
Četlasan Kivi-mägenoc (471 m) Komin Tazovaldkundanke röunal. Igähine roug om
levitadud agjan pohjoižpäivnouzmas.

Londuseližed varad oma kivivoi, londuseline gaz, kivihil' (kaik ned — Nencan
avtonomižes ümbrikos), turbaz, boksitad, titan, kuld, almazad, sauvondmaterialad
(sauvondgips, mouckivi, saved, letked, bazal't), keitandsol, mec, kala. Udes Mas
om marganc, hahktin, cink da äimetalližid kivendoid hobedanke.

Agjan pämehen nimitadas gubernatoraks. Igor' Anatoljevič Orlov radab
gubernatoran vs 2012 vilukun 13. päiväspäi.

Viktor Feodosjevič Novožilov radab Arhangel'skan agjan Ezitajiden Suiman
ezimeheks vs 2013 sügüz'kun 25. päiväspäi.

Gubernatorad valitihe vl 2015 sügüz'kun 13. päiväl, nügüdläine gubernator sai
vägestust ezmäižel tural (53,25%) da radab kahtenden strokun. Järgvaličendad
Ezitajiden Suimha oliba vl 2013 sügüz'kun 8. päiväl.

Kaikes agjas om nell'toštkümne lidnad. Toižed sured lidnad (enamba 50 tuh.
eläjid) oma Severodvinsk da Kotlas.

Vl 2010 eläjiden lugu om 1 227 626 ristitud, sidä kesken 18 vepsläšt. Kaikutte
koumanz' ristit nelläspäi om lidnalaine.

Rahvahad (enamba 0,5% vl 2010, ühtes Nencan avtonomižen ümbrikonke): venälaižed
(93,6%), ukrainalaižed (1,4%), nencalaižed (0,7%).

Tegimišton päkeskused oma Severodvinsk, Novodvinsk, Kotlas, Koräžm, Nändom,
Vel'sk.

Ühthižiden raudteiden piduz om 1760 km. Sen ližaks, om äi kaidan raižun raudteid
mecad vedamha.

Üks'jäine mugoine agjas rahvahidenkeskeine Talagi-lendimport (ARH / АХГ)
sijadase 6 km pohjoižpäivnouzmha Arhangel'skan röunaspäi. Toine sur' lendimport
om olmas Nar'jan Maras, sišpäi tehtas tatanmaižid reisid vaiše.



https://vep.wikipedia.org/wiki/Amuran_agj

Amuran agj om olmas vl 1932 redukun 20. päivälpäi. Vl 1948 elokun 2. päivälpäi
agj om erigoitnu Habarovskan randaspäi.

Amuran agjan Päkäskuz om vahvištadud vl 1995 kül'mkun 16. päiväl Agjan Suiman
ezitajil, om allekirjutadud gubernatoral sil-žo vodel tal'vkun 13. päiväl da om
väges nügüd' äiluguižiden vajehtusidenke.

Agj röunatab Habarovskan randanke päivnouzmas, Evrejan avtonomižen agjanke
suvipäivnouzmas, Kitainke suves da suvipäivlaskmas (sen Heilunczän-agjanke),
Baikalantagaižen randanke päivlaskmas da Saha (Jakutijan) Tazovaldkundanke
pohjoižes. Amuran agj om mererandatoi.

Pind om 361 913 km², sidä kesken mec otab 63%. Kaikiš pidemb Amur-jogi om
Kitainke röunaks. Agjan tobj pala mülüb Amur-jogen basseinha, sen sured
ližajoged oma Zei da Burei. Mugažo sur' jogi om Selemdž pohjoižpäivnouzmas, se
om Zejan ližajogi. Olökm-jogen pala jokseb lodehes, se mülüb Lenanjogen
basseinha. Kaikiš suremb reskvezišt om ratud Zejan vezivaradim.

Reljef om mägikaz pohjoižes (Stanovoi-mägisel'g), tazo keskuses da suves. Kaikiš
korktemb čokkoim om Gorod Makit-mägenpä, se sijadase agjan päivnouzmas (2295 m).
Kaikiš madalamb om Amur-jogen kendäk suves.

Londuseližed varad oma kivihil', bur hil', metallad (raudkivend, vas'k, tin,
kuld, äimetalližed kivendod), mouckivi, mec, gidroenergii.

Agjan pämez' nimitase gubernatoraks. Aleksandr Kozlov radab gubernatoran vs 2015
keväz'kun 25. päiväspäi. Kaik rahvaz änestab händast videks vodeks. Gubernator
om mugažo agjan Ohjastusen ezimez', hän märičeb sen strukturad da paneb
Ohjastusen ühtnijoid radnikusile. Üks' ezmäine Ohjastusen varaezimez' da seičeme
Ohjastusen muite varaezimest oma hänele abhu.

Amuran agjan üks'kodine parlament om Käskusenandai Suim. Kaik rahvaz valičeb sen
36 ezitajad videks vodeks. Konstantin Djakonov radab Käskusenandajan Suiman
ezimeheks vs 2013 uhokun 12. päiväspäi.

Vl 2015 sügüz'kun 13. päiväl gubernatorad valitihe, nügüdläine gubernator sai
vägestust ezmäižel tural 50,64% änid satusenke. Järgvaličendad Käskusenandajha
Suimha oliba vl 2011 tal'vkun 4. päiväl.

Vl 2010 kaiken Venäman rahvahanlugemižen mödhe eläjiden lugu oli 830 103
ristitud. Kaikutte kahtenz' eläi koumespäi om lidnalaine.

Agjas om kümne lidnad, 21 lidnanvuittušt žilod da 608 küläd. Toižed sured lidnad
(enamba 50 tuh. ristitud, surembaspäi penembha): Belogorsk da Svobodnii.

Rahvahad (enamba 0,4% vl 2010): venälaižed (93,4%), ukrainalaižed (2,0%),
vaugedvenälaižed (0,5%), armenijalaižed (0,5%), totarlaižed (0,4%), toižed —
2,2%, rahvahuden ozutandata — 1,0%.

Erased toižed igähižed rahvahad oma evenkalaižed (1481 rist., 0,18%),
jakutalaižed (449 rist., 0,05%).



https://vep.wikipedia.org/wiki/Alauz%27lidn

Alauz'lidn (ven.: Нижний Новгород, vozil 1932-1990 — Gor'kii, ven. Горький) om
millionerlidn Venämas. Se om Alalidnan agjan administrativine keskuz da kaikiš
suremb lidn, mugažo Volgaveren federaližen ümbrikon pälidn. Lidn om Alalidnan
aglomeracijan keskuz (2,1 mln rist.).

Eländpunktan aluz om pandud vl 1221 kuti Alaman Uz'lidn (ven.: Новгород
Низовской земли). Vozil 1350-1392 se oli Alalidnan da Suzdalin ruhtinazkundan
pälidnaks. 16. voz'sadaspäi Alalidnan kreml' om olmas kaks'kilometrižen seinänke
da 13 čuhundusenke.

Lidn sijadase Volgan da Okanjogen ühthejoksmusen sijas, Volgan oiktal randal,
200 metrad keskorktusel. Reljef om tazo.

Rahvahidenkeskeine sodavägiden da civiline Strigino-lendimport (ven.: Стригино,
GOJ / НЖС) sijadase 18 kilometras suvipäivlaskmha lidnan keskusespäi. Sišpäi
tehtas reisid Evropan i Keskuzazijan maihe, Venämadme tobjimalaz, mugažo
lebutahoihe.

Vl 1862 raudte tuli lidnha. Nügüd' Alauz'lidn om järed raudtesol'm. Vspäi 2010
Sapsan-jonused ühtenzoittas lidnad Piterinke Moskvan kal't.



https://vep.wikipedia.org/wiki/Adigejan_Tazovaldkund

Adigejan Tazovaldkund vai Adigei (ven. Республика Адыгея, Адыгея, adig. Адыгэ
Республик) om Venälaižen Federacijan subjekt.

Valdkundkeled oma venäkel' da adigejan kel' Adigejan Tazovaldkundan
Konstitucijan 5. kirjutusen mödhe.

Adigejan Tazovaldkundan aluz om pandud vl 1922 heinkun 27. päiväl kuti Adigejan
(Čerkesan) avtonomine agj. Vspäi 1928 elokun 13. päiväspäi sidä nimitihe
Adigejan avtonomižeks agjaks. Vl 1990 tal'vkun 15. päiväl Adigei läksi
Krasnodaran randaspäi, se sai nügüdläižen nimitusen vl 1992 semendkun 16.
päiväl.

Adigejan Tazovaldkundan Konstitucii om vahvištadud vl 1995 keväz'kun 10. päiväl
Valdkundaližen Nevondkundan ezitajil. Se om väges möhembaižiden vajehtusidenke.

Tazovaldkundal om röunad Krasnodaran randanke kaikiš polišpäi, nece om anklav
sen südäimes. Ühthine röunoiden piduz om läz 900 km. Adigejan Tazovaldkund om
mererandatoi.

Pind om 7 792 nellikkilometrad. Mecad ottas territorijan koumandest (läz 2800
km²). Tazovaldkundan territorii mülüb Kuban'-jogen basseinha. Toižed sured joged
oma nened: Vauged da Lab oma Kubanin ližajoged; Fars da Giag oma Laban
ližajoged. Znamasine reskvezišt om ratud Krasnodaran vezivaradim.

Reljef om alangoikaz pohjoižes da mägikaz suves. Ezimägišt da sel'gad mülüdas
Kavkazan mägisistemha. Kaikiš korktemb čokkoim om Čuguš-mägenpä 3237 m kortte
valdmeren pindan päl tazovaldkundan suves.

Klimat om ven pehmed. Vilukun keskmäine lämuz om -2°C. Paneb sadegid 560-840 mm
vodes.

Londuseližed varad oma londuseline gaz, kuld, sauvondmaterialad (mouckivi,
gravii, saved, letked), mec, reskvezi, gidroenergii.

Aslan Thakušinov radab tazovaldkundan pämeheks vs 2007 vilukun 13. päiväspäi.
Tazovaldkundan pämez' märičeb Ministrišton strukturad, paneb päministrad da
toižid ministrid radnikusile sättutaden kandidatoid parlamentanke, sen
hüvästusen sandan jäl'ghe. Tazovaldkundan pämehen da Ministrišton ühthine
Administracii om hänele abhu. Vl 2012 vilukun 13. päiväl Valdkundaližen
Nevondkundan ezitajad vahvištihe sidä-žo tazovaldkundan pämest kahtendeks
strokuks.

Adigejan parlament om üks'kodine Valdkundaline Nevondkund (adig.: Хасэ). Kaik
rahvaz valičeb sen 54 ezitajad videks vodeks, ličemha röun om 7% partijoiden
täht. Vladimir Narožnii radab Nevondkundan ezimeheks vs 2013 vilukun 16.
päiväspäi.

Radonoigendai tobmuz om Adigejan Tazovaldkundan Ministrišt. Murat Kumpilov radab
sen päministraks vspäi 2008. Tazovaldkundan ministrused, komitetad da ohjandused
alištudas Ministrištole.

Vl 2010 eläjiden lugu om 439 996 ristitud. Vl 2015 lidnalaižiden eläjiden pala
om 47%.

Kaikes tazovaldkundas om kaks' lidnad da viž lidnanvuittušt žilod. Toine lidn om
Adigeisk.

Rahvahad (enamba 0,5% vl 2010): venälaižed (61,5%), adigejalaižed (24,3%),
armenijalaižed (3,5%), ukrainalaižed (1,3%), kurdlaižed (1,0%), čerkesalaižed
(0,6%), totarlaižed (0,5%), čiganalaižed (0,5%); toižed — 3,5%, rahvahuden
ozutandata — 3,3%.



https://vep.wikipedia.org/wiki/Abu_Dabi

Abu Dabi (arab.: ابوظبي) om Araban Ühtenzoittud Emiratoiden pälidn (pordaigaline
vspäi 1971, kaikenaigaine vspäi 1996). Se om valdkundan kahtenz' surtte lidn
(Dubain jäl'ghe), mugažo ühtennimižen emiratan pälidn (vspäi 1793).
Lidnaglomeracijas elädas pol'tošt millionad ristituid.

Lidn om järedan kivivoinsamižregionan administrativine, finansine, transportine
da ohjanduzkeskuz. Lidnan da valdkundan pämez' (emir) om Halifa ibn Zaid
al'-Nahajan (vs 2004 kül'mkun 3. päiväspäi).

Nügüdläižen eländpunktan aluz om pandud läz 1760 vot, ei edahan reskveden
manalaižes purtkespäi. Pit'kan aigan eläjiden rad oli kalan püdo i hel'men
samine. Vl 1958 löuzihe kivivoin ezmäižid manalaižid pöudoid lidnan ümbrištos.
Vl 1968 levitandan ezmäine plan tuli väghe, lidn šingotaškanzi lujas.

Tegimed oma saudud ezilidnoiš: kivivoinhimine kompleks (Umm Enn Nar),
cementtegim, turuprokatine i laivansauvomižen tegimed (El' Mussafah).

Lidn sijadase sarel, Persijan lahten suvirandal, sen ezilidnad — Arabijan
pol'saren lähižel randal. Sarelpäi kontinenthasai om kilometran nelländez
matkad, ned ühtenzoittas koumel sildal. Völ kaks' levedad sildad ühtenzoittas
Abu Dabi-sart lähembaižidenke Al'-Rim- i Saadijat-saridenke.

Kiruhte ühtenzoitab lidnad Dubainke. Rahvahidenkeskeine civiline
Abu-Dabi-lendimport (AUH) sijadase 30 km päivnouzmha lidnan keskusespäi, sišpäi
tehtas reisid mail'man äjihe maihe, enamba islamanuskojiden maihe da Indijha,
mugažo Arabijan pol'saredme.



https://vep.wikipedia.org/wiki/A%C3%9CV

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



https://vep.wikipedia.org/wiki/Tuvan_Tazovaldkund

Tuvan Tazovaldkund (ven. Республика Тыва, tuv. Тыва Республика) vai muite Tuv
(ven.: Тува) om avtonomine valdkund Venämas, üks' subjektoišpäi.

Valdkundkeled oma venäkel' da tuvan kel' Tuvan Tazovaldkundan Konstitucijan 5.
kirjutusen mödhe. Sen ližaks, kaikiden toižiden rahvahiden oiktused pandas eloho
kaičemha da opendamha mamankel't.

Amussai, 1. voz'tuhal edel meiden erad, indoevropižed kalaidajad rahvahad
dominiruiba nügüdläižen tazovaldkundan territorijal, sid' turkankel'žed heimod
ličihe sinnä. Ezmäine valdkund sündui Suvisibirin territorijal voz'sadoil 3.-4.
EME.

Vl 1944 redukun 14. päiväl Tuvan Rahvahaline Tazovaldkund tegihe NSTÜ:n palaks
avtonomižen agjan oiktusidenke. Vs 1961 redukun 10. päiväspäi nimitihe Tuvan
Avtonomižeks Nevondkundaližeks Socialistižeks Tazovaldkundaks. Tuvan
Tazovaldkund om olmas vl 1991 elokun 28. päivälpäi.

Tuvan Tazovaldkundan Konstitucii om vahvištadud vl 2001 semendkun 6. päiväl
kaiken rahvahan referendumal. Se om väges möhembaižiden vajehtusidenke. Vl 2010
sulakus Konstitucijan tekst oli sättutadud federativižen konstitucijanke
referenduman satusiden mödhe.

Tazovaldkundal om röunoid Burätijan Tazovaldkundanke päivnouzmas, Mongolijanke
suves, Altajan Tazovaldkundanke päivlaskmas, Hakasijan Tazovaldkundanke lodehes,
Krasnojarskan randanke pohjoižes da Irkutskan agjanke pohjoižpäivnouzmas. Tuvan
Tazovaldkund om mererandatoi.

Pind om 168 604 km². Mecad ottas territorijan viž kudendest. Tazovaldkundan
territorii mülüb Jenisei-jogen basseinha. Sur' da Pen' Jenisei-joged
ühthejokstas Jeniseihe läz tazovaldkundan pälidnad.

Reljef om mägikaz tobjimalaz, step' otab vaiše videndest. Mägisel'gad mülüdas
Altajan mägisistemha päivlaskmas, Sajanan mägihe pohjoižes da päivnouzmas.
Kaikiš korktemb čokkoim om Mongun Taig-mägenpä («hobed mägi») 3976 m kortte
valdmeren pindan päl tazovaldkundan suvipäivlaskmas.

Londuseližed varad oma kivihil', raudkivend, kuld, artut', harvad da
mujumetallad, sauvondmaterialad, azbest, mec, reskvezi, gidroenergii.

Šolban Kara-ool radab tazovaldkundan pämeheks da ohjastusen ezimeheks vs 2007
sulakun 6. päiväspäi. Tazovaldkundan pämez' om Ohjastusen ezimeheks mugažo,
märičeb sen strukturad, paneb ministrid radnikusile sättutaden kandidatoid
parlamentanke. Vl 2012 keväz'kun 2. päiväl Ülembaižen Suiman ezitajad vahvištihe
ühtmelel sidä-žo tazovaldkundan pämest kahtendeks strokuks Venäman prezidentan
taričendan mödhe.

Tuvan parlament om üks'kodine Ülembaine Suim (tuv.: Тыва Республиканың Дээди
Хуралы (парламентизи)). Kaik rahvaz valičeb sen 32 ezitajad videks vodeks,
niišpäi vaiše 9 ratas kaikenaigašti. Kan-ool Davaa radab Suiman ezimeheks vs
2010 redukun 21. päiväspäi kahtenden strokun.

Vl 2010 eläjiden lugu om 307 930 ristitud. Sündutandmär ületab kolendmärad
znamasižešti, no elon hätkeližuz om vähemb znamasižešti (61,8 vot vl 2013) mi
Venämas ühthižmäras (70,8 vot vl 2013). Vl 2015 lidnalaižiden eläjiden pala om
54%.

Kaikes tazovaldkundas om viž lidnad da üks' lidnanvuitte Kaa Hem-žilo. Ei ole
toižid surid lidnoid. Vl 2015 kaik om 7 eländpunktad enamba mi 5 tuh.
eläjidenke.

Rahvahad (enamba 0,4% vl 2010): tuvalaižed (81,0%), venälaižed (16,1%), toižed —
1,6%, rahvahuden ozutandata — 1,3%.

Erased toižed igähižed rahvahad: hakaslaižed — 0,28% (877 rist.), burätalaižed —
0,10% (313 rist.), mongolijalaižed — 0,02% (47 rist.).



https://vep.wikipedia.org/wiki/Sjerra_Leone

Sjerra Leone, täuz' oficialine nimituz — Sjerra Leonen Tazovaldkund (angl.
Republic of Sierra Leone), om valdkund Päivlaskmaižes Afrikas, Atlantižen
valdmeren randal. Sen pälidn da kaikiš suremb lidn om Fritaun.

Vl 1961 sulakun 27. päiväl Sjerra Leone tedoti ičeze ripmatomudes Sures
Britanijaspäi.

Jäl'gmaine Konstitucii üdessünduti äjiden partijoiden sistemad. Se om hüvästadud
parlamental, tuli väghe vl 1991 redukun 1. päiväl.

Sjerra Leone om mavaldkundröunoiš Gvinejanke pohjoižes da päivnouzmas (röunan
piduz — 652 km), Liberijanke suvipäivnouzmas (306 km). Ühthine röunoiden piduz
om 958 km. Valdmererandanpird om 402 km pitte suvipäivlaskmas da päivlaskmas.

Mererandaline tazangišt vajehtab 600-metraižhe mägištho man südäimehe. Sen
kaikiš korktemb čokkoim om Bintimani (Loma Mans), 1948 m valdmeren pindan päl.
Päjoged oma Sur' Skarsies (Kolente), Pen' Skarsies (Kab), Rokel, Džong, Mabole,
Sev, Moa da Makon.

Klimat om subekvatorialine, räk da luja neps. Vihmsezonan aigan
(semendku-reduku) paneb sadegid 4000-4500 mm mererandpolel da 2000-2500 mm man
südäimes. Kuiv sezon vedase kül'mkuspäi sulakuhusai, sen aigan kuiv
harmatan-tullei puhub Saharaspäi da tob räkäd. Valdmererandal kesklämuz om
+24...+27°C, man südäimes +20...+23°C.

Londuseližed pävarad oma almazad, boksitad, titankivend; toižed varad oma
cirkonii da kala.

Ohjandusen form om unitarine konstitucine prezidentine tazovaldkund äjiden
partijoiden sistemanke. Valdkundan pämez' om prezident, hän-žo armijan päkäsknik
da ohjastusen pämez'. Prezident paneb varaprezidentad da ohjastusen ministrid
radsijha (ministrid — parlamentan nevondan mödhe). Kaik rahvaz valičeb
prezidentad 5 vodeks, kahtenden strokun om voimuz. Ku kandidat otab penemb mi
55%, toine valičemižtur tegese.

Parlament om üks'kodine, Ezitajiden Kodi (angl.: House of Representatives), 124
ühtnijanke: kaik rahvaz valičeb 112 heišpäi, völ 12 ühtnijoid ümbrikod pandas
radsijha päiči kahtid pälidnaižid. Valdatusiden strok om 5 vot ezmäižes
ištundaspäi.

Prezidentan järgvaličendad da päjärgvaličendad parlamentha oliba vl 2012
kül'mkun 17. päiväl. Ernest Bai Koroma om nügüdläine prezident (sai 58,7%), se
om hänel kahtenz' strok.

Valdkund alajagase 3 agjaha da 1 pälidnaižhe territorijha. Kaik ned alajagase 14
ümbrikho (angl.: district), edemba — 149 veikundha (angl.: chiefdom).

Toižed sured lidnad (enamba 100 tuh. ristitud vl 2010, surembaspäi penembha):
Bo, Kenem, Makeni.

Vl 2012 Sjerra Leonen päeksport oli almazad (29%), alüminii (14%), kakao (12%),
meriastjad kaluištonke (10%), titan (8%); toine eksport — cirkonii, kofe, kala,
avtorenghad.



https://vep.wikipedia.org/wiki/Santjago

Santjago (isp.: Santiago, täuzin Santiago de Chile) om Čilin kaikiš suremb lidn.
Se om Pälidnan agjan i Santjago-agjan administrativine keskuz. Santjago-kommun
(22,4 km²) lidnan keskuses om Čilin pälidnaks.

Lidnan aluz om pandud vl 1541 uhokun 12. päiväl. Sidä nimitihe ph. Jagon
oiktastuseks, kut San Diego-lidnad Kalifornijas.

Nügüde Santjago om valdkundan ižandusen keskuz, sen KSP:n kaks' videndest tehtas
lidnas.

Lidn sijadase valdkundan keskmäižes palas, Mapočo-jogen randoil, Andiden
mägikeskeižes katl'uses, 450-900 m valdmeren pindan päl, keskuz - 540 m. Om
aktivižid vulkanoid ümbrištos. Luja manrehkaiduz oli vl 2010. Matkad Tünen
valdmeren randhasai om sada kilometrad penemba päivlaskmha.

Sur' Santjago (isp. Gran Santiago) jagase 37 kommunha. Kaikutte kommun om olmas
ičeze Suimanke da pämehenke-meranke.

Santjago om järed raudtesol'm. Lidnan avanport om Val'paraiso. Arturo Benitesan
nimel nimitadud rahvahidenkeskeine soda- da civiline Santjago-lendimport (SCL)
sijadase Pudauel'-kommunas, 15 km lodeheze lidnan keskusespäi. Sišpäi tehtas
passažirreisid Suviamerikan äjihe maihe da Pohjoižamerikha, Päivlaskmaižen
Evropan erasihe pälidnoihe i Čilidme, mugažo jügureisid Suviamerikha, AÜV:oihe
da Evropha.



https://vep.wikipedia.org/wiki/San_Tome_da_Prinsipi

San Tome da Prinsipi, täuz' oficialine form — San Tomen da Prinsipin Demokratine
Tazovaldkund (port. República Democrática de São Tomé e Príncipe [sɐ̃ũ tu'mɛ i
'pɾı̃sɨpɨ]), om sar'hine valdkund Päivlaskmaižes Afrikas, kaikiš penemb
portugaližkel'ne ma mail'mas dai üks' kaikižiš penembiš valdkundoišpäi ičeze
kontinentas. Atlantižen valdmeren Gvinejan laht ümbärdab ühtennimišt sarištod.
Sen pälidn da kaikiš suremb lidn om San Tome.

San Tome-nimituz znamoičeb «Pühä Homoi». Portugaližed kolonozirujad anttihe
sarele mugošt nint ičeze tulendan aigan.

Vl 1975 heinkun 12. päiväl San Tome da Prinsipi tedoti ičeze ripmatomudes
Portugalijaspäi.

San Tome da Prinsipi sijadase 250-300 kilometras Gabonaspäi päivlaskmpolhe.
Kogoneb San Tome-sart (48x32 km), Prinsipi-sart (16x6 km) da kuzid penembaižid
sarid. Kahtiden suriden sariden keskes om 140 km matkad. Randanpird om 209 km.
Ekvatoran pird venub ani läz San Tome-sart suvipoles.

Molembiden vulkanižiden sariden reljef of mägekaz. Valdkundan kaikiš korktemb
čokkoim om Piku de San Tome-mägi (port. Pico de São Tomé), 2024 m valdmeren
pindan päl.

San Tomen da Prinsipin klimat om meren ekvatorialine, sigäna om neps da upar'.
Vodes om üks' vihmsezon, redukun da semendkun keskes. Paneb äi sadegid,
1000-5000 mm man pohjoižpolespäi suvipäivlaskmpolehe. Om kaikenaigaižid jogid,
ned jokstas mägilpäi.

San Tome da Prinsipi om unitarine prezidentiž-parlamentine tazovaldkund äjiden
partijoiden sistemanke.

Parlament om üks'kodine Nacionaline Suim (port. Assembleia Nacional), mülüb 55
deputatad-ühtnijad. Heid kaikid rahvaz valičeb 4 vodeks.

Vl 2012 San Tomen da Prinsipin päeksport oli kakao (36%), časud (17%),
kalližarvoižed kived da hobed (12%); toine eksport — kofe, kopr, pal'mvoi.



https://vep.wikipedia.org/wiki/Sal%27vador

Sal'vador, täuz' oficialine form — El' Sal'vadoran Tazovaldkund (isp.: República
de El Salvador), om kaikiš penemb da tihedašti elänzoittud valdkund
Keskuzamerikas. Pälidn da kaikiš suremb lidn om San Sal'vador.

Sal'vador om mavaldkundröunoiš Gondurasanke (röunan piduz — 342 km) pohjoižes da
päivnouzmas, Gvatemalanke (203 km) päivlaskmas. Ühthine röun kuivmadme — 545 km.
Valdkundan suvižed randad lainištab Tün' valdmeri. Randanpird om 307 km.

Sal'vadoran territorijan tobj pala om sättud vulkanoil mägišt 600-700 m
korktusil meren pindan päl väghižen mahudenke. Valdkundal om kaks' vulkanoiden
čepid — pohjoine da suvine. Manrehkaidused oma paksud. Kaikiš korktemb čokkoim
om El'-Pital'-mägi, 2730 m valdmeren pindan päl. Kaikiš znamasine Lemp-jogi
jokseb man pohjoižespäi süvedme (450 m) alangodme. Tünen valdmererandaline
alangišt om 10-30 km levette.

Randišton klimat om tropine, mägištol om ven klimat. Kaikuččen kun kesklämuz om
+25...+29°C randištol, +23°C mägištol. Semendkul-redukul paneb sadegid,
kül'mkul-sulakul om kuiv sezon. Vodes voib panda sadegid 2000 mm:hasai, läz
kaikuttušt vot se veb sur'vedennoks.

Londuseližed pävarad oma raudkivend, vas'kkivend, boksitad, kuld; toižed oma
cink, hobed, platin, hahktin, artut', granit, mramor, mouckivi.

Parlament om üks'kodine Käskusenandai Suim (isp. Asamblea Legislativa), sen 84
ühtnijoid mugažo rahvaz valičeb 3 vodeks.

Parlamentan järgvaličendad oliba vl 2012 keväz'kun 10. päiväl. Prezidentad
valitihe vl 2014 (2. uhoku — ezmäine pordaz, 9. keväz'ku — kahtenz' pordaz),
nügüdläine Sal'vador Sančes Seren-prezident sai 50,11%.

Sal'vador alajagase 14 departamentha (isp. departamento). Departamentad
alajagase municipijoihe (niid om 262) (isp. municipio).

Sal'vadoran toižed sured lidnad (enamba 200 tuh. ristitud vl 2007, surembaspäi
penembha): Santa Ana, Sojapango, San Migel'.

Vl 2012 Sal'vadoran päeksport oli erazvuiččed sobad (läz 40%), sahar da magedad
jomad (6%), elektrokondensatorad (6%), kofe (5%); toine eksport — raudtegesed
(2%), kivivoin ümbriradmižen produktad (2%), kuld (1%), spirt, elektruz, zelläd;
tošteksportan tavarad.



https://vep.wikipedia.org/wiki/Rio-de-%C5%BDaneiro

Rio-de-Žaneiro vai muite Rio (port.: Rio de Janeiro [ˈʁi.u d(ʒi) ʒɐˈnejɾu]
«vilukuine jogi») om lidn Brazilijan suvipäivnouzmas. Se om ühtennimižen štatan
administrativine keskuz.

Lidn om kahtenz' znamoičendal valdkundan ižanduses San Paulun jäl'ghe. Vl 2016
lidn vastsi ezmäižid Suviamerikas Kezaližid Olimpiadvändoid.

Rio-de-Žaneiro om Guanabar-lahten (port. Baía da Guanabara) ezmäine nimituz, se
oli anttud värin (laht, ei ole jogi). Lidnan aluz om pandud vl 1565 keväz'kun 1.
päiväl lahten päivlaskmaižel randal kuti San Sebastjan de Rio-de-Žaneiro (port.
São Sebastião de Rio de Janeiro) Portugalijan Sebastjan I-kunigahan
oiktastuseks.

Vl 1763 sirtihe sihe koloniališt administracijad Salvadoraspäi, i vozil
1763-1960 Rio oli Brazilijan pälidnaks. Vl 1960 pälidnad sirtihe udhe
Brazilia-lidnha.

Rio sijadase Atlantižen valdmeren da sen Guanabar-lahten randoil, Brazilijan
mägitazangišton suvipautkil, 31 m keskmäižel korktusel valdmeren pindan päl.

Klimat om subekvatorialine. Kun keskmäine lämuz oleleb +21,3..+26,5 C° röunoiš.
Paneb sadegid 1170 mm vodes, heinku da eloku oma kaikiš kuivad (50-60 mm kus).

Vspäi 2010 lidn jagase 7 subprefekturha (port. subprefeituras). Subprefekturas
alajagasoiš 33 administrativižhe rajonha (port. Regiões Administrativas, RAs) i
edemba 162 lidnrajonha (port. bairros).

Vl 2014 eläjiden lugu oli 6 453 682 ristitud. Vl 2015 läz 16,5 mln ristitud
elädas «Sur' Rio»-lidnaglomeracijas 43 780 km² pindal. Eläjad nimitadas ičtaze
«karioka» (port. carioca).

Rios om kundališt transportad: avtobusoid, kiruhavtobusoid, tramvaid (vspäi
1891), lidnelektrojonusid, ehtatimid. Om äi kiruhteid da 160 km velotehuzid.
13-kilometrine Rio-Niteroi-avtotesild ühtenzoitab Guanabar-lahten randoid. Vspäi
1979 metropoliten radab lidnas (vspäi 2016 om 3 jonod, 41 stancijad, 58 km
raudted). Sen ližaks, vspäi 2016 kebn metro radab lidnas (port. Veículo Leve
sobre Trilhos Carioca, om 3 jonod, 42 stancijad, 28 km raudted).

Valdkundan kahtenz' surtte meriport sijadase lidnas. Koume lendimportad om
lidnas. Suremb niiden keskes om rahvahidenkeskeine soda- da civiline Tom Žobinan
nimel nimitadud Galean-lendimport (GIG, port. Galeão), se sijadase 20 km
pohjoižhe lidnan keskusespäi Gubernatoran sarel. Sišpäi tehtas reisid
Suviamerikan äjihe maihe, AÜV:oihe, Päivlaskmaižen Evropan i Afrikan surihe
lidnoihe, mugažo Brazilijadme.



https://vep.wikipedia.org/wiki/Pretorii

Pretorii (afrikaans- da anglijan kelil: Pretoria) om Suviafrikan Tazovaldkundan
pälidn de fakto, prezidentan da ohjastusen olendsija. Lidn mülüb Gauteng-agjan
Tsvane-lidnümbrikho.

Vn 2011 rahvahanlugemižen mödhe eläjiden lugu oli 741 651 ristitud. Lidnan pind
— 687,54 km2.

Klimat om subtropine neps. Pit'k räk keza (vilukus) da lühüd tal'v (heinkus)
oma. Paneb lunt tal'vel lujas harvas. Äi päipaštod om vodes ümbri. Voden
kesklämuz om +18,6°C. Paneb sadegid 733 mm vodes.

Pretorii sädab konurbacijad Johannesburganke, miččen keskuz seižub 55 km suvhe.
Gautrein-jonused ühtenzoittas lidnan rajonad keskneze, lidnad —
rahvahidenkeskeižiden aeroportoidenke da Johannesburganke. Kaks'
rahvahidenkeskešt lendimportad sijatas lähižes Johannesburgas: O.R. Tambo (JNB)
— pälendimport, 45 km suvipolehe Pretorijan keskusespäi, da Lanserii (HLA) — 35
km suvipäivlaskmha Pretorijaspäi. Sen ližaks, üks' lendimport om lidnan
pohjoižes penen aviacijan täht. Kaks' il'mvägiden sodabazad sijatas lidnan
suves, Svartkop da Voterkluf.



https://vep.wikipedia.org/wiki/Pert_(Avstralii)

Pert (angl.: Perth [ˈpɜːrθ]) om lidn Avstralijan suvipäivlaskmas, nellänz'
surtte lidn valdkundas. Se om Päivlaskmaine Avstralii-štatan pälidn. Pert jagase
30 municipaližhe ühtnikha, kaikutte om ičeze flaganke da administracijanke.

Anglijalaine Džeims Sterling-admiral pani lidnan alusen Suon-River-kolonijaks vl
1829 elokun 12. päiväl. Vl 1850 eländpunkt sai joudjut, i vl 1856 Suren
Britanijan Viktorija-kunigaznaine andoi lidnale «siti»-statusad. Lidnan istorine
keskuz sijadase Indižen valdmeren randpoles, Suon-jogen randoil, 15 km ülezjogen
Frimantl-meriportaspäi. Pert om edahaine, no strategine eländpunkt, lähembaine
sur' lidn om Adelaid 2100 km päivnouzmha.

Štatan ristitišton koume nelländest elädas Pertas ezilidnoidenke. Raudted,
avtobusad, taksid da ehtatimed oma kundaližeks transportaks lidnas.
Rahvahidenkeskeine civiline lendimport (PER) sijadase 12 km (tatanmaižed
terminalad) i 17 km (rahvahidenkeskeine terminal) päivnouzmha lidnan azjaližes
keskusespäi. Sišpäi tehtas reisid Suvipäivnouzmaižen Azijan lidnoihe, Persijan
lahten maihe, Johannesburgha i Mavrikijha, mugažo kaikedme Avstralijadme.



https://vep.wikipedia.org/wiki/Mordovijan_Tazovaldkund

Mordovijan Tazovaldkund (ven.: Республика Мордовия, erz.: Мордовия Республикась,
mokš.: Мордовия Республиксь) vai Mordovii (ven., erz. da mokš.: Мордовия) om
üks' Venälaižen Federacijan subjektoišpäi.

Valdkundkeled oma venän, erzän da mokšan keled, tazovaldkundan Konstitucijan 12.
kirjutusen mödhe.

Mordovijan Tazovaldkundan Konstitucii om vahvištadud vl 1995 sügüz'kun 21.
päiväl Mordovijan Konstitucižen Suiman ezitajil, sidä kesken Valdkundaližen
Nevondkundan, da om väges äiluguižiden vajehtusidenke.

Tazovaldkundal oma röunad Ul'janovskan agjanke päivnouzmas, Penzan agjanke
suves, Räzanin agjanke päivlaskmas, Alalidnan agjanke pohjoižes da Čuvašijan
Tazovaldkundanke pohjoižpäivnouzmas. Mordovijan Tazovaldkund om mererandatoi.

Pind om 26 128 km². Mecad ottas territorijan tobmad palad. Tazovaldkundan
territorijan päivlaskmpol' mülüb Mokš-jogen basseinha, päivnouzmpol' — Sur-jogen
basseinha.

Klimat om ven kontinentaline. Heinkun keskmäine lämuz om +19°C, vilukun — -12°C.
Paneb sadegid 350-700 mm vodes.

Vladimir Volkov radab tazovaldkundan pämeheks vs 2012 semendkun 10. päiväspäi,
Valdkundaline Nevondkund vahvišti händast radnikusele Venäman prezidentan
taričendan mödhe. Tazovaldkundan pämez' märičeb Ohjastusen strukturad, paneb
ministrid radnikusile. Hän sättutab Ohjastusen ezimehen kandidatad
parlamentanke.

Mordovijan parlament om Valdkundaline Nevondkund. Kaik rahvaz valičeb sen 48
ezitajad videks vodeks. Vladimir Čibirkin radab Nevondkundan ezimeheks vs 2011
tal'vkun 15. päiväspäi.

Radonoigendai tobmuz om Mordovijan Tazovaldkundan Ohjastuz. Vladimir Suškov
radab Ohjastusen ezimeheks vspäi 2012 semendkun 14. päiväspäi. Tazovaldkundan
ministrused, komitetad da radnikoičendad alištudas Ohjastusele.

Vl 2010 eläjiden lugu om 834 755 ristitud. Vl 2015 kaikutte kudenz' ristit
kümnespäi om lidnalaine.

Kaikes tazovaldkundas om seičeme lidnad, 13 lidnanvuittušt žilod da 1250 küläd.
Toine sur' lidn (enamba 45 tuh. eläjid vl 2015) om Ruzajevk. Vl 2015 kaik om 20
eländpunktad enamba mi 5 tuh. eläjidenke.

Rahvahad (enamba 0,4% vl 2010): venälaižed (53,2%), mordvinalaižed (39,9%),
totarlaižed (5,2%), ukrainalaižed (0,4%); toižed — 0,9%, rahvahuden ozutandata —
0,4%.



https://vep.wikipedia.org/wiki/Merenrandaline_rand

Merenrandaline rand (ven.: Приморский край) om üks' Venälaižen Federacijan
subjektoišpäi.

Merenrandaližen randan Päkäskuz om vahvištadud vl 1995 sügüz'kun 12. päiväl
Käskusenandajan Suiman ezitajil, tuli väghe sil-žo vodel redukun 6. päiväl.

Randal om röunoid KRDT:anke suvipäivlaskmas, Kitainke päivlaskmas (sen Girin- da
Heilunczän-agjoidenke) da Habarovskan randanke pohjoižes. Ühthine röunoiden
piduz om läz 1500 km. Om meriröunoid Japonijanke. Tünen valdmeren Japonijan meri
lainištab randan päivnouzmašt da suvišt randištod. Randanpird om läz pol'tošt
tuhad kilometrad.

Pind om 164 673 km², niišpäi mec otab 123 000 km². Kaikiš pidemb jogi om Ussuri
(Kitainke röunaks) sen ližajogidenke (Bikin, Sur' Ussurk). Znamasine järv om
Hankojärv päivlaskmas, mugažo mavaldkundröunal.

Reljef om mägikaz. Sihote Alin'-mägišt otab randan keskpalad da päivnouzmpol't.
Kaikiš korktemb čokkoim om Anik-mägenpä (1933 m) randan pohjoižpäivnouzmaižen
röunanno Habarovskan randanke.

Klimat om ven mussonine. Kezal suvipäivnouzmtulleid puhudas, taifunad oleldas.
Tal'vel vilu kuiv lodehline tullei om enambuses. Heinkun kontinentas da elokun
randpolel keskmäine lämuz om +17..22°C. Vilukun keskmäine lämuz om -8..-13°C
suves da -20..-22°C kontinental randan pohjoižes. Paneb sadegid 600-900 mm
vodes, kezal tobjimalaz.

Londuseližed varad oma kivihil', bur hil', metallad (tin, hahktin, kuld,
vol'fram, germanii, vismut, indii, äimetalližed kivendod — vas'k, cink, hobed;
harvad mametallad), bor, fosforitad, sauvondmaterialad (saved, letked), špat,
grafit, tal'k, mec, kala, gidroenergii.

Randan pämez' nimitase gubernatoraks. Vladimir Mikluševskii radab gubernatoran
vs 2012 uhokun 28. päiväspäi. Kaik rahvaz änestab händast videks vodeks.
Gubernator om mugažo ičeze Administracijan da randan Administracijan pämez'. Hän
märičeb randan Administracijan strukturad. 6 varamest oma gubernatorale abhu.

Merenrandaližen randan parlament om Käskusenandai Suim. Kaik rahvaz valičeb sen
40 ezitajad videks vodeks. Viktor Gorčakov radab Suiman ezimeheks vs 2012
semendkun 30 päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (77,43% änid) da radab kahtenden strokun.
Järgvaličendad Käskusenandajha Suimha oliba vl 2011 tal'vkun 4. päiväl.

Vl 2010 eläjiden lugu om 1 956 497 ristitud. Vl 2015 kaikutte koumanz' ristit
nelläspäi om lidnalaine.

Kaikes randas om kaks'toštkümne lidnad. Toižed sured lidnad (enamba 100 tuh.
ristitud vl 2015, surembaspäi penemha): Ussuriisk, Nahotk, Artöm.

Rahvahad (enamba 0,5% vl 2010): venälaižed (85,7%), ukrainalaižed (2,6%),
korejalaižed (1,0%), totarlaižed (0,5%), uzbekalaižed (0,5%); toižed — 2,3%,
rahvahuden ozutandata — 7,4%.

Erased toižed igähižed rahvahad: udegelaižed — 0,04% (793 rist.), nanalaižed —
0,02% (383 rist.), nivhalaižed — 35 rist., oročilaižed — 19 rist., ul'čilaižed —
19 rist., orokalaižed — 2 ristitud.



https://vep.wikipedia.org/wiki/Mel%27burn

Mel'burn (angl.: Melbourne [ˈmɛlbə(r)n], sijaline virkand mž. [ˈmælb(ə)n]) om
lidn Avstralijan suvipäivnouzmas. Se om kahtenz' lidn valdkundas eläjiden lugun
mödhe (Sidnein jäl'ghe), kaikiš suvemb lidn-millioner mail'mas.

Mel'burn-lidn (angl. City of Melbourne) om Viktorii-štatan pälidn. Štatan nell'
ristitud videspäi elädas Sures Mel'burnas.

Lidn om Avstralijan kul'turan da sportan keskuz. Vl 1956 se vastsi Kezaližid
Olimpiadvändoid.

Eländpunktan aluz om pandud vl 1835 kuti evropalaižiden külä Uz'
Suviuel's-kolonijas. Vl 1837 lidnan pertišton «Hoddlan plan» (angl. Hoddle Grid)
oli vahvištadud. Vl 1847 kezakun 25. päiväl tedotihe Suren Britanijan
Viktorii-kunigaznaižen kirjeižes, kudamb andoi Mel'burnale lidnan statusad.
Vspäi 1851 ripmatoman Viktorii-kolonijan aluz oli pandud, nügüd' Viktorii-štat.
1850-nzil vozil lidn tegihe tetabaks da kazvoi heredas löutud kuldan kaivuden
tagut.

Vozil 1901-1927 Mel'burn oli Avstralijan pordaigaližeks pälidnaks, sid' pälidnad
sirtihe Kanberrha.

Lidn sijadase Jarr-jogen molembil randoil, Port Fillip-merilahtes ümbri, kudamb
ühtenzoitase Bassan sal'menke. Geografižed koordinatad oma 37°48′49″S da
144°57′47″E.

«Sur' Mel'burn»-rajon sijaliženke ičeohjastusenke jagase 31 municipaližhe
ühtnikha (niid om 79 kaikes štatas) vspäi 1994: 27 - lidnad (angl. city), 4 -
grafkundad (angl. shire).

Valdkundan kaikiš suremb meriport sijadase lidnas. Nell' lendimportad om lidnas.
Suremb niiden keskes om rahvahidenkeskeine civiline lendimport (MEL), se
sijadase 23 km lodeheze lidnan keskusespäi Tullamarin-ezilidnas. Sišpäi tehtas
reisid Azijan äjihe maihe i Udhe Zelandijha, Londonhasai i Los Andželeshasai,
mugažo Avstralijadme.



https://vep.wikipedia.org/wiki/Marii_Elan_Tazovaldkund

Marii Elan Tazovaldkund (ven.: Республика Марий Эл, mägimarin kelel: Мары Эл
Республик, nitmarin kelel: Марий Эл Республик) vai Marii El (venäkelel da
nitmarin kelel: Марий Эл, mägimarin kelel: Мары Эл) om avtonomine valdkund
Venämas, sen üks' subjektoišpäi.

Valdkundkeled oma venäkel', mägimarin kel' da nitmarin kel' Marii Elan
Konstitucijan 15. kirjutusen mödhe.

Marii Elan Tazovaldkundan Konstitucii om vahvištadud vl 1995 kezakun 24. päiväl
Marii Elan Konstitucižen Suiman ezitajil, sidä kesken Valdkundaližen
Nevondkundan ezitajil da prezidental. Se vajehti enččen oli olnu vahvištadud vl
1978 semendkun 25. päiväl Konstitucijan da om väges möhembaižiden
vajehtusidenke.

Tazovaldkundal om röunoid Kirovan agjanke pohjoižes da pohjoižpäivnouzmas,
Tatarstanan Tazovaldkundanke suvipäivnouzmas, Čuvašijan Tazovaldkundanke
suvipäivlaskmas da Alalidnan agjanke päivlaskmas. Marii Elan Tazovaldkund om
mererandatoi.

Pind om 23 375 km². Segoitadud mecad ottas territorijan enamba pol't.
Tazovaldkundan territorii mülüb Volg-jogen basseinha. Marii Elan röunoiš Volg om
Čeboksaran da Kuibiševan vezivaradimed. Volgha langenijad sured ližajoged oma
Vetlug, Pen' Kokšag, Sur' Kokšag da Ilet'.

Reljef om alangoikaz päivlaskmas, kukhikaz päivnouzmas. Kaikiš korktemb čokkoim
om Čukšmägi-kukkaz 278 m kortte valdmeren pindan päl.

Klimat om ven kontinentaline. Heinkun keskmäine lämuz om +19°C, vilukun — -19°C.

Londuseližed varad oma turbaz, sauvondmaterialad (mouckivi, sauvondkivi, savi,
lete), mec, reskvezi.

Leonid Markelov radab tazovaldkundan pämeheks (mägimarin kel': Мары Эл Республик
Вуйлатышы, nitmarin kel': Марий Эл Республик Вуйлатыше) vs 2001 vilukun 17.
päiväspäi. Tazovaldkundan pämez' om Ohjastusen ezimeheks mugažo, märičeb sen
strukturad, paneb ministrid radnikusile sättutaden kandidatoid parlamentanke.

Marii Elan parlament om Valdkundaline Nevondkund (mägimarin kel': Мары Эл
Республикысе Кугижаншы Погын, nitmarin kel': Марий Эл Республикысе Кугыжаныш
Погын). Kaik rahvaz valičeb sen 52 ezitajad videks vodeks. Jurii Minakov radab
Nevondkundan ezimeheks vs 2000 redukun 27. päiväspäi.

Järgvaličendad Marii Elan Valdkundaližhe Nevondkundha oliba vl 2014 sügüz'kun
14. päiväl. Vl 2015 sügüz'kun 13. päiväl tazovaldkundan pämest valitihe
järgkerdan, nügüdläine pämez' sai vägestust ezmäižel tural (50,78% änid) da
radab nelländen strokun jäl'geten.

Vl 2010 eläjiden lugu om 696 459 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om nell' lidnad da 15 lidnanvuittušt žilod. Toine sur'
lidn (enamba 50 tuh. eläjid vl 2015) om Volžsk. Vl 2015 kaik om 6 eländpunktad
enamba mi 10 tuh. eläjidenke.

Rahvahad (enamba 0,4% vl 2010): venälaižed (45,1%), marilaižed (41,8%),
totarlaižed (5,5%), čuvašalaižed (0,9%), ukrainalaižed (0,5%); toižed — 1,3%,
rahvahuden ozutandata — 4,9%.

Erased toižed igähižed rahvahad: udmurtalaižed — 0,28% (1932 rist.),
mordvinalaižed — 0,12% (862 rist.).



https://vep.wikipedia.org/wiki/Liverpul%27

Liverpul' (angl.: Liverpool [ˈlɪvərpuːl]) om Suren Britanijan ühesanz' da
Anglijan seičemenz' lidn eläjiden lugun mödhe. Se om Liverpul'-lidnan regionan
sijaližiden ühtnikoiden partnörižusen keskuz. Sijadase Lodehline
Anglii-regionas, Mersisaid-grafkundas.

Eländpunkt sai lidnan (boro) statusan vl 1207 kuti lidnuz oigendamha sodavägid
Irlandijha. 16. voz'sadhasai lidnusen ristitišt oli ühten tuhan ristitun
penemba.

18. voz'sadal Liverpul' šingotaškanzi torguindportaks da amerikaižiden
kolonijoiden otandan kävutamižhe oigenduzčokkoimeks. Vl 1715 Anglijan ezmäine
avoin dok om saudud täs. Voz'sadan lopus mail'man torguindan jüguiden nell'
kümnendest mäni läbi neciš lidnas.

19. voz'sadal lidn eli läbi tegimištkukerduses, oli sen ezinenas. Vl 1830 raudte
ühtenzoiti Liverpulid lähižen Mančesteranke. Se oli mail'man ezmäine
kaks'raižuine raudte, ezmäižikš ajajiden puruvedimidenke da aigplanan mödhe.

1960-nziš vozišpäi Liverpul' om mail'man tetaban The Beatles-muzikgruppan
kodilidn.

Lidn sijadase Anglijan lodehes, se seižub läz Atlantižen valdmeren Irlandijan
meren randištod, Mersi-jogensun oiktal randal, 70 metrad valdmeren pindan päl
keskkorktusenke.

Vspäi 1970 metro radab lidnas (Merseyrail, 2 jonod, 66 stancijad, 120 km
raudted).

Lennonan Džonan nimel nimitadud Liverpulin rahvahidenkeskeine civiline
lendimport (LPL) sijadase 12 km suvipäivnouzmha lidnan keskusespäi. Sišpäi
tehtas reisid Evropan maihe da sen suvižihe lebutahoihe.



https://vep.wikipedia.org/wiki/Kolkat

Kolkat (beng. কলকাতা, hindi कोलकता, angl. Kolkata) (edel 2001 vot oficialine
nimi oli Kal'kutt, angl. Calcutta) om lidn Gang-jogen suhištos Indijan
päivnouzmas. Se om Päivlaskmaine Bengalii-štatan pälidn.

Suren Kolkat-lidnan pind om toine Indijas (Mumbain jäl'ghe) — 1886 km², a
ristitišt om nellänz' Indijas (Mumbain, Delin da Bangaloran jäl'ghe). Lidnan
ristitišt om 4 486 679 ristitud (2011) (7nz' sija), lidnaglomeracijas — 14 112
536 (2011, koumanz' sija Indijas).

Kolkat oli kaiken Britanižen Indijan pälidn ani 1911 vodhesai, siš päliči nügüd'
se om järed politikan openduz-, tedo- da kul'turkeskuz. Toižes polespäi, lidnas
om problemoid-ki: gollüz, il'man redustoitand da tüpad teiden likumižes.

Kolkat sijadase korktusil 1,5 — 9 metrad meren pindan päl, matk merhesai
(Indižen valdmeren Bengalijan laht) om 148 km. Lidnan päpala om Hugli-jogen
(Gangan jogensarak) päivnouzmaižel randal, sokahiš maiš. Pidi äi voz'kümnid
adaptiruimha ned mad elon täht.

Kolkatan mahuz om allüvialine, kaiken Indan da Gangan tazangišton kartte.
Nelländesižen eran sagedmad kogotas savid, mudad da letet. Ned oma kahtiden
savišoiduiden keskes, alembaine kudambišpäi otab 250 — 650 metrad süvüt, a
ülembaine — 10 — 40 metrad. Lidn da sen ümbrišt om manrehkaidusen varuližusen
zon.

Kolkatan metro om ezmäine Indijas, saudud NSTÜ:n tehnižel abul, sen avaiduz oli
vl. 1984. Siš om üks'jäine jono suvespäi pohjoižehesai pidust' Hugli-joged,
piduz 22,3 km. Völ severz'-se jonod saudas vai projektiruidas.

Kolkat om Päivnouzmaižen Indijan kaikiš järedamb port. Sihe azjaha kacmata, miše
meri (Bengalijan laht) om edahan portalpäi, valdmerilaivil om voimuz ujumha
sihepäi.

Kolkat oli da om-ki bengalijan literaturan tarbhaine keskuz. Kaikiš tetabamb
indine kirjutai Rabindranat Tagor, äjad toižed kirjutajad-ki, eliba da radoiba
täs, Kolkatas. Üks' kaikiš surembiš mail'man kirjjarmankoišpäi (angl. Kolkata
Book Fair) mäneb tobjimalaz kirjoiden prezentacijan tehmaha, ei mömha niid.
Kolkat om bengalijan čomamahton da muzikan tarbhaine keskuz. Vl 1943 ezmäine
pirdajiden ühtnend oli tehtud Indijas, sen nimi oli «Kal'kuttan jouk».



https://vep.wikipedia.org/wiki/Kirovan_agj

Kirovan agj om olmas vlpäi 1936, Udmurtijan Tazovaldkundan erištundan jäl'ghe
Kirovan randaspäi.

Kirovan agjan Päkäskuz om vahvištadud vl 1996 uhokun 29. päiväl Käskusenandajan
Suiman ezitajil, allekirjutadud agjan Administracijan pämehel sil-žo vodel
keväz'kun 27. päiväl da om väges äiluguižiden vajehtusidenke.

Agj röunatab Permin randanke da Udmurtijan Tazovaldkundanke päivnouzmas,
Tatarstanan da Marii Elan Tazovaldkundoidenke suves, Alalidnan agjanke
suvipäivlaskmas, Kostroman agjanke päivlaskmas, Vologdan agjanke lodehes,
Arhangel'skan agjanke da Komin Tazovaldkundanke pohjoižes. Kirovan agj om
mererandatoi.

Pind om 120 374 km², sidä kesken kavag'- da segoitadud mecad ottas 63%, äi soid
om agjan pohjoižes. Znamasine jogi om Vätk sen ližajogidenke (Molom, Pižm, Kobr,
Čepc da Kil'mez'). Mugažo om sur' Luz-jogi (Jug-jogen oiged ližajogi) agjan
lodehes. Kaman joginišk jokseb agjan päivnouzmadme. Agjas om läz 4,5 tuhad
järvid.

Reljef om kukhikaz jogiden alangoidenke. Pohjoižed Uvalad läbitadas agjad
lodehes, ned oma röunaks jogiden basseinoiden keskes: pohjoižhe niišpäi joged
mülüdas Jävaldmeren basseinha, suvhe — Kaspijan meren basseinha. Vätkan Uval om
agjan keskuses, Üläkaman ülüz seižub agjan pohjoižpäivnouzmpoles. Kaikiš
korktemb čokkoim om Üläkaman ülüden nimetoi taho (337 m) agjan päivnouzmaižel
röunal Permin randanke. Kaikiš alahaižemb čokkoim om Vätk-jogen kendäk agjan
suvipäivnouzmas (56 m).

Klimat om ven kontinentaline. Heinkun keskmäine lämuz om +17...+19°C. Vilukun
kesklämuz om -13...-15°C. Paneb sadegid 500-680 mm vodes. Voden joksten suvižed
da suvipäivlaskmaižed tulleid oma enambuses.

Londuseližed varad oma kivivoi, turbaz, raudkivend, sauvondmaterialad (letked,
mouckivi, gravii, saved), fosforitad, mec, reskvezi.

Agjan pämez' nimitase gubernatoraks. Nikita Belih radab gubernatoran vs 2009
vilukun 15. päiväspäi. Kaik rahvaz änestab händast videks vodeks. Gubernator om
mugažo agjan Ohjastusen ezimez', hän märičeb sen strukturad da paneb Ohjastusen
ühtnijoid radnikusile. Üks'toštkümne Ohjastusen varaezimest da Ohjastusen
Administracii oma hänele abhu.

Kirovan agjan üks'kodine parlament om Käskusenandai Suim. Kaik rahvaz valičeb
sen 54 ezitajad videks vodeks. Aleksei Ivonin radab Käskusenandajan Suiman
ezimeheks vs 2011 sulakun 5. päiväspäi.

Vl 2011 keväz'kun 13. päiväl järgvaličendad Käskusenandajha Suimha oliba. Vl
2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural 69,98% änid satusenke da radab kahtenden strokun.

Vl 2010 kaiken Venäman rahvahanlugemižen mödhe eläjiden lugu oli 1 341 312
ristitud. Kaikutte koumanz' ristit nelläspäi om lidnalaine.

Agjas om kahesatoštkümne lidnad da 40 lidnanvuittušt žilod. Toine sur' lidn
(enamba 50 tuh. eläjidenke) om Kirovo-Čepeck. Vl 2015 kaik om 13 eländpunktad
enamba mi 10 tuh. eläjidenke.

Rahvahad (enamba 0,4% vl 2010): venälaižed (89,4%), totarlaižed (2,7%),
marilaižed (2,2%), udmurtalaižed (1,0%), ukrainalaižed (0,6%), toižed — 1,4%,
rahvahuden ozutandata — 2,7%.



https://vep.wikipedia.org/wiki/Kaspijan_meri

Kaspijan meri (avar.: Хазар ралъад, azerb.: Xəzər dənizi, čeč.: Каспий-хIорд,
darg.: Каспила урхьу, kum.: Хазар денгиз, lezg.: Кас гьуьл, lak.: Каспи хьхьири,
pers.: دریای خزر‎ Daryā-e Xazar, rut.: Kaspy der'ya, turkmen.: Hazar deňzi,
ven.: Каспийское море) om kaikiš suremb järv mail'mas meren erasiden pirdoidenke
(suruz, süvüz, valdmerenvuitte pohj, solakaz vezi). Kaspii om järv juridižikš,
znamoičeb, lähevenujil valdkundoil om oiktuz jagada vezištod keskneze. Se om
vedhudetoi, ei ole ni üht joged, kudamb joksiži sišpäi. Sijadase Evrazijan
suves, Evropan da Azijan röunal.

Kaspijan meri-nimituz (latin. Caspium Mare) da toižed avaras levitadud nimed
sünduiba elänuziden vai eläbiden randaližiden rahvahiden nimišpäi.
Hebonkazvatajiden-kaspijalaižiden heim oli elänu meren suvipäivlaskmal randištol
1. voz'tuhal edel meiden erad.

Kaspijan meri lainištab Venäman, Kazahstanan, Turkmenistanan, Iranan da
Azerbaidžanan randad.

Kaspijan meren järedad lahted (päivnouzmaine rand): Kaidak-, Mangišlakan,
Kazahan, Karabogazgol- da Turkmenbaši- lahted.

Sariden ühthine pind om läz 350 km². Sured sared (pohjoižespäi suvhe): Tülenin,
Čečen', Ogurčali da Ašur-Ada. Sarištod: Tülenin sarišt (5 sared) da Bakun sarišt
(11 sared).

Järedad langenijad joged Kaspijan merhe (častomaraižen mödhe): Volg, Ural
(Žajik), Emb (Žem), Atrek, Kur, Sulak da Terek. Kaik 130 joged lanktas merhe.

Sured lidnad da portad: Baku, Sumgait, Derbent, Kaspiisk, Mahačkal, Astrahan',
Atirau, Aktau, Turkmenbaši, Čalus, Bender Enzeli.



https://vep.wikipedia.org/wiki/Kara%C4%8Dajan_da_%C4%8Cerkesijan_Tazovaldkund

Karačajan da Čerkesijan Tazovaldkund (ven.: Карачаево-Черкесская Республика da
tž.1) om Venälaižen Federacijan subjekt, üks' sen tazovaldkundoišpäi.

Karačajan da Čerkesijan Tazovaldkund om olmas vl 1922 vilukun 12. päivälpäi. Sen
aluz oli pandud kuti Karačajan da Čerkesijan avtonomine agj. Vspäi 1926 sidä
jagoihe kahthe erižhe avtonomižhe agjaha. Vozil 1943-1957 Karačajan avtonomijad
ei olend olmas, karačailaižid panihe deportacijan alle. Vspäi 1957 udessündutihe
ühthižen Karačajan da Čerkesijan avtonomižen agjan. Erine federacijan subjekt vs
1992 semendkun 16. päiväspäi (erištui Stavropolin randaspäi).

Karačajan da Čerkesijan Tazovaldkundan Konstitucii om vahvištadud vl 1996
keväz'kun 5. päiväl Rahvahaližen Suiman (Parlamentan) ezitajil da om väges
nügüd' äiluguižiden vajehtusidenke.

Tazovaldkundal om röunoid Kabardinijan da Balkarijan Tazovaldkundanke
päivnouzmas, Gruzijanke i sen Abhazijanke suves da suvipäivlaskmas, Krasnodaran
randanke päivlaskmas da lodehes, Stavropolin randanke pohjoižes da
pohjoižpäivnouzmas. Karačajan da Čerkesijan Tazovaldkund om mererandatoi.

Pind om 14 277 km². Mägipautkil om stepid da mecoid. Znamasižed joged oma Kuban'
da sen äiluguižed ližajoged (Sur' da Pen' Zelenčukad, Labanjogi da tž.). Läz
kaik joged mülüdas Kubanin da Mustmeren basseinha. Kumanjogi, sen
Podkumk-ližajogi da Kičmalk-jogi (mülüb Terekan basseinha) jokstas päivnouzmas,
nene joged mülüdas Kaspijan meren basseinha. Kaikiš suremb ratud vezišt om
Kubanin vezivaradim (pind 50 km², mülü 0,566 km³, 21 m süvütte), se mülüb Suren
Stavropolin kanalan sistemha.

Reljef om mägikaz tobjan palan. Tazangišt da lodehližen Kavkazan ezimägištod
ottas tazovaldkundan videndest sen pohjoižes. Kaikiš korktemb čokkoim om
kaks'päine El'brus-mägenoc (5642 m, kar. da balk.: Минги Тау, kab. da čerk.:
Ошхамахо) Kabardinijan da Balkarijan Tazovaldkundan suvipäivnouzmaižel röunal.
Se om mugažo Kavkazan da Venäman kaikiš korktemb čokkoim.

Klimat om ven läm' tazangištol da ezimägištol. Sigä heinkun keskmäine lämuz om
+21°C, vilukun kesklämuz om -3°C. Paneb sadegid 500 mm vodes pohjoižes da 2000
millimetrhasai mägipautkil. Paks poud om erinii klimatan pird.

Londuseližed varad oma kivihil', vas'k, kuld, äimetalližed kivendod,
sauvondmaterialad (mouckivi, mel, mramor, granit, pöudšpat, saved, letked),
mineraližed mujud, mec, mustma, reskvezi, gidroenergii.

Tazovaldkundan pämez' om Rašid Temrezov, radab vs 2011 uhokun 26. päiväspäi
(edel 2011 vot sulakun 7. päiväd nece radnikuz nimitihe «Tazovaldkundan
prezident»). Tazovaldkundan Rahvahaližen Suiman (Parlamentan) ezitajad änestadas
Tazovaldkundan pämest videks vodeks Venäman prezidentan taričendan mödhe.
Tazovaldkundan pämez' märičeb Ohjastusen strukturad da paneb sen ühtnijoid
radnikusile, Ohjastusen ezimest — parlamentan hüvästusen sandan jäl'ghe.
Tazovaldkundan pämehen da Ohjastusen Administracii om hänele abhu.

Karačajan da Čerkesijan Tazovaldkundan Rahvahaline Suim (Parlament) om
üks'kodižeks parlamentaks 50 ezitajanke. Kaik rahvaz valičeb heid videks vodeks.
Aleksandr Ivanov radab sen ezimehen vs 2014 sügüz'kun 24. päiväspäi.

Radonoigendai tobmuz om Karačajan da Čerkesijan Tazovaldkundan Ohjastuz. Ruslan
Kazanokov radab sen ezimehen vs 2015 sügüz'kuspäi. Ezmäine Ohjastusen
varaezimez' da viž Ohjastusen muite varaezimest oma hänele abhu. Tazovaldkundan
ministrused, ohjandused da tazovaldkundan inspekcijad alištudas Ohjastusele.

Tazovaldkundan pämest valitihe parlamentas vl 2011 keväz'kun 1. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (73 än't 73:späi, 100,00%). Hänen tulijad valičendad lindäs vl
2016. Järgvaličendad Rahvahaližhe Suimha oliba vl 2014 sügüz'kun 14. päiväl.

Vl 2010 eläjiden lugu om 477 859 ristitud. Sündutandmär ületab kolendmärad
znamasižešti. Kaikutte koumanz' ristit seičemespäi om lidnalaine.

Tazovaldkundas om nell' lidnad, 7 lidnanvuittušt žilod da 139 küläd. Toižid
surid lidnoid ei ole. Vl 2015 kaik om 18 eländpunktad enamba mi 5 tuh.
eläjidenke.

Rahvahad (enamba 0,4% vl 2010): karačailaižed (40,7%), venälaižed (31,4%),
čerkesalaižed (11,8%), abazilaižed (7,7%), nogajalaižed (3,3%), osetijalaižed
(0,7%), armenijalaižed (0,6%), ukrainalaižed (0,4%), totarlaižed (0,4%), toižed
— 2,3%, rahvahuden ozutandata — 0,7%.



https://vep.wikipedia.org/wiki/Kalugan_agj

Kalugan agjan Päkäskuz om vahvištadud vl 1996 keväz'kun 27. päiväl
Käskusenandajan Suiman ezitajil da om väges möhembaižiden vajehtusidenke.

Agj röunatab Moskvan agjanke da Moskvanke pohjoižpäivnouzmas, Tulan agjanke
päivnouzmas, Orelan agjanke suvipäivnouzmas, Bränskan agjanke suvipäivlaskmas da
Smolenskan agjanke lodehes. Kalugan agj om mererandatoi.

Pind om 29 777 km², sidä kesken kavag'- da levedlehtesižed mecad ottas 45%, sod
— üht procentad penemba. Znamasine jogi om Okanjogi sen huriden ližajogidenke
(Protv, Ugranjogi da Žizdr). Mugažo om Desnan ližajogid agjan suvipäivlaskmas.
Järvid ei ole äi. Sen ližaks, kaik om 19 pen't vezivaradint.

Reljef om kukhikaz jogiden alangoidenke. Kaikiš korktemb čokkoim om
Spas-Demenskan kukkazsel'gan Jänišiden mägi (279 m) agjan suvipäivlaskmas.
Kaikiš madalamb čokkoim om Okanjogen kendäk agjan pohjoižpäivnouzmas (120 m).

Klimat om ven kontinentaline. Heinkun keskmäine lämuz om +18°C pohjoižes da
+21°C suves. Vilukun kesklämuz om -12°C pohjoižes da -8°C suves. Paneb sadegid
700-800 mm vodes. Räk da kuiv keza voib vajehteldas viluhkon da nepsan kezanke.

Londuseližed varad oma bur hil', turbaz, fosforitad, mineraližed mujud,
sauvondmaterialad (saved, letked, mouckivi, mel, sauvondgips, sauvondkived),
mec.

Agjan pämez' nimitase gubernatoraks. Anatolii Artamonov radab gubernatoran vs
2000 kül'mkun 12. päiväspäi. Kaik rahvaz änestab händast videks vodeks.
Gubernator om mugažo agjan Ohjastusen pämez', hän märičeb sen strukturad da
paneb Ohjastusen ühtnijoid radnikusile. Gubernatoran Administracii, ezmäine
varagubernator da nell' muite varagubernatorad oma hänele abhu. Gubernator,
varagubernatorad da kaik ministrad oma Ohjastusen ühtnijoikš.

Kalugan agjan üks'kodine parlament om Käskusenandai Suim. Kaik rahvaz valičeb
sen 40 ezitajad videks vodeks. Nikolai Lübimov radab Käskusenandajan Suiman
ezimeheks vs 2015 sügüz'kun 24. päiväspäi.

Vl 2015 sügüz'kun 13. päiväl järgvaličendad Käskusenandajha Suimha oliba i
gubernatorad valitihe. Nügüdläine gubernator sai vägestust ezmäižel tural 71,43%
änid satusenke da radab nelländen strokun.

Vl 2010 kaiken Venäman rahvahanlugemižen mödhe eläjiden lugu oli 1 010 930
ristitud. Lidnalaižiden eläjiden pala om 76,2% (vl 2015).

Agjas om kaks'kümne kaks' lidnad da 6 lidnanvuittušt žilod. Toine sur' lidn
(enamba 100 tuh. eläjidenke) om Obninsk. Vl 2015 kaik om 16 eländpunktad enamba
mi 10 tuh. eläjidenke.

Rahvahad (enamba 0,4% vl 2010): venälaižed (85,6%), ukrainalaižed (1,7%),
armenijalaižed (1,0%), vaugedvenälaižed (0,5%), totarlaižed (0,4%),
azerbaidžanlaižed (0,4%), toižed — 2,7%, rahvahuden ozutandata — 7,7%.



https://vep.wikipedia.org/wiki/Ivanovon_agj

Agjan administrativine keskuz da kaikiš suremb lidn om Ivanovo. Agjan
ristitišton läz 40% eläb siš.

Ivanovon agjan Päkäskuz om vahvištadud vl 2009 vilukun 29. päiväl Agjan Duman
ezitajil, om allekirjutadud gubernatoral sil-žo vodel uhokun 18. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1996 semendkun 8. päiväl.

Agj röunatab Alalidnan agjanke päivnouzmas, Vladimiran agjanke suves,
Jaroslavlin agjanke lodehes, Kostroman agjanke pohjoižes. Ivanovon agj om
mererandatoi.

Pind om 21 437 km², sidä kesken mec otab 10 375 km² (vl 2005). Znamasižed joged
oma Volg da Kläz'm sen huriden ližajogidenke (Nerl', Uvod', Tez da Luh). Kaikiš
suremb ratud vezišt om Gor'kijan vezivaradim.

Reljef om alangoikaz da vanoikaz. Kaikiš korktemb čokkoim om kukkazsel'gan
nimetoi taho Volgan hural randal (196 m) agjan pohjoižes. Kaikiš madalamb
čokkoim om Kläz'm-jogen kendäk suves (75 m).

Klimat om ven kontinentaline. Heinkun keskmäine lämuz om +18°C, vilukun
kesklämuz om -8°C. Paneb sadegid 650 mm vodes, sidä kesken kezal — 213 mm.

Londuseližed varad oma turbaz, fosforitad, sauvondmaterialad (saved, letked,
mouckivi), mec, reskvezi.

Agjan pämez' nimitase gubernatoraks. Pavel Kon'kov radab gubernatoran vs 2013
redukun 16. päiväspäi. Kaik rahvaz änestab händast videks vodeks. Gubernator om
mugažo agjan Ohjastusen ezimez', hän märičeb sen strukturad da paneb Ohjastusen
ühtnijoid radnikusile. Ühesa Ohjastusen varaezimest oma hänele abhu.

Ivanovon agjan üks'kodine parlament om Agjan Dum. Kaik rahvaz valičeb sen 24
ezitajad videks vodeks. Viktor Smirnov radab Agjan Duman ezimeheks vs 2013
sügüz'kun 14. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural 80,32% änid satusenke. Järgvaličendad Agjan Dumha oliba
vl 2013 sügüz'kun 8. päiväl.

Vl 2010 kaiken Venäman rahvahanlugemižen mödhe eläjiden lugu oli 1 061 651
ristitud. Kaikutte kahesanz' eläi kümnespäi om lidnalaine.

Agjas om seičemetoštkümne lidnad da 14 lidnanvuittušt žilod. Toižed sured lidnad
(enamba 50 tuh. eläjidenke, surembaspäi penembha) oma Kinešm da Šui. Vl 2015
kaik om 11 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (90,6%), ukrainalaižed (0,7%),
totarlaižed (0,6%), armenijalaižed (0,4%), toižed — 2,5%, rahvahuden ozutandata
— 5,2%.



https://vep.wikipedia.org/wiki/Irkutskan_agj

Irkutskan agjan Päkäskuz om vahvištadud vl 2009 sulakun 15. päiväl
Käskusenandajan Suiman ezitajil, om allekirjutadud gubernatoral sil-žo vodel
sulakun 17. päiväl da om väges möhembaižiden vajehtusidenke. Vl 2008 ühtištusen
Ust'-Ordinskijan Burätan avtonomižen ümbrikonke jäl'ghe se vajehti enččen
Päkäskusen, kudamb oli vahvištadud vl 1995 uhokun 10. päiväl.

Agj röunatab Saha (Jakutijan) Tazovaldkundanke pohjoižpäivnouzmas,
Baikalantagaižen randanke päivnouzmas, Burätijan Tazovaldkundanke päivnouzmas da
suves, Tuvan Tazovaldkundanke suvipäivlaskmas, Krasnojarskan randanke
päivlaskmas. Irkutskan agj om Venäman kaikiš suremb mererandatoi region.

Pind om 774 846 km². Reskveden Baikal-järv om agjan suvipäivnouzmröunal.
Znamasižed joged oma Lenanjogi, Angar sen ližajogidenke da Alatungusk. Kaikiš
järedambad ratud vezištod oma Bratskan da Ust'-Ilimskan vezivaradimed.

Reljef om mägikaz. Agjan tobj pala sijadase Kesksibirin mägitazangišton
suvipäivnouzmas 500-1000 metrad korktusil. Päivnouzmaine Sajan-mägisel'g otab
agjan suvipäivlaskmad. Patoman mägišt da Stanovoje mägišton pala ottas
pohjoižpäivnouzmpol't. Kaikiš korktemb čokkoim sijadase Stanovoje-mägišton
Kodar-mägisel'gal, se om Martenan mägenpä (2988 m). Kaikiš madalamb čokkoim om
Udanjogen kendäk lodehes (158 m).

Londuseližed pävarad oma kuld, kivihil', bur hil', kivivoi, londuseline gaz,
raudkivend, magnii, kaolin, sauvondgips, keitandsol, mec, reskvezi,
gidroenergii.

Agjan pämez' nimitase gubernatoraks. Sergei Levčenko radab gubernatoran vs 2015
redukun 2. päiväspäi. Kaik rahvaz änestab händast videks vodeks. Gubernator om
mugažo agjan Ohjastusen pämez', hän märičeb sen strukturad da paneb Ohjastusen
ühtnijoid radnikusile. Kaks' ezmäšt varagubernatorad da kaks' muite
varagubernatorad oma hänele abhu. Üks' ezmäine varagubernator om Ohjastusen
ezimeheks sil-žo aigal. Aleksandr Bitarov radab Ohjastusen ezimehen vs 2015
redukun 4. päiväspäi.

Irkutskan agjan üks'kodine parlament om Käskusenandai Suim. Kaik rahvaz valičeb
sen 45 ezitajad videks vodeks. Sergei Brilka radab Käskusenandajan Suiman
ezimeheks vs 2015 semendkun 20. päiväspäi.

Vl 2015 sügüz'kun 13. da 27. päivil gubernatorad valitihe, nügüdläine gubernator
sai vägestust kahtendel tural 56,39% änid satusenke da radab ezmäižen strokun.
Järgvaličendad Käskusenandajha Suimha oliba vl 2013 sügüz'kun 8. päiväl.

Vl 2010 kaiken Venäman rahvahanlugemižen mödhe eläjiden lugu oli 2 428 750
ristitud, sidä kesken 17 vepsläšt. Lidnalaižiden eläjiden pala om 78,9% (vl
2015).

Agjas om kaks'kümne kaks' lidnad da 52 lidnanvuittušt žilod. Toižed sured lidnad
(enamba 100 tuh. eläjidenke, surembaspäi penembha) oma Bratsk da Angarsk. Vl
2015 kaik om 23 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (88,3%), burätalaižed (3,2%),
ukrainalaižed (1,3%), totarlaižed (0,9%), toižed — 2,9%, rahvahuden ozutandata —
3,4%.



https://vep.wikipedia.org/wiki/Hel%27sinki

Hel'sinki (suomen kelel: Helsinki, ročin kelel: Helsingfors) om Suomenman pälidn
da kaikiš järedamb lidn. Mugažo se om Udenma-agjan administrativine keskuz.

Ročinman Vasan Gustav-kunigaz pani Hel'sinkin lidnan alusen vodel 1550. Vodel
1809 Suomenma ühtni Venälaižhe imperijha da vodel 1812 tegihe Suomenman Suren
ruhtinazkundan pälidnaks. Vodel 1870 lidnad üntenzoittihe raudtel Piterinke.
Vodelpäi 1920 se om ripmatoman Suomenman pälidn.

Hel'sinkin sijaduz om valdkundan suvipolel, Baltijan meren Suomen lahten randal,
kall'oikahas tahondas. Vezilanktendad oma lidnan jogil.

Vodel 2011 eläjiden lugu oli 588 941 ristitud. Helsinkid lidnoiden-kaimdajidenke
(Vantaan, Espoon da Kauniainenan) mülüdas ühtes «Sur' Hel'sinki» pälidnan
regionha. Suren Hel'sinkin eläjiden lugu, kudambha mülüb 12 kommunad, om enamb
1,3 millionad ristituid.

Hel'sinki om mugažo jalos znamasine transportsol'm. Siš om rahvahidenkeskeine
Hel'sinki-Vantaa-lendimport da penemb Hel'sinki-Mal'min aeroport, sur'
raudtestancii i meriport. Allegro-üläpiguzjonused kävudas Piterin da Hel'sinkin
keskes. Hel'sinkiš om kundališt transportad: avtobusoid, tramvaid,
lidnelektrojonusid. 1982 vodespäi lidnas radab metropoliten. Se om kaikiš
pohjoižemb metropolitenan sistem Mal.



https://vep.wikipedia.org/wiki/Hantin_da_Mansin_avtonomine_%C3%BCmbrik

Hantin da Mansin avtonomine ümbrik (Jugr) (ven.: Ханты-Мансийский автономный
округ — Югра) om Venälaižen Federacijan subjekt.

Ümbrikon Päkäskuz om vahvištadud vl 1995 sulakun 26. päiväl ümbrikon Duman
ezitajil da om väges äiluguižiden vajehtusidenke.

Ümbrikol om röunoid Krasnojarskan randanke päivnouzmas, Tomskan agjanke
suvipäivnouzmas, Tümenin agjan suvipalanke suves, Sverdlovskan agjanke
suvipäivlaskmas, Komin Tazovaldkundanke päivlaskmas da Tümenin agjan Jamalan
Nenciden avtonomižen ümbrikonke pohjoižes. Hantin da Mansin avtonomine ümbrik om
mererandatoi.

Kaikiš korktemb čokkoim om Narodnaj-mägi (1895 m) päivlaskmaižen röunanno Komin
Tazovaldkundanke.

Londuseližed pävarad oma kivivoi (60% Venäman samišt) da kivivoin gaz, toižed
varad oma turbaz, mec, reskvezi.

Ümbrikon pämez' nimitase gubernatoraks. Natal'ja Komarova radab gubernatoran vs
2010 keväz'kun 1. päiväspäi kahtenden strokun jäl'geten. Ümbrikon parlamentan
änestadas gubernatorad videks vodeks Venäman prezidentan taričendan mödhe,
Tümenin agjan gubernator andab kandidatoiden nimikirjutest hänele. Ümbrikon
gubernator-žo radab Ohjastusen pämehen, hän märičeb sen strukturad da paneb sen
ühtnijoid radnikusile. Ezmäine varagubernator, kahesa muite varagubernatorad da
Gubernatoran Apparat oma hänele abhu.

Hantin da Mansin avtonomižen ümbrikon üks'kodine parlament om Ümbrikon Dum. Kaik
rahvaz valičeb sen 35 ezitajad videks vodeks. Boris Hohräkov radab Ümbrikon
Duman ezimeheks vs 2011 sulakuspäi.

Järgvaličendad Ümbrikon Dumha oliba vl 2011 keväz'kun 13. päiväl. Gubernatoran
valitihe vl 2015 sügüz'kun 13. päiväl, nügüdläine gubernator sai vägestust
ezmäižel tural (28 än't 35:späi, 80%).

Vl 2010 kaiken Venäman rahvahanlugemižen mödhe eläjiden lugu oli 1 532 243
ristitud. Kaikutte ühesanz' ristit kümnespäi om lidnalaine.

Ümbrikos om kuz'toštkümne lidnad da 24 lidnanvuittušt žilod. Kaikiš surembad
niišpäi (enamba 100 tuh. ristitud, surembaspäi penembha) oma Surgut,
Nižnevartovsk da Neftejugansk. Vl 2015 kaik om 23 eländpunktad enamba mi 10 tuh.
eläjidenke.

Rahvahad (enamba 1% vl 2010): venälaižed (63,6%), totarlaižed (7,1%),
ukrainalaižed (6,0%), baškiralaižed (2,3%), azerbaidžanlaižed (1,7%),
hantilaižed (1,2%), vaugedvenälaižed (1,0%), toižed — 10,4%, rahvahuden
ozutandata — 6,7%.

Erased toižed igähižed rahvahad: mansilaižed — 10977 rist. (0,72%), komilaižed —
2364 rist. (0,15%), nencalaižed — 1438 rist. (0,09%), evenkalaižed — 33 rist.
(0,002%), sel'kupalaižed — 27 rist. (0,002%).



https://vep.wikipedia.org/wiki/Ekvatorialine_Gvinei

Ekvatorialine Gvinei, täuz' oficialine nimituz — Ekvatorialižen Gvinejan
Tazovaldkund (ispanijaks: República de Guinea Ecuatorial; francijaks: République
de la Guinée Équatoriale), om valdkund Keskmäižes Afrikas. Sen pälidn om Malabo.

Ekvatorialine Gvinei om mavaldkundröunoiš Kamerunanke pohjoižes (röunan piduz —
189 km), Gabonanke päivnouzmas da suves (350 km). Ühthine röunoiden piduz — 539
km. Suvipäivlaskmpoles om meriröun sar'hižen San Tome da Prinsipi-valdkundanke.

Ekvatorialižen Gvinejan päivlaskmaižed da sar'hižed randad lainištab Atlantižen
valdmeren Gvinejan laht. Randanpird om 296 km.

Valdkund kogoneb kahthiš paloišpäi: sar'hine (enamba 2 tuh. km²) da
kontinentaline (Rio Muni, läz 26 tuh. km²). Surembaižen Bioko-saren (enzne
Fernando Po-sar', 40 km Kamerunan randpol'hesai) da kaiken valdkundan kaikiš
korktemb čokkoim om Bazil'-mägenoc (se-žo Malabo-mägi), 3008 m valdmeren pindan
päl.

Londuseližed pävarad oma kivivoi, tropine mec; toižed varad (radmatomad
löudmižsijad) oma kuld, marganc, uran.

Ohjandusen form om unitarine prezidentine tazovaldkund dominirujan partijanke.
Valdkundan pämez' om prezident, hän-žo ohjastusen-ki pämez', paneb päministrad
radsijha. Kaik rahvaz valičeb prezidentad 7 vodeks, strokuiden lugul eile
röunad.

Ekvatorialižen Gvinejan parlamentan järgvaličendad oliba vl 2013 semendkun 26.
päivän (oppozicii sai vaiše ühten sijan kaikuččes Kodiš). Prezidentad valitihe
järgkerdan vl 2009 kül'mkun 29. päivän 5 kandidatoiden keskes (Teodoro Obiang
Ngema Mbasogo sai 95,4%, hän om toine Tazovaldkundan prezident, vspäi 1979).

   Kacu kirjutuz: Ekvatorialižen Gvinejan administrativiž-territorialine jagand.

Ekvatorialižen Gvinejan sured lidnad (enamba 150 tuh. ristitud, 2010): Bat da
Malabo (valdkundan pälidn). Ned molembad oma ičeze regioniden pälidnad.

Ekvatorialine Gvinei om üks' elokahiš Afrikan valdkundoišpäi. Vl 2009 sen 97%
eksportad oli kivivoi da nozoltadud gaz.



https://vep.wikipedia.org/wiki/Dominik

Dominik (angl.: Dominica [dəˈmɪnɨkə], sijaline virkand [ˌdɒmɪˈniːkə]), täuz'
oficialine nimituz — Dominikan Ühtnend (angl.: The Commonwealth of Dominica), om
valdkund ühtennimižel sarel Kariban meren päivnouzmpoles. Sen pälidn da kaikiš
suremb lidn om Rozo.

Vl 1978 kül'mkun 3. päiväl Dominik tedoti ičeze ripmatomudes Sures
Britanijaspäi, nügüdläine Konstitucii tuli väghe sil-žo päiväl (möhembaižiden
vajehtusidenke).

Valdkund om meriröunoiš Francijan merentagaižiden sar'hižiden
departamentoidenke: Gvadelupanke lodehpoles da Martinikanke suvipäivnouzmpoles.
Randanpird om 148 km.

Ohjandusen form om unitarine parlamentine tazovaldkund. Valdkundan pämez' om
prezident. Parlament valičeb händast 5 vodeks, kahtenden strokun om voimuz.
Prezident paneb radsijha päministrad, a mugažo toižid ministrid päministran
nevondan mödhe. Kaik ministrad oma sil-žo aigal parlamentan ühtnijad.

Parlament om üks'kodine. Se om Suiman Kodi (angl.: House of Assembly) 32
ühtnijanke: 21 heišpäi kaik rahvaz valičeb, 9 — prezident vai valitud ühtnijad
pandas radsijha, 2 — eriližed radnikad. Valdatusiden strok om 5 vot.

Vl 2014 tal'vkun 8. päiväl Dominikan järgvaličendad oliba valdkundan
parlamentha. Vl 2013 sügüz'kun 30. päiväl parlament valiči nügüdläšt Čarl'z
Savarin-prezidentad.

Vl 2009 Dominikan päeksport oli bananad (39%), muil (22%); toine eksport — kakao
(4%), medicinižed instrumentad, raud, sobad, kived, elektromašiništ, laivad da
venehed.

Dominik om beneficiarii (sal'hensai) Kariban valdkundoiden röunmaksatomas
torguindaspäi AÜV:oidenke.



https://vep.wikipedia.org/wiki/Dagestanan_Tazovaldkund

Dagestanan Tazovaldkund (ven.: Республика Дагестан, avar.: Дагъистаналъул
Республика da tž.1) vai Dagestan om avtonomine valdkund Venämas, sen subjekt.

Tazovaldkundan Konstitucii om vahvištadud vl 2003 heinkun 10. päiväl
Konstitucižen Suiman ezitajil. Se om väges möhembaižiden vajehtusidenke. Enzne
vahvištadud vl 1994 Konstitucii kadoti ičeze väged.

Tazovaldkund om röunoiš Azerbaidžananke suves, Gruzijanke suvipäivlaskmas,
Čečenijan Tazovaldkundanke päivlaskmas, Stavropolin randanke lodehes da
Kalmikijan Tazovaldkundanke pohjoižes. Dagestanan Tazovaldkundan päivnouzmaižed
randad lainištab Kaspijan meri. Randanpird om 530 km pitte.

Pind om 50 270 km². Mec da penzhišt ottas 9% territorijad. Znamasižed joged oma
Terekan alajoksmuz da Sulak, mugažo Kum-jogi (kezal kändase ojandeheks)
Kalmikijanke röunal pohjoižes da Samur Azerbaidžananke röunal suves. Kaik joged
mülüdas Kaspijan meren basseinha, 20 joged lanktas arni merhe.

Reljef om tazo pohjoižes da mägikaz suves. Ezimägišt om keskuses. Nogajan step'
da Kaspijanveren alangišt oma tazovaldkundan pohjoižes. Pohjoižen Kavkazan mäged
oma suves. Kaikiš korktemb čokkoim om sen Bazardüzü-mägenpä («torg», 4466 m)
Azerbaidžanan röunal, Venäman kaikiš suvemb čokkoim sijadase severdas kilometras
sišpäi.

Londuseližed varad oma kivivoi, londuseline gaz, kivihil', palab šoidkivi,
raudkivend, sauvondmaterialad (saved, letked), gidroenergii.

Ramazan Abdulatipov radab tazovaldkundan pämehen vs 2013 vilukun 28. päiväspäi,
edel 2014 vot nece radnikuz nimitihe prezidentan. Parlamentan ezitajad änestadas
händast videks vodeks taritud Venäman prezidental koumes kandidataspäi.
Tazovaldkundan pämez' paneb Ohjastusen ezimest radnikusele, sid' paneb
radnikusile sen ühtnijoid Ohjastusen ezimehen taričendan mödhe. Tazovaldkundan
pämehen da Ohjastusen Administracii, Tazovaldkundan pämehen ohjandused oma
hänele abhu. Sanumatoman ohjandimen mödhe, tobmuden sarakoiden pämehed oma
erazvuiččiš rahvahišpäi.

Dagestanan Tazovaldkundan parlament om üks'kodine Rahvahaline Suim. Kaik rahvaz
valičeb sen 90 ezitajad videks vodeks. Hizri Šihsaidov radab Suiman ezimeheks vs
2013 uhokun 7. päiväspäi kahtenden strokun.

Radonoigendai tobmuz om Dagestanan Tazovaldkundan Ohjastuz. Tazovaldkundan
ministrused, komitetad, radnikoičendad, agentused da inspekcijad alištudas
Ohjastusele. Abdusamad Gamidov radab Ohjastusen ezimeheks vs 2013 heinkuspäi.

Tazovaldkundan pämest valitihe järgkerdan vl 2013 sügüz'kun 8. päiväl,
nügüdläine pämez' sai vägestust ezmäižel tural (86 än't 88:späi). Järgvaličendad
Rahvahaližhe Suimha oliba vl 2011 keväz'kun 13. päiväl, lindäs vl 2016 sügüz'kun
18. päiväl.

Vl 2010 eläjiden lugu om 2 910 249 ristitud. Vl 2015 lidnalaižiden eläjiden pala
om 45%.

Kaikes tazovaldkundas om kümne lidnad da 18 lidnanvuittušt žilod. Toižed sured
lidnad (enamba 100 tuh. ristitud, surembaspäi penembha): Hasavürt, Derbent,
Kaspiisk. Vl 2015 kaik om 28 eländpunktad enamba mi 10 tuh. eläjidenke.

Dagestan om Venäman kaikiš äirahvahaližemb region. Rahvahad (enamba 0,5% vl
2010): avarad (29,2%), darginalaižed (16,8%), kumikalaižed (14,8%),
lezginalaižed (13,2%), lakalaižed (5,5%), azerbaidžanlaižed (4,5%),
tabasaranalaižed (4,1%), venälaižed (3,6%), čečenalaižed (3,2%), nogajalaižed
(1,4%), agulalaižed (1,0%), rutulalaižed (1,0%); toižed — 1,7%, rahvahuden
ozutandata — 0%.

Erased toižed igähižed rahvahad: cahuralaižed — 0,34% (9771 rist.), tatalaižed —
0,02% (456 rist.), mägievrejalaižed — 0,01% (196 rist.).



https://vep.wikipedia.org/wiki/Buharest

Buharest (roman.: București [bukuˈreʃtʲ] «Bukurešt'») om Romanijan pälidn da
kaikiš suremb lidn.

Ende mecad kukhil oliba lidnan sijas. Eländpunkt mainitase ezmäižen kerdan vn
1459 Vlad Cepešan Koumanden dokumentoiš kuti Buharestan lidnuz kaičemha
Valahijad turkoid vaste. Vspäi 1698 lidn om Valahijan käskuzkundan kaikenaigaine
sijaduz. Vl 1861 Buharest om tedotadud Romanijan pälidnaks, nece valdkund om
sündnu Valahijan da Moldovan ühtištuseks.

Buharest sijadase Balkanan pol'sarel, Romanijan suves, Dimbovic-jogen randal
(rom. Dâmboviţa), Dunain basseinan hural polel, 45 km Dunaišpäi. Järviden jono
om lidnan pohjoižfartaloiš da päivnouzmaiženno röunanno. Čišmidžiu-sadud
järvenke oma ratud lidnan keskuses vodele 1847. Lidn seižub seičemel kukhal.
Korktused oma 55-91 metrad valdmeren pindan päl.

Klimat om ven kontinentaline. Keza om räk, tal'v om pehmed. Heinkun da elokun
lämuz om +22 C°, vilukus om -1,3 C° keskmäral. Voden keskmäine lämuz om +10,8
C°. Paneb sadegid 595 mm vodes, kezal niid om enamba (60-77 mm kus).

Buharest jagase 6 sektorha (rom.: sectoare) ičeze pämehidenke (meroidenke) da
administracijoidenke, nomeruiše niid častomaraižen mödhe. Sektorad alajagasoiš
fartaloihe (rom.: cartiere), niid kaik om 57.

Vozil 1912-1948 lidnan ristitišt ližadui heredamba kaiked i sai 1 millionad. Vn
2011 rahvahanlugemižen mödhe eläjiden lugu om 1 883 425 ristitud. Heiden keskes
romanijalaižed i ortodoksižed hristanuskojad oma enambuses (96-97%).
Rahvahanvähembused oma čiganalaižed (1,4%) i mad'jaralaižed (0,3%).
Hristanuskondan äjiden toižendoiden pühäkodid oma lidnas, no vaiše rahvahan
videndez tuleb jumalankodihe kerdan nedališ da sen paksumb.

Rengazavtote ümbärdab lidnad. Avtobusad, trolleibusad, tramvaid, kiruhtramvaid
da taksid oma kundaližeks transportaks Buharestas. Metro radab lidnas vspäi 1979
(vspäi 2011 4 jonod, 51 stancijad, 69,2 km raudted).

Rahvahidenkeskeine soda- da civiline Anri Koandan nimel nimitadud lendimport
(OTP), ende Otopeni, sijadase 16 km pohjoižhe lidnan keskusespäi, 4 km lidnan
pohjoižröunaspäi. Sišpäi tehtas reisid äjihe Evropan i Päivlaskmaižen Azijan
lendimportoihe, čarterreisid — Ispanijan sarihe i Tunisha. Toine civiline vanh
Benäs-lendimport (BBU) sijadase 8 km pohjoižhe lidnan keskusespäi. Sišpäi tehtas
tatanmaižid reisid i erasid rahvahidenkeskeižid čarterreisid, vozil 2013-2015 se
jäi läz kävutamata.



https://vep.wikipedia.org/wiki/Baikalantagaine_rand

Baikalantagaine rand (ven.: Забайкальский край) om üks' Venälaižen Federacijan
subjektoišpäi.

Aginskojen Burätan ümbrikon territorijal toine kel' om burätan kel', se om
kohtaine venäkelenke.

Randan Päkäskuz om vahvištadud vl 2009 uhokun 11. päiväl Käskusenandajan Suiman
ezitajil. Se om väges möhembaižiden vajehtusidenke.

Randal om röunoid Amuran agjanke päivnouzmas, Kitainke suvipäivnouzmas,
Mongolijanke suves, Burätijan Tazovaldkundanke suvipäivlaskmas da päivlaskmas,
Irkutskan agjanke da Saha (Jakutijan) Tazovaldkundanke pohjoižes.
Baikalantagaine rand om mererandatoi.

Pind om 431 892 km². Mecad ottas territorijan kaks' koumandest. Mustma otab 32%
territorijad. Znamasižed joged oma Argun' da Šilk, ned sätas Amurad
ühthejoksmusel, mugažo Vitim (Lenan ližajogi).

Reljef om mägikaz tobjan palan, no om tazangištoid-ki. Kaikiš korktemb čokkoim
om BAM-mägenpä (3073 m). Kaikiš madalamb om Amur-jogen kendäk (292 m).

Londuseližed varad oma kivihil', bur hil', metallad (raudkivend, vas'k, hobed,
tin, litii, vol'fram, tantal, niobii, cirkonii, germanii, uran), antimonii,
pöudoline špat, grafit, sauvondmaterialad (letked, saved), mec, mustma.

Randan pämez' nimitase gubernatoraks. Konstantin Il'kovskii radab gubernatoran
vs 2013 keväz'kun 1. päiväspäi. Hän-žo om Randan Ohjastusen ezimez'. Kaik rahvaz
änestab händast videks vodeks. Gubernator märičeb ohjastusen strukturad. Hän
paneb ministrid radnikusile sättutaden kandidatoid parlamentanke. Ezmäine
varapämez' da kuz' muite varapämest oma hänele abhu.

Baikalantagaižen randan parlament om üks'kodine Käskusenandai Suim. Kaik rahvaz
valičeb sen 50 ezitajad videks vodeks. Natal'ja Ždanova radab Suiman ezimeheks
vs 2013 sügüz'kun 20. päiväspäi.

Gubernatorad valitihe järgkerdan vl 2013 sügüz'kun 8. päiväl, nügüdläine
gubernator sai vägestust ezmäižel tural (71,63%). Järgvaličendad Käskusenandajhe
Suimha oliba sil-žo päiväl (08.09.2013).

Vl 2010 eläjiden lugu om 1 107 107 ristitud. Vl 2015 kaikutte kahtenz' ristit
koumespäi om lidnalaine.

Kaikes randas om kümne lidnad. Toine sur' lidn (enamba 50 tuh. eläjid vl 2015)
om Krasnokamensk.

Rahvahad (enamba 0,5% vl 2010): venälaižed (88,3%), burätalaižed (6,7%),
ukrainalaižed (0,6%), totarlaižed (0,5%); toižed — 2,1%, rahvahuden ozutandata —
1,8%.

Erased toižed rahvahad: evenkalaižed — 0,13% (1387 rist.), kitajalaižed — 0,06%
(632 rist.), mongolalaižed — 0,01% (84 rist.).



https://vep.wikipedia.org/wiki/Altajan_rand

Altajan rand (ven.: Алтайский край) om üks' Venälaižen Federacijan
subjektoišpäi.

Altajan randan Päkäskuz om vahvištadud vl 1995 kezakun 5. päiväl Käskusenandajan
Suiman ezitajil.

Randal om röunoid Kemerovon agjanke päivnouzmas, Altajan Tazovaldkundanke
suvipäivnouzmas, Kazahstananke (843 km) suves (sen Päivnouzmaižen Kazahstanan
agjanke) da päivlaskmas (sen Pavlodaran agjanke), Novosibirskan agjanke
pohjoižes. Altajan rand om mererandatoi.

Pind om 167 996 km². Mecad ottas territorijan nelländest. Znamasižed joged oma
Ob' sen ližajogidenke (Čumiš, Alei, Čariš), mugažo Katun' da Bij. Kaikiš suremb
järv om solakaz Kulundanjärv (728 km²) päivlaskmas.

Reljef om kukhikaz sijil da alangoikaz sijil, om Altajan ezimägišt suvipalas.
Kaikiš korktemb čokkoim om Šanginan Majak-mägenpä (2490 m) randan suves Altajan
Tazovaldkundanke röunal.

Klimat om ven, terav kontinentaline sijidme. Kezal pohjoižtulleid oma paksud.
Heinkun keskmäine lämuz om +20°C. Vilukun keskmäine lämuz om -15°C. Paneb
sadegid 230 mm vodes päivlaskmas da 600-700 mm suvipäivnouzmas.

Londuseližed varad oma bur hil', raudkivend, nikel', kobal't, magnii, kuld,
äimetalližed kivendod (vas'k, cink, hobed), sauvondmaterialad (mouckivi, mramor,
granit, sauvondgips, savi, lete), pol'kalližarvoižed kived, natrijan sul'fat,
sod, keitandsol, gidroenergii.

Randan pämez' nimitase gubernatoraks. Aleksandr Karlin radab gubernatoran vs
2005 elokun 25. päiväspäi, edel 2007 vot (29. kül'mku) sen radnikusen nimi oli
Administracijan pämez'. Kaik rahvaz änestab händast videks vodeks. Gubernator om
mugažo randan Administracijan pämez', märičeb sen strukturad, paneb radnikusile
ičeze varamehid sättutaden parlamentanke.

Altajan randan parlament om Käskusenandai Suim. Kaik rahvaz valičeb sen 68
ezitajad videks vodeks. Ivan Loor radab Suiman ezimeheks vs 2008 keväz'kun 20
päiväspäi kahtenden strokun.

Vl 2014 sügüz'kun 14. päiväl nügüdläšt gubernatorad valitihe möst, hän sai
vägestust ezmäižel tural (72,97%) da radab koumanden strokun. Järgvaličendad
Käskusenandajha Suimha oliba vl 2011 tal'vkun 4. päiväl.

Vl 2010 eläjiden lugu om 2 419 755 ristitud. Vl 2015 lidnalaižiden eläjiden pala
om 56%.

Kaikes randas om kaks'toštkümne lidnad. Toižed sured lidnad (enamba 100 tuh.
ristitud vl 2015, surembaspäi penemha): Bijsk, Rubcovsk.

Rahvahad (enamba 0,5% vl 2010): venälaižed (92,3%), saksalaižed (2,1%),
ukrainalaižed (1,3%); toižed — 2,6%, rahvahuden ozutandata — 1,7%.

Erased toižed igähižed rahvahad: altajalaižed — 0,07% (1763 rist.),
kumandinalaižed — 0,06% (1401 rist.).



https://vep.wikipedia.org/wiki/Volgograd

Volgograd (ven.: Волгоград [vəlɡɐˈɡrat]) om Venäman millionerlidn Volg-jogen
oiktal randal. Se om Volgogradan agjan administrativine keskuz da kaikiš suremb
lidn.

Nügüd'aigaižen eländpunktan aluz om pandud vl 1589 kuti lidnuz Caricin-sarel
(ven: крепость на острове Царицын). Eländpunkt sai lidnan statusad vl 1780
Caricin-nimenke. Vozil 1925-1961 lidnad nimitihe Stalingrad:aks. Vs 1936
tal'vkun 5. päiväspäi Stalingrad tegihe Stalingradan agjan keskuseks. Vozil 1942
(17. heinku) - 1943 (2. uhoku) Stalingradan tora oli lidnas.

Vozil 1945-1958 Stalingrad oli alištunu VNFST:n tobmudele oikti, kuti
federativižen tazovaldkundan toižed-ki sured lidnad. Vn 1961 kül'mkun 10. päiväl
udesnimitihe lidnad nügüdläižikš.

Kaik lidn om 60 km pitte, seižub Volgan GES:an padoseinän al. Lidnan tobj pala
sijadase pidust' Volg-joged 0-156 metrad korktusil valdmeren pindan päl,
Volgaveren ülüdel. Lidnan keskuz da randaline pala om alemba valdmeren
tazopindad, -13...0 m korktusil, Kaspijanveren alangišton augpalas. Matkad
Moskvhasai om 964 km lodeheze. Lähembaižed sured lidnad oma Volžskii (om
pohjoižpäivnouzmaižes röunas Volgogradanke) da Kamišin 198 km pohjoižhe.

Lidn om järed avtotesol'm. Om koume irdad-avtoted pidust' kaikes lidnas.
Volgan-Donan veziten agj om lidnan suves. Jogitransport om šingotadud lidnas da
sen ümbrištos. Keskuzline päraudtestancii om passažoroiden täht, suvine
päraudtestancii om jügujonusiden täht.

Avtobusad, trolleibusad, tramvaid, kiruhtramvaid (vspäi 1984, 1 jono, 22
stancijad, 17 km raudted), taksid da lidnelektrojonused (vspäi 1959, 5 jonod, 38
stancijad, läz 100 km raudted) oma kundaližeks transportaks lidnas.
Rahvahidenkeskeine civiline Volgograd (Gumrak)-lendimport (VOG / ВГГ) sijadase
15 km lodeheze lidnan keskusespäi, Dzeržinskijan rajonas. Sišpäi tehtas
sezonreisid Uzbekistanan da Kazahstanan lidnoihe, čarterreisid Stambulha da
Salonikihe, om äi reisid Venämadme.



https://vep.wikipedia.org/wiki/Uhan%27

Uhan' (kit.: 武汉, pin'jin': Wǔhàn) om Kitain lidn Hubei-agjas, sen kaikiš suremb
lidn, administrativine keskuz da ohjastusen ištundsija, agjale alištusen lidn.

Vl 1911 Sun' Jatsenan polenpidajad sädihe Uhanin rahvahantorokad. Sen satuseks
Cin-dinastii kadoti ičeze valdištmen, Kitai tegihe tazovaldkundaks.

1920-nzil vozil Uhan' oli huran Gomin'dan-ohjastusen päkeskuseks, se oli
oppozicijaks Čan Kaišihe kacten.

Lidn om olmas enamba 3500 vot. Se sijadase Kitain keskuses, Janczi- da
Han'šui-jogiden ühthejoksmusel. Kaikuččel randal amuine lidn om:

Klimat om subtropine mussonine. Heinkun keskmäine lämuz om +29°C, vilukun —
+4°C. Paneb sadegid 1300 mm vodes, enamba sulakus-elokus.

Lidnan koume palad oma ühtenzoittud sildoil keskneze. Seičeme sildad oma saudud
päliči Jäncziš, üks' tonnel' om jogen al.

Rahvahidenkeskeine civiline «Uhan' Tän'he»-lendimport (WUH) sijadase 26
kilometras pohjoižhe lidnan keskusespäi. Sišpäi tehtas reisid Kitaidme da Azijan
äjihe verhiže maihe, mugažo Evropha da AÜV:oihe.



https://vep.wikipedia.org/wiki/Udmurtijan_Tazovaldkund

Udmurtijan Tazovaldkund vai Udmurtii (ven.: Удмуртская Республика, Удмуртия,
udm.: Удмурт Республика vai Удмурт Элькун, Удмуртия) om avtonomine tazovaldkund
Venämas, sen subjekt.

Jäl'gmäine Udmurtijan Konstitucii tuli väghe vl 1994 tal'vkun 7. päiväl. Se om
väges nügüd'-ki äiluguižiden vajehtusidenke.

Tazovaldkundal om röunoid Permin randanke päivnouzmas, Baškortostanan
Tazovaldkundanke suvipäivnouzmas, Tatarstanan Tazovaldkundanke suves, Kirovan
agjanke päivlaskmas da pohjoižes. Udmurtii om mererandatoi tazovaldkund.

Pind om 42 061 km². Znamasižed joged oma Kam sen Iž- da Siv-ližajogidenke,
mugažo Vätkan Čepc- da Kil'mez'-ližajoged.

Klimat om ven kontinentaline. Heinkun keskmäine lämuz om +18°C, vilukun
kesklämuz om -15°C. Paneb sadegid 500-600 mm vodes.

Londuseližed varad oma kivivoi, kivihil', bur hil', turbaz, sauvondmaterialad
(mouckivi, dolomit, sauvondkivi, letked, saved), reskvezi.

Aleksandr Solov'jov radab tazovaldkundan pämehen vs 2014 uhokun 14. päiväspäi.
Hän-žo om tazovaldkundan ohjastusen pämez'. Kaik rahvaz änestab händast videks
vodeks. Tazovaldkundan pämez' märičeb ohjastusen strukturad, sen kandidatoid da
paneb heid radnikusile. Hän sättutab Valdkundaližen Nevondkundanke ohjastusen
ezimehen, sen varamehiden da rahaazjoiden ministran kandidatoid.

Udmurtijan parlament om üks'kodine Valdkundaline Nevondkund (udm.: Удмурт
Элькунлэн кун кенешез). Kaik rahvaz valičeb sen 90 ezitajad videks vodeks.
Vladimir Nevostrujev radab Nevondkundan ezimeheks vs 2013 kezakun 25. päiväspäi.

Tazovaldkundan radonoigendai tobmuz om Udmurtijan Ohjastuz. Viktor Savel'jev
radab ohjastusen ezimeheks vspäi 2014.

Järgvaličendad Valdkundaližhe Nevondkundha oliba vl 2012 redukun 14. päiväl.
Tazovaldkundan prezidentad valitihe järgkerdan vl 2014 sügüz'kun 14. päiväl,
nügüdläine tazovaldkundan pämez' sai vägestust ezmäižel tural (84,84%).

Vl 2010 eläjiden lugu om 1 521 420 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om kuz' lidnad, 10 külänvuittušt žilod da 2119 küläd (vl
2015). Toižed sured lidnad (enamba 90 tuh. eläjid vl 2015, surembaspäi penembha)
oma Sarapul, Votkinsk da Glazov. Vl 2015 kaik om 11 eländpunktad enamba mi 10
tuh. eläjidenke.

Rahvahad (enamba 0,4% vl 2010): venälaižed (60,0%), udmurtalaižed (27,0%),
totarlaižed (6,5%), ukrainalaižed (0,6%), marilaižed (0,5%); toižed — 1,8%,
rahvahuden ozutandata — 3,6%.



https://vep.wikipedia.org/wiki/Tverin_agj

Tverin agj om olmas vl 1935 vilukun 29. päivälpäi. Vhesai 1992 semendkun 16.
päivhäsai sidä nimitihe Kalininan agj:aks.

Tverin agjan Päkäskuz om vahvištadud vl 1996 kül'mkun 5. päiväl agjan
Käskusenandajan Suiman ezitajil da om väges äiluguižiden vajehtusidenke.

Tverin agj sijadase Päivnouzmaižen Evropan tazangišton keskpalan päivlaskmas. Se
vedase pohjoižespäi suvhesai 260 km matkad da päivlaskmaspäi päivnouzmhasai 450
km matkad. Agjan röunaspäi Moskvan ümbärtehesai — 90 km.

Agjal om röunoid Moskvan da Smolenskan agjoidenke suves, Pskovan agjanke
päivlaskmas, Uz'lidnan agjanke lodehes, Vologdan agjanke pohjoižes da
Jaroslavlin agjanke päivnouzmas. Tverin agj om mererandatoi.

Pind om 84 201 km², sidä kesken mec otab 54%. Kaikiš znamasižembad järved oma
Seliger-järv da Brosno-järv. Koumen suren jogen niškad sijadase Valdai-kukhil:
Volg-, Päivlaskmaine Dvin- da Dnepr-joged.

Reljef om tazo päivnouzmas. Valdai-ülüz otab agjan päivlaskmašt pol't. Agjan
kaikiš korktemb čokkoim om Valdain pä (347 m). Kunj-jogen kendäk om kaikiš
madalamb (61 m) Uz'lidnan agjan röunanno agjan pohjoižes.

Klimat om ven kontinentaline, kontinentaližuz ližadab suvipäivlaskmaspäi
pohjoižpäivnouzmha. Heinkun keskmäine lämuz om +17...+19°C, vilukun kesklämuz om
-6...-10°C. Paneb sadegid 650 mm vodes.

Londuseližed varad oma bur hil', turbaz, sauvondmaterialad (mouckivi, letked,
saved), mec, reskvezi.

Agjan pämez' nimitase gubernatoraks. Andrei Vladimirovič Ševelöv radab
gubernatoran vs 2011 heinkun 7. päiväspäi, agjan Käskusenandajan Suiman ühtnijad
panihe händast radnikusele Venäman prezidentan taričendan mödhe. Vl 2016
sügüz'kun 18. päiväl kaik rahvaz änestaškandeb gubernatorad videks vodeks,
enamba kaht strokud jäl'geten ei sa. Gubernator om mugažo agjan Ohjastusen
ezimez', hän märičeb sen strukturad da paneb sen ühtnijoid radnikusile.
Ohjastusen ezmäine varaezimez' da viž Ohjastusen muite varaezimest oma hänele
abhu.

Tverin agjan üks'kodine parlament om Käskusenandai Suim. Kaik rahvaz valičeb sen
40 ezitajad videks vodeks. Andrei Nikolajevič Jepišin radab Käskusenandajan
Suiman ezimeheks vs 2005 tal'vkuspäi kahtenden strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 1 353 392
ristitud. Kaikutte koumanz' eläi nelläspäi om lidnalaine.

Agjas om kaks'kümne koume lidnad da 30 lidnanvuittušt žilod. Toižed sured lidnad
(enamba 40 tuh. eläjidenke, surembaspäi penembha) oma Ržev, Višnii Voločok,
Kimri, Toržok da Konakovo. Vl 2015 kaik om 17 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (86,6%), ukrainalaižed (1,1%),
armenijalaižed (0,7%), karjalaižed (0,6%), totarlaižed (0,5%), vaugedvenälaižed
(0,4%), azerbaidžanlaižed (0,4%), čiganalaižed (0,4%), toižed — 2,0%, rahvahuden
ozutandata — 7,3%.

Läz Tverid om kaks' civilišt lendimportad: rahvahidenkeskeine «Migalovo» (KLD,
UUEM) lendahtamiž-ištutandsarganke jüguaviacijan täht 2500 m pitte da
«Zmejovo»-punolendimpöud.



https://vep.wikipedia.org/wiki/Surat

Surat (mugažo anglijan kelel; hindi: सूरत, gudž.: સુરત, vanh. Surjapur —
«Päiväižen lidn») om Indijan kahesanz' surtte lidn-millioner, Gudžarat-štatan
kahtenz' surtte lidn Ahmedabadan jäl'ghe.

Surat om Indijan kul'turan da turizman keskuz, almazoiden leiktamižen da
poliruindan mail'man keskuz, Indijan «šuukan pälidn».

Lidnan aluz om pandud 15. voz'sadan lopul Gopi-brahmanal. Vodele 1512 Surat oli
Indijan päivlaskman znamasižeks rahvahidenkeskeižeks portaks. Portugalijalaižed
sauvoihe lidnusen vl 1540, se seižub nügüd'aigan-ki.

Vozil 1615-1687 Angližen Ost-Indijan kompanijan üks' torguindfaktorijoišpäi
sijazihe Suratas. Vl 1668 kompanii pani torguindfaktorijan alusen Bombeihe, sid'
Suratan ižanduz mäni lanktushe.

Surat sijadase štatan suves, sen keskuz seižub 22 kilometras Arabijan meren
randištospäi. Randanpird om 35 km.

Lidnan keskuz levigandeb alangištos 13 metrad korktusel, sijadase Tapti-jogen
hural randal.

Klimat om tropine savannan, mussonine räk. Om kaks' sezonad: vihmoiden da
kuivaig. Räkämbaižed oma sulaku, semendku da kezaku, niiden keskmäine lämuz om
+30...+31°C. Tal'vkun da vilukun kesklämuz om +23°C. Paneb sadegid 1200 mm
vodes. Kezaku-sügüz'ku oma vihmasižed (200-450 mm kus), sen tagut lujad
sur'veded oleldas. Kuiv pord om jättud aig (43 mm kaikes pordos).

Suratan kogosüdäiprodukt om 40 bln US$ fiskaližel vodel 2011-2012 (kahesanz'
sija Indijan lidnoiden keskes), vl 2010 se oli 14 bln US$.

Mail'man elektrotehnologižiden IBM- da Wipro-kompanijoiden palakundad sijadase
lidnas (faktižešti vai virtualižešti).

Tatanmaine civiline ühtennimine lendimport (STV) sijadase 11 kilometras
suvipäivlaskmha lidnan keskusespäi. Sišpäi tehtas reisid Delihe, mugažo
čarterreisid Indijan lähižihe štatoihe.



https://vep.wikipedia.org/wiki/Saratov

Saratov om lidn da lidnümbrik Venälaižes Federacijas, avtote- da raudtesol'm. Se
om Saratovan agjan administrativine keskuz da kaikiš suremb lidn.

Ristitud elihe lidnan territorijan sijas 4 voz'tuhad tagaz völ. Saratov-lidnan
aluz om pandud koume kerdad. Ezmäi vl 1590 Volgan randoil kuti lidnuz kaičemha
Venäman suviröunoid, Samaran lidnusen (vspäi 1586) i Caricinan (vspäi 1589)
keskes matkan pol'ten sijha. Sikš ku voziden 1613-1614 tal'vel lidn paloi, ka vl
1617 lidnad panihe möst, jogen hural randal. Vl 1674 sirtihe lidnan keskust
oiktale, korktembale randale Aleksei I Vaikneižen käskön mödhe.

Vll 1708-1718 da 1728-1739 Saratov mülüi Kazanin gubernijha, vll 1718-1728 da
1739-1780 — Astrahanin gubernijha. Vozil 1796-1928 lidn oli Saratovan gubernijan
administrativižeks keskuseks. Vspäi 1936 (5. tal'vku) lidn om Saratovan agjan
keskuz.

Lidn sijadase Volg-jogen da sen Volgogradan vezivaradimen oiktal randal, keskuz
om 50 m korktusel valdmeren pindal päl. Matkad Moskvhasai om 858 km lodeheze.
Lähembaižed sured lidnad oma Engel's 8 km suvipäivnouzmha, Balakovo 176 km
pohjoižpäivnouzmha, Kamišin (Volgogradan agj) 169 km suvhe da Penz 196 km
lodeheze.

Saratovan territorii om kukhikaz. Volgaveren ülüden koume madalad mäged oma
lidnas, ned seištas pertištota. Kaks' kivivoin da londuseližen gazan
löudmižsijad om lidnan territorijan al. Mahuz om mustma.

20. voz'sadan augotišes Saratov oli järedambaks mi Kazan', Alauz'lidn, Samar,
ümbri 200 tuhas elihe lidnas. Kaikiš suremb ristitišt oli vl 1987 — 918 tuh.
eläjid. Zavottes 1980-ziš vozišpäi Volgaveren saksalaižiden enambuz sirdi
Saksanmaha. Vn 2010 rahvahanlugemižen mödhe eläjiden lugu oli 837 900 ristitud.

Avtoümbärte da kaks' avtotesildad Volgas päliči oma läz lidnad. Raudte tuli
Saratovha vl 1871 Tambovaspäi. Volgaveren raudten ohjanduz sijadase lidnas.
Jügujogiport om lidnas.

Avtobusad, trolleibusad, tramvaid, taksid da jogilaivad (kezal) oma kundaližeks
transportaks lidnas. 21 platform elektrojonusiden täht om Saratovas.
Rahvahidenkeskeine civiline Saratov-Keskuzline-lendimport (RTW / СРО, ven.
Саратов-Центральный) sijadase 1 km pohjoižhe lidnan keskusespäi. Sišpäi tehtas
reisid Venämadme, om sezonine reis Praghasai. Om sodalendimportoid-ki. Vspäi
2012 uz' lendimport om sauvomas 22 km pohjoižpäivnouzmha lidnan keskusespäi, läz
Saburovk-küläd.



https://vep.wikipedia.org/wiki/Samaran_agj

Samaran agj om olmas vl 1928 semendkun 14. päivälpäi. Vozil 1929-1935 sidä
nimitihe Keskvolgan rand:aks, vozil 1935-1936 — Keskvolgan agj:aks, vozil
1936-1992 — Kuibiševan agj:aks.

Samaran agjan Päkäskuz om vahvištadud vl 2006 tal'vkun 5. päiväl Gubernijan
Duman ezitajil, om allekirjutadud gubernatoral sil-žo vodel tal'vkun 18. päiväl
da om väges möhembaižiden vajehtusidenke. Se vajehti enččen Päkäskusen, kudamb
oli vahvištadud vl 1998 sügüz'kun 22. päiväl Gubernijan Duman ühtnijoil da oli
allekirjutadud sil-žo vodel redukun 13. päiväl.

Agjal om röunoid Orenburgan agjanke suvipäivnouzmas, Kazahstananke (sen
Päivlaskmaiž-Kazahstanan agjanke) suves üks'jäižel čokkoimel, Saratovan da
Ul'janovskan agjoidenke päivlaskmas, Tatarstanan Tazovaldkundanke pohjoižes.
Samaran agj om mererandatoi.

Pind om 53 565 km², sidä kesken mec otab 7 601 km² (13% territorijad). Samaran
agj levigandeb Volgan keskjoksmusen randpolil. Kaikiš surembad ratud vezištod
oma Kuibiševan da Saratovan vezivaradimed.

Londuseližed varad oma kivivoi, londuseline gaz, palab šoidkivi,
sauvondmaterialad (letked, mouckivi, dolomit, saved), reskvezi, gidroenergii.

Agjan pämez' nimitase gubernatoraks. Nikolai Merkuškin radab gubernatoran vs
2012 semendkun 12. päiväspäi. Hänen valdatusiden strok om viž vot. Gubernator
märičeb Ohjastusen strukturad da paneb sen ühtnijoid radnikusile. Ezmäine
varagubernator radab Ohjastusen ezimeheks, Aleksandr Nefödov om pandud
Ohjastusen ezimehen radnikusele vl 2012 kezakun 19. päiväl ühtmel'žen
sättutandan jäl'ghe Gubernijan Dumas. Mugažo viž muite varagubernatorad da ühesa
Ohjastusen varaezimest oma gubernatorale abhu.

Samaran agjan üks'kodine parlament om Gubernijan Dum. Kaik rahvaz valičeb sen 50
ezitajad videks vodeks. Viktor Sazonov radab Gubernijan Duman ezimeheks vs 2011
tal'vkun 11. päiväspäi.

Järgvaličendad Gubernijan Dumha oliba vl 2011 tal'vkun 4. päiväl. Gubernatorad
valitihe vl 2014 sügüz'kun 14. päiväl, nügüdläine gubernator sai vägestust
ezmäižes turas (91,35%) da radab kahtenden strokun.

Vl 2010 kaiken Venäman rahvahanlugemižen mödhe eläjiden lugu oli 3 215 532
ristitud. Kaikutte kahesanz' ristit kümnespäi om lidnalaine.

Agjas om üks'toštkümne lidnad da 14 lidnanvuittušt žilod. Toižed sured lidnad
(enamba 100 tuh. eläjid, surembaspäi penembha) oma Tol'jatti, Sizran' da
Novokuibiševsk. Vl 2015 kaik om 17 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (82,3%), totarlaižed (3,9%),
čuvašalaižed (2,6%), mordvinalaižed (2,0%), ukrainalaižed (1,3%), armenijalaižed
(0,7%), kazahlaižed (0,5%), azerbaidžanlaižed (0,4%), uzbekalaižed (0,4%),
toižed — 2,0%, rahvahuden ozutandata — 3,9%.



https://vep.wikipedia.org/wiki/Reboi

Reboi vai Rusked reboi vai Järgeline reboi (latinan kelel: Vulpes vulpes,
venäkelel: Лисица обыкновенная) om Koiranvuiččiden sugukundan (Canidae) lihansöi
(Carnivora) imetaiživat, levitadud da kaikiš suremb erik Reboiden sugus. Hibjan
piduz om 60—90 sm, händan piduz om 40—60 sm, veduz om 6—10 kg.

Järgeline reboi om lujas levitadud: Evropan kaikel territorijal, Pohjoižes
Afrikas (Egiptas, Alžiras, Marokos, pohjoižes Tunisas), Azijan surembas palas
(Indijan pohjoižehesai, Kitain suvehesai i Indokitaihesai), Pohjoižamerikas
arktižes zonaspäi Meksikan lahten pohjoižele randalesai. Reboi oli
akklimatiziruidud Avstralijas da leviganzi kaiked kontinentadme, päiči pohjoižiš
rajoniš subekvatorialižen klimatanke. Ende biologad oma lugenuded, miše Amerikas
eläb reboiden erine erik, no jäl'gmäižil aigoil se lugedas jo rusttan reboin
alaerikoks.

Kut händikaz-ki, reboi om monogamine živat, toižin sanoin, poigiše se vaiše
ühten kerdan vodes. "Gon" om tal'ven lopus. Noren jäl'gpol'ven kazvatusen täht
hö kaidas süväd urud vai "ottas velgha" verhad urud toižil živatoilpäi. Kohtuz
om 44 - 58 päiväd, reboil om 4 - 6 poigašt, hö imedas mamanmaidod 1...1,5 kun
igähäsai da kazdas toižeks vodeks. Necil toižel vodel hö opendase tehta kaik, mi
pidab teta reboile — ozutesikš, mecata.

Reboid tobjimalaz mecatas hämäral aigal da öidme. Pened nühtajad (rouhijad) oma
reboin sömižen aluseks. Järedambad imetaiživatad, ozutesikš jänišad, mändas
sömhä harvamb, hot' erašti reboi navedib tabata niid, jänišanpoigaižid
eriližešti. Sured reboid voidas sorta kosulinpoigaižid. Lindud ei otkoi äjan
sijad reboin sömižes, no lihansöi kaiken tacib hüppijan madme lindud, muniden
panegen vai suugitomid lindunpoigid.

Letetazangištoil da pol'letetazangištoil reboid paksus püdeltas amfibijoid.
Kanadas da Pohjoižpäivnouzmapol'žes Evropas reboid, kudambad elädas pidust'
surid jogid, södas lohid, kudambad koldas kudondaigan jäl'ghe. Kezal reboid
södas äjan bumbakoid da gavedid. Kazmussöm — fruktad da marjad — mülüdas
reboiden sömižhe ani kaiktä, no ned eile päsömäks necen erikon täht.



https://vep.wikipedia.org/wiki/Petr_I_Sur%27

Petr Sur', Petr Ezmäine vai Pötr Aleksejevič Romanov (venäkelel: Пётр I Великий;
30. semendku (9. kezaku) 1672, Moskv — 28. viluku (8. uhoku) 1725, Piter) oli
jäl'gmäine Kaiken Venän kunigaz Romanovan dinastijaspäi (1682 vodespäi) da
ezmäine kaikvenälaine imperator (vodespäi 1721).

Petr pandihe kunigahaks vodel 1682, konz hänele oli kümne vot, ühtes hänen
Ivanan veikonke. Petran da Ivanan regent oli heiden čikoi Sof'ja Aleksejevna.
Petr zavodi ohjastada ičenaižešti vodespäi 1689 politižen kukerdusen jäl'ghe.
Hän ozuteli völ noressai mel'hetartust tedoihe da röunantagaižhe elonladuhu,
elonveroho. Petr oli ezmäižen venälaižen kunigahan, ken tegi pit'kaigaižen
matkan Päivnouzmpol'žen Evropan valdkundoihe (vozil 1697-1698). Pördutesen
jäl'ghe, vodel 1698, hän augoti venälaižen valdkundan da kundaližen elon
masštabižid reformid. Mugažo Pohjoižvoinan (1700-1721) jäl'ghe Venälaine imperii
sai maid Baltijan meren randoil. Semendkun 16 päiväl vodel 1703 Julianan
kalendarin mödhe Petr pani Piterin lidnan alusen, a vodespäi 1712 se oli jo
nimitadud kaiken Venäman udeks pälidnaks.



https://vep.wikipedia.org/wiki/Orenburgan_agj

Orenburgan agj (ven.: Оренбургская область) om Venälaižen Federacijan subjekt
(agj).

Orenburgan agjan Päkäskuz om vahvištadud vl 2000 redukun 25. päiväl
Käskusenandajan Suiman ezitajil, tuli väghe sil-žo vodel kül'mkun 20. päiväl da
om väges nügüd' äiluguižiden vajehtusidenke. Se vajehti enččen Päkäskusen,
kudamb oli vahvištadud vl 1994 redukun 19. päiväl.

Agjal om röunoid Kazahstananke päivnouzmas da suves (sen Kostanain, Aktoben da
Päivlaskmaiž-Kazahstanan agjoidenke), Samaran agjanke päivlaskmas, Tatarstanan
Tazovaldkundanke lodehes, Baškortostanan Tazovaldkundanke da Čeläbinskan agjanke
pohjoižes. Ühthine röunoiden piduz om 3700 km. Orenburgan agj om mererandatoi.

Pind om 123 702 km². Künttud ma otab territorijan pol't, mec otab 5%. Znamasine
jogi om Ural sen Sakmar- da Ilek-ližajogidenke, mugažo Samar- da Sur'
Kinel'-joged (mülüdas Volgan basseinha). Kaikiš suremb järv om Šalkar-Ega-Kar
(96 km² pindal, 96 km randanpirdanke, 1 m süvütte) Kazahstananke päivnouzmaižel
röunal. Kaikiš suremb ratud vezišt om Iriklinan vezivaradim (260 km² pindal).

Reljef om Suviuralan madalad mäged. Kaikiš korktemb čokkoim om Nakas-mägi (667,6
m).

Londuseližed varad oma londuseline gaz, kivivoi, palab šoidkivi, bur hil',
raudkivend, vas'k, nikel', kuld, sauvondmaterialad (mouckivi, dolomit,
sauvondkivi, sauvondgips, saved, letked, gravii), fosforitad, kaliisol, mel,
azbest, pol'kalližarvoižed kived, keitandsol, reskvezi, gidroenergii.

Orenburgan agjas om 9 lidnümbrikod (sidä kesken sauptud Komarovskii-žilo) da 35
municipališt rajonad. Rajoniš kaik om 4 lidnkundad da 566 küläkundad. Küläkundad
ühtetas 1707 küläd.

Agjan pämez' nimitase gubernatoraks. Jurii Berg radab gubernatoran vs 2010
kezakun 15. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile. Üks' ezmäine
varagubernator da nell' muite varagubernatorad oma hänele abhu, kaik hö oma
Ohjastusen ezimehen varapämehed mugažo.

Orenburgan agjan parlament om Käskusenandai Suim. Kaik rahvaz valičeb sen 47
ezitajad videks vodeks. Kümne komitetad ratas kaikenaigašti. Vaiše parlamentale
sab vahvištada käskusid agjan territorijal, gubernator allekirjutab vai pördab
toštkaclendha süd sel'gitaden. Sergei Gračov radab Käskusenandajan Suiman
ezimeheks vs 2011 keväz'kun 24. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (80,28% änid) da radab kahtenden strokun.
Järgvaličendad Käskusenandajha Suimha oliba vl 2011 keväz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 2 033 072
ristitud. Kaikutte kudenz' ristit kümnespäi om lidnalaine.

Agjas om kaks'toštkümne lidnad. Ei ole lidnanvuiččid žiloid. Toižed sured lidnad
(enamba 80 tuh. ristitud vl 2015, surembaspäi penembha): Orsk, Novotroick da
Buzuluk. Vl 2015 kaik om 16 eländpunktad enamba mi 10 tuh. eläjidenke.

Rahvahad (enamba 0,5% vl 2010): venälaižed (74,7%), totarlaižed (7,5%),
kazahlaižed (5,9%), ukrainalaižed (2,4%), baškiralaižed (2,3%), mordvinalaižed
(1,9%), čuvašalaižed (0,6%), saksalaižed (0,6%), armenijalaižed (0,5%), toižed —
3,1%, rahvahuden ozutandata — 1,5%.



https://vep.wikipedia.org/wiki/Niger_(jogi)

Niger-jogi (jorub.: Niger, Ọya, fr.: (le) fleuve Niger [(lə) flœv niʒɛʁ], angl.:
Niger River [ˈnaɪdʒər ˈrɪvə]) om jogi Päivlaskmaižes Afrikas.

Jogen piduz om 4 180 km, se om koumanz' pitte Afrikas Nilan i Kongon jäl'ghe.
Basseinan pind om 2 117 700 nellikkilometrad. Veden keskmäine mülü om 8 630 m³/s
läz jogensud. Veden vozne mülü om 378 km³. Jogi tob 67 mln tonnoid nimad vodes,
se om tarbhaine maižandusen täht.

Sijaližid nimitusid kätas muite «(sur') jogi»: augotase kuti Džoliba, sid' Meio,
Eghirreu, Izo, Kvorra (Kuarra, Kovara), Baki-n-ruu.

Niger jokseb subekvatorialižedme vönedme, veden rajadused purutushe da letemaha
oma znamasižed. Joginišk sijadase Gvinejan mägišton pautkil, 745 m valdmeren
pindan päl, 240 km Atlantižes valdmerespäi. Niger om kos'kekaz jogi kaidanke
alangištonke sen ülä- da alajoksmuses, avar da ven keskjoksmuses. Jogi sädab
sokahad südäidel'tad keskjoksmusen zavodindas Malin keskuses, sen hijamad
ühtenzoittas läz Timbuktu-lidnad. Niger lankteb Atlantižen valdmeren Gvinejan
lahthe säden avarod del'tad 24 tuh. km² pindanke. Kaikiš suremb om
Kaidži-vezivaradim järedanke GES:anke (15 km³, 760 MVt, vspäi 1968) Nigerijan
päivlaskmas.

Niger-jogi jokseb läbi vides valdkundas (mödvedhe): Gvinei (joginišk
suvipäivnouzmas), Mali, Niger, Benin (valdkundröunaks), Nigerii (del't).

Nigeran znamasižed ližajoged (mödvedhe): Sokoto, Kadun, Benue (hurad, kaik oma
Nigerijas); Milo, Bani, Mekru (oiktad).

Sured lidnad Nigeran randoil (mödvedhe): Bamako (Malin pälidn), Niamei (Nigeran
pälidn), Onič (Nigerii).



https://vep.wikipedia.org/wiki/Moskvan_agj

Agjan Dum sijadase toižes federacijan subjektas — Moskvas. Agjan Ohjastusen
pert' sijadase Krasnogorskas.

Moskvan agjan Päkäskuz om vahvištadud vl 1996 tal'vkun 4. päiväl Agjan Duman
ezitajil, sil-žo vodel tal'vkun 11. päiväl gubernatoral da om väges nügüd'
äiluguižiden vajehtusidenke.

Agj röunatab 8 regionanke: Vladimiran agjanke pohjoižpäivnouzmas da päivnouzmas,
Räzanin agjanke suvipäivnouzmas, Tulan agjanke suves, Kalugan agjanke
suvipäivlaskmas, Smolenskan agjanke päivlaskmas, Tverin agjanke lodehes da
pohjoižes, Jaroslavlin agjanke pohjoižes, Moskvanke keskuses. Moskvan agj om
mererandatoi.

Pind om 44 379 km². Mec otab läz 40% territorijad. Kaik joged mülüdas Volgan
basseinha. Znamasižed joged oma Kläz'm, Ruz, Moskv da Okanjogi.

Kukhikahad ülüded oma agjan päivlaskmas, alangištod ottas agjan päivnouzmpol't.
Kaikiš korktemb čokkoim om Zamri-mägi Možaiskan rajonas agjan suvipäivlaskmas
(310 m).

Londuseližed varad oma turbaz, fosforitad, sauvondmaterialad (mouckivi, savi,
lete, granit).

Agjan pämez' om gubernator, hän-žo om agjan ohjastusen ezimez'. Kaik rahvaz
valičeb händast videks vodeks. Andrei Vorob'jov radab gubernatoran vs 2012
kül'mkun 8. päiväspäi. Gubernator märičeb Ohjastusen strukturad da paneb sen
ühtnijoid radnikusile. Kaks' varagubernatorad, üks' ezmäine Ohjastusen
varaezimez', kahesa Ohjastusen muite varaezimest, mugažo Gubernatoran
Administracii oma hänele abhu.

Käskusenandai tobmuz om Agjan Dum. Kaik rahvaz valičeb sen 50 ezitajad videks
vodeks. Igor' Brincalov radab sen ezimeheks vs 2011 tal'vkun 15. päiväspäi.

Vl 2010 kaiken Venäman rahvahanlugemižen mödhe eläjiden lugu oli 7 095 120
ristitud, sidä kesken 16 vepsläšt. Kaikutte kahesanz' ristit kümnespäi om
lidnalaine. Moskvan ezilidnaine zon levigandeb 50-70 km matkoil ümbärtespäi
agjan territorijas.

Agjas om seičemekümne nell' lidnad da 72 lidnanvuittušt žilod. Niišpäi kaikiš
järedambad oma (enamba 150 tuh. ristituid, surembaspäi penembha): Balaših,
Podol'sk, Korolöv, Himki, Lüberci, Mitišči, Elektrostal'.

Rahvahad (enamba 0,5% vl 2010): venälaižed (87,4%), ukrainalaižed (1,7%),
armenijalaižed (0,9%), totarlaižed (0,8%), vaugedvenälaižed (0,5%), toižed —
2,8%, rahvahuden ozutandata — 5,9%.



https://vep.wikipedia.org/wiki/Montevideo

Montevideo (mugažo ispanijan kelel, virktas: [monteβiˈðe.o], kändase: «mägen
nägen», täuz' nimi: San Felipe y Santiago de Montevideo) om Urugvain pälidn da
kaikiš suremb lidn. Se om ühtennimižen agjan administrativižeks keskuseks, agj
om Montevideo-lidn praktižešti.

Lidn om valdkundan ižandusen, kul'turan da politikan keskuz, opendusen
aluzkundoiden keskuzsija.

Eländpunktan aluz om pandud vl 1724 ispanijalaižil tulendanno La Plat-lahthe
heitmaha tavaroiden kontrabandad lähižes Kolonija-del'-Sakramento-lidnusespäi
Buenos Airesha. Montevideo oli Päivnouzmaine Rand-agjan keskuseks (Ispanijan
pala). Vodele 1800 lidnuden ristitišt oli 10 tuh. eläjid. Vozil 1809-1839
Fortaleza General Artigas-lidnuz om saudud Serro-kukhan päs, kudamban mödhe
nimitihe-ki lidnad. Vl 1816 oli anastadud portugalijalaižil i vozil 1822-1828
mülüi Brazilijan imperijha.

Lidn sijadase valdkundan suves, Atlantižen valdmeren randal. Reljef om kukhikaz.
Keskuz sijadase 43 m korktusel. Serro-kukkaz om kaikiš korktemb londuseline
čokkoim, 136 m. Znamasine Santa-Lusii-jogi om lidnan päivlaskmas.

Klimat om subtropine neps. Voden keskmäine lämuz om +16,7 C°. Paneb sadegid 1101
mm vodes, tazomäras vodes ümbri (83-108 mm kuidme).

Montevideo jagase 8 municipalitetha (isp. municipio) decentralizuimha lidnad
vspäi 2010, niid znamoitas kelen suril kirjamil. Municipaližed ühtnikad
alajagasoiš 62 nimitadud ümbrikho (isp. barrio).

Rahvahidenkeskeine civiline Karrasko-lendimport (MVD) sijadase 19 km
pohjoižpäivnouzmha lidnan keskusespäi. Sišpäi tehtas reisid Suviamerikan maihe,
Buenos Aires-lidnha enamba kaiked, mugažo Madridha da Majamihe.



https://vep.wikipedia.org/wiki/Madagaskar

Madagaskaran Tazovaldkund (malagasikš: Repoblikan'i Madagasikara, francijaks:
République de Madagascar), om sar'hihe valdkund läz Afrikan päivnouzmašt
randištod, Indižes valdmeres. Pälidn da kaikiš suremb lidn om Antananarivu.

Madagaskar sijadase Madagaskar-sarel (4nz' surtte mail'mas), nece sar' om 1600
km pitte da 600 km levette. Sen ühtes läz om severz' penid sarid.

Madagaskaraspäi päivlaskmha Mozambik sijadase Mozambikan sal'men kal't (419 km).
Komoran Sared oma lodeheze Madagaskaraspäi, a Mavrikii da francine Reün'jon —
pohjoižpäivnouzmpoles sišpäi. Madagaskaran randad lainištab Indine valdmeri.
Merirandan piduz om 4828 km.

Valdkundan kaikiš korktemb čokkoim om sambnu Marumukutru-vulkan
Caratanan-mägimassivas saren pohjoižpoles, 2876 m valdmeren pindan päl.
Päivnouzmaižed joged oma lühüdambad mi päivlaskmaižed, no niil om
gidroenergetine potencial. Om koume sured järved: Alautr (900 km²), Kinkuni (100
km²) da Ihutri (96-112 km²).

Klimat om räk tropine randištol, man keskuses ven klimat om. Paneb sadegid 320
millimetraspäi man suvipäivlaskmas 3500 millimetrhasai päivnouzmrandpolel, man
keskuses Andžafi-mägiplatol (kus pälidn om) — 1400 mm vodes.

Londuseližed pävarad oma hromkivendod, boksitad, kivihil', vas'k, kuld da
grafit; erased toižed varad oma kivivoi, kala, tropižed mecad (kattas man 26%
territorijad) da gidroenergii.

Ohjandusen form om unitarine konstitucine prezidentiž-parlamentine tazovaldkund
äjiden partijoidenke.

Madagaskaran parlament om kaks'kodine. Üläkodi om Senat
(Antenimieran-Doholona/Sénat) 33 ühtnijanke (22 — valitud kaikel rahvahal, 11 —
pandas prezidental). Alakodi om Nacionaline Nevondkund
(Antenimieram-Pirenena/Assemblée Nationale), kogoneb 160 deputatad-ühtnijad
(heid rahvaz valičeb 4 vodeks). Vl 2013 tal'vkun 20. päiväl ühthižed prezidentan
da parlamentan järgvaličendad oliba.

Madagaskaran Tazovaldkund alajagase 22 regionha (provincijha) (malagas.
faritra), kudambad alajagase departamentoihe (niid om 119) (malagas.
departemanta), a ned — kommunihe (malagas. kaominina) (niid om 1579). Kommunad
edemba alajagase 17,485 fokontany:he. Regionad ühtenzoittas 6 avtonomižhe agjaha
(provincijha) (malagas. faritany mizakatena).

Madagaskaran toižed sured lidnad (enamba 100 tuh. ristitud vl 2012, surembaspäi
penembha): Tuamasin, Ancirabe, Fianarancua, Mahadzang, Tuliar.

Madagaskaran päeksport om tekstil'tegesed, kofe, eriližmagutesed (vanil' — 1nz'
sija mail'mas); toine eksport — hrom, nikel', kivivoin ümbriradmižen produktad,
sahar, kala, putegesed.



https://vep.wikipedia.org/wiki/Lipeckan_agj

Lipeckan agjan Päkäskuz om vahvištadud vl 2003 keväz'kun 27. päiväl Agjan
Nevondkundan deputatoil, om allekirjutadud gubernatoral sil-žo vodel sulakun 9.
päiväl da om väges möhembaižiden vajehtusidenke. Se vajehti enččen Päkäskusen,
kudamb oli vahvištadud vl 1994 tal'vkun 1. päiväl.

Agj röunatab Tambovan agjanke päivnouzmas, Voronežan agjanke suves, Kurskan
agjanke suvipäivlaskmas, Orelan agjanke päivlaskmas, Tulan da Räzanin agjoidenke
pohjoižes. Lipeckan agj om mererandatoi.

Pind om 24 047 km². Agj mülüb mecan da stepin zonha. Mustma otab territorijan
viž kudendest.

Agjan päivnouzmpol' om alangoikaz. Kukhikaz tazangišt levigandeb päivlaskmpoles,
se venub 262 metrhasai valdmeren pindan päl korktusil. Znamasižed joged oma Don
da sen ližajoged (Voronež, Hered Sosn).

Klimat om ven kontinentaline. Heinkun keskmäine lämuz om +20...+22°C, vilukun
kesklämuz om -8...-11°C. Paneb sadegid 500-575 mm vodes.

Londuseližed varad oma turbaz, raudkivend, sauvondmaterialad (mouckivi, saved,
letked, dolomit), mustma.

Agjan pämez' nimitase administracijan pämeheks. Oleg Korolöv radab
administracijan pämehen vs 1998 sulakun 12. päiväspäi. Hänen valdatusiden strok
om viž vot. Administracijan pämez' märičeb Administracijan strukturad da paneb
sen ühtnijoid radnikusile. Üks' ezmäine administracijan varapämez' da kahesa
administracijan muite varapämest oma hänele abhu.

Käskusenandai tobmuz om Lipeckan agjan Deputatoiden Nevondkund 56 ezitajanke.
Kaik rahvaz valičeb heid videks vodeks. Pavel Putilin radab Agjan Deputatoiden
Nevondkundan ezimeheks vs 2005 tal'vkuspäi koumanden strokun.

Agjan administracijan pämehen järgvaličendad oliba vl 2014 sügüz'kun 14. päiväl,
nügüdläine administracijan pämez' sai vägestust ezmäižes turas (80,31%) da radab
videnden strokun jäl'geten. Järgvaličendad Deputatoiden Nevondkundha oliba vl
2011 tal'vkun 4. päiväl.

Vl 2010 kaiken Venäman rahvahanlugemižen mödhe eläjiden lugu oli 1 173 513
ristitud. Lidnalaižiden eläjiden pala om 64,2% (vl 2015).

Agjas om kahesa lidnad, lidnanvuittušt žilod ei ole. Toine sur' lidn (enamba 100
tuh. ristitud) om Jelec. Vl 2015 kaik om 7 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (92,6%), ukrainalaižed (0,8%),
armenijalaižed (0,6%), toižed — 2,1%, rahvahuden ozutandata — 3,9%.



https://vep.wikipedia.org/wiki/Kurskan_agj

Kurskan agj om olmas vl 1934 kezakun 13. päivälpäi. Vl 1937 sügüz'kun 17. päiväl
agjaspäi erigoitihe Orelan agjad. Vl 1954 vilukun 6. päiväl agjaspäi erigoitihe
Belgorodan agjad.

Kurskan agjan Päkäskuz om vahvištadud vl 2001 sügüz'kun 27. päiväl Agjan Duman
ezitajil, om allekirjutadud gubernatoral sil-žo vodel redukun 2. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1995 kül'mkun 2. päiväl.

Agj röunatab Lipeckan agjanke pohjoižpäivnouzmas, Voronežan agjanke päivnouzmas,
Belgorodan agjanke suves, Ukrainanke suvipäivlaskmas da päivlaskmas (sen Sumin
agjanke), Bränskan agjanke lodehes, Orelan agjanke pohjoižes. Kurskan agj om
mererandatoi.

Pind om 29 997 km², sidä kesken mec otab 3...13% territorijoidme, mustma — kaks'
koumandest. Znamasižed joged oma Seim, Psöl, Svap da Tuskar'. Joged mülüdas
Dnepran (tobj pala) da Donan basseinoihe. Järved oma jogiden johtad tobjimalaz,
niiden ühthine pind om läz 200 km². Vezivaradimiden da uitoiden ühthine pind om
242 km².

Reljef om kukhikaz da vanoikaz süviden (80-100 metrhasai) jogialangoidenke.
Kaikiš korktemb čokkoim om nimetoi taho läz Ol'hovatk-küläd (274 m). Kaikiš
madalamb om Seim-jogen tazopind sen alajoksmuses (130 m).

Klimat om ven kontinentaline, kontinentaližuz ližadab päivlaskmaspäi
päivnouzmpolehe. Kezal päivesen keskmäine lämuz om +20°C, tal'vel kesklämuz om
0...-5°C. Voden keskmäine lämuz om +5,9°C pohjoižes da +7,1°C suvipäivlaskmas.
Paneb sadegid 475-640 mm vodes.

Londuseližed varad oma bur hil', turbaz, raudkivend, titan, cirkonii, harvad
mametallad, sauvondmaterialad (saved, letked, mel, mouckivi, sauvondkivi),
fosforitad da mustma.

Agjan pämez' nimitase gubernatoraks. Aleksandr Mihailov radab gubernatoran vs
2000 kül'mkun 18. päiväspäi. Hänen valdatusiden strok om viž vot. Gubernator om
mugažo agjan Administracijan pämez', hän märičeb sen strukturad da paneb sen
ühtnijoid radnikusile. Üks' ezmäine varagubernator da ühesa muite
varagubernatorad oma hänele abhu.

Kurskan agjan üks'kodine parlament om Agjan Dum. Kaik rahvaz valičeb sen 45
ezitajad videks vodeks. Tat'jana Voronina radab Agjan Duman ezimeheks vs 2013
semendkun 16. päiväspäi.

Järgvaličendad Agjan Dumha oliba vl 2011 keväz'kun 13. päiväl. Gubernatorad
valitihe vl 2014 sügüz'kun 14. päiväl, nügüdläine gubernator sai vägestust
ezmäižes turas (hänen satuz oli 68,81% änid), hän radab nelländen strokun
jäl'geten.

Vl 2010 kaiken Venäman rahvahanlugemižen mödhe eläjiden lugu oli 1 127 081
ristitud. Kaikutte kahtenz' ristit koumespäi om lidnalaine.

Agjas om kümne lidnad da 22 lidnanvuittušt žilod. Toine sur' lidn (läz 100 tuh.
ristitud) om Železnogorsk. Vl 2015 kaik om 7 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (92,0%), ukrainalaižed (1,2%),
armenijalaižed (0,5%), toižed — 1,6%, rahvahuden ozutandata — 4,7%.



https://vep.wikipedia.org/wiki/Kurganan_agj

Kurganan agj (ven.: Курганская область) om Venälaižen Federacijan subjekt (agj).

Kurganan agjan Päkäskuz om vahvištadud vl 1994 tal'vkun 1. päiväl Agjan Duman
ezitajil da om väges äiluguižiden vajehtusidenke.

Agj röunatab Tümenin agjanke pohjoižpäivnouzmas, Kazahstananke suves (sen
Pohjoižkazahstanan da Kostanain agjoidenke), Čeläbinskan agjanke päivlaskmas,
Sverdlovskan agjanke lodehes. Kurganan agj om mererandatoi.

Pind om 71 488 km², sidä kesken mec otab territorijan nelländest (18 250 km² vl
2013), koivikod da pedajikod oma enambuses. Znamasine jogi om Tobol sen
järedoiden huriden ližajogidenke (Iset', Miass da Ui). Kaik joged mülüdas
Jävaldmeren basseinha. Znamasine järv om solakaz Kondjanjärv (61,3 km²). Kaik om
läz koumed tuhad järvid, 88% niišpäi oma reskvedenke.

Londuseližed varad oma turbaz, metallad (raudkivend, titan, cirkonii, vol'fram,
molibden, uran), sauvondmaterialad (sauvondkivi, saved, letked), reskvezi.

Agjan pämez' nimitase gubernatoraks. Aleksei Gennad'jevič Kokorin radab
gubernatoran vs 2014 uhokun 14. päiväspäi. Hänen valdatusiden strok om viž vot.
Gubernator om mugažo agjan Ohjastusen pämez', hän märičeb sen strukturad da
paneb sen ühtnijoid radnikusile. Üks' ezmäine varagubernator, nell' muite
varagubernatorad da Gubernatoran Administracii oma hänele abhu.

Kurganan agjan üks'kodine parlament om Agjan Dum. Kaik rahvaz valičeb sen 34
ezitajad videks vodeks. Dmitrii Frolov radab Agjan Duman ezimeheks vs 2015
sügüz'kun 29. päiväspäi.

Järgvaličendad Agjan Dumha oliba vl 2015 sügüz'kun 13. päiväl. Gubernatorad
valitihe vl 2014 sügüz'kun 14. päiväl, nügüdläine gubernator sai vägestust
ezmäižel tural 84,87% änid satusenke.

Vl 2010 kaiken Venäman rahvahanlugemižen mödhe eläjiden lugu oli 910 807
ristitud. Kaikutte kudenz' eläi kümnespäi om lidnalaine.

Agjas om ühesa lidnad da 6 lidnanvuittušt žilod. Toine sur' lidn (enamba 50 tuh.
ristitud vl 2015) om Šadrinsk. Vl 2015 kaik om 8 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (90,4%), totarlaižed (1,9%),
baškiralaižed (1,4%), kazahlaižed (1,3%), ukrainalaižed (0,8%), toižed — 2,0%,
rahvahuden ozutandata — 2,2%.



https://vep.wikipedia.org/wiki/Krasnodaran_rand

Krasnodaran rand (ven.: Краснодарский край) om üks' Venälaižen Federacijan
subjektoišpäi.

Krasnodaran rand om olmas vl 1937 sügüz'kun 13. päivälpäi. Vl 1989 Adigei läksi
randaspäi.

Krasnodaran randan Päkäskuz om vahvištadud vl 1993 kül'mkun 12. päiväl Randan
Käskusenandajan Suiman ezitajil.

Randal oma röunad Stavropolin randanke päivnouzmas, Karačajan da Čerkesijan
Tazovaldkundanke suvipäivnouzmas, Gruzijanke (sen rahvahidenkeskeižikš
tundmatoman Abhazijanke) suves, Adigejan Tazovaldkundanke keskuses (anklav) da
Rostovan agjanke pohjoižes. Om meriröunoid Ukrainanke päivlaskmas da lodehes,
sidä kesken Krimanke (de fakto Venäma sädab kontrolid). Atlantižen valdmeren
Keskmeren Mustmeri lainištab suvipäivlaskmašt randpol't, Azovmeri — lodehližid
randoid.

Pind om 75 485 km², sidä kesken mec otab nelländest, enamba 18 000 km².
Znamasine jogi om Kuban' sen Lab-, Urup- da Vauged-ližajogidenke. Mugažo om
pit'kid jogid randan pohjoižes, ned lanktas Azovmerhe mugažo: Jei, Čelb, Beisug.
Kaikiš suremb reskvezišt om ratud Krasnodaran vezivaradim.

Reljef om tazo randan keskuses da pohjoižes, mägikaz randan suves
(Kavkaz-mäged). Kaikiš korktemb čokkoim om Cahvoa-mägenpä (3345 m) randan
suvipalas.

Klimat om ven kontinentaline randan tobjas palas, Keskmeren pol'kuiv Mustmeren
randištol Anapaspäi Tuapsehesai, subtropine Tuapsen suvemb. Lujad tulleid
puhudas paksus mererandpolel. Keza om räk, heinkun keskmäine lämuz om
+22...+24°C. Tal'v om pehmed. Vilukun keskmäine lämuz om -3..-5°C tazangištol,
0...+6°C Mustmeren randištol. Paneb sadegid 400-600 mm tazangištol, 3240
millimetrhasai mägil.

Londuseližed varad oma kivivoi, londuseline gaz, raudkivend, vas'k, kuld,
artut', sauvondmaterialad (mouckivi, mramor, sauvondgips, saved, letked,
gravii), keitandsol.

Randan pämez' nimitase muga: «Administracijan pämez' (gubernator)». Veniamin
Kondratjev radab gubernatoran vs 2015 sulakun 22. päiväspäi. Kaik rahvaz änestab
händast videks vodeks. Gubernator märičeb Randan Administracijan strukturad.
Üks' ezmäine varamez' da seičeme muite varamest oma hänele abhu.

Krasnodaran randan parlament om Käskusenandai Suim. Kaik rahvaz valičeb sen 100
ezitajad videks vodeks. Vladimir Beketov radab Käskusenandajan Suiman ezimeheks
vs 1995 tal'vkun 20. päiväspäi.

Vl 2015 sügüz'kun 13. päiväl gubernatorad valitihe, nügüdläine gubernator sai
vägestust ezmäižel tural (83,64% änid). Järgvaličendad Käskusenandajha Suimha
oliba vl 2012 redukun 14. päiväl.

Vl 2010 eläjiden lugu om 5 226 647 ristitud. Vl 2015 lidnalaižiden ristituiden
pala om 54,06%.

Kaikes randas om kaks'kümne kuz' lidnad. Toižed sured lidnad (enamba 100 tuh.
ristitud vl 2015, surembaspäi penembha): Soči, Novorossiisk, Armavir. Kaik om 15
lidnad enamba mi 50 tuh. eläjanke.

Rahvahad (enamba 0,4% vl 2010): venälaižed (86,5%), armenijalaižed (5,4%),
ukrainalaižed (1,6%), totarlaižed (0,5%), grekalaižed (0,4%); toižed — 3,7%,
rahvahuden ozutandata — 1,9%.

Erased toižed igähižed rahvahad: adiglaižed — 0,26% (13834 rist.), čerkesalaižed
— 0,10% (5258 rist.), šapsugalaižed — 0,07% (3839 rist.), abhazijalažed — 0,04%
(2092 rist.).



https://vep.wikipedia.org/wiki/Komin_Tazovaldkund

Komin Tazovaldkund (ven.: Республика Коми, komi: Коми Республика) vai Komi om
üks' Venälaižen Federacijan tazovaldkundoišpäi.

Voz'sadoil 14.-15. meiden erad Komin territorii mülüi komilaižiden nacionaližhe
Sur' Perm'-valdkundha.

Komin Tazovaldkundan Konstitucii om vahvištadud vl 1994 uhokun 17. päiväl
tazovaldkundan Ülembaižen Nevondkundan ezitajil da om väges äiluguižiden
vajehtusidenke.

Tazovaldkundal om röunoid Tümenin agjan Jamalan Nenciden avtonomižen ümbrikonke
pohjoižpäivnouzmas, Hantin da Mansin avtonomižen ümbrikonke päivnouzmas,
Sverdlovskan agjanke suvipäivnouzmas, Permin randanke suves, Kirovan agjanke
suvipäivlaskmas, Arhangel'skan agjanke päivlaskmas, Arhangel'skan agjan Nencan
avtonomižen ümbrikonke pohjoižes. Komi om mererandatoi tazovaldkund.

Pind om 416 774 km². Mecad ottas 297 000 km², sod — 32 000 km². Znamasižed joged
oma Pečor sen ližajogidenke (Cil'm, Ižm, Us) da Vičegd (komi: Ežv) sen
ližajogidenke (Sisol, Vim'). Kaik joged mülüdas Jävaldmeren basseinha, päiči
peniš jogiš suvipäivnouzmas (mülüdas Kamanjogen da Kaspijan meren basseinha).
Kaik om läz 78 tuhad järved 4,5 tuh. km² ühthižen pindanke. Kaikiš suremb järv
om Jamjärv (31,1 km²) tazovaldkundan lodehes.

Reljef om tazo tobjan palan, Timanan kräž vedase keskusespäi lodeheze. Uralan
mägenpäd seištas pidust' päivnouzmašt röunad. Kaikiš korktemb čokkoim om Uralan
Narodnaj-mägenpä (1895 m) Hantin da Mansin avtonomižen ümbrikonke röunal.
Keskmäras kerdan vodes manrehkaidused oleskeldas 4,5 ballhasai vägenke.

Klimat om ven kontinentaline. Heinkun keskmäine lämuz om +15...+17°C suves da
+11°C pohjoižes. Vilukun kesklämuz om -17...-20°C. Paneb sadegid vodes 700
millimetraspäi augotaden.

Londuseližed varad oma kivivoi, londuseline gaz, kivihil', palab šoidkivi,
turbaz, boksitad, titan, kuld, sauvondmaterialad (mouckivi, sauvondgips, letked,
saved), fosforitad, kaliisol, rik, almazad, pol'kalližarvoižed kived,
mägihrustal', keitandsol, mec, reskvezi.

Tazovaldkundan pämehen pordaigaline velgusentäutai om Sergei Gaplikov, radab vs
2015 sügüz'kun 30. päiväspäi. Venäman prezident pani händast radsijha ičeze
käsköl. Tazovaldkundan pämehen valdatusiden strok om viž vot, enamba kaht
strokud jäl'geten ei sa. Hän märičeb Ohjastusen strukturad da paneb sen
ühtnijoid radnikusile, sidä kesken Ohjastusen päministrad da ičeze varapämest —
parlamentan hüvästusen sandan jäl'ghe. Tazovaldkundan pämez' ei ole Ohjastusen
ühtnijaks. Tazovaldkundan varapämez', Tazovaldkundan pämehen da Ohjastusen
Administracii oma hänele abhu.

Komin Tazovaldkundan Valdkundaline Nevondkund om üks'kodižeks parlamentaks 30
ezitajanke. Kaik rahvaz valičeb heid videks vodeks. Nadežda Dorofejeva radab
Komin Tazovaldkundan Valdkundaližen Nevondkundan ezimeheks vs 2015 sügüz'kun 28.
päiväspäi.

Radonoigendai tobmuz om Komin Tazovaldkundan Ohjastuz. Tazovaldkundan
ministrused, agentused, radnikoičendad, komitetad da ohjandused alištudas
Ohjastusele. Vladimir Tukmakov radab Komin Tazovaldkundan Ohjastusen ezimeheks
vs 2014 sügüz'kun 19. päiväspäi. Kaks' Ohjastusen varaezimest oma hänele abhu.

Tazovaldkundan pämest valitihe järgkerdan vl 2014 sügüz'kun 14. päiväl, Väčeslav
Gaizer sai vägestust ezmäižel tural (78,97%) da radoi kahtenden strokun, no om
arestuidud (19.09.2015). Komin pämehen valičendad lindäs vl 2016 sügüz'kun 18.
päiväl. Järgvaličendad Valdkundaližhe Nevondkundha oliba vl 2015 sügüz'kun 13.
päiväl.

Vl 2010 kaiken Venäman rahvahanlugemižen mödhe eläjiden lugu oli 901 189
ristitud, sidä kesken 23 vepsläšt. Kaikutte seičemenz' ristit ühesaspäi om
lidnalaine eläi.

Kaikes tazovaldkundas om kümne lidnad da 29 lidnanvuittušt žilod. Toižed sured
lidnad (enamba 50 tuh. eläjid, surembaspäi penembha) oma Uht da Vorkut. Vl 2015
kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (61,7%), komilaižed (22,5%),
ukrainalaižed (4,0%), totarlaižed (1,2%), vaugedvenälaižed (1,0%), saksalaižed
(0,6%), čuvašalaižed (0,6%), azerbaidžanlaižed (0,6%), toižed — 2,6%, rahvahuden
ozutandata — 5,2%.

Erased toižed igähižed rahvahad: permin komilaižed — 659 rist. (0,07%),
nencalaižed — 503 rist. (0,06%).



https://vep.wikipedia.org/wiki/Kilimand%C5%BEaro

Kilimandžaro (suah. Kilimanjaro) om koumepäine mägi Tanzanijan da Kenijan
röunal. Se om potencialižikš aktivine vulkan. Mägenpäd oma Tanzanijan
territorijas, sen homendezbokas. Afrikan kaikiš korktemb mägi (Kibo-vulkanan
Uhuru-mägenpä — 5891,8 m) mülüb Päivnouzmafrikanižhe mägitazangištho, no se om
seižui üksnäze mägi todeks.

Kilimandžaro seižub Masai-mägitazangištos, sen keskkorktuz — 900 m meren pindan
päl. Eile dokumentiruidud lavan heitandoid Kilimandžaron polhe. Tägälaižiš
legendoiš starinoitas, miše vulkanal oli aktivižuz 150 - 200 vot tagaz. Vl. 2003
tedomehed löuziba: sulatadud lav om 400 metrad Kibo-mägenpän krateran pindalpäi.
Om-ki varuz, miše vulkan longahtaškandeb, sikš ku longoitesed jo oleškeliba. Se
vedab sur't lavan heitandad.

Neniden lumekahiden mägenpäiden ezmäine johtutez oli II voz'sadas meiden erad,
mäged znamoičese Ptolemejan geografižel kartal. Kilimandžaron avaidusen dataks
lugetas 1848 voz', semendkun 11. päivän, avaidust tegi saksalaine Iohannes
Rebman-pastor. Vl. 1889 redukun 5. päivän saksalaine Gans Mejer-matkadai da
avstrijalaine Lüdvig Purtšeller hänen ühtes saiba Kibo-mägenpäd ezmäižen kerdan.
Vl. 1902-1918 mägel oli Vil'gel'm-kaizeran mägenpä-nimi (saks.
Kaizer-Wilhelm-Spitze). Nügüdläine nimi sündui suahili-keles, se ezimeletaden
znamoičeb «mägi, kudamb hoštab».

Röun Kenijanke mäneb pohjoižil da päivnouzmaižil pautkil. Kilimandžaro-mägi
ülenub kesked tazosavannad, ka se om kaikiš korktemb üks'jäine mägi mail'mas.
Mägi otab läz 70 x 50 km pindad, vai 388 500 gektarad, sijadase 340 km suvehe
ekvatoraspäi. Vulkan om läz konusanvuitte, kogoneb koumiš päižiš mägenpäišpäi —
sambnužiš vulkanoišpäi: Šir päivlaskmas (3962 m), Kibo (5891,8 m) keskuses da
Mavenzi (5149 m) päivnouzmas. Vulkan mülüb täuzin Kilimandžaron rahvahaližhe
puištho. Läz 250 penembid konusoid oma neniden koumiden mägenpäiden molembil
pautkil «lodeh/longibok»-värtmudel. Indižen valdmeren radpolehesai om 270 km
matkad, Dodomahasai (Tanzanijan pälidn) — 380 km orhal ehtbokha, Nairobihesai
(Kenijan pälidn) — 200 km matkad lodeheze.



https://vep.wikipedia.org/wiki/Kabardinijan_da_Balkarijan_Tazovaldkund

Kabardinijan da Balkarijan Tazovaldkund (ven.: Кабардино-Балкарская Республика,
kab. da čerk.: Къэбэрдей-Балъкъэр Республикэ, kar. da balk.: Къабарты-Малкъар
Республика) om Venälaižen Federacijan subjekt, üks' sen tazovaldkundoišpäi.

Valdkundkeled oma venäkel', kabardinan da čerkesan kel', karačajan da balkaran
kel'.

Kabardinijan da Balkarijan Tazovaldkundan Konstitucii om vahvištadud vl 1997
sügüz'kun 1. päiväl tazovaldkundan Parlamentan ühtnijoil, om allekirjutadud
tazovaldkundan Prezidental sil-žo päiväl, om vajehtadud vl 2006 heinkun 12.
päiväl Konstitucižen Suiman ezitajil da om väges möhembaižiden vajehtusidenke.
Se vajehti enččen Konstitucijan, kudamb oli vahvištadud vl 1978 semendkun 26.
päiväl.

Tazovaldkundal om röunoid Pohjoižosetijan — Alanijan Tazovaldkundanke
päivnouzmas, Gruzijanke suvipäivlaskmas, Karačajan da Čerkesijan
Tazovaldkundanke päivlaskmas da Stavropolin randanke pohjoižes. Kabardinijan da
Balkarijan Tazovaldkund om mererandatoi.

Pind om 12 470 km², sidä kesken mecad ottas kümnendest, ned oma levitadud 2200 m
korktusihesai. Znamasižed joged oma Terek da sen äiluguižed ližajoged (Malk da
tž.), Baksan. Läz kaik joged mülüdas Terekan basseinha. Kaks' pen't Kuman
ližajoged jokstas pohjoižes. Kaik joged mülüdas Kaspijan meren basseinha.

Tazovaldkundan tobj pala sijadase Pohjoižen Kavkazan mägipautkil. Kabardinan
alangišt om pohjoižpäivnouzmas. Kaikiš korktemb čokkoim om El'brus-mägenoc (5642
m) Karačajan da Čerkesijan Tazovaldkundan suvipäivlaskmaižel röunal. Se om
mugažo Kavkazan, Venäman da Evropan kaikiš korktemb čokkoim. Kaik om seičeme
vižtuhametrišt mägenpäd da sen korktemb.

Klimat om ven kontinentaline tazangištol. Sigä heinkun keskmäine lämuz om +23°C,
vilukun kesklämuz om -4°C. Mägisel'gil om vilumb: heinkun keskmäine lämuz
sabustab +4 Cel'sijan gradushasai, vilukun kesklämuz oleleb -12°C. Paneb sadegid
500 mm vodes pohjoižpäivnouzmas da 2000 millimetrhasai mägipautkil.

Londuseližed varad oma kivihil', metallad (raudkivend, hrom, nikel', vanadii,
kuld, vol'fram, molibden), sauvondmaterialad (mouckivi, katekivi, saved), mec,
mustma, reskvezi, gidroenergii.

Tazovaldkundan pämez' om Jurii Kokov, radab vs 2013 tal'vkun 6. päiväspäi.
Tazovaldkundan Parlamentan ezitajad änestadas Tazovaldkundan pämest videks
vodeks Venäman prezidentan taričendan mödhe. Tazovaldkundan pämehen
Administracii om hänele abhu, sidä kesken nell' nevojad.

Kabardinijan da Balkarijan Tazovaldkundan Parlament om üks'kodine 70 ezitajanke.
Tat'jana Jegorova radab sen ezimehen vs 2014 sügüz'kun 18. päiväspäi.

Radonoigendai tobmuz om Kabardinijan da Balkarijan Tazovaldkundan Ohjastuz. Alii
Musukov radab sen ezimehen vs 2014 redukuspäi. Kaks' Ohjastusen ezmäšt
varaezimest da koume Ohjastusen muite varaezimest oma hänele abhu.
Tazovaldkundan ministrused, ohjandused, valdkundaližed komitetad da
radnikoičendad alištudas Ohjastusele.

Järgvaličendad tazovaldkundan Parlamentha oliba vl 2014 sügüz'kun 14. päiväl.
Tazovaldkundan pämest valitihe parlamentas vl 2014 redukun 9. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (70 än't 70:späi, 100,0%).

Vl 2010 eläjiden lugu om 859 939 ristitud. Sündutandmär ületab kolendmärad
znamasižešti. Kaikutte kahtenz' ristit om lidnalaine eläi.

Tazovaldkundas om kahesa lidnad da 2 lidnanvuittušt žilod. Toine sur' lidn
(enamba 50 tuh. ristitud) om Prohladnii. Vl 2015 kaik om 15 eländpunktad enamba
mi 10 tuh. eläjidenke.

Rahvahad (enamba 0,4% vl 2010): kabardalaižed (57,0%), venälaižed (22,5%),
balkarijalaižed (12,6%), turkad (1,6%), osetijalaižed (1,1%), armenijalaižed
(0,6%), ukrainalaižed (0,6%), korejalaižed (0,5%), toižed — 3,2%, rahvahuden
ozutandata — 0,3%.



https://vep.wikipedia.org/wiki/Jaroslavlin_agj

Jaroslavlin agjan Päkäskuz om vahvištadud vl 2010 sügüz'kun 28. päiväl Agjan
Duman ezitajil, om allekirjutadud gubernatoral sil-žo vodel redukun 1. päiväl da
om väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1995 semendkun 23. päiväl.

Agj röunatab Kostroman agjanke päivnouzmas, Ivanovon agjanke suvipäivnouzmas,
Vladimiran agjanke suves, Moskvan agjanke suvipäivlaskmas, Tverin agjanke
päivlaskmas da Vologdan agjanke pohjoižes. Jaroslavlin agj om mererandatoi.

Pind om 36 177 km², sidä kesken mecad ottas 17 200 km² (47,5%), sod — 1 100 km²
(3%). Znamasižed joged oma Volg sen järedoiden ližajogidenke (Sot', Kotorosl' da
Sogož). Kaik joged mülüdas Volgan basseinha. Kaikiš suremb ratud vezišt om
Ribinskan vezivaradim, Darvinan kel'dtaho levigandeb sen lodehes. Znamasižed
järved oma Nero (51,3 km²) da Pleščejevo-järv (50,9 km²).

Reljef om tazo tobjimalaz. Kukkazsel'gad vedadas pohjoižpäivnouzmaspäi
suvipäivlaskmha. Kaikiš korktemb čokkoim om Tarhov-kukkaz (292 m) agjan suves.

Klimat om ven kontinentaline. Heinkun keskmäine lämuz om +18°C, vilukun
kesklämuz om -10°C. Paneb sadegid 600 mm vodes.

Londuseližed varad oma kivivoi, turbaz, sauvondmaterialad (letked, gravii,
saved), mec, reskvezi, gidroenergii.

Agjan pämez' nimitase gubernatoraks. Sergei Jastrebov radab gubernatoran vs 2012
semendkun 5. päiväspäi. Hänen valdatusiden strok om viž vot, Agjan Dum pani
händast radnikusele enččen Venäman prezidentan taričendan mödhe. Gubernator om
mugažo agjan Ohjastusen pämez', hän märičeb sen strukturad da paneb sen
ühtnijoid radnikusile. Üks' ezmäine varagubernator da koume muite
varagubernatorad oma hänele abhu. Ezmäine varagubernator om Ohjastusen ezimeheks
sil-žo aigal. Aleksandr Knäz'kov radab ezmäižen varagubernatoran - Ohjastusen
ezimehen vs 2012 tal'vkuspäi. Kuz' Ohjastusen varaezimest oma hänele abhu. Hö da
varagubernatorad oma radonoigendajan tobmuden aluskundoiden pämehikš.

Jaroslavlin agjan üks'kodine parlament om Agjan Dum (edel voden 2008 sulakud —
Agjan Valdkundaline Dum). Kaik rahvaz valičeb sen 50 ezitajad videks vodeks.
Mihail Borovickii radab Agjan Duman ezimeheks vs 2013 redukun 1. päiväspäi.

Vl 2010 kaiken Venäman rahvahanlugemižen mödhe eläjiden lugu oli 1 272 468
ristitud. Kaikutte nellänz' eläi videspäi om lidnalaine.

Agjas om üks'toštkümne lidnad da 12 lidnanvuittušt žilod. Toine sur' lidn
(enamba 100 tuh. eläjidenke) om Ribinsk. Vl 2015 kaik om 9 eländpunktad enamba
mi 10 tuh. eläjidenke.

Rahvahad (enamba 0,4% vl 2010): venälaižed (96,0%), ukrainalaižed (0,8%),
armenijalaižed (0,6%), azerbaidžanlaižed (0,4%), totarlaižed (0,4%), toižed —
1,8%, rahvahuden ozutandata — 0,0%.



https://vep.wikipedia.org/wiki/Habarovskan_rand

Habarovskan rand (ven.: Хабаровский край) om üks' Venälaižen Federacijan
subjektoišpäi.

Habarovskan randan Päkäskuz om hüvästadud vl 1995 kül'mkun 30. päiväl Randan
Administracijan pämehel.

Randal om röunoid Merenrandaližen randanke suvipäivnouzmas, Kitainke (sen
Heilunczän-agjanke) da Evrejan avtonomižen agjanke suvipäivlaskmas, Amuran
agjanke päivlaskmas, Saha (Jakutijan) Tazovalkundanke lodehes da Magadanan
agjanke pohjoižes. Tünen valdmeren Japonijan meri lainištab randan
suvipäivnouzmašt randištod, Ohotskan meri — päivnouzmašt da pohjoižpäivnouzmašt
randištod. Randanpird om 3390 km, mererandpol'žita sarita (niišpäi Šantaran
sared oma kaikiš surembad) — 2500 km.

Pind om 787 633 km², sidä kesken mec otab kaks' koumandest, 520 000 km².
Znamasine jogi om Amur sen Ussuri-, Burei- da Amgun'-ližajogidenke. Mugažo om
pit'kid jogid randan pohjoižes: Ohot, Judom, Ud.

Reljef om mägikaz. Sihote Alin'-mägišt otab randan päivnouzmpol't, Burejan
mägisel'g seižub päivlaskmas, Džugdžur-mägisel'g om pohjoižes. Kaikiš korktemb
čokkoim om Suntar Hajat-mägisisteman Berill-mägenpä (2933 m) randan
pohjoižpäivnouzmpalas.

Klimat om subarktine pohjoižes da ven suves, sen ühtes mussonižen meriklimatan
pirdad oma olmas. Keza om räk da neps. Heinkun keskmäine lämuz om +20°C suves da
+15°C pohjoižes. Tal'v om pit'k da lujas vilu, lunt paneb vähän. Vilukun
keskmäine lämuz om -18..-24°C randpolel, -22°C suves da -40°C kontinental randan
pohjoižes. Paneb sadegid 600-800 mm vodes suves, kezal tobjimalaz, i 400-600 mm
pohjoižes.

Londuseližed varad oma kivihil', bur hil', raudkivend, boksitad, vas'k, tin,
kuld, sauvondmaterialad (saved, letked), grafit, mec, kala, gidroenergii.

Randan pämez' nimitase gubernatoraks. Väčeslav Šport radab gubernatoran vs 2009
semendkun 6. päiväspäi. Kaik rahvaz änestab händast videks vodeks. Gubernator om
mugažo randan Ohjastusen ezimez', hän märičeb sen strukturad. Üks'
varagubernator, Ohjastusen ezimehen koume ezmäšt varamest da kümne varamest oma
gubernatorale abhu.

Habarovskan randan parlament om Käskusenandai Dum. Kaik rahvaz valičeb sen 36
ezitajad videks vodeks. Sergei Lugovskoi tegeb Randan Duman ezimehen velgusidme
vs 2015 kezakun 11. päiväspäi.

Vl 2013 sügüz'kun 8. päiväl gubernatorad valitihe, nügüdläine gubernator sai
vägestust ezmäižel tural (63,92% änid) da radab kahtenden strokun.
Järgenduseližed valičendad Käskusenandajha Dumha oliba vl 2014 sügüz'kun 14.
päiväl.

Vl 2010 eläjiden lugu om 1 343 869 ristitud. Vl 2015 kaikutte kahesanz' ristit
kümnespäi om lidnalaine.

Kaikes randas om seičeme lidnad. Toine sur' lidn (enamba 250 tuh. ristituid vl
2015) om Komsomol'sk Amural.

Rahvahad (enamba 0,5% vl 2010): venälaižed (88,1%), ukrainalaižed (2,0%),
nanalaižed (0,8%), korejalaižed (0,6%), totarlaižed (0,6%); toižed — 3,8%,
rahvahuden ozutandata — 4,1%.

Erased toižed igähižed rahvahad: evenkalaižed — 0,35% (4654 rist.), ul'čilaižed
— 0,20% (2621 rist.), nivhalaižed — 0,16% (2149 rist.), jakutalaižed — 0,11%
(1417 rist.), udegelaižed — 0,05% (620 rist.), evenalaižed — 0,04% (575 rist.),
negidalaižed — 0,04% (480 rist.), oročilaižed — 0,03% (441 rist.).



https://vep.wikipedia.org/wiki/Elefantanvui%C4%8D%C4%8Ded

Elefantanvuiččed, vai Slonanvuiččed (latinan kelel: Elephantidae, venäkelel:
Слоновые) oma imetaiživatad, Hobodakahad-heimkundan sugukund. Nügüd'aigan neche
sugukundha mülütadas kaikiš järedambid Man kuivuses imetaiživatoid.

Elefantad elädas Afrikas, mugažo Suvižes i Suvipäivnouzmaižes Azijas.
Londuseližed zonad oma savann da tropine mec.

Elefantal om kaks' kazvanuzid ülälöugluspäi hambazkulud vai ei ole niid. Erašti
elefantad valadas redul kaičemha ičtaze parazitoid-gavedid vaste, sikš miše redu
kuivab kor'he. Kaikuččen kerdan jaugan laskemižen aigan razvan pöluz labotase
elefantan labajaugan keskuses, muga hänen tügen pind levigandeb. Täuz'kaznuden
živatan veduz om 7,5 tonnhasai, kazv — 3,5 metrhasai.

Elefantad oma socialižed živatad, hö mändas joukuil. Emäčud poigidenke keratas
ičheze joukhu mahtavan emäčunke päživataks. Ižačud kogotas ičheze, eriližhe
joukhu. Ku emäčuiden joukus om hot' üks' olii kärbas emäč, ka otnu vägestust
toriden aigan täuz'kaznu ižač voib aigaks ühteta joukhu. Se om kaikiš vägekahamb
ižač tobjimalaz.

Miše elefantad jäižiba henghe tulijan aigan-ki, ka kirjutihe nenid živatoid
Rahvahidenkeskeižhe Rusttha kirjha, sikš miše mecatas hambazkuluid samha. Löutud
hambazkuluišpäi tehtas čomitesid da ottas leiktamha tegesid. Vaiše löuta om
jüged azj, sikš miše dikobrazad södas niid ičeze minerališt näl'gad sambutamha.

Elefantanvuiččiden korvad oma sanktan juridenke da hoikan röunanke. Äiluguižed
soned — kapillärad — läbitadas korvid. Niiden sur' pind abutab heitta organizman
lämut effektivižikš, maihutamine korvil lujeneb mugošt effektad. Afrikanižed
elefantad elädas räkembiš tahoiš, mi indižed, necišpäi heiden korvad oma suremb.

Elefantanvuiččed kuldas hüvin madalid paksuzid ani infrakulundhasai, no heiden
kulemižen kaikiš lujemb mujandmär om läz 1 kHc paksudel.

Elefantanvuiččed tundištadas ičtaze zerklon kuvastuses, ani kuti erased
oblezjanad da del'finad. Mugoine azj lugetas ičtaztuntken znamaks. Kazvatud
stajas indižen elefantan emäčun tedoiduz ozuti, miše nened živatad mahttas panda
muštho da erištada äjid kuviden paroid i erasid kulundan paroid. Voden mändes
toštmižtest ozuti hüvid satusid möst, se vahvištoiti: pit'k mušt om olmas
elefantoil. Mugažo heil om mahtusid muštta ičeze kanzanjoukun sijadust. Om vähä
otajid kävutamha instrumentid živatoid, ka elefantanvuiččed oma mugomad. Indižen
elefantan kaclend löuzi, miše hän löb kärbhaižid barbal. Elefantad mahttas säta
instrumentid hondomb mi šimpanze.

Londuses elefantoiden sönd om elämižen regionha sidodud. Ozutesikš, eläjad
Indijan suves elefantad navettäs märehtida fikusan lehtišton. Eläjad Zimbabves
elefantad södas ani toižid kazmusid. Mugažo elefantad vajehtadas söndan purtkid
kuivaigpordho vai vihmsezonha kactes.

Heinkazmused da kuivatud hein oma kodikoittud elefantoiden päsöm. Erazvuiččed
magedad plodud (jablokad, bananad) oma elefantoiden navettüd jagolounaks.
Maploduiden keskes morkofk om mel'he. Mugažo navettäs paštatesid da leibid.
Elefantad navettäs kanfetoid, kut ristit-ki, i niiden sömižen jäl'ghe ülämäras
viga tervhudes mugažo tuleb elefantoihe. Živat kamadub, käveleb pidust'
aidvered, haileb tulijoid varastaden.

Elefantoid kävutadas likkuimeks jügedas läbitamha tahondas, mecanvarhapanendan i
jügutoitandan radoiden aigan, mecadamha tigrid i leopardid (vaiše kodikoittud
aigaližes lapsessai elefantoid; mecnikad išttas rachal), mugažo cirklaval.

Eziauguižin elefantoid kodikoittihe i kävutaškanzihe sodan täht Indijas. Arni
sigä Makedonijalaižen Aleksandran sodaväged vastsiba toraelefantoid. Möhemba
elefantad ühtniba Aleksandran sodavägihe. Živatoid kävutihe ellinistižiš
valdkundoiš. Toran aigan elefantad sättuiba pöl'gästoitmaha mugošt vihankandajad
päpaloin, kudamb ei olend tenu elefantoiden tabas. Elefantoiš el'gentai
vihalaine voi vastustada heile satusekahas. Toran aigan elefantad segoitiba
kebnas ičeze mehid vihankandajidenke.



https://vep.wikipedia.org/wiki/Elefant

Elefantanvuiččed, vai Slonanvuiččed (latinan kelel: Elephantidae, venäkelel:
Слоновые) oma imetaiživatad, Hobodakahad-heimkundan sugukund. Nügüd'aigan neche
sugukundha mülütadas kaikiš järedambid Man kuivuses imetaiživatoid.

Elefantad elädas Afrikas, mugažo Suvižes i Suvipäivnouzmaižes Azijas.
Londuseližed zonad oma savann da tropine mec.

Elefantal om kaks' kazvanuzid ülälöugluspäi hambazkulud vai ei ole niid. Erašti
elefantad valadas redul kaičemha ičtaze parazitoid-gavedid vaste, sikš miše redu
kuivab kor'he. Kaikuččen kerdan jaugan laskemižen aigan razvan pöluz labotase
elefantan labajaugan keskuses, muga hänen tügen pind levigandeb. Täuz'kaznuden
živatan veduz om 7,5 tonnhasai, kazv — 3,5 metrhasai.

Elefantad oma socialižed živatad, hö mändas joukuil. Emäčud poigidenke keratas
ičheze joukhu mahtavan emäčunke päživataks. Ižačud kogotas ičheze, eriližhe
joukhu. Ku emäčuiden joukus om hot' üks' olii kärbas emäč, ka otnu vägestust
toriden aigan täuz'kaznu ižač voib aigaks ühteta joukhu. Se om kaikiš vägekahamb
ižač tobjimalaz.

Miše elefantad jäižiba henghe tulijan aigan-ki, ka kirjutihe nenid živatoid
Rahvahidenkeskeižhe Rusttha kirjha, sikš miše mecatas hambazkuluid samha. Löutud
hambazkuluišpäi tehtas čomitesid da ottas leiktamha tegesid. Vaiše löuta om
jüged azj, sikš miše dikobrazad södas niid ičeze minerališt näl'gad sambutamha.

Elefantanvuiččiden korvad oma sanktan juridenke da hoikan röunanke. Äiluguižed
soned — kapillärad — läbitadas korvid. Niiden sur' pind abutab heitta organizman
lämut effektivižikš, maihutamine korvil lujeneb mugošt effektad. Afrikanižed
elefantad elädas räkembiš tahoiš, mi indižed, necišpäi heiden korvad oma suremb.

Elefantanvuiččed kuldas hüvin madalid paksuzid ani infrakulundhasai, no heiden
kulemižen kaikiš lujemb mujandmär om läz 1 kHc paksudel.

Elefantanvuiččed tundištadas ičtaze zerklon kuvastuses, ani kuti erased
oblezjanad da del'finad. Mugoine azj lugetas ičtaztuntken znamaks. Kazvatud
stajas indižen elefantan emäčun tedoiduz ozuti, miše nened živatad mahttas panda
muštho da erištada äjid kuviden paroid i erasid kulundan paroid. Voden mändes
toštmižtest ozuti hüvid satusid möst, se vahvištoiti: pit'k mušt om olmas
elefantoil. Mugažo heil om mahtusid muštta ičeze kanzanjoukun sijadust. Om vähä
otajid kävutamha instrumentid živatoid, ka elefantanvuiččed oma mugomad. Indižen
elefantan kaclend löuzi, miše hän löb kärbhaižid barbal. Elefantad mahttas säta
instrumentid hondomb mi šimpanze.

Londuses elefantoiden sönd om elämižen regionha sidodud. Ozutesikš, eläjad
Indijan suves elefantad navettäs märehtida fikusan lehtišton. Eläjad Zimbabves
elefantad södas ani toižid kazmusid. Mugažo elefantad vajehtadas söndan purtkid
kuivaigpordho vai vihmsezonha kactes.

Heinkazmused da kuivatud hein oma kodikoittud elefantoiden päsöm. Erazvuiččed
magedad plodud (jablokad, bananad) oma elefantoiden navettüd jagolounaks.
Maploduiden keskes morkofk om mel'he. Mugažo navettäs paštatesid da leibid.
Elefantad navettäs kanfetoid, kut ristit-ki, i niiden sömižen jäl'ghe ülämäras
viga tervhudes mugažo tuleb elefantoihe. Živat kamadub, käveleb pidust'
aidvered, haileb tulijoid varastaden.

Elefantoid kävutadas likkuimeks jügedas läbitamha tahondas, mecanvarhapanendan i
jügutoitandan radoiden aigan, mecadamha tigrid i leopardid (vaiše kodikoittud
aigaližes lapsessai elefantoid; mecnikad išttas rachal), mugažo cirklaval.

Eziauguižin elefantoid kodikoittihe i kävutaškanzihe sodan täht Indijas. Arni
sigä Makedonijalaižen Aleksandran sodaväged vastsiba toraelefantoid. Möhemba
elefantad ühtniba Aleksandran sodavägihe. Živatoid kävutihe ellinistižiš
valdkundoiš. Toran aigan elefantad sättuiba pöl'gästoitmaha mugošt vihankandajad
päpaloin, kudamb ei olend tenu elefantoiden tabas. Elefantoiš el'gentai
vihalaine voi vastustada heile satusekahas. Toran aigan elefantad segoitiba
kebnas ičeze mehid vihankandajidenke.



https://vep.wikipedia.org/wiki/Bratislav

Eländpunkt mainitase ezmäižen kerdan vl 907 Zal'cburgan aigkirjas toran
Presburganno (Bratislavan saksalaine nimi vhesai 1919) ümbrikirjutandas -
mad'jaralaižed toraziba Bavarijan armijad vaste i otiba vägestust. Vozil
1541-1684 lidn oli Mad'jaranman pordaigaližeks pälidnaks Budan turkaižen
okkupacijan tagut.

Edel 1919 vot lidnan nimed oliba Prešporok, Prešporek, Presburg (saks.
Pressburg), Požon' (mad'j. Pozsony), keskaigal latin. Istropolis, Posonium. Vl
1919 lidnad udesnimitihe. Vozil 1919-1939 i 1945-1992 mülüi Čehoslovakijha.

Lidn sijadase Slovakijan suvipäivlaskmas, Dunain molembil randoil i Peniden
Karpatiden ezimägištol, 140 m valdmeren pindan päl. Matkad toižhe pälidnhasai -
Venhasai - om vaiše 60 km päivlaskmha. Bratislav om röunoiš kahtenke
valdkundanke kerdalaz - Avstrijanke da Mad'jaranmanke, se om üks'jäine statj
mail'mas.

Klimat om ven kontinentaline. Heinkun lämuz om +21,3 C°, vilukun -0,4 C°. Voden
keskmäine lämuz om +10,5 C°. Paneb sadegid 565 mm vodes, enamba kezal da sügüzel
(53-59 mm kus). Kezal kovad tulleid oleldas lidnas.

Bratislav jagase 5 nomeruidud rajonha (slovak. okres), V. rajon sijadase Dunain
taga. Rajonad alajagasoiš 17 lidnanpalaha (slovak. Mestská časť).

Rahvahad (2001): slovakalaižed — 91,4%, mad'jaralaižed — 3,8%, čehalaižed —
1,9%, saksalaižed — 0,3%, toižed — 2,6%.

Rahvahidenkeskeine civiline Štefanikan nimel nimitadud lendimport
Bratislav-Ivank (slovak. Bratislava-Ivanka, BTS) om kaikiš znamasižemb
valdkundas, sijadase 9 km pohjoižpäivnouzmha lidnan keskusespäi. Sišpäi tehtas
reisid erasihe Evropan maihe, om äi čarterreisid Keskmeren lebutahoihesai.



https://vep.wikipedia.org/wiki/Br%C3%A4nskan_agj

Bränskan agjan Päkäskuz om vahvištadud vl 2012 tal'vkun 20. päiväl Agjan Duman
ezitajil da om väges nügüd' äiluguižiden vajehtusidenke. Se vajehti enččen
Päkäskusen, kudamb oli vahvištadud vl 1996 vilukun 26. päiväl.

Agj röunatab Kalugan agjanke pohjoižpäivnouzmas, Orelan agjanke päivnouzmas,
Kurskan agjanke suvipäivnouzmas, Ukrainanke suves (sen Sumin da Černigovan
agjoidenke), Vaugedvenämanke päivlaskmas (sen Gomelin da Mogilövan agjoidenke),
Smolenskan agjanke pohjoižes. Bränskan agj om mererandatoi.

Pind om 34 857 km², sidä kesken mec otab läz nelländest. Znamasižed joged oma
Desn ližajogidenke da Iput', ned mülüdas Dnepr-jogen basseinha.

Klimat om ven kontinentaline. Tal'v om hobed, keza om pit'k. Heinkun keskmäine
lämuz om +18...+20°C, vilukun kesklämuz om -7...-9°C. Paneb sadegid 550-600 mm
vodes, sidä kesken kezal 220-230 mm, kaikes tal'ves oleleb 80-100 mm.

Londuseližed varad oma fosforitad, sauvondmaterialad (lete, savi, mouckivi,
mel), mustma.

Agjan pämez' nimitase gubernatoraks. Aleksandr Bogomaz radab gubernatoran vs
2014 sügüz'kun 9. päiväspäi. Kaik rahvaz änestab händast videks vodeks, enamba
kaht strokud jäl'geten ei sa. Gubernator om mugažo agjan Ohjastusen pämez', hän
märičeb sen strukturad da paneb Ohjastusen ühtnijoid radnikusile. Kümne
varagubernatorad oma hänele abhu.

Käskusenandai tobmuz om üks'kodine parlament. Se om Bränskan agjan Dum 60
deputatanke. Kaik rahvaz valičeb heid videks vodeks. Vladimir Popkov radab Agjan
Duman ezimeheks vs 2014 sügüz'kun 30. päiväspäi.

Gubernatoran valičendad oliba edel ičeze strokud, vl 2015 redukun 13. päiväl.
Nügüdläine gubernator sai vägestust ezmäižel tural (79,96%) da radab ühtenden
strokun. Järgvaličendad agjan Dumha oliba vl 2014 sügüz'kun 14. päiväl.

Vl 2010 kaiken Venäman rahvahanlugemižen mödhe eläjiden lugu oli 1 278 217
ristitud. Kaikutte seičemenz' ristit kümnespäi om lidnalaine.

Agjas om kuz'toštkümne lidnad da 23 lidnanvuittušt žilod. Toižed sured lidnad
(enamba 40 tuh. ristitud, surembaspäi penembha): Klincad da Novozibkov. Vl 2015
kaik om 16 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (94,7%), ukrainalaižed (1,1%),
vaugedvenälaižed (0,4%), armenijalaižed (0,4%), toižed — 1,3%, rahvahuden
ozutandata — 2,1%.



https://vep.wikipedia.org/wiki/Boksitogorsk

Boksitogorsk (ven.: Бокситогорск) om Venäman lidn Leningradan agjas. Se om
Boksitogorskan rajonan administrativine keskuz.

Lidnan aluz om pandud vl 1929 kuti Boksiti-külä läz boksitoiden da mouckiven
löudmižsijid. Vl 1935 külä tegihe žiloks da sai nügüdläižen nimen. Eländpunkt
sai lidnan statusan vl 1950.

Boksitogorsk-lidnan tobj pala seižub Pärdoml'-jogen oiktal randal (Säs'-jogen
bassein), 100 metrad valdmeren pindan päl keskkorktusel.

Boksitogorskan lidnankundan pind om 213 km², se sijadase rajonan päivlaskmpoles,
mülütab lidnad da 10 lähišt küläd. Lidnkund alajagase 5 valičemižümbrikho.
Lidnkundan pämez' om Nadežda Pikaleva vs 2014 sügüz'kun 19. päiväspäi. Lidnan
Ezitajiden Nevondkund mülütab 15 deputatad.

Kundaline transport om avtobusad lidnan südäimes da Piterihesai. Lidnan
raudtestancii om olmas vaiše jüguid vedamha.

Lähembaine sur' raudtestancii passažiroiden täht om Pikalövo I, se sijadase 27
kilometras päivnouzmpolehe avtotedme.



https://vep.wikipedia.org/wiki/Barbados

Barbados (mugažo anglijan kelel, nece om täuz' oficialine nimituz) om sar'hine
valdkund Pohjoižamerikas, Kariban meren ühtennimižel sarel. Pälidn da kaikiš
suremb lidn om Bridžtaun.

Vl 1966 kül'mkun 30. päiväl Barbados tedoti ripmatomudes Sures Britanijaspäi,
sil-žo päiväl valdkundan Konstitucii tuli väghe. Se om väges nügüd' äiluguižiden
vajehtusidenke (vozil 1974, 1978, 1990, 1992, 1995, 2002, 2003).

Barbados sijadase ühtennimižel sarel 434 km pohjoižpäivnouzmpolehe
Suviamerikaspäi (Venesuelaspäi). Valdkundan pind om 430 km². Randanpird — 97 km.

Ohjandusen form om unitarine konstitucine monarhii parlamentižen demokratijanke.
Valdkundan pämez' om britanine Elizavet Toine-kunigaznaine. Päministr om otnuden
tobmut alakodin partijan lider. Jenaral-gubernator vahvištab ohjastusen
ministrid.

Parlament om kaks'kodine. Üläkodi om Senat (angl.: Senate) 21 ühtnijanke,
jenaral-gubernator paneb heid radsijha. Alakodi om sädud vl 1639 Suiman Kodi
(angl.: House of Assembly) 28 ezitajanke, kaik rahvaz valičeb heid videks
vodeks.

Päjärgvaličendad parlamentan alakodihe oliba vl 2013 uhokun 21. päiväl.
Nügüdläine jenaral-gubernator om Elliot Belgreiv. Vl 2010 redukun 23. päivälpäi
päministr om Freindel' Stüart, edel sidä vs 2010 semendkuspäi hän oli
päministran radon oigendajaks.

Barbados alajagase 11 tulendha (angl.: parish), vaiše kaks' niišpäi oma
mererandatomad.

Toižed lidnad (1,5-2,5 tuh. ristitud vl 2012, surembaspäi penembha): Speitstaun,
Houltaun, Oistins.

Vl 2009 Barbadosan päeksport oli zelläd (10%), kundaližen transportan likkuimed
(10%), alkogoližed jomad (9%); toine eksport — rogosahar (4%), cement (4%),
sömrazvad (4%, margarin tobjimalaz), juvelirižed tegesed (3%), kivivoi (3%),
radiopalad (3%), časud (3%), parfümerii (3%), argvoi (1%), sobad (1%), ladimed
navigacijan täht (1%).



https://vep.wikipedia.org/wiki/Aigv%C3%B6d

Aigvöd (aigzonad — angl. time zones) homaitas Man punondan ičeze värtmudes
ümbri. Niiden formiruind märičeb territorijad ühtejiččiden sijaližen aiganke
muga, miše aigan erinend oliži ühten časun kerdoiš. Kožmuz oli tehtud sen polhe,
miše panihe 24 administrativišt aigvöd, kaikutte nenišpäi sijadase läz
geografišt aigvöd. Lugustusen augčokkoim om Grinvičan meridian (nolänz'
meridian, noländen aigvön keskmeridian, augotižmeridian).

Nügüd' aig panese mail'man koordiniruidud aigan abul (UTC), kudambad ottihe
Grinvičan aigan (GMT) sijas. UTC-pordhišt om atomaigan (TAI) tazomärašt
pordhištod aluseks, se sättub enamba rahvahanikoiden kävutandan täht. Aigvöd
mašurudme znamoitas pozitivižeks (päivnouzmpolehe noländes meridianaspäi) vai
negativižeks (päivlaskmpolehe) sirdandaks UTC:aspäi. UTC:ha sidotud sirdand
vajehtase sijidme kezaližhe aigha kändusenke.

Pohjoiž- da Suvinaboil meridianad vasttase ühtel čokkoimel, sigä «aigvö»- da
«sijaline aig»-tärtused oma hamatomad. Mannaboil pidab kävutada mail'man aigad,
no Suvinabal, kus Amundsen-Skott-stancii om olmas, kävutadas Uden Zelandijan
aigad.

Edel aigvöiden otandan kaikutte lidn kävuti ičeze sijaline aig päiväižen mödhe.
Nece aig rippui geografižes pidusespäi. XIX. voz'sadan lopus standartižen sigan
sistem oli ottud panemha järgendamatomuden lopud. Raudteverkoiden šingotez vei
mugošt standartad tarbhaižusele, sikš ku jonusiden likumižen grafikad tegihe
kaikuččes lidnas sijaližen aigan mödhe, ka se kucuiži sättumatomut, segoid da
avarijoid. Aigan standartizacijan ezmäižed projektad sünduihe da panihe eloho
Sures Britanijas, sihe kacmata, miše nece valdkund sijadase ühtel aigvöl.

Sijaližen aigan sättumatomuz oli pit'kan aigan Britanižiden raudteiden segaks.
Nece organizacii tariči ohjastusele unificiruida aig kaiken valdkundan
territorijal. Uil'jam Haid Vollaston-doktor (1766-1828) andoi augmeletusen, sidä
Abraham Follett Osler (1808-1903) jätksi. Aig panihe Grinvičan mödhe (angl.
Greenwich Mean Time, GMT), sidä hätken nimitihe «Londonan aig»:aks.

Vl 1852 elokun 23. päivän aigan signalad oliba oigetud telegrafan abul ezmäižen
kerdan Kunigahan Grinvičan observatorijaspäi. Tarkoiktoid hronometrid edhepandud
Grinvičan aiganke kävutihe časuid sinhroniziruimha. Vodele 1855 Suren Britanijan
časuiden enambuz oli edhepandud Grinvičan aigan mödhe, no uz' aig tegihe
oficialižikš kaiked Britanijadme käskusen otandan jäl'ghe vl 1880 elokun 2.
päivän — «Akt aigan lugendas».

Kanadalaine Sendford Fleming-ser da raudteiden inžener oli ezmäižen mehen
aigvöiden šingoteses kaiked mirudme da aigan kaičendas. Vl 1879 uhokun 8. päivän
hän pidi ezinendan konferencijan aigan, kudamb oli männu Kanadan institutas
Toronto-lidnas. Fleming lugi muga, miše ühthižen aigan problem om globaline i
sidä ei voi pätta aigvöiden jurdundal vaiše Pohjoižamerikan territorijal. Nece
tedomez' avaiži ičeze mel'pideged erazvuiččiden rahvahidenkeskeižiden
konferencijoiden aigan. Hänen augtaričendad 24 mail'man aigvönes lugetihe
elohomänmatomaks molembad ohjastused da tedomehed, se oli ani uz' da originaline
meletuz.

Vl 1884 redukus Rahvahidenkeskeine meridialine konferencii Vašington-lidnas
(Kolumbijan federaline ümbrik) kerazi 41 ezitajad 25 mail'man valdkundaspäi
ümbripagižmaha aigan märičendan problemoid. Ottihe pätandoid konferencijan
satuseks, alleanttud oma niiden keskes:

Nened pätandad oliba vahvištadud 22 valdkundal (Dominikanine Tazovaldkund änesti
vasthapäi, Francii da Brazilii pidihe änestusespäi). Edel 1929. vot
valdkundoiden enambuz oti kerdašt ühten časunke aigvöd, no nügüd'aigan-ki om
severz' Grinvičan časuidenke eile kerdoiš aigvöid.

Vl 1884 Otto Struve-astronom edesti Venälašt imperijad Rahvahidenkeskeižen
meridialižen konferencijan aigan. Hän ičeze satusenladindas arvosteli
negativižikš aigvöiden projektad. Venäman ohjastuz ei olend ühtneškandenu
rahvahidenkeskeižhe sistemha, sišpäi ei olend olmas aigvöid Venämas ani Redukun
revolücijhasai.

Vl 1919 VNFST:n Rahvahaližiden Komissariden Nevondkund käski alajagada
valdkundad 11 aigvöhö, Evropas da Päivlaskmaižes Sibiriš — röunoidenke päazjas
jogidme da raudteidme. Sen jäl'ghe vozil 1956, 1980 da 1992 nenid röunoid
vajehtihe sijaližen topografijan da administrativižiden röunoiden tagut. Äjan
paksumba regionad (vai regionan palad) kävutaškanziba läheližen (päivlaskmaižen
tobjimalaz) aigvönen aigad aigvöiden röunoiden oficialižita vajehtusita.
Mugoižen radon znamasine pala kirjutadud laskendoikš ohjastusen käskuses vl 1992
vilukun 8. päivälpäi. Vl 2010 keväz'kun 28. päivän möst mugošt tegihe, VF:n 5
regionad kävutaškanziba läheližen päivlaskmaižen aigvön sijališt aigad.

Aigvöd oliba olmas oficialižikš vhesai 2011. Vl 2011 «Aigan lugendas»-käskuz
tuli väghe, siš om uz' aigzon-tärtuz, kudamb erineb vähän aigvö-tärtusenke.
Ohjastusen käskusen mödhe vlpäi 2011 elokun 31. päivälpäi, VF:n territorijal
pandud 9 aigzonad.

Vl 2014 heinkun 1. päivän käskust toižetihe. Vajehtused kosketiba aigzonoiden
röunoid. Käskusen mödhe, vl 2014 redukun 26. päivän častomarašt veihe ühtes
časus tagaze üks'kerdaižikš da kaikeks aigaks («tal'veližeks» aigaks).

Vodele 1920 kaik laivad merol eliba todesižen (astronomižen) sijaližen aigan
mödhe. Ned panihe častomaraižid öl vai päidusel muga, miše časuil oliži 12
(«keskpäiv») laivmeridianad Päiväižen läbitusen aigan. Sen täht lugetihe laivan
pigut da ted.



https://vep.wikipedia.org/wiki/%C4%8Cel%C3%A4binskan_agj

Čeläbinskan agjan Päkäskuz om vahvištadud vl 2006 semendkun 26. päiväl
Käskusenandajan Suiman ezitajil, om allekirjutadud gubernatoral sil-žo vodel
kezakun 9. päiväl da om väges nügüd' äiluguižiden vajehtusidenke.

Agj röunatab Kurganan agjanke päivnouzmas, Kazahstananke suvipäivnouzmas (sen
Kostanain agjanke), Orenburgan agjanke suves, Baškortostanan Tazovaldkundanke
päivlaskmas, Sverdlovskan agjanke pohjoižes. Ühthine röunoiden piduz om 2750 km.
Čeläbinskan agj om mererandatoi.

Pind om 88 529 km². Mec otab 24% territorijad. Mustma om avaras levitadud päiči
mägiden da mecoiden zonoiš. Äiluguižed joginiškad mülüdas Kam-, Tobol- da
Ural-jogiden basseinoihe. Znamasižed joged oma Miass, Ural da Ui. Enamba 3700
järved om agjas, niiden ühthine pind om 2125 km². Kaikiš suremb järv om Uvil'di
(68 nellikkilometrad pindal, 38 metrhasai süvütte).

Reljef om mägikaz päivlaskmas da tazo päivnouzmas. Agjan tobj pala sijadase
Suviuralan päivnouzmaižil pautkil. Evropan da Azijan röun vedase vezijagajan
mägisel'gan päidme. Kaikiš korktemb čokkoim om Nurguš-mägi (1406 m).
Päivlaskmaižen Sibirin alangišton pen' pala otab agjan päivnouzmpol't.

Klimat om ven kontinentaline. Kontinentaližuz ližadab lodehespäi
suvipäivnouzmha. Keza om räk, kuivaigad oleldas pordoil. Tal'v om vilu da pit'k.
Heinkun keskmäine lämuz om +15...+17°C, vilukun kesklämuz om -15...-16°C. Paneb
sadegid 700-800 mm vodes Uralan päivlaskmaižil pautkil da 300 mm
suvitazangištoil, erazvuiččil vozil nened lugud voidas vajehtadas 3-4 kerdha.
Sadegiden koume nelländest paneb kezal.

Londuseližed varad oma bur hil', metallad (raudkivend, vas'k, nikel', kuld),
grafit, tal'k, kaolin, dolomit, mramor, kalližarvoižed da äjad
pol'kalližarvoižed kived, reskvezi, mustma.

Aigvö om UTC+5 (MSK+2) päiči Berdäuš-žilos (olijan raudtestancijan tagut UTC+3
(MSK)).

Agjan pämez' nimitase gubernatoraks. Boris Dubrovskii radab gubernatoran vs 2014
vilukun 15. päiväspäi. Kaik rahvaz änestab händast videks vodeks. Gubernator om
mugažo agjan Ohjastusen pämez' (vspäi 2015), hän märičeb sen strukturad da paneb
Ohjastusen ühtnijoid radnikusile. Kaks' ezmäšt varagubernatorad da kuz' muite
varagubernatorad oma hänele abhu.

Čeläbinskan agjan üks'kodine parlament om Käskusenandai Suim. Kaik rahvaz
valičeb sen 60 ezitajad videks vodeks. Vladimir Mäkuš radab Käskusenandajan
Suiman ezimeheks vs 2005 kezakun 23. päiväspäi koumanden strokun.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural 86,37% änid satusenke. Järgvaličendad Käskusenandajha
Suimha oliba vl 2015 sügüz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 3 476 217
ristitud. Lidnalaižiden eläjiden pala om 82,5% (vl 2015).

Agjas om koumekümne lidnad da 14 lidnanvuittušt žilod. Toižed sured lidnad
(enamba 100 tuh. eläjidenke, surembaspäi penembha) oma Magnitogorsk, Zlatoust,
Miass, Kopeisk. Vl 2015 kaik om 32 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (81,4%), totarlaižed (5,2%),
baškiralaižed (4,7%), ukrainalaižed (1,4%), kazahlaižed (1,0%), saksalaižed
(0,5%), vaugedvenälaižed (0,4%), mordvinalaižed (0,4%), toižed — 2,1%,
rahvahuden ozutandata — 2,9%.



https://vep.wikipedia.org/wiki/Vorone%C5%BEan_agj

Voronežan agjan Päkäskuz om vahvištadud vl 2006 semendkun 25. päiväl Agjan Duman
ezitajil, tuli väghe sil-žo vodel kezakun 7. päiväl da om väges nügüd'
äiluguižiden vajehtusidenke. Se vajehti enččen Päkäskusen, kudamb oli
vahvištadud vl 2001 heinkun 2. päiväl.

Agj röunatab Saratovan agjanke päivnouzmas, Volgogradan agjanke suvipäivnouzmas,
Rostovan agjanke da Ukrainanke (sen Luganskan agjanke) suves, Belgorodan agjanke
päivlaskmas, Kurskan agjanke lodehes, Lipeckan da Tambovan agjoidenke pohjoižes.
Voronežan agj om mererandatoi.

Pind om 52 216 km². Agj mülüb mecan da stepin zonha. Mustma otab territorijan
nell' videndest, mec — 8,4%. Znamasine jogi om Don sen ližajogidenke (Voronež,
Bitüg, Hopr da tž.).

Reljef om kukhikaz da vanoikaz. Kaikiš korktemb čokkoim om agjan lodehes (259
m), kaikiš madalamb om Don-jogen kendäk suviröunal (57 m).

Klimat om ven kontinentaline. Heinkun keskmäine lämuz om +20...+21°C, vilukun
kesklämuz om -9...-10°C. Paneb sadegid 500-550 mm vodes.

Londuseližed varad oma metallad (vas'k, nikel', platin), sauvondmaterialad
(mouckivi, saved, letked, granit), pol'kalližarvoižed kived, mel, mineraližed
mujud, fosforitad, mustma.

Agjan pämez' nimitase gubernatoraks. Kaik rahvaz valičeb händast videks vodeks,
enamba kahten strokun jäl'geten ei sa. Gubernator om mugažo agjan Ohjastusen
ezimez', hän märičeb sen strukturad da paneb Ohjastusen ühtnijoid radnikusile.
Aleksei Gordejev radab gubernatoran vs 2009 keväz'kun 12. päiväspäi. Koume
varagubernatorad, kaks' Ohjastusen ezmäšt varaezimest da nell' muite Ohjastusen
varaezimest oma hänele abhu.

Käskusenandai tobmuz om üks'kodine parlament — Agjan Dum. Kaik rahvaz valičeb
sen 56 ezitajad videks vodeks. Vladimir Netesov radab Agjan Duman ezimeheks vs
2015 sügüz'kun 25. päiväspäi.

Agjas om vižtoštkümne lidnad da 17 lidnanvuittušt žilod. Toižed sured lidnad
(enamba 50 tuh. ristitud vl 2015, surembaspäi penembha): Borisoglebsk, Rossoš,
Liski.

Rahvahad (enamba 0,4% vl 2010): venälaižed (91,0%), ukrainalaižed (1,8%),
armenijalaižed (0,4%), toižed — 2,1%, rahvahuden ozutandata — 4,7%.



https://vep.wikipedia.org/wiki/Vladivostok

Vladivostok (ven.: Владивосток [vlɐdʲɪvɐˈstok]) om lidn (vspäi 1880), lidnümbrik
da joudai jüguport (vspäi 2016) Venämas. Se om Merenrandaližen randan
administrativine keskuz da kaikiš suremb lidn.

Lidn om randan tegimišton da opendusen keskuz. Se om Transsibirin raudten
lopstancii, Tünvaldmerižen laivišton päsodameribaz.

Vspäi 1938 lidn om Merenrandaližen randan keskuseks, randan alusenpanendaspäi.
Toižen mail'man sodan aigan lidnan port vastsi da ümbriradoi verazmašt abud
«lend-liz»-programan mödhe severdha kerdha enamba, mi portad NSTÜ:n pohjoižes.
Vozil 1951-1991 lidn oli sauptud, kaitud verazmalaižiden tulendad vaste
sodavaruitomudehe näht. Nügüd' om 23 verazmašt konsulust lidnas.

Lidn sijadase kukhil Murav'jov-Amurskijan pol'sarel i Tünen valdmeren Japonijan
meren Suren Petran lahten penil saril. Röun Kitainke om 60 km päivlaskmha.
Lähembaižed sured lidnad oma Artöm pohjoižpäivnouzmha, Nahotk 88 km päivnouzmha
orhal da Ussuriisk 76 km pohjoižhe (satas Vladivostokan konurbacijad 1 mln
eläjidenke), mugažo Kitain da Pohjoižkorejan lidnad.

Rahvahad (lidn, vn 2010 Venäman rahvahanlugemižen mödhe, enamba 0,3%):
venälaižed — 80,3%, ukrainalaižed — 1,8%, uzbekalaižed — 1,2%, korejalaižed —
0,7%, kitajalaižed — 0,4%, totarlaižed — 0,4%, vaugedvenälaižed — 0,3%,
armenijalaižed — 0,3%, toižed — 1,5%, rahvahuden ozutandata — 13,1%. Fiksiruihe
4 vepsläšt, 10 suomalašt da 65 estilašt, i 4 karjalašt elädas lidnümbrikos, ei
ole lidnas.

Rahvahidenkeskeine soda- da civiline Vladivostok (Kneviči)-lendimport (VVO /
ВВО) sijadase 38 km pohjoižpäivnouzmha lidnan keskusespäi, läz Artöm-lidnad.
Sišpäi tehtas reisid Kitaihe, Pohjoižkorejha da Suvikorejha, Japonijan lidnoihe,
Tailandha, čarterreisid Uzbekistanha, mugažo Venämadme.



https://vep.wikipedia.org/wiki/Vagon

Vagon, raudtevagon (franc. wagon, anglijan sanaspäi waggon — «ajoregi, korj») om
likutimetoi transport likutamha raudtedme (rel'soidme, monorel'sadme,
maglevraižudme). Se tobjimalaz radab vedimenke. Nügüd'aigaižed passažirjonused
da avtomotrissad jokstas vedimeta. Vagonan prototip om pen' konor', kudamb
likuti purel'soidme mägikaivuziš.

Vagon om likujan jonon ühtnik (raudtejonon paksumba kaiked). Vagonan kävutand —
jüguiden da matknikoiden vedamine. Vagonan komplektacijaha mülüb mašiništ
vedatamha sidä, a mugažo ühtenzoitamha vagonad jonushe.

Vagonan eziirdnägod (vagonuded) Venämas sünduiba vl 1764 Altajas,
Kolivanovo-Voskresenskan tegimes. Ned joksiba kaivuz- da tegimen südäiteidme. Vl
1788 vagonuzid näguihe Petroskoiš, Aleksandrovan tegimes, vl 1810 —
Zmeinogorskan kaivudes. Vagonuded puruvedandanke joksiba Alatagilan raudtedme
(saudud vl 1834).

Likujad vagonrived Carinkülän raudten täht (vagonoid sen ühtes) osttihe
Anglijas. Ezmäižid tatanmaižid vagonoid tegihe Piteriš Aleksandrovan tegimes, vl
1846. Ned oliba tarbhaižed Moskv — Piter raudten täht.

Raudtevagonad erinedas kezrparoiden verdan mödhe — seižutadas 4, 6, 8, 12, 16 da
20 kezrparoid ühthe vagonha.

Raudtevagonan päižed harakteristikad: jügutoitmižvoind, vagonan ičeze mass,
ličend värtmudehe, 1 metran teličend (ajandličend).

Kattud vagon om päzutamha jüguid hondos säspäi, kaičemha varghuzišpäi i
mehanižiš vigastusišpäi. Jävagon da termosvagon mugažo mülüihe kattud vagonoihe.

Pol'vagon om ajelemha putkotadud jüguid (kivendod, kivihil', flüsad, mec),
konteinerid, kudambid ei pida päzda sädegišpäi.

Cisternvagonad oma vedamha valabid jüguid (nozoluzid: kivivoi da
kivivoinprodukcii, aktivižed himižešti substancijad, nozoltadud gaz, vezi,
maid), a mugažo jauhod da nozolad cementad.

Platformvagonad oma vedamha pit'kid, üks'jäižid da pärjid jüguid, konteinerid da
mašiništod, kudambid ei pida kaita atmosferan painudespäi.

Fitingplatformvagon — nece om platform tügidenke (fitingoidenke) kingitamha da
vedamha surid ISO-konteinerid.

Hoppervagon (hopper) om ajelemha putkotadud jüguid (kivihil', kivend, cement,
vill', lete, ballast), sil om ičejoudutandan mehanizm.



https://vep.wikipedia.org/wiki/Tad%C5%BEikistan

Tadžikistan (tadž.: Тоҷикистон / pers.: تاجیکستان, ven.: Таджикистан), täuz'
oficialine nimi — Tadžikistanan Tazovaldkund (tadž.: Ҷумҳурии Тоҷикистон /
vepsän kirjamil Džumhuriji Todžikiston / pers.: جمهوری تاجیکستان‎ , ven.:
Республика Таджикистан), om mererandatoi valdkund Azijan keskuses. Pälidn da
kaikiš suremb lidn om Dušanbe.

Vl 1991 sügüz'kun 9. päiväl Tadžikistan tedoti ičeze ripmatomudes NSTÜ:späi.
Sil-žo vodel tal'vkun 25 päiväl ripmatomuz tegihe täudeks.

Valdkundan Konstitucii oli vahvištadud vl 1994 kül'mkun 6. päiväl kaiken
rahvahan referendumal. Se om väges voziden 1999 da 2003 vahvištadud
referendumoil vajehtusidenke.

Tadžikistan om mavaldkundröunoiš Kitainke päivnouzmas (röunan piduz — 477 km),
Afganistananke suves (1357 km), Uzbekistananke päivlaskmas da lodehes (1312 km),
Kirgizstananke pohjoižes (984 km). Ühthine röunoiden piduz om 4130 km.
Valdkundan pind om 143 100 km². Tadžikistan om mererandatoi valdkund.

Mäged ottas 93% valdkundan territorijad, se azj tegeb infrastukturad kal'hemb.
Pamir-mägisistem om znamasine. Kaikiš korktemb čokkoim om Somonin Ismailan
mägenpä (7495 m, 50nz' kortte Mas). Kaikiš madalamb om Sirdarj-jogen tazopind,
300 metrad valdmeren pindan päl.

Londuseližed pävarad oma gidroenergii, metallad (uran (16% mail'man varad),
artut', cink, hahktin, vol'fram, kuld, hobed), antimonii, kalližarvoižed kived;
toižed varad oma kivivoi da bur hil'.

Ohjandusen form om unitarine prezidentiž-parlamentine tazovaldkund dominirujan
partijanke (Rahvahaline Demokratine Partii). Valdkundan pämez' om prezident.
Kaik rahvaz valičeb händast seičemeks vodeks, kahtenden strokun om voimuz.
Nügüdläine prezident om Emomali Rahmon (vspäi 1994, vl 2013 valičendoilpäi se om
hänen nellänz' strok faktižikš).

Parlament om kaks'kodine Ülembaine Suim (tadž.: Маҷлиси Олии Ҷумҳурии
Тоҷикистон), kaik rahvaz valičeb sen ühtnijoid videks vodeks. Üläkodi om
Nacionaline Suim (tadž.: Маҷлиси миллӣ) 33 ristitunke (25 — rahvaz valičeb, 8 —
prezident paneb radnikusele). Enzne prezident ičeze hökkähtusen mödhe tegese
üläkodin ližaühtnijan elon pitte. Alakodi om Ezitajiden Suim (tadž.: Маҷлиси
намояндагон) 63 ühtnijanke.

Järgvaličendad valdkundan parlamentan alakodihe oliba vl 2015 keväz'kun 1.
päiväl. Kohir Rasulzada om päministraks vs 2013 kül'mkun 23. päiväspäi.

Tadžikistan alajagase 5 regionha: Dušanbe-pälidn, 2 agjad (tadž.: вилоят), 1
avtonomine agj (Mägi-Badahšanan avtonomine agj) da 13 rajonad tazovaldkundan
alištusenke (tadž.: ноҳияҳои тобеи ҷумҳурӣ). Agjad alajagase rajonihe (tadž.:
ноҳия). Kaik om 62 rajonad valdkundas. Koume lidnad oma tazovaldkundan
alištusenke: Rogun, Tursunzade, Vahdat. Rajonad alajagase 368 küläkundha (tadž.:
ҷамоати деҳот).

Toižed sured lidnad (enamba 100 tuh. ristitud vl 2014, surembaspäi penembha):
Hudžand, Kurgan Tübe, Kuläb. Kaik om 17 lidnad valdkundas. Völ om 55
lidnanvuittušt žilod.

Valdkundan konstitucijan 2. kirjutusen mödhe, tadžikan kel' om üks'jäine
valdkundkel'. Venäkel' om rahvahidenkeskeižiden kontaktoiden kel'. Kaik rahvahad
voidas kävutada ičeze kodikelid tugedusita.

Tadžikistanan päeksport om alüminii (55%), puvill (13%), kuidud abrikosad (8%);
toine eksport om lauk (3%), kala da liha (2%), sobad (2%), turbaz (2%),
turbolikutimed (1%), vas'k (1%).



https://vep.wikipedia.org/wiki/Svazilend

Svazilend, täuz' oficialine form — Svazilendan Kunigahuz (angl. Kingdom of
Swaziland, svazin kelel Umbuso weSwatini), om mererandatoi valdkund Afrikan
suvipalas. Sen administrativine pälidn om Mbabane, kunigahan pälidn da
parlamentan ištmižsija om Lobamb.

Jäl'gmäine Konstitucijan udištamine oli vl 2005, se oli sätud kunigahan
iniciativan mödhe.

Svazilend om röunoiš Suviafrikan Tazovaldkundanke suvipäivnouzmas, suves,
päivlaskmas da pohjoižes (röunan piduz — 430 km), a mugažo Mozambikanke
päivnouzmas (105 km). Ühthine röunoiden piduz om 535 km. Svazilend om
mererandatoi valdkund.

Valdkundan kaikiš korktemb čokkoim om Emlembe-mägi, 1862 m valdmeren pindan päl.
Kaikiš madalamb čokkoim om Usutsu-jogel, 21 m ülemb mert. Päjogi om Lusutflu
(Maputu)-jogi.

Svazilendan klimat märičese korktusel meren pindan päl. Ülähan om ven
mägiklimat, alemba om subekvatorialižen klimatan zon. Tropine klimat om alahan.
Heinkun lämuz om +12°C, uhokun — +23°C. Paneb sadegid 1200-1400 millimetraspäi
vodes päivlaskmal (ven mägiklimat) 500-700 millimetrhasai päivnouzmal alangol.

Londuseližed pävarad oma kivihil', asbest, mec, gidroenergii; toižed varad oma
kuld da almazad.

Svazilend om konstitucine monarhii de jure da absolütine monarhii de fakto. Se
om unitarine valdkund. Kaik politižed partijad oma kel'tud.

Vspäi 1986 valdkundan pämez' om Msvati III-kunigaz. Nügüd' hän om üks'jäine
absolütine monarh Afrikas. Kunigaz paneb päministrad radsijha, kunigaz-žo om
armijan päkäsknikaks.

Parlament om kaks'kodine, se vaiše nevob kunigahale. Üläkodi om Senat 30
ühtnijanke (10 heišpäi — alakodi valičeb, 20 — kunigaz paneb). Alakodi om
Nacionaline Suim, mülüb 65 ühtnijad (55 — kaikuččes inkhundla:späi, 10 — kunigaz
paneb). Valičendad parlamentha oleldas kerdan vides vodes. Parlamentan
ühtnikoiden keskes naižid pidab olda enamba 30 procentad.

Svazilendan Kunigahuz alajagase 4 agjaha (regionha, ümbrikho). Agjad alajagase
12 municipalitetha, a ned — 55 inkhundl:aha (äilugu tinkhundla).

Svazilendan sured lidnad (enamba 60 tuh. ristitud vl 2012, surembaspäi
penembha): Manzini (ekonomine pälidn), Mbabane (administrativine pälidn). Toižiš
18 lidnoiš ristitišt om penemb mi 10 tuhad ristitud.

Vl 2012 Svazilendan päeksport oli sahar (21%), fruktad (15%), odorantad (14%),
sobad (12%); toine eksport — cellüloz, elektromašiništ, kuld.

Suviafrikan Tazovaldkund om Svazilendan pätorguindpartnör (kunigahusen 60%
eksportad da 80% importad).



https://vep.wikipedia.org/wiki/Suomi

Suomenma, täuz' oficialine nimi — Suomenman Tazovaldkund (suom. Suomi, Suomen
tasavalta, roč. Finland, Republiken Finland), om valdkund Pohjoiževropas.
Suomenman pälidn da kaikiš suremb lidn om Hel'sinki.

Suomenma om mavaldkundröunoiš Norvegijanke pohjoižes (röunan piduz — 709 km),
Venämanke päivnouzmas (1309 km) da Ročinmanke päivlaskmas (545 km). Ühthine
röunoiden piduz madme — 2563 km. Om meriröunpird Estinmanke.

Suomenman suvižed da päivlaskmaižed randad lainištab Atlantižen valdmeren
Baltijan meri, sen Suomen da Botnine lahted, randanpird — 1250 km koverikahuden
lugemata, täuzin läz 40000 km (sarita). Läz mererandad om 81 tuhad sart enamba
100 m² surudel.

Pind: kaik — 338 145 km², saum vezid — 34 330 km² (10,2 %). Kaikiš korktemb
čokkoim sijadase Haltitunturi (Haltiatunturi, Haltia, Halti)-mägen pautkel (1328
m).

Londuseližed varad — mec, metallad (raudkivend, vas'k, cink, hrom, nikel',
hahktin, kuld, hobed).

Suomenma om unitarine prezidentiž-parlamentine tazovaldkund ühten palahižen
avtonomijanke (Ahvenanma). Suomenman konstitucijan mödhe, käskusenandai tobmuz
om prezidentan da parlamentan käziš, a radonoigendai tobmuz om prezidental da
Valdkundaližel Nevondkundal (suom.: Valtioneuvosto, roč.: Sratsrådet). Suomen
parlament ezitoitab päministrad prezidentale, a hän formaližikš paneb
päministrad radsijaha, mugažo Valkundaližen Nevondkundan ühtnijoid-ki
(ministrid) päministran rekomendacijan mödhe. Ministriden lugu ei voi olda
enamba 18.

Parlament (suom.: Eduskunta, roč.: Riksdagen) om üks'kodine, siš om 200
deputatad. Kaik rahvaz valičeb heid 4 vodeks.

Kaikiš ülemb käskuzkundaline instancii om Suomenman Ülembaine käskuzkund (suom.:
Korkein oikeus, roč.: Högsta domstolen).

Suomenma alajagase 19 agjaha (regionha) (suom. maakunta / roč. landskap), a ned
— kommunihe (suom. kunta / roč. kommun) (vl 2011 niid oli 336) da lidnoihe
(suom. kaupunki / roč. stad).

Toižed sured lidnad (enamba 100 tuh. ristituid vl 2015, surembaspäi penembha):
Espoo (pälidnan region), Tampereh, Vantaa (pälidnan region), Oulu, Turku,
Jüväskülä, Kuopio, Laht. Vl 2013 kaik om 107 lidnad.

Vl 2009 Suomenman päeksport oli likutimed da mašiništ (11%), bumag (kirjutamha
da painmaha, 10%), TV- da radiooigendimed (6%), pu (material) (läz 6%); toine
eksport — elektropalad (3%), laivad da venehed (3%), teraz (3%), cink, nikel',
avtod, zelläd da medicinižed instrumentad.



https://vep.wikipedia.org/wiki/Suksed

Suksed oma ristitun ladluz sirdmahas lumedme da švirgamha hangedme. Ned oma
kaks' pit'kad (150-220 sm) puišt vai plastiklaudad nügelzoittud da kätud
nenoidenke. Suksid ladeltas jaugoile mädusiden abul. Suksihe mectusen täht
villakod-ki sättudas, no nügüdaigaižiden suksiden enambuz küzub eriližid
suks'kengid. Suksil štarktes kävutadas niiden ičendan libestuda lumedme.

Tuhad vot edel meiden erad Venäman da Skandinavijan rahvahad kävutihe suksid.
Kuvad kall'oiden pindoil todestadas necidä.

Kolan pol'saren suves kävutihe erižpiččid suksid da vaiše üht kokovicad jämha
jaugoil, a lühüdal suksel tulkihe. Sil-žo aigal Skandinavijan amuižed eläjad
hihtihe ühtenpiččil suksil.

Pohjoižman rahvahad sädihe suksid ičeze sirdmižen aigan viluihe agjoihe, kus
pit'k lumekaz tal'v om. Jämha elegiš ristituile pidi sirtas lumedme, sidä oli
statjin lujas äi (enamba metrad sankte). Ezmäks sädihe lumikengid — mugoižed
ladlused suretas laboiden pindad da kaitas uhkundad lumhe vaste. Erased
Pohjoižman igähižed rahvahad kävutihe lumikengid, no ei tenugoi suksid ani edel
tedoidajiden tulendad. Ku otta arheologiden löudmižid, ka ezmässai sädihe
suksid-lumikengid Altai-mägil da Baikal-järven tahoiš. Edel XVI. voz'sadad
meiden erad ned oliba levitadud avaros, ka sil-žo aigal kävutihe
hihtandsuksid-ki. Vl 1555 Sur' Olaf-episkop pästi Rimha «Pohjoižman rahvahiden
istorii»-kirjan. Hän kirjuti sihe saamelaižiden tal'vmectusen mahtusiš muga:
«Haškujad suksil ajadas mecživatoid čuphu, hihtajad suksil kačustadas loden
palikoil pedroid, händikahid, eskai kondjid, sikš miše sabutadas kebnas. Živat
ei voi joksta lozgom süväd lumedme da uhkub. Pit'kän da väzutoitajan küksendan
jäl'ghe hän andase hihtajile kebnašti suksil ristituile».

Toižikš voib olda, suksid sädihe regehe kactes, sikš miše suksed oma regen
kebnetud jaugasihe pojavad.

XIX-XX voz'sadoiden röunal hihtandsportad sädihe. Nece om mugoi joud — štarkta
suksil pigudehe voibišteldes, ka hüväks meleks muite. Sädihe heredha štargundha
sättujid suksid toižiden suruzidenke — 170...220 sm pitte da 5...8 sm levette,
ottihe kävutamha armijha nenid suksid. Pidab libutada käzi ülähäks seišti
märičemha mugomiden suksiden sättujad pidust. Läz sidä-žo aigad sädihe
suks'kaluid-ki (kokovicoid čuburkoidenke). Suks'kalud kebnetas da pigustadas
štargundad lujas.

Amussai tegihe suksid jagamatomiš pulaudoišpäi, tegesil ei olend loštajad
irdnägud. XIX-XX. voz'sadoiden röunal hihtandsport šingotaškanzi, kukerduz
tegimištos ozaiži, ka suksed toižetihe. Niiden suruded vajehtihe da tegihe
standartižikš. Suksiden südäin tegeškanzihe šoidukahan, kävutaškanzihe mašinoid
tehmaha niid, sädihe suks'fabrikoid.

Sid' löuzihe plastikmaterialid. Erasil plastmassil om tarbhaižid ičendoid
suksihe kävutamha — jädas kuivaks, lunt ei tartu, libestund paremboičese. Ezmäi
sädihe suksid plastikaluiženke, sid' plastiksuksid täuzin.

Kävutadas suks'voiškid holitamha suksiden aluižid. Jän da lumen takaidab suksihe
sita.

Mägisuksed (skibord) oma laskemhas huzaiten mägipautkilpäi da kävutamha
ühtennimižen sportan aigan. Neniden suksiden ülätahkod oma kantoidud metallal
travindad vaste koval lumel, mugažo ohjandamižen paremboičemha. Sportan
šingotesen aigan mägisuksile andoihe ičeze mädusen variantad: kanduz om
fiksiruidud kaiken, eriližed cibletad.

Hihtandsuksed oma hihtamha da histimhä lumedme, ladudme, štargumha hangedme. Ned
alajagase kahthe sur'he klassha: puspäi da plastikaspäi. Plastiksuksed alajagase
aluižen mödhe: iškujan teksturan vai siledan kandonke (kand om suksen pidusen
keskpala).

Koveritomad mädused — sädihe ezmäi niid, voib kacta mecnikan suksil. Se om
nahkaine vai kanghasine petl' muite, i om kebn čokkoida villakod jaugal sen
südäimehe.

Pehmdad mädused oma koveritomiden šingotez. Nügüd'aigan pandas mugomid mädusid
lapsiden suksiden päle paksus. Petläle ližazihe völ ühten vöhuden, se kabardab
jaugan kandon ülähäd, ka ei anda suksele libestuškata jaugalpäi.

Pol'varmdad mädused — siš nahkaine petl' om vajehtadud metalližihe kehnuižihe.
Suks'keng' toktab kehnuižihe, strop pid'oiteleb kengäd ülähänpäi. Trosut
(mugoine metalline punotiž) kävutase vöhuden sijas. Kingitadas trosut bibuhuden
abul. Bibuhut kingitase kehnuižiden edehe.

Varmdad mädused — niiden kävutades kengän nenad kingitab sukshe varmdas, se azj
abutab oigeta suksid paremb. Nügüd' arni nened mädused oma järgeližed kaiktä.
Tegimišt pästab koume mädusiden sistemad — Nordic 75 (oli tetab NSTÜ:s), SNS,
NNN da necen uz' NIS-versii.

Mägisuksiden mädused oma eriližikš. Ned fiksiruidas kengän sukshe täuzin, a se
azj om tetpaine, sikš miše sportnikad lasktas mägelpäi surel pigudel, ka
oigendamha suksid. Nece om mäduz eriližusenke — kritižen ličendan aigan om
voimuz joudutada kengäd sišpäi kaičemha ristitud löumaiš satatesišpäi,
katkelmasišpäi.

Telemark om pojav mägisuksiden mädusihe. Sil om ičendoid laskemha
telemark-stilil.

Skitur (angl. «skitour») om varmdan da mägisuksen mädusiden keskes. Se laskeb
hihtta üliči pöudos naprindata. Keng' kingitase sukshe vaiše nenal, no om voimuz
fiksiruida kandod-ki laskemha mägelpäi. Kritižen ličendan aigan mugažo
voimusenke joudutada kengäd mädusespäi (kut mägisuksil-ki).



https://vep.wikipedia.org/wiki/Stavropolin_rand

Stavropolin rand (ven.: Ставропольский край) om üks' Venälaižen Federacijan
subjektoišpäi.

Stavropolin rand om olmas vl 1936 tal'vkun 15. päivälpäi. Vhesai 1937 sidä
nimitihe Pohjoižkavkazan rand:aks, vhesai 1943 — Ordžonikidzen rand:aks. Vspäi
1958 Kalmikii om olmas eriži Stavropolin randaspäi, vspäi 1991 — mugažo Karačai
da Čerkesii.

Stavropolin randan Päkäskuz om vahvištadud vl 1994 sügüz'kun 29. päiväl Randan
Valdkundaližen (sil aigal) Duman ezitajil. Se om väges nügüd' äilugižiden
vajehtusidenke.

Randal oma röunad 8 regionanke: Dagestanan Tazovaldkundanke päivnouzmas,
Čečenijan Tazovaldkundanke da Pohjoižosetijan — Alanijan Tazovaldkundanke
suvipäivnouzmas, Kabardinijan da Balkarijan Tazovaldkundanke suves, Karačajan da
Čerkesijan Tazovaldkundanke suvipäivlaskmas, Krasnodaran randanke päivlaskmas,
Rostovan agjanke pohjoižes, Kalmikijan Tazovaldkundanke pohjoižes da
pohjoižpäivnouzmas. Stavropolin rand om mererandatoi.

Pind om 66 160 km². Step' otab randan tobmad palad, pol'letetazangišt om
suvipäivnouzmpoles. Mahused oma kaštanma da mustma. Znamasižed joged oma
Kumanjogi, Kalaus da Jegorlik. Irrigacijan koume päkanalad oma Nevinnomisskan,
Sur' Stavropolin, Kuman da Maničun.

Stavropolin ülüz seižub randan territorijan keskuses. Kavkazan ezimägišt otab
randan suvipäivlaskmpol't. Kaikiš korktemb čokkoim om Beštau-mägenoc (1400 m)
randan suvipäivlaskmas.

Klimat om ven kontinentaline. Heinkun keskmäine lämuz om +22...+25°C (+14°C
mägil), vilukun — -5°C (-10°C mägil). Paneb sadegid 300-500 mm vodes tazangištol
da 600 mm vodes ezimägištol.

Londuseližed varad oma kivivoi, londuseline gaz, äimetalližed kivendod, uran,
sauvondmaterialad (sauvondkivi, letked, saved), mustma, termaližed purtked,
mineralvezi, gidroenergii.

Randan pämez' nimitase gubernatoraks. Vladimir Vladimirov radab gubernatoran vs
2013 sügüz'kun 27. päiväspäi. Kaik rahvaz änestab händast videks vodeks, enamba
kaht strokud jäl'geten ei sa. Gubernator om randan Ohjastusen pämez' mugažo,
märičeb sen strukturad. Kaks' ezmäšt varapämest da kuz' muite varapämest oma
hänele abhu. Gubernator paneb kaikid heid radnikusile sättutandan Randan Dumanke
jäl'ghe.

Stavropolin randan parlament om Dum. Kaik rahvaz valičeb sen 50 ezitajad videks
vodeks. Jurii Belii radab Duman ezimeheks.

Nügüdläšt gubernatorad valitihe järgkerdan vl 2014 sügüz'kun 14. päiväl, hän sai
84,22% kerdalaz. Järgvaličendad randan Dumha oliba vl 2011 tal'vkun 4. päiväl.

Vl 2010 eläjiden lugu om 2 786 281 ristitud. Vl 2015 kaikutte nellänz' ristit
seičemespäi om lidnalaine.

Kaikes randas om ühesatoštkümne lidnad. Toižed sured lidnad (enamba 100 tuh.
eläjid vl 2015, surembaspäi penembha) oma Pätigorsk, Kislovodsk, Nevinnomissk da
Jessentukad.

Rahvahad (enamba 0,4% vl 2010): venälaižed (80,1%), armenijalaižed (5,8%),
darginalaižed (1,8%), grekalaižed (1,2%), čiganalaižed (1,1%), ukrainalaižed
(1,1%), nogajalaižed (0,8%), azerbaidžanlaižed (0,6%), karačajalaižed (0,6%),
turkmenalaižed (0,5%), čečenalaižed (0,4%), totarlaižed (0,4%), turkad (0,4);
toižed — 4,2%, rahvahuden ozutandata — 1,0%.



https://vep.wikipedia.org/wiki/Smolenskan_agj

Smolenskan agjan Päkäskuz om vahvištadud vl 2001 sulakun 26. päiväl Agjan Duman
ezitajil, om allekirjutadud Administracijan pämehel sil-žo vodel semendkun 15.
päiväl da om väges möhembaižiden vajehtusidenke. Se vajehti enččen Päkäskusen,
kudamb oli vahvištadud vl 1995 sügüz'kun 22. päiväl Agjan Duman ühtnijoil.

Agjal om röunoid Moskvan agjanke päivnouzmas, Kalugan agjanke suvipäivnouzmas,
Bränskan agjanke suves, Vaugedvenämanke päivlaskmas (Mogilövan agj da Vitebskan
agj), Pskovan da Tverin agjoidenke pohjoižes. Smolenskan agj om mererandatoi.

Pind om 49 779 km², sidä kesken mec otab 38%. Sadad penid järvid oma agjas.
Kaikiš pidemb jogi om Dnepr. Agjan päivnouzmaižed joged mülüdas Volgan
basseinha. Kaikiš järedambad vezištod oma Vazuzan (97 km²) da Jauzan (51 km²)
vezivaradimed, ned sijadase agjan pohjoižpäivnouzmas, oma saudud varatoitamha
reskvedel Moskvad.

Reljef om kukhikaz süviden jogialangištoidenke. Kaikiš korktemb čokkoim om
nimetoi taho (321 m), se sijadase lodeheze Väz'maspäi agjan päivnouzmas. Kaikiš
madalamb om Päivlaskmaižen Dvinan kendäk (141 m) Vaugedvenäman röunanno agjan
päivlaskmas.

Klimat om ven kontinentaline. Heinkun keskmäine lämuz om +17°C, vilukun
kesklämuz om -9°C. Paneb sadegid 630-730 mm vodes, enamba kezal (225-250 mm).
Vegetacine pord vedase 129-143 päivest. Poud oleleb harvoin, kaiked enamba
kevädel — päividen kümnendez. Suvižed, suvipäivlaskmaižed da päivlaskmaižed
tulleid oma enambuses.

Londuseližed varad oma bur hil', turbaz, sauvondmaterialad (sauvondgips,
mouckivi, letked, saved, sauvondkived), mägihrustal', fosforitad, keitandsol,
reskvezi.

Agjan pämez' nimitase gubernatoraks. Aleksei Ostrovskii radab gubernatoran vs
2012 sulakun 26. päiväspäi. Hänen valdatusiden strok om viž vot. Gubernator om
mugažo agjan Administracijan pämez', hän märičeb sen strukturad da paneb sen
ühtnijoid radnikusile. Seičeme varagubernatorad oma hänele abhu.

Smolenskan agjan üks'kodine parlament om Agjan Dum. Kaik rahvaz valičeb sen 48
ezitajad videks vodeks. Igor' Lähov radab Agjan Duman ezimeheks vs 2013
sügüz'kun 26. päiväspäi.

Gubernatorad valitihe vl 2015 sügüz'kun 13. päiväl, nügüdläine gubernator sai
vägestust ezmäižes turas (62,18%) da radab kahtenden strokun. Järgvaličendad
Agjan Dumha oliba vl 2013 sügüz'kun 8. päiväl.

Vl 2010 kaiken Venäman rahvahanlugemižen mödhe eläjiden lugu oli 985 537
ristitud. Kaikutte seičemenz' eläi kümnespäi om lidnalaine.

Agjas om vižtoštkümne lidnad da 10 lidnanvuittušt žilod. Toižed sured lidnad
(enamba 40 tuh. ristitud, surembaspäi penembha) oma Väz'm, Roslavl', Jarcevo da
Safonovo. Vl 2015 kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (90,7%), ukrainalaižed (1,2%),
vaugedvenälaižed (1,2%), armenijalaižed (0,5%), toižed — 2,2%, rahvahuden
ozutandata — 4,2%.



https://vep.wikipedia.org/wiki/Sent_Vinsent_da_Grenadinad

Sent Vinsent da Grenadinad (angl.: Saint Vincent and the Grenadines, se om täuz'
oficialine nimituz), om sar'hine valdkund Kariban meren päivnouzmpoles. Sen
pälidn, kaikiš suremb lidn da meriport om Kingstaun.

Vl 1979 redukun 27. päiväl Sent Vinsent da Grenadinad tedotiba ičeze
ripmatomudes Sures Britanijaspäi, nügüdläine Konstitucii tuli väghe sil-žo
päiväl.

Sent Vinsent da Grenadinad sijadase järedal Sent Vinsent-sarel (344 km²) da
Grenadinad-sariden kogol (niiden pohjoižel kahtel koumandesel, läz 30 sart, 45
km²).

Valdkund om meriröunoiš Sent Lüsijanke pohjoižpoles da Grenadanke suvipoles.
Matkad Barbadoshasai om 168 kilometrad päivnouzmpolehe. Randanpird om 84 km.

Kaikiš korktemb čokkoim om aktivine Sufrier-vulkan, 1234 metrad valdmeren pindan
päl.

Ohjandusen form om parlamentine monarhii, federacii parlamentižen demokratijanke
konstitucižen monarhan ohjandusen al.

Valdkundan pämez' om Suren Britanijan Elizavet Toine-kunigaznaine, hän paneb
radsijha jenaral-gubernatorad.

Parlament — Suiman Kodi (angl.: House of Assembly) — om üks'kodine 23
ühtnijanke: 6 heišpäi oma senatorad, jenaral-gubernator paneb heid radsijha; 15
— kaik rahvaz valičeb. Valdatusiden strok om 5 vot.

   Kacu kirjutuz: Sent Vinsentan da Grenadinoiden administrativiž-territorialine
jagand.

Sent Vinsent da Grenadinad alajagase 6 tulendha (angl. parish), 5 niišpäi oma
Sent Vinsental da 1 ühtenzoitab Grenadinoid.

Vl 2009 Sent Vinsentan da Grenadinoiden päeksport oli purehlaivad da jahtad
(55%); toine eksport — buksirad (6%), nižu (6%), bananad (4%).



https://vep.wikipedia.org/wiki/Seged

Seged (mad'j.: Szeged [ˈsɛɡɛd], slovak.: Segedín, saks.: Szegedin, rom.:
Seghedin, serb.: Сегедин / Segedin, horv.: Segedin) om lidn Mad'jaranmas,
Čongrad-agjan pälidn. Se om koumanz' surtte eländpunkt valdkundas.

Nügüdläine lidnan pämez' om Laslo Botka (mad'j.: László Botka), hän om valitud
möst vozil 2006, 2010 da 2014.

Lidn sijadase tazangištol, valdkundan röunanno Serbijanke 10 kilometras suvhe da
Romanijanke 20 km suvipäivnouzmha. Se seižub 75 m keskmäižel korktusel valdmeren
pindan päl, Tis-jogen (mad'j.: Tisza) molembil randoil. Matkad Budapešthasai om
160 km lodeheze. Lähembaižed sured lidnad oma Kečkemet 86 km lodeheze da Subotic
(Serbii) 40 km suvipäivlaskmha.

Klimat om Keskmeren. Voden keskmäine lämuz om +10,5 C°. Paneb sadegid 495 mm
vodes, enamba kezal (179 mm). Om äi päipaštokahil päivil, 2025 časud vodes.

Vn 2001 rahvahanlugemižen mödhe eläjiden lugu oli 168 048 ristitud, heišpäi
mad'jaralaižed 93,5%. Eläjiden enambuz om katoližen jumalankodikundan
polenpidajad (36,4% vl 2011) da ateistad (23,4%), uskondan ozutandata — 31,4%.

Budapešt—Belgrad-avtote läbiti lidnad. Päraudtestancii om olmas. Avtobusad,
tramvaid da trolleibusad oma kundaližeks transportaks lidnas. Lendimport om
peniden privatižiden lendimiden täht.



https://vep.wikipedia.org/wiki/Savi%C4%8D

Savič om ratud kivi mineraližiš materiališpäi. Se om oiktan formanke. Sidä
kävutadas sauvondmaterialaks. Savičuid erištadas ičendoiden mödhe: vahvuz,
vezivastaižuz, pakaižvastaižuz.

Ani meiden aighasai poltatoi torhuzsavič oli levitadud äjiš maiš. Mugoižhe
savičhu ližazihe čaptud ol'ged. Kacmata sihe, polttud savič kävutase sauvomha
amussai, ozutesikš, sauvused Amuižegiptas voz'tuhal 3-2 EME. Rusked savič oli
tarbhaine Mesopotamijan da Amuižriman arhitekturas, sigä panihe koverikahid
konstrukcijoid (bembel'ülähid, hol'vid) savičuišpäi 45x30x10 sm surudel.
Savičuiden form Amuižes Rimas oli erazvuitte — oigedsaumnik, koumesaumnik,
kehkerform.

Venäs edel savičud kävutihe plinfad (ozutesikš, plinf lanksi Grazijan Ivanan
pähä Sofijan päjumalanpertin sauvomižen kaclemižen aigan Vologdas). Se om leved
da hoik savesine plat (plistak) läz 2,5 sm sankte. Sidä tegihe eriližil
puformil, kuivazihe 10-14 päiväd, sid' ümbripolttihe päčin südäimes. Äjiden
plinfiden pindoil löutas znamoid, niid lugetas tegijan kleimikš.

Venän car'kundas XV. voz'sadassai kävutihe standartišt polttud savičud. Ivanan
III-carin aigan Moskvan Kremlin saudud seinäd da pühäpertid oma necen ozuteseks.
Mastarid-italijalaižed ohjanziba niiden sauvomišt.

Meiden järgeline savič om oigedsaumaižen formanke sen tagut, miše muga savičud
sättub pidamha kädes. Ezmässai XVI. voz'sadal tegihe mugoižid savičuid Anglijas.

Ühthižen standartan savič (muga nimitadud «normaline» vai «norman format» (NF))
tuli Venämha vähemba voz'sadad tagaz — vl 1927. Norman format om 250x120x65 mm
irdaližiden suruzidenke.

Edel XIX. voz'sadad savičuiden tehmižen tehnologii oli primitivine, sihe
mülütihe äi käzitöd. Formuihe savičuid kädel, kuivazihe vaiše kezal. Aigaks
panihe päčid kuivatud torhuzsavičuišpäi poltamha vaiše formuidud savičuid päčin
südäimes.

XIX. voz'sadan keskes sädihe renghatadud päčin poltandan täht, a mugažo
lentpressan. Tehmižen tehnik šingotihe edeleze, tehnologii paremboiči kaikuččen
kerdan uden tehnikan tuldes. XIX. voz'sadan lopus sauvoškanzihe kuivatezkamerid,
sil-žo aigal tegeškanzihe saven ümbriradajid mašinoid.



https://vep.wikipedia.org/wiki/San_Sal%27vador

San Sal'vador (isp.: San Salvador) om Sal'vadoran pälidn da kaikiš suremb lidn.
Se om ühtennimižen departamentan administrativine keskuz mugažo.

Lidnan aluz oli pandud vn 1525 sulakus ispanijalaižil, anastadud indejalaižil
Kuskatlan-pälidnan sijha.

Lidn sijadase valdkundan keskusen päivlaskmas, Amakas-jogen alangištos,
ühtennimižen vulkanan pautkenno, 658 m korktusel valdmeren pindan päl.

Klimat om subekvatorialine neps, om kaks' sezonad. Kun keskmäine lämuz om
+22..+24 C° vodes ümbri. Paneb sadegid 1734 mm vodes, kuiv sezon om
kül'mkus-sulakus (2-36 mm kus). Minimaline fiksiruidud lämuz om +7,2 C°. Lujad
manrehkaidused oleldas, oliba vozil 1798, 1854, 1873, 1965 da 1987. Tropižed
torokad oma paksud nepsakahan sezonan aigan.

Avtobusad, kiruhavtobusad (SITRAMSS) da taksid oma kundaližeks transportaks
lidnas ezilidnoidenke. San Sal'vador om valdkundan järed avtotesol'm. Raudten
maršrutad ühtenzoittas aglomeracijan erazvuiččid agjoid vspäi 2007.

Pen' regionaline Ilopango-lendimport (MSSS) sijadase lidnan päivnouzmas. Se om
soda- da čarterreisiden täht Sal'vadoradme, lähižihe pälidnoihe — Tegusigal'p,
Gvatemal.

Rahvahidenkeskeine soda- da civiline Oskar Arnul'fo Romeron nimel nimitadud
lendimport (SAL), ende El' Sal'vador da Komalapa, sijadase 50 km suvhe lidnan
keskusespäi, Tünen valdmeren randpoles. Sišpäi tehtas reisid AÜV:oihe, Kanadha,
Meksikha, Keskuzamerikan äjihe maihe, Bogotaha i Madridha.



https://vep.wikipedia.org/wiki/Pil%27ved

Pil'ved oma suspenziruidud atmosferas vezipurun koncentracijan produktad,
kudambid voib nähta taivhal.

Ned oma tobjimalaz troposferas. Pil'viden südäiolendha mülüb penikaižid
tilkuižid vet da/vai jän kristalluzid (kut pil'venelementoid). Konz il'man lämuz
om ülemb -10 °C, pil'viš om tilkuižid-pil'venelementoid, konz lämuz peneneb
−10:späi −15:hesai °C, pil'vil om jo segoitadud südäiolend (tilkuižed da
kristallad), a konz lämuz om alemb -15 °C, — vaiše kristalluded. Ku
pil'venelementad tobnetas, a niiden lanktendan piguz kazvaškandeb, ka ned
lankteba pil'višpäi atmosferižil sadegil (lumi, vihm, ränd, ragiž i m. e.).

Pil'ved — tetab lirine mel'kuva, kudmban oma kävutanuded äjäd runokirjutajad
(ozutsikš, venäläižed kirjutajad Aleksandr Puškin, Gavriil Deržavin) ičeze
sädusiš.

Päiväižen sistemas, päiči Mas, pil'ved oma kaikil planetoil-gigantoil, Marsal,
Veneral, Titanal da Tritonal. Neniden planetoiden pil'vil om erazvuitte londuz,
ozutesikš, Veneral om sanged pil'višt rikmuiktusespäi, a Titanan pil'ved tegese
metanan vihmoišpäi lämudel −180°С.



https://vep.wikipedia.org/wiki/Permin_rand

Permin Komin ümbrikon territorijal toine kel' om permin komin kel'. Permin
randan Päkäskusen 42. kirjutusen mödhe, sil om mugoi oficialine status: sab
kävutada kel't oficialižiden kosketusiden sferas.

Permin randan Päkäskuz om vahvištadud vl 2007 sulakun 19. päiväl Käskusenandajan
Suiman ezitajil.

Randal om röunoid Sverdlovskan agjanke päivnouzmas, Baškortostanan
Tazovaldkundanke suves, Udmurtijan Tazovaldkundanke da Kirovan agjanke
päivlaskmas, Komin Tazovaldkundanke pohjoižes. Permin rand om mererandatoi.

Pind om 160 236 km². Mecad ottas territorijan seičeme kümnendest. Znamasižed
joged oma Kam sen Čusovaj- da Višer-ližajogidenke, mugažo Silv-jogi (Čusovajan
ližajogi) da Kolv-jogi (Višeran ližajogi). Toižiden jogiden enambuz mülüb Kaman
basseinha.

Randan territorijan päivlaskmpol' da keskuz (80%) oma kukhikahad da
alangoikahad. Uralmäged seištas päivnouzmas. Kaikiš korktemb čokkoim om Tuliman
Kivi-mägisel'gal (1469 m) randan päivnouzmas. Völ om 8 mäged enamba tuhad metrad
korktusenke. Kaikiš alahaižemb čokkoim om Kam-jogen kendäk (66 m) Permin randan
suvipäivlaskmas.

Klimat om ven kontinentaline. Heinkun keskmäine lämuz om +13...+18°C, vilukun —
-14...-18°C. Om lämemb suvipäivlaskmpolehe, om vilumb pohjoižpäivnouzmpolehe.
Paneb sadegid 450 mm vodes suvipäivlaskmas da 1000 mm vodes pohjoižpäivnouzmas.

Londuseližed varad oma kivivoi, londuseline gaz, kivihil', raud, vas'k, kuld,
hrom, kaliisol (sen kaikiš järedamb löudmižsija mail'mas), sauvondmaterialad
(mouckivi, dolomit, sauvondgips, gravii, letked, saved), mec, reskvezi, kala,
gidroenergii.

Randan pämez' nimitase gubernatoraks. Viktor Basargin radab gubernatoran vs 2012
sulakun 28. päiväspäi. Kaik rahvaz änestab händast videks vodeks. Gubernator om
randan Ohjastusen pämez' mugažo, märičeb sen strukturad, paneb Ohjastusen
ezimehen radnikusele. Gubernatoran administracii sen departamentoidenke om
hänele abhu.

Permin randan parlament om Käskusenandai Suim. Kaik rahvaz valičeb sen 60
ezitajad videks vodeks. Valerii Suhih radab Suiman ezimeheks vs 2011 tal'vkun
23. päiväspäi.

Radonoigendai tobmuz om Permin randan Ohjastuz. Gennadii Tušnolobov radab
ohjastusen ezimeheks vspäi 2012 tal'vkun 29. päiväspäi. Randan ministrused da
agentused alištudas Ohjastusele.

Käskusenandajan Suiman ezitajad valitihe nügüdläšt gubernatorad vl 2012
semendkun 5. päiväl. Järgvaličendad Käskusenandajha Suimha oliba vl 2011
tal'vkun 4. päiväl.

Vl 2010 eläjiden lugu om 2 635 276 ristitud. Vl 2015 kaikutte koumanz' ristit
nelläspäi om lidnalaine.

Kaikes randas om kaks'kümne viž lidnad. Toižed sured lidnad (enamba 80 tuh.
eläjid vl 2015, surembaspäi penembha) oma Berezniki, Solikamsk, Čaikovskii.

Rahvahad (enamba 0,5% vl 2010): venälaižed (83,2%), totarlaižed (4,4%), permin
komilaižed (3,1%), baškiralaižed (1,2%), udmurtalaižed (0,8%), ukrainalaižed
(0,6%); toižed — 1,2%, rahvahuden ozutandata — 4,5%.



https://vep.wikipedia.org/wiki/Papua_%E2%80%94_Uz%27_Gvinei

Papua — Uz' Gvinei, täuz' oficialine form — Papua — Uden Gvinejan Ripmatoi
Valdkund (tok-pisin: Independen Stet bilong Papua Niugini, angl.: Independent
State of Papua New Guinea, hiri motu: Papua Niu Gini), om valdkund Valdmerimaiš,
otab Uz' Gvinei-saren päivnouzmpol't. Erazvuiččil vozil valdkundan palad oliba
Suren Britanijan, Saksanman, Avstralijan tobmuden al. Sen pälidn da kaikiš
suremb lidn om Port Morsbi.

Valdkundan nimituz kogoneb kahtes polespäi. Vl 1526 Žorži di
Meneziš-portugalijalaine andoi ezmäižen nimen sijaližiden eläjiden kactes: Papua
oli saudud malain papuva-sanaspäi «kidžer». Vl 1545 ispanine Injigo Ortis de
Retes-merimatkadai andoi toižen Uz' Gvinei-nimen Afrikan Gvinejha kactes.

Vn 1975 sügüz'kun 16. päivän Papua — Uz' Gvinei tedištoiti ičeze ripmatomudes
Avstralijaspäi, sen-žo aigan jäl'gmäine Konstitucijan udištamine oli.

Valdkund sijadase Tünen valdmeren päivlaskmaižel randal, pohjoižpolehe
Avstralijaspäi (160 km Torresan sal'men kal't), ani suvhe ekvatoraspäi. Läz om
merid: Bismarkan pohjoižpoles, Uden Gvinejan pohjoižpäivnouzmpoles, Solomonan
päivnouzmpoles, Arafuran da Korallidenmeri suvipoles.

Papua — Uz' Gvinei om mavaldkundröunoiš Indonezijanke päivlaskmas (röunan piduz
— 820 km), merivaldkundröunoiš Federativižiden Mikronezijan Valdkundoidenke
pohjoižes, Naurunke päivnouzmas, Solomonan Saridenke suvipäivnouzmas da
Avstralijanke suves. Randan piduz om 5152 km.

Mägireljef otab man tobj palad. 18 aktivišt vulkanad om valdkundan pohjoižes.
Kaikiš korktemb čokkoim om Vil'gel'm-mägenoc, 4509 m valdmeren pindan päl.

Klimat om ekvatorialine mussonine neps randpolel, paneb sadegid sezonoidme,
voden kesklämuz +26°C, läz vajehtusita kuidme. Korktemb mägil om ven vö da märg
klimat, sipsitab lopmäta, ragištab erašti, voden kesklämuz +10°C, sigä eile
ristitištod.

Londuseližed päresursad — kivivoi, kuld, hobed, vas'k, molibden, tellur, nikel',
kobal't; toižed — londuseline gaz, mec, kala.

Valdkundan pämez' om britanine Elizavet Toine-kunigaznaine. Hän paneb
jenaral-gubernatorad radsijha Papua — Uden Gvinejan parlamentan valičendan
mödhe.

Parlament (angl. National Parliament of Papua New Guinea) om üks'kodine. Sen 109
ühtnijad oma valdatusidenke 5 vodeks (89 — kaik rahvaz valičeb, 20 — käsktas
provincijoiden suimil).

Papua — Uden Gvinejan toižed sured lidnad (vl 2007 enamba 50 tuh. rist.,
surembaspäi penembha): Lae, Mendi.

Vl 2012 Papua — Uden Gvinejan päeksport oli kuld (35%), vas'kkivend (22%),
kivivoi (14%); toine eksport — mujutadud veroližed pachad (8%), pal'mvoi (6%),
kofe (3%), kakao (3%), pu, meren produktad.



https://vep.wikipedia.org/wiki/Omskan_agj

Agjan administrativine keskuz da kaikiš suremb lidn om Omsk (agjan ristitišton
enamba pol't).

Omskan agjan Päkäskuz om vahvištadud vl 1995 tal'vkun 26. päiväl Käskusenandajan
Suiman ühtnijoil, allekirjutadud gubernatoral sil-žo päiväl da om väges nügüd'
äiluguižiden vajehtusidenke.

Omskan agj sijadase Sibirin suvipäivlaskmas, Päivlaskmaižen Sibirin alangišton
suvipoles.

Agjal om röunoid Tomskan agjanke pohjoižpäivnouzmas, Novosibirskan agjanke
päivnouzmas, Kazahstananke suves da suvipäivlaskmas (sen Pavlodaran da
Pohjoižkazahstanan agjoidenke), Tümenin agjanke päivlaskmas da pohjoižes. Omskan
agj om mererandatoi.

Pind om 141 140 km², sidä kesken mec otab 15-25% agjan pohjoižes, 7% agjan
suves. Agjan territorii mülüb sodunuden taigan, mecan, mecstepin da stepin
zonoihe. Kaikiš pidemb jogi om Irtiš sen ližajogidenke (Išim, Ominjogi, Ošanjogi
da Taranjogi). Kaikiš surembad järved oma reskveden Krutinkan Sured järved
(Saltaim, Tenis da Ik) 335 km² ühthižen pindanke agjan päivlaskmas.

Londuseližed pävarad oma kivivoi, londuseline gaz, bur hil', turbaz, raudkivend,
cirkonii, sauvondmaterialad (saved, letked), keitandsol, Glauberan sol,
reskvezi, mustma.

Agjan pämez' nimitase gubernatoraks. Viktor Nazarov radab gubernatoran vs 2012
semendkun 30. päiväspäi. Kaik rahvaz valičeb händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile. Üks' ezmäine
Ohjastusen varaezimez' da nell' Ohjastusen muite varaezimest oma hänele abhu.

Omskan agjan üks'kodine parlament om Käskusenandai Suim. Kaik rahvaz valičeb sen
44 ezitajad videks vodeks. Vladimir Varnavskii radab Käskusenandajan Suiman
ezimeheks vs 1994 sulakun 12. päiväspäi videnden strokun jäl'geten.

Järgvaličendad Käskusenandajha Suimha oliba vl 2011 tal'vkun 4. päiväl.
Gubernatoran järgvaličendad oliba vl 2015 sügüz'kun 13. päiväl, nügüdläine
gubernator sai vägestust ezmäižes turas (53,99%) da radab kahtenden strokun.

Vl 2010 kaiken Venäman rahvahanlugemižen mödhe eläjiden lugu oli 1 977 665
ristitud. Vl 2015 lidnalaižiden eläjiden pala om 72,17%.

Agjas om kuz' lidnad da 21 lidnanvuittušt žilod. Toižid surid lidnoid ei ole. Vl
2015 kaik om 11 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (83,3%), kazahlaižed (4,0%),
ukrainalaižed (2,6%), saksalaižed (2,5%), totarlaižed (2,1%), armenijalaižed
(0,4%), toižed — 2,2%, rahvahuden ozutandata — 2,9%.



https://vep.wikipedia.org/wiki/Managua

Managua (täuz' nimi ispanijan kelel Leal Villa de Santiago de Managua) om
Nikaraguan pälidn da kaikiš suremb lidn. Se om ühtennimižen departamentan
administrativine keskuz mugažo.

Edel Kolumban erad kalanikoiden lidnut oli Managuan sijas. Ispanijan
konkistadorad oma pannuded nügüdläižen Managua-lidnan alusen 16. voz'sadas.
Oficialine alusenpanend lidnaks oli vl 1819 (5. sulaku). Vl 1852 lidn tegihe
ripmatoman Nikaraguan pälidnaks.

Managua sijadase valdkundan päivlaskmas, Managuanjärven (isp. Lago de Managua
vai Lago Xolotlán) suvirandal. Järven kendäk om 55 m valdmeren pindan päl.
Lidnan fartaloiden korktuz om lujemb, ned seištas Managuan mägil, kudambiden
korktuz om 700 metrhasai.

Klimat om tropine räk. Päivän keskmäine lämuz om +28...32 C° vodes ümbri. Om
kaks' sezonad vodes: kuiv (kül'mku-sulaku, 75 mm pol'vodes) i neps
(semendku-reduku, 130-280 mm kus). Paneb sadegid 1200 mm vodes.

Rahvahidenkeskeine soda- da civiline Augusto Sandinon nimel nimitadud lendimport
(MGA) sijadase lidnan 6. rajonas. Sišpäi tehtas reisid Pohjoižamerikha i
Keskuzamerikan äjihe maihe, mugažo Nikaraguadme, om jügureisid Majamihe. Toine
pen' Punta Huete-jügulendimport sijadase Managuanjärven pohjoižrandal.



https://vep.wikipedia.org/wiki/Magadanan_agj

Agjan administrativine keskuz da kaikiš suremb lidn om Magadan (agjan
ristitišton läz 70% vl 2010).

Magadanan agj om olmas vl 1953 tal'vkun 3. päivälpäi. Vl 1992 heinkun 16. päiväl
Čukotkan avtonomine ümbrik läksi Magadanan agjaspäi da tegihe erižeks
federacijan subjektaks.

Magadanan agjan Päkäskuz om vahvištadud vl 2001 tal'vkun 26. päiväl Agjan Duman
ezitajil, om allekirjutadud gubernatoral sil-žo vodel tal'vkun 28. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1996 elokun 15. päiväl Agjan Duman ezitajil.

Agjal om maröunoid Čukotkan avtonomižen ümbrikonke pohjoižpäivnouzmas, Kamčatkan
randanke päivnouzmas, Habarovskan randanke päivlaskmas, Saha (Jakutijan)
Tazovaldkundanke lodehes da pohjoižes. Agjan suvipäivnouzmaižed da suvižed
randad lainištab Tünen valdmeren Ohotskan meri.

Pind om 462 464 km². Läz kaiked territorijad venub igähižen rougun zonas. Kaikiš
pidemb jogi om Kolim ližajogidenke. Se mülüb Jävaldmeren basseinha. Vaiše pened
lühüdad joged lanktas Ohotskan merhe. Kaikiš suremb ratud vezišt om Koliman
vezivaradim (441 km², mülü 14,56 km³, süvüz 120 m) agjan päivlaskmas.

Reljef om mägikaz. Koliman mägišt om agjan päivnouzmpoles. Čerskijan mägisel'gan
suvipala om agjan päivlaskmas. Kaikiš korktemb čokkoim om sen Lumekaz-mägenpä
(2293 m) agjan päivlaskmas, 250 km pohjoižhe Magadanaspäi. Kaidad tazangištod
venudas pidust' Ohotskan mererandištod.

Agjas om koume klimatan toižendad: meren mussonine mererandištol, terav
kontinentaline Koliman basseinas, ven kontinentaline niiden keskes. Heinkun
keskmäine lämuz om +11...+15°C. Vilukun kesklämuz om -15...17°C agjan suves,
-35...-40°C Koliman rajoniš. Voden kesklämuz om alemb noläd kaikjal. Vodes paneb
350 mm sadegid südäinrajonil da 600 mm mererandpolel.

Londuseližed pävarad oma metallad (kuld, hobed, tin, vol'fram, vas'k, molibden),
kivihil', kivivoi, londuseline gaz, kala, reskvezi, gidroenergii.

Agjan pämez' nimitase gubernatoraks. Vladimir Pečönii radab gubernatoran vs 2013
uhokun 3. päiväspäi. Hänen valdatusiden strok om viž vot. Gubernator om mugažo
agjan Ohjastusen ezimez', hän märičeb sen strukturad da paneb sen ühtnijoid
radnikusile. Üks' varagubernator - ezmäine Ohjastusen varaezimez', kaks' muite
varagubernatorad, ezmäine Ohjastusen varaezimez' da nell' muite Ohjastusen
varaezimest oma hänele abhu.

Magadanan agjan üks'kodine parlament om Agjan Dum. Kaik rahvaz valičeb sen 21
ezitajad videks vodeks, heišpäi vaiše koume ristitud ratas kaikenaigašti —
ezimez' da kaks' varaezimest. Sergei Abramov radab Agjan Duman ezimeheks vs 2015
sügüz'kun 28. päiväspäi.

Järgvaličendad Agjan Dumha oliba vl 2015 sügüz'kun 13. päiväl. Gubernatorad
valitihe vl 2013 sügüz'kun 8. päiväl, nügüdläine gubernator sai vägestust
ezmäižes turas (hänen satuz oli 73,11% änid).

Vl 2010 kaiken Venäman rahvahanlugemižen mödhe eläjiden lugu oli 156 996
ristitud. Lidnalaižiden eläjiden pala om 95,4% (vl 2015).

Agjas om kaks' lidnad da 23 lidnanvuittušt žilod. Ei ole toižid surid lidnoid.
Vl 2015 kaik om 3 eländpunktad enamba mi 5 tuh. eläjidenke.

Rahvahad (enamba 0,4% vl 2010): venälaižed (81,5%), ukrainalaižed (6,3%),
evenalaižed (1,7%), totarlaižed (0,9%), vaugedvenälaižed (0,7%), koräkalaižed
(0,6%), ingušalaižed (0,5%), itel'menalaižed (0,4%), azerbaidžanlaižed (0,4%),
toižed — 3,9%, rahvahuden ozutandata — 3,1%.

Erased toižed igähižed rahvahad: čukačud — 285 rist. (0,18%), kamčadalalaižed —
280 rist. (0,18%), oročilaižed — 76 rist. (0,05%), jukagiralaižed — 71 rist.
(0,05%), čuvanalaižed — 57 rist. (0,04%), eskimosalaižed — 33 rist. (0,02%).



https://vep.wikipedia.org/wiki/La_Pas_(Bolivii)

La Pas (isp. da guar.: La Paz, täuz' ispanine nimi om Nuestra Señora de La Paz
[ˈnwes.tɾa seˈɲoɾa ðe la pas] «kožundan toi meiden emänd (jumalanmam)», keč.:
Chuqiyapu, aimar.: Chuqiyapu / Chukiyawu / Chuquiago Marka), om Bolivijan kaikiš
suremb lidn ičeze ezilidnoidenke (niita om koumanz' surtte) da de fakto pälidn
vspäi 1898. Nügüd' Sukre om valdkundan oficialine pälidn konstitucijan mödhe. La
Pas om mugažo valdkundan ühtennimižen departamentan pälidnaks.

Lidnan aluz om pandud vl 1548 redukun 20. päiväl läz vanhad indejalaižiden
Čukiago-žilospäi.

Lidn sijadase Bolivijan päivlaskmas, Andiden sambnuden vulkanan krateras. La
Pasan keskuz seižub 3593 metrad keskkorktusel. Kaikiš znamasižembad korktused
lidnan röunoiš ülitadas 4050 metrad, kaikiš madalambad — 3250 m.

Klimat om korktoiden mägiden subtropine vai valdmeren subpolärine. Lidn sijadase
16° suvhe ekvatoralpäi. Kacmata sihe, voib rindatada klimatad Bergenanke vai
Torshavnanke. Lidnan suves kun keskmäine lämuz om +9...+12°C vodes ümbri,
pohjoižes — penemba +10°C. Kaclemižen kaikes aigas minimaline lämuz om -3°C.
Paneb sadegid 575 mm vodes, sidä kesken 380 mm tal'vkul-keväz'kul da 44 mm
kuival sezonal (semendku-eloku).

Avtobusad, kiruhavtobusad (PumaKatari-sistem) da funikulörad (Mi Teleférico
«minun kabel'avto», 3 jonod, 10 km, 11 stancijad, 5 kabinad minutas) oma
kundaližeks transportaks.

Rahahidenkeskeine sodavägiden da civiline El' Al'to-lendimport (LPB) sijadase
4061 m korktusel, 13 km suvipäivlaskmpolehe lidnan keskusespäi lähižhe El'
Al'to-ezilidnhasai. Sišpäi tehtas reisid Suviamerikan maihe, AÜV:oihe da
Bolivijan südäimes.



https://vep.wikipedia.org/wiki/Kostroman_agj

Kostroman agjan Päkäskuz om vahvištadud vl 2008 sulakun 17. päiväl Agjan Duman
ezitajil, om allekirjutadud gubernatoral sil-žo vodel sulakun 24. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1995 heinkun 7. päiväl.

Agj röunatab Kirovan agjanke päivnouzmas, Alalidnan da Ivanovon agjoidenke
suves, Jaroslavlin agjanke päivlaskmas, Vologdan agjanke pohjoižes. Kostroman
agj om mererandatoi.

Pind om 60 211 km², sidä kesken mec otab 62%. Znamasine jogi om Volg sen
järedoiden huriden ližajogidenke (Kostrom, Unž da Vetlug). Jogiden tobj pala
mülüb Kaspijan meren basseinha, vaiše erased pened joged agjan lodehes da
pohjoižpäivnouzmas mülüdas Jävaldmeren basseinha. Kaikiš suremb ratud vezišt om
Gor'kijan vezivaradim. Znamasižed järved oma Galičunjärv (75,4 km²) da
Čuhlomanjärv (48,7 km²).

Reljef om kukhikaz. Pohjoižed Uvalad-kukkazsel'g vedase agjan pohjoižpalas.
Kaikiš korktemb čokkoim om Galičun da Čuhloman ülüden nimetoi taho (292 m) agjan
lodehes.

Klimat om ven kontinentaline. Heinkun keskmäine lämuz om +18°C, vilukun
kesklämuz om -12°C. Paneb sadegid 600 mm vodes.

Londuseližed varad oma palab šoidkivi, fosforitad, sauvondmaterialad (mouckivi,
saved, letked), reskvezi.

Agjan pämez' nimitase gubernatoraks. Sergei Sitnikov radab gubernatoran vs 2012
sulakun 28. päiväspäi. Hänen valdatusiden strok om viž vot, enamba kaht strokud
jäl'geten ei sa. Gubernator om mugažo agjan Administracijan pämez', hän märičeb
sen strukturad da paneb sen ühtnijoid radnikusile. Üks' ezmäine varagubernator
da viž muite varagubernatorad oma hänele abhu.

Kostroman agjan üks'kodine parlament om Agjan Dum. Kaik rahvaz valičeb sen 36
ezitajad videks vodeks. Andrei Bičkov radab Agjan Duman ezimeheks vs 2005
tal'vkun 29. päiväspäi nelländen strokun (koumanden strokun jäl'geten).

Järgvaličendad Agjan Dumha oliba vl 2015 sügüz'kun 13. päiväl. Gubernatorad
valitihe sil-žo päiväl, nügüdläine gubernator sai vägestust ezmäižel tural
65,62% änid satusenke da radab kahtenden strokun.

Vl 2010 kaiken Venäman rahvahanlugemižen mödhe eläjiden lugu oli 667 562
ristitud. Kaikutte seičemenz' eläi kümnespäi om lidnalaine.

Agjas om kaks'toštkümne lidnad da 7 lidnanvuittušt žilod. El ole toižid surid
lidnoid. Vl 2015 kaik om 8 eländpunktad enamba mi 10 tuh. eläjidenke.

Rahvahad (enamba 0,3% vl 2010): venälaižed (93,2%), ukrainalaižed (0,9%),
totarlaižed (0,3%), toižed — 2,1%, rahvahuden ozutandata — 3,5%.



https://vep.wikipedia.org/wiki/Kami%C5%A1in

Kamišin (ven.: Камышин) om lidn Venäman lidn Volgogradan agjan
pohjoižpäivnouzmas. Se om agjan koumanz' surtte lidn eläjiden lugun mödhe.

Nügüd'aigaižen eländpunktan aluz om pandud vl 1668 kuti lidnuz. 18. voz'sadan
augotišespäi sen nimi oli Dmitrijevsk, ph. Mitrein (Salonikin) nimen mödhe. Vl
1780 se sai lidnan statusad nügüdläižen nimenke.

Lidn seižub Volganrandaližel ülüdel, 50 m keskorktusel valdmeren pindan päl.
Reljef om kukhikaz. Lidn sijadase Kamišink-jogensun randištol, pidust'
Volg-jogen oiktad randad (Volgogradan vezivaradim) 11 kilometras. Matkad
Volgogradan röunhasai om 180 km suvipäivlaskmha. Matkad Saratovhasai om 194 km
pohjoižhe. Nikolajevsk-lidn om Volgas päliči.

Ehtatimed ujudas Volgas päliči kezal, avtod il'mpölusel — tal'vel. Jogiport om
lidnas. Ühtennimine raudtestancii om lopstancii Tambov — Petrov Val — Kamišin
raudtel (vspäi 1894). Borodinan avtotesild ühtenzoitab Kamišinkan randoid (vanh
lidn da uz' lidn).

Rahvahad (enamba 0,4%, vn 2010 Venäman rahvahanlugemižen mödhe): venälaižed —
94,6%, ukrainalaižed — 1,4%, saksalaižed — 0,9%, armenijalaižed — 0,6%,
totarlaižed — 0,5%; toižed — 2,0%.



https://vep.wikipedia.org/wiki/Jar%C4%8Dalli

Jarčalli (ven.: Набережные Челны, tot.: Яр Чаллы / Yar Çallı vai muite Чаллы /
Çallı, vozil 1982-1988 — Brežnev) om Venäman lidn Tatarstanan Tazovaldkundan
pohjoižpäivnouzmas. Se om tazovaldkundan kahtenz' surtte lidn, mülüb Alakaman
lidnaglomeracijha (1,1 mln rist.), om konurbacijas Nižnekamskanke.

Nügüd'aigaižen eländpunktan aluz om pandud 17. voz'sadal kuti Berežnije
Čalni-külä. Vl 1930 sidä ühtištuihe läheliženke Rusttad Čalni-külänke da anttihe
lidnan statusad udenke nügüdläiženke nimenke.

Lidn sijadase Kamanjogen hural randal (Alakaman vezivaradim), 100 m
keskkorktusel. Matkad Kazanihesai om 237 km päivlaskmha avtotedme. Jarčalli
alajagase koumhe administrativižhe rajonha: Avtozavodan, Komsomolan da
Keskuzrajon.

Rahvahad (enamba 0,4%, vn 2010 Venäman rahvahanlugemižen mödhe): totarlaižed —
47,4%, venälaižed — 44,9%, čuvašalaižed — 1,9%, ukrainalaižed — 1,3%,
baškiralaižed — 1,2%, marilaižed — 0,7%, udmurtalaižed — 0,4%, mordvinalaižed —
0,4%; toižed — 1,8%.

Ižandusen päsarak om avtosauvomine (KAMAZ:an da Sollers:an tegimed). Kaks'
sijališt universitetad da nell' üläopendusen tošt aluzkundad (institutad) om
lidnas. Jarčalli om sur' avtote- da raudtesol'm kahtenke stancijanke:
Jarčalli-päraudtestancii da Krugloje Pole-sortiruindstancii («Kehker Pöud»).
Järed jogiport om lidnas. Rahvahidenkeskeine civiline Begiševo-lendimport (tot.:
Бигеш Халыкара һава аланы) (NBC / НЖК) sijadase 28 km suvipäivlaskmha Jarčallin
keskusespäi.



https://vep.wikipedia.org/wiki/Jamalan_Nenciden_avtonomine_%C3%BCmbrik

Jamalan Nenciden avtonomine ümbrik (ven.: Ямало-Ненецкий автономный округ,
nenc.: Ямалы-Ненэцие автономной ӈокрук) om Venälaižen Federacijan subjekt.

Nencan kel', hantin kel' da sel'kupan kel' voidas ottas kävutamižhe oficialižes
azjantegendas Pohjoižpolen igähižiden vähäluguižiden rahvahiden järgeližiš
elämižsijiš venäkelen kartte.

Ümbrikon Päkäskuz om vahvištadud vl 1998 tal'vkun 27. päiväl ümbrikon
Valdkundaližen Duman ezitajil, om allekirjutadud ümbrikon gubernatoral sil-žo
vodel tal'vkun 28. päiväl da om väges äiluguižiden vajehtusidenke.

Jamalan Nenciden avtonomižen ümbrikon enamba pol't sijadase Pohjoižen
nabakehkruden südäimes.

Ümbrikol om röunoid Krasnojarskan randanke päivnouzmas, Tümenin agjan Hantin da
Mansin avtonomižen ümbrikonke suves, Komin Tazovaldkundanke päivlaskmas da
Nencan avtonomižen ümbrikonke lodehes. Ümbrikon pohjoižed randad lainištab vilu
Jävaldmeren Karan meri. Randanpird om 5100 km.

Pind om 769 250 km². Arktine tundr da igähine roug ottas territorijan tobjad
palad. Znamasižed joged oma Ob', Nadim, Taz da Pur.

Reljef om tazo tobjimalaz. Polärižen Uralan mäged seištas ümbrikon
päivlaskmaižel röunal. Madalad Sibirin Uvalad oma ümbrikon suviröunal.

Klimat om terav kontinentaline. Om koume vöd: Päivlaskmaižen Sibirin alangišton
pohjoižpol' (taigan klimat), subarktine da arktine. Voden keskmäine lämuz om
-10°C ümbrikon pohjoižes. Tal'vel lämuz voib aletas -56 Cel'sijan gradushasai.
Heinkus lämuz oleleb +30°C kaikel territorijal. Keza vedase 100, 68 da 50 päiväd
vöidme. Suvespäi pohjoižhe sadegiden (lumen tobjas palas) mär poleneb, tullein
vägi lujeneb.

Ümbrikon pämez' nimitase gubernatoraks. Dmitrii Kobilkin radab gubernatoran vs
2010 keväz'kun 16. päiväspäi kahtenden strokun jäl'geten. Ümbrikon parlamentan
ezitajad änestadas gubernatorad videks vodeks Venäman prezidentan taričendan
mödhe, Tümenin agjan gubernator andab kandidatoiden nimikirjutest hänele.
Gubernator-žo radab Ohjastusen pämehen, hän märičeb sen strukturad da paneb sen
ühtnijoid radnikusile. Ezmäine varagubernator, seičeme muite varagubernatorad da
Gubernatoran Apparat oma hänele abhu.

Jamalan Nenciden avtonomižen ümbrikon üks'kodine parlament om Käskusenandai Suim
(vhe 2009 uhokuhusai sidä nimitihe ümbrikon Valdkundaližeks Dumaks). Kaik rahvaz
valičeb sen 22 ezitajad videks vodeks. Sergei Jamkin radab Käskusenandajan
Suiman ezimeheks vs 2015 sügüz'kun 30. päiväspäi.

Järgvaličendad Käskusenandajha Suimha oliba vl 2015 sügüz'kun 13. päiväl.
Gubernatorad valitihe vl 2015 redukun 1. päiväl, nügüdläine gubernator sai
vägestust ezmäižel tural (21 än't 22:späi, 95%).

Vl 2010 kaiken Venäman rahvahanlugemižen mödhe eläjiden lugu oli 522 904
ristitud. Kaikutte videnz' ristit kudespäi om lidnalaine.

Agjas om kahesa lidnad da 5 lidnanvuittušt žilod. Kaikiš surembad lidnad (enamba
100 tuh. ristitud, surembaspäi penembha) oma Uz' Urengoi da Nojabr'sk. Vl 2015
kaik om 10 eländpunktad enamba mi 10 tuh. eläjidenke.

Rahvahad (enamba 1% vl 2010): venälaižed (59,7%), ukrainalaižed (9,4%),
nencalaižed (5,7%), totarlaižed (5,5%), hantilaižed (1,8%), azerbaidžanlaižed
(1,8%), baškiralaižed (1,6%), vaugedvenälaižed (1,2%), komilaižed (1,0%), toižed
— 8,9%, rahvahuden ozutandata — 3,4%.

Erased toižed igähižed rahvahad: sel'kupalaižed — 1988 rist. (0,38%),
mansilaižed — 166 rist. (0,03%).



https://vep.wikipedia.org/wiki/J%C3%A4rgeline_p%C3%B6lvaz

Järgeline pölvaz (latin. Línum usitatíssimum) vai muite Pölvaz om üks'voččen
heinäsižen kazmusen erik.

Pölvast kazvatihe Jerihon-rajonal neolitan aigan völ, ka se om kaikiš amuižemb
voisine kul'tur. Egiptalaižed oliba amussai kazvatunuded pölvast, hö tehnuded
kaikiš hoikembid kanghid.

Värtmusenvuitte päjur' om lühüdahk da vauktahk. Siš om severz' järedoid
sarakoid, penid jurid niil om äi. Jur' kazvab seikhen pol'pidushesai (50-70 sm),
sen tagut se voib sada vet süviš mahuden šoiduišpäi.

Seikh om 60-120 sm ülütte. Se om seižui da oiged, hoik da cilindranvuitte,
paksumba üks'jäine sarakoittud ladvanke, vauhvihand, vahan hoikan kerthenke.

Lehtesed oma äiluguižed, sijadase harvoin spiralidme, 2-3 sm pitte da 3-4 mm
levette, nügud agjas, hahksinižen polhe vahan kerthen tagut (sidä voib heitta
kebnašti), siledad röunal, koumesonižed.

Kazmuz änikoičeb kezakuspäi heinkuhusai. Ühtheänikišt om rohl kover,
ližaänikoidenke. Änikod eile äiluguižed, 1,5-2,4 sm diametral, kesksuruižed vai
pened, seištas pit'kil änikjaugoil. Mall'anlehtesed oma 5-6 mm pitte, heinäsižed
nügud, 2-5 soned. Äniklehtesed oma 12-15 mm pitte, langetas maha aigašti,
tilgunvuiččed, tüpäkod agjal da levedad, siledad vai gofriruidud vähäižen.
Änikon muju om sinivauvaz vai sinine, no oleleb vauged, ruskedvauvaz,
ruskedsinine. Äniklehtesen soned oma muzahkod. Pölükäd oma vauktoiden nitidenke,
pölükiden turu om lühüd renghanvuitte; tomunikad oma pit'käčud sinižed. Kandoine
om munanvuitte da vihand; seibhut om muzasinine tilgunvuiččiž-pirdakahižiden
kehnanaluižidenke.

Kauklon konorüt om 5,7-6,8 mm diametral, lačak da šurunvuitte, pakuižetab da
čirotatoi, penen nülakusenke päl, mallüt jäb senke. Semnid kauklos om 10 da
penemba tobjimalaz. Pölvazsemned oma 3,3-5 mm pitte, ned oma vauhpakuižed vai
koričman polhe, ani siledad, loštajad da pit'kahkod.

Pölvaz kandab madalad lämut ülemba noläd, no keväz'ližed da elokuižed halad
surmitadas pölvast. Aigaližiden homendezhaloiden tagut pölvaz voib sünduda
semnitomaks. Miše pölvaz ehtiži lophusai, ühthine päividen lämuden summ pidab
olda 1850 °C.

Indijan, Kitain vai Keskmeren mägirajonad oma järgeližen pölvhan voimusižed
kodimad.

Nügüd'aigan pölvaz kazvatadas Evropan, Azijan da Pohjoižamerikan venon klimatan
zonal, a mugažo Pohjoižafrikal.

Semniš oma olmas: voi (30-48%), se kuivab heredas, vauktušed, hil'vezikod, nälöm
(12%hasai), organižed muiktused, sterinad, linocinamarin. Pölvazvoi mülütab
muiktusiden gliceridoid: linolenine (35-45%), linoline (25-25%), oleinine
(15-20%), pal'mitinine da stearinine.

Semniden koriš löutas: linokofein, linocinamarin, linamarin-glikozid da
P-oksi-p-metilglutarižen muiktusen metilakaz efir.

Pölvaz mülütab omega-3-razvoiden rekordine lugumär, sen ühtes semniš om vähä
omega-6-razvoid.

Paremba kaiked pölvaz sündub udel mal (haumhen vai palon jäl'ghe). Tarbiž valita
letkekahan mahusen, sen ühtes savekahan alamahusen, muga vezirežim linneb
optimaližeks eskai kuivaigan. Man pidadas puhthaks rujoheinišpäi, sen tagut
mustma sättub vähän kazvatamha.

Kas'kol ezmäižiden voziden aigan om vähä rujoheinid, naku ei pida erilišt
manümbriradmišt. Kündandmaiš, vastkarin, pidab rata mad lujas süväs, tarkašti da
henošti, tariž leta mad sügüzel. Ottas kaks'-koumevoččid semnid da sen vanhemba,
mugažo heitmaha rujoheinid, ved' idämižmahtuz pölvhansemniš ei kado aigan
mändes. Semnid vajehtadas udhe reprodukcijha 2-3nden semendan jäl'ghe. Semendan
sageduz om rippuiš kazvatusen süspäi — kuiduks vai semnikš. Semend tehtas
širi-šari, ei rivihe kaikiden toižiden kazmusiden erineden. Kuidhu tarbiž hoik
seikh, a rivisemendan jäl'ghe seikhed sangištudas da sarakoitas lujas. Äjikš
semnikš semetas penemb semnid muite.

Pölvast kazvatihe Venän sündundan aigan völ, ezmässai Pskovan rajonal, a möhemba
— Uz'lidnan, Suzdalin da Vologdan lähevenuil mail.

Voz'sadoiden aigan pölvhan ümbriradmižen tehnologii oli vajehtamatoi. Ku kuidad
ei tari, a vaiše semnid, ka rahnmine tehtas vikatehel. Ku kuid om tariž, ezmäi
kaiked pölvast vadudas — sidä rästtas maspäi lühüdoiden jüridenke pijoil da
rihmdäs roivhiže. Sid' roivhad seištas kaks'tahkoižen katusen kartte ocati riviš
dai jättas muga, vai niid pandas penil röukil da kuidas. Tarbiž, miše semned
ehtižiba, a seikh kuivehtuiži. Erasid nepsoid sijidme kuidas pölvast katusekahil
arzil pöudröunal vai aidoil. Muga südäimespäi kuides pölvazkuid tegese
voikahaks, se sab enamba sitkust, varmdust da čomad loštad, erigoičese kebnemb.

Sid' pölvast vedas gomnähä vai sarajha. Sen jäl'ghe ribdäs: seikhišpäi
erigoittas ehttüd pakuižid kaukloid kurikol vai villän kartte čapil da katkoil.
Mugažo ribdäs ribilaudal (sen sijas kävutadas raudharj erašti) piidenke 15-20 sm
pitte. Erigoittud kaukloid kuidas penes lämäs rihes vai villänkuidimel, a jo sen
jäl'ghe kumutadas.

Sadud piikoikhad kuidud letas da kuidas, a sid' kelikoitas da vidodas pästrišpäi
(pudui seikhen pala) erigoitten. Vidodud pölvast harjatas koume kerdad
(rohtištadas, pal'čustadas da lopuks kuidustadas), ka muga vedadas sišpäi
puhtast kuidud — kebnašti kerttud hoikad lentad. Kuiduspäi voib jo kezerta,
kertta nitid. Nitišpäi kudodas kanghid da sidodas kružavad.

Sauvomha kävutadas kuidud (sauvondlämänpidaimaterialad), karpked (santehnine
kingitaimaterial), void (lakad, olifad, emaližed mujud).

Tekstil'tegimištho ottas kuidud tehmaha nitid, pölvazkanghid da kastumatomid
kanghid, a sid' sobid-ki, vahapühkimid da toižid tegesid (pühkiruzud, hurstid,
uudimed).

Amuižgrekalaižed teziba pölvhan semniden spravitajid ičendoid. Gippokrat
rekomendui kävutada sidä nälömakahiden koriden palatusen aigan. Polvhan semnid
(latin. Semen Lini) zelläks kävutamha keratas ehttüd täuzin.

Semned hulas vedes kätas sanktaks nälömaks, se segoituz kävutase söndkurkun da
südäikohtun südäisatatesen spravitamha i andab kebn utai, pehmitai,
palatusenvastaine, heitai kibud effekt. Pölvazvoi (latin. Oleum lini)
tervehtoitab holecistitoid kuti utai da kuzenajai zell'abutuz.

Farmaceftine tegimišt pästab «Linetol»-zelläd, sidä sadas pölvazvoišpäi. Nece
zell' ottas südäimehe aterosklerozan spravitamižen da profilaktikan täht, a
mugažo voitas nahkan himiž- da termižid poltatesid da sädegsatatesid.

Pölvazkabud oma hüvä suruz maidokahan kabjživatišton täht. Jädud pičkäitud
kaukloišpäi pölvazhel'pked kävutase sigoiden sötlemha.



https://vep.wikipedia.org/wiki/Huanhe

Huanhe (kit.: 黃河 / 黄河, pin'jin': Huáng hé — «pakuine jogi», niman mujun mödhe)
om jogi Kitaiš. Lankteb Tünen valdmeren Pakuižhe merhe (nimitihe sidä jogen
mödhe), sen Bohai-lahthe.

Joginišk sijadase Tibetan mägišton päivnouzmaižes palas, 4500 m korktusel
valdmeren pindan päl. Jogahižel vodel jogi tob 1,5 mlrd. tonnoid sagedmaid, se
om kaikiš suremb lugu mail'man jogiden keskes. Sen ližaks, vl 2007 4,3 mlrd.
tonnoid redustadud vet da substancijoid oli pästtud jogehe, 70% tegemištospäi.
Sikš ku äi sagedmaid jäb joksmusen aigan, ka jogen vago om 3 - 10 metrad ülemb
ümbärdajid tazangištoid, i dambad 5 tuh. km pitte oma jogen randoikš kesk- da
alajoksmusel.

Huanhen bassein varatoitab jomižvedel 140 mln ristituid, vet ottas kastelemha-ki
pöudoid. Toižes polespäi, jogen joksmuz veb lujile sur'vezile kaikuččes
kahtendes-koumandes vodes, aigkirjoiden mödhe jäl'gmäižes 3000 vodes. Vl
1960-2016 sauvoihe 16 gidroelektrostancijad, no sur'veded oleldas tähäsai:
joginiškad jädudas, sid' sulatas ühtenaigašti. Sur' Kitain tazangišt om lapak,
se azj kändab sur'vezid katastrofaks. Ühteltoštkümnendel vodel meiden erad jogi
vajehti vagod, mi kucui Sin'-dinastijan lähtendad (voded 9-23 m.e.). Huanhe
jokseb nügüdläižedme vagodme vspäi 1897, i vajehtab vagod suril vai penil
pidustoil joga 110-130 vot.

Ližajoged: oiktad — Macüi, Dasähe, Taohe, Udinhe, Veihe (kaikiš znamasižemb),
Lohe; hurad — Datunhe, Huanšui, Czulihe, Daheihe, Fenhe.

Sured eländpunktad (mödvedhe): Lan'čžou, In'čuan', Baotou, Čženčžou, Czinan'. Om
ehtatimid da 28 sildad ajelemha joges päliči.



https://vep.wikipedia.org/wiki/Evrejan_avtonomine_agj

Evrejan avtonomine agj (ven.: Еврейская автономная область, jidiš: ייִדישע
אױטאָנאָמע געגנט) om Venälaižen Federacijan subjekt.

Nece om evrejalaižiden üks' kahtes ühtnikaspäi oficialižen juridižen statusanke
mail'mas, toine om Izrail'.

Jidiš da ivrit oma ühten rahvahišpäi keled. Evrejan avtonomižen agjan Päkäskusen
mödhe arvoimižed sädas niiden da toižiden rahvahiden kelid kaičemha, opendamha
da šingotamha.

Evrejan avtonomižen agjan Päkäskuz om vahvištadud vl 1997 redukun 8. päiväl
agjan Käskusenandajan Suiman ezitajil, om allekirjutadud gubernatoral sil-žo
päiväl da om väges möhembaižiden vajehtusidenke.

Agjal om röunoid Kitainke suves da päivlaskmas (sen Heilunczän-agjanke), Amuran
agjanke lodehes, Habarovskan randanke pohjoižes da pohjoižpäivnouzmas. Evrejan
avtonomine agj om mererandatoi.

Pind om 36 266 km². Znamasine Amur-jogi om Kitainke röunaks agjan suves da
päivlaskmas. Jogen vagon leveduz om 1,5-2,5 km.

Keskamuran alangišt om agjan suves, se otab agjan pol't. Toine pala om Pen'
Hingan da toižed pened mägisel'gad, ned oma agjan lodehes da pohjoižes. Agjan
kaikiš korktemb čokkoim om Üläopenikoiden mägi (1421 m).

Klimat om ven mussonine. Tal'vel paneb vähä lunt, om vilu. Vilukun keskmäine
lämuz om -19°C suves da -25°C pohjoižil mägil. Keza om läm' da neps. Paneb
sadegid 600-700 mm vodes, niišpäi koume nelländest — semendkus-sügüz'kus.

Londuseližed varad oma bur hil', kivihil', metallad (raudkivend, tin, marganc,
kuld, magnii, berillii da tž. harvad mametallad), sauvondmaterialad (mouckivi,
saved, letked, gravii, sauvondkivi), grafit, tal'k, mineraližed mujud,
fosforitad, mec, reskvezi.

Avtonomižen agjan pämez' nimitase gubernatoraks. Aleksandr Levintal' radab
gubernatoran vs 2015 uhokun 24. päiväspäi. Kaik rahvaz änestab gubernatorad
videks vodeks, enamba kaht strokud jäl'geten ei sa. Gubernator-žo radab
Ohjastusen ezimehen, hän märičeb sen strukturad da paneb sen ühtnijoid
radnikusile. Varagubernator, kaks' ezmäšt Ohjandusen varaezimest da koume muite
Ohjandusen varaezimest oma hänele abhu.

Evrejan avtonomižen agjan üks'kodine parlament om Käskusenandai Suim. Kaik
rahvaz valičeb sen 18 ezitajad videks vodeks. Anatolii Tihomirov radab
Käskusenandajan Suiman ezimeheks vspäi 2001 koumanden strokun jäl'geten.

Järgvaličendad Käskusenandajha Suimha oliba vl 2011 tal'vkun 4. päiväl.
Gubernatoran valitihe vl 2015 sügüz'kun 13. päiväl, Aleksandr Levintal' sai
vägestust ezmäižel tural (75,42%) da radab ühtenden strokun.

Vl 2010 kaiken Venäman rahvahanlugemižen mödhe eläjiden lugu oli 176 558
ristitud. Kaikutte seičemenz' ristit kümnespäi om lidnalaine.

Agjas om kaks' lidnad da 11 lidnanvuittušt žilod. Ei ole toižid surid lidnoid.
Vl 2015 kaik om 5 eländpunktad enamba mi 5 tuh. eläjidenke.

Rahvahad (enamba 0,4% vl 2010): venälaižed (90,1%), ukrainalaižed (2,8%),
evrejalaižed (0,9%), totarlaižed (0,5%), vaugedvenälaižed (0,4%),
azerbaidžanlaižed (0,4%), toižed — 2,7%, rahvahuden ozutandata — 2,2%.

Erased toižed igähižed rahvahad: nanalaižed — 95 rist. (0,05%), kitajalaižed —
84 rist. (0,05%), evenkalaižed — 63 rist. (0,04%), nivhalaižed — 24 rist.
(0,01%), ul'čilaižed — 19 rist. (0,01%), evenalaižed (lamutalaižed) — 12 rist.
(0,01%), udegelaižed — 8 rist. (0,005%).



https://vep.wikipedia.org/wiki/Belgorod

Belgorod (ven.: Белгород) om lidn Venämas. Se om Belgorodan agjan
administrativine keskuz da kaikiš suremb lidn. Vspäi 2007 Belgorod om
«sodahoštusen lidn»-arvnimenke.

Amuine Severskii-lidnuz oli pandud Vezölk-jogen randal sen lanktendan sijanno
Severskii Doncha 10. voz'sadal. Sil-žo voz'sadal kalaidajad heimod paniba sidä
mantazole.

Nügüdläižen eländpunktan aluz om pandud Födor I Čudokahan käskön mödhe vn 1596
sügüz'kun 11. päiväspäi kuti lidnuz Venäman valdkundröunanno. Vozil 1727-1779
Belgorod oli Belgorodan gubernijan keskuseks, sid' mülüi Kurskan gubernijha
makundan keskuseks. Vl 1954 panihe Belgorodan agjan alusen, i Belgorod tegihe
sen keskuseks.

Lidn sijadase agjan päivlaskmas, Severskii Donc-jogen muugotil randoil, 200 m
keskmäižel korktusel valdmeren pindan päl (keskuz om 130 m korktusel). Pertišt
otab koumen kukhan pautkid, reljef om vanoikaz. Belgorodan vezivaradim augotaze
lidnan territorijal. Matkad Moskvhasai om 700 km pohjoižhe, Ukrainan röunhasai —
40 km suvhe. Lähembaine sur' lidn om röunantagaine Har'kov 71 km
suvipäivlaskmha.

Klimat om ven. Voden keskmäine lämuz +7,7 C°. Paneb sadegid 605 mm vodes, enamba
kezal (192 mm).

Belgorod jagaze kahthe ümbrikho: Päivnouzmaine (ven. Восточный) i Päivlaskmaine
(ven. Западный). Londuseližed varad oma mel, letked, saved, reskvezi,
mineralveded, mustma, ištutadud kavag'mecad.

Avtobusad, trolleibusad da taksid oma kundaližeks transportaks lidnas. Avtobusad
ühtenzoittas lidnad rajonkeskusidenke, Venäman da Ukrainan suridenke
lidnoidenke. 20. voz'sadan augotišespäi Belgorod om järed raudtesol'm, raudted
lähttas Kurskha, Sumihe, Har'kovha.

Rahvahidenkeskeine civiline Belgorod-lendimport (EGO / БЕД) sijadase 4 km
pohjoižhe lidnan keskusespäi. Sišpäi tehtas čarterreisid Keskmeren da Tailandan
lebutahoihe, mugažo reisid Venämadme (Moskv, Tümenin agj, Noril'sk, Piter,
Alauz'lidn).



https://vep.wikipedia.org/wiki/Astrahanin_agj

Astrahanin agjan Päkäskuz om vahvištadud vl 2007 sulakun 9. päiväl Agjan Duman
ezitajil da om väges nügüd' äiluguižiden vajehtusidenke. Se vajehti enččen
Päkäskusen, kudamb oli vahvištadud vl 1997 keväz'kun 28. päiväl.

Agj röunatab Kazahstananke päivnouzmas (sen Päivlaskmaiž-Kazahstanan agjanke),
Kalmikijan Tazovaldkundanke päivlaskmas da Volgogradan agjanke pohjoižes. Agjan
suvižed randad lainištab Kaspijan meri.

Reljef om kukhikaz lodehes da alangoikaz suves. Kaikiš korktemb čokkoim om Sur'
Bogdo-kukkaz (161,9 m). Kaikiš alahaižemb om Kaspijan meren kendäk (-27 m).

Agjan pämez' nimitase gubernatoraks. Aleksandr Žilkin radab gubernatoran vs 2004
tal'vkun 23. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen pämez', hän
märičeb sen strukturad da paneb Ohjastusen ezimest radnikusele sättutaden
parlamentanke.

Astrahanin agjan parlament om Agjan Dum. Kaik rahvaz valičeb sen 58 ezitajad
videks vodeks, vaiše 19 heišpäi sab rata kaikenaigašti. Aleksandr Klikanov radab
Duman ezimeheks vs 2006 redukun 20. päiväspäi kahtenden strokun.

Radonoigendai tobmuz om Astrahanin agjan Ohjastuz. Konstantin Markelov radab
Ohjastusen ezimeheks vs 2005 uhokuspäi koumanden strokun, hän-žo om
varagubernatoraks. Agjan ministrused, agentused da radnikoičendad alištudas
Ohjastusele.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (75,28% änid) da radab koumanden strokun.
Järgvaličendad Agjan Dumha oliba vl 2011 tal'vkun 4. päiväl.

Vl 2010 kaiken Venäman rahvahanlugemižen mödhe eläjiden lugu oli 1 010 073
ristitud. Kaikutte kahtenz' ristit koumespäi om lidnalaine.

Rahvahad (enamba 0,5% vl 2010): venälaižed (61,2%), kazahlaižed (14,8%),
totarlaižed (6,0%), ukrainalaižed (0,8%), azerbaidžanlaižed (0,8%), nogajalaižed
(0,8%), čečenalaižed (0,7%), kalmikalaižed (0,7%), armenijalaižed (0,6%),
čiganalaižed (0,5%), avarad (0,5%), toižed — 3,2%, rahvahuden ozutandata — 9,4%.



https://vep.wikipedia.org/wiki/Andorr_la_Vel%27j

Andorr la Vel'j (kat.: Andorra la Vella — «vanh Andorr», isp.: Andorra la Vieja,
fr.: Andorre-la-Vieille) om Andorran pälidn, üks'jäine lidn da kaikiš suremb
eländpunkt. Se om valdkundan üks' seičemes tulendaspäi.

Lidnan aluz om pandud 9. voz'sadan augotišel. Toštelmasen mödhe, Sur' Karl
tegihe sen alusenpanijaks. Lidn om olmas Andorr-ruhtinazkundan pälidnaks
valdkundan alusenpanendan aigaspäi vl 1278.

Tulend röunatab Ispanijanke päivlaskmas da Andorran koumenke tulendanke toižiš
poliš.

Lidn sijadase tulendan keskuses, Valira-del'-Orjen i Valira-del'-Nord jogiden
ühthejoksmusen jäl'ghe. 44-kilometrine Valir-jogi (kat. La Valira) jokseb
sišpäi, sen bassein otab läz kaik territorijad valdkundas. Andorr la Vel'j
seižub 1079 m korktusel valdmeren pindan päl Pirenejan pautkinno, se om Evropan
kaikiš korktemb pälidn.

Andorr la Vel'j-tulend mülütab 2 eländpunktad: Andorr la Vel'j-pälidnan ližaks,
koumetuhaine Santa-Kolom-külä mülüb tulendha. Valdkundan kaikutte nellänz'
ristit eläb tulendas. Lähiženke Eskal'des Engordan'-eländpunktanke ühtes pälidn
sädab aglomeracijad, ruhtinazkundan pol' eläb siš.

Rahvahad Andorran rahvahanlugemižen mödhe vl 2007: Ispanijan rahvahad — 43%,
andorralaižed — 33%, portugalijalaižed — 11%, francijalaižed — 7%, toižed — 6%.

Andorr la Vel'j om sidodud valdkundan toižidenke eländpunktoidenke kundaližil
avtobusmaršrutoil. Ühtenzoitai Ispanijad Francijanke avtote läbitab lidnad. Voib
sadas avtobusoil Tuluzan i Barselonan lendimportoihesai koumes časus. Vspäi 2016
voib sadas Andorr - Seo-de-Uržel'-lendimporthasai-ki (LEU, vspäi 2015 om rados)
Ispanijan territorijas 20 km suvhe lidnaspäi. Lendimportaspäi tehtas reisid
Ispanijan, Francijan da Portugalijan lidnoihe.



https://vep.wikipedia.org/wiki/Alalidnan_agj

Alalidnan agj om olmas vl 1929 vilukun 14. päivälpäi. Vl 1936 Marii Elan da
Čuvašijan Tazovaldkundad läksiba sišpäi.

Alalidnan agjan Päkäskuz om vahvištadud vl 2005 tal'vkun 22. päiväl
Käskusenandajan Suiman ezitajil, om allekirjutadud gubernatoral sil-žo vodel
tal'vkun 30. päiväl da om väges nügüd' äiluguižiden vajehtusidenke.

Agj röunatab 8 regionanke: Kirovan agjanke pohjoižpäivnouzmas, Marii Elan da
Čuvašijan tazovaldkundoidenke päivnouzmas, Mordovijan Tazovaldkundanke suves,
Räzanin agjanke suvipäivlaskmas, Vladimiran da Ivanovon agjoidenke päivlaskmas,
Kostroman agjanke lodehes. Alalidnan agj om mererandatoi.

Pind om 76 624 km², sidä kesken mec otab 39 927 km² (53%). Znamasine jogi om
Volg sen ližajogidenke (Okanjogi, Vetlug, Kerženc da Sur). Kaikiš surembad
reskvezištod oma ratud Gor'kijan vezivaradim Ivanovon agjanke röunal da
Čeboksaran vezivaradim.

Volgan oiktan randpolen reljef om ülemb hurad, Volgaveren ülüz seižub sigä.
Volgan hura randpol' om alangoikaz, Volgantagaižeks nimitadas sidä. Kaikiš
korktemb nimetoi čokkoim sijadase agjan suvipäivnouzmas (245 m).

Klimat om ven kontinentaline. Heinkun keskmäine lämuz om +18...+19°C, vilukun
kesklämuz om -11...-13°C. Paneb sadegid 500-650 mm vodes, niid oleleb vähemba
Volgan oiktal randal huranke rindataden. Vegetacijan pord om 165-175 päiväd
vodes.

Londuseližed varad oma turbaz, palab šoidkivi, raudkivend, titan, cirkonii,
fosforitad, sauvondmaterialad (mouckivi, sauvondgips, savi, lete), keitandsol,
mec, reskvezi, gidroenergii.

Agjan pämez' nimitase gubernatoraks. Valerii Šancev radab gubernatoran vs 2005
elokun 8. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile. Üks' ezmäine
varagubernator - ezmäine Ohjastusen varaezimez' da koume muite varagubernatorad
- Ohjastusen muite varaezimest oma hänele abhu.

Alalidnan agjan üks'kodine parlament om Käskusenandai Suim. Kaik rahvaz valičeb
sen 50 ezitajad videks vodeks. Jevgenii Lebedev radab Käskusenandajan Suiman
ezimeheks vs 2011 keväz'kun 31. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (86,93% änid) da radab koumanden strokun.
Järgvaličendad Käskusenandajha Suimha oliba vl 2011 keväz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 3 310 597
ristitud. Kaikutte kahesanz' eläi kümnespäi om lidnalaine.

Agjas om kaks'kümne kahesa lidnad da 55 lidnanvuittušt žilod. Toižed sured
lidnad (enamba 90 tuh. ristitud, surembaspäi penembha): Dzeržinsk, Arzamas da
Sarov. Vl 2015 kaik om 24 eländpunktad enamba mi 10 tuh. eläjidenke.

Rahvahad (enamba 0,2% vl 2010): venälaižed (93,9%), totarlaižed (1,3%),
mordvinalaižed (0,6%), ukrainalaižed (0,5%), armenijalaižed (0,4%), čuvašalaižed
(0,3%), azerbaidžanlaižed (0,3%), marilaižed (0,2%), toižed — 1,2%, rahvahuden
ozutandata — 1,3%.



https://vep.wikipedia.org/wiki/%C4%8Cuva%C5%A1ijan_Tazovaldkund

Čuvašijan Tazovaldkund (ven.: Чувашская Республика, čuv.: Чӑваш Республики) vai
Čuvašii (ven.: Чувашия, čuv.: Чӑваш Ен) om üks' Venälaižen Federacijan
subjektoišpäi.

Čuvašijan Tazovaldkundan Konstitucii om vahvištadud vl 2000 kül'mkun 30. päiväl
Čuvašijan Valdkundaližen Nevondkundan ezitajil.

Tazovaldkundal om röunoid Tatarstanan Tazovaldkundanke päivnouzmas, Ul'janovskan
agjanke suves, Mordovijan Tazovaldkundanke suvipäivlaskmas, Alalidnan agjanke
päivlaskmas, Marii Elan Tazovaldkundanke pohjoižes da pohjoižpäivnouzmas.
Čuvašijan Tazovaldkund om mererandatoi.

Pind om 18 343 km². Mecad ottas territorijan tobmad palad. Tazovaldkundan tobj
pala sijadase Volg-jogen oiktal randal sen Sur- da Svijag-ližajogiden keskes.
Kaikiš suremb järv om ratud vezišt — Čeboksaran vezivaradim Volg-jogel.

Klimat om ven kontinentaline. Heinkun keskmäine lämuz om +19°C, vilukun — -13°C.
Paneb sadegid 550 mm vodes.

Londuseližed varad oma palab šoidkivi, turbaz, fosforitad, sauvondmaterialad
(letked, saved), reskvezi, mustma, gidroenergii.

Mihail Ignatjev radab Tazovaldkundan pämeheks vs 2010 elokun 29. päiväspäi. Kaik
rahvaz änestab händast videks vodeks. Tazovaldkundan pämez' märičeb ministrišton
strukturad, paneb ministrid radnikusile. Hän sättutab ministrišton ezimehen
kandidatad parlamentanke. Tazovaldkundan pämehen administracii om hänele abhu.

Čuvašijan parlament om Valdkundaline Nevondkund (čuv.: Чăваш Республикин
Патшалăх Канашĕ). Kaik rahvaz valičeb sen 44 ezitajad videks vodeks. Jurii Popov
radab Nevondkundan ezimeheks vs 2011 tal'vkun 15. päiväspäi.

Radonoigendai tobmuz om Čuvašijan Tazovaldkundan Ministrišt. Ivan Motorin radab
Ministrišton ezimeheks vspäi 2011 tal'vkun 23. päiväspäi. Tazovaldkundan
ministrused da radnikoičendad alištudas Ministrištole.

Nügüdläšt tazovaldkundan pämest valitihe järgkerdan vl 2015 sügüz'kun 13.
päiväl, hän sai vägestust ezmäižel tural (65,54%) da radab kahtenden strokun.
Järgvaličendad Čuvašijan Valdkundaližhe Nevondkundha oliba vl 2011 tal'vkun 4.
päiväl.

Vl 2010 eläjiden lugu om 1 251 619 ristitud. Vl 2015 kaikutte kudenz' ristit
kümnespäi om lidnalaine.

Kaikes tazovaldkundas om ühesa lidnad. Toine sur' lidn (enamba 100 tuh. eläjid
vl 2015) om Novočeboksarsk — Čeboksaran päivnouzmaine kaimdailidn.

Rahvahad (enamba 0,5% vl 2010): čuvašalaižed (65,1%), venälaižed (25,8%),
totarlaižed (2,7%), mordvinalaižed (1,0%); toižed — 1,6%, rahvahuden ozutandata
— 3,8%.



https://vep.wikipedia.org/wiki/%C4%8Cigi%C4%8Daine

Čigičaine vai Hajubol (latin.: Ríbes nígrum) om penzaz langenijan lehthištonke
tal'veks. Nece om Ríbes-sugun erik, mülüb Karvmarjanvuiččed-sugukundha
(Grossulariaceae).

Lehtesed oma 3...5 (12:hesai) sm pitte da levette, hambhikahan röunanke,
3-5-labaižed kuldan polhe mujun rauguidenke sonidme. Labad oma levedan
koumesaumnikan karččed, kesklaba om pidemb paksus. Lehtez om muzavihand, siled
da šagukaz ülähänpäi, karvakaz sonidme vauhvihand alahanpäi.

Änikod ühtetas kumartud tophižikš 3-5 (8:hasai) sm pitte, tophas om 5-10 änikod,
siledoiden vai karvakahiden änikjaugoidenke 3-8 mm pitte. Kandaižlehted oma 1-2
mm pitte, niiden form vajehtab ellipsaspäi lancetanvuiččehe. Änikod oma 7-9 mm
pitte, 4-6 mm diametras, vižpalaižed kelloiženvuiččed, lilahko- vai
ruskedvauvhaižhahkan mujun, lujas karvakahad irdpolel tobjan palan. Äniklehtesed
oma ellipsanvuiččed. Mall'lehtesed kumartas irdale, nüguhkod, levedan polhe.
Änikoičeb semendkus-kezakus.

Plod om södab hajukaz marj 1 sm:hasai keskdiametras (londuses), 2 sm:hasai
(kul'turtoižendad), mustburan mujun vai vihandan polhe, loštajan kerthenke. Üks'
marj mülütab 3...37 semned. 1 kilogramm mülütab läz 3330 marjad vai 714 tuhad
semnid. Ühten tuhan veduz om 0,9-1,8 g. Tob küpsid marjoid heinkus-elokus.

Londuseližen erikon arealha mülütadas läz kaiked Evropan territorijad, a mugažo
Venäman evropižen palan, Sibirin (Uralmägišpäi Jeniseihesai da Baikal-järvhesai)
meczonad, Kazahstan, Kitai, Mongolijan pohjoižpalad. Kazmuz oli introduciruidud
Pohjoižamerikha. Kazvatadas čigičašt levedali.

Lehtesiš om äi askorbinmuiktust, karotinad, fitoncidid, efirvoid.
Askorbinmuiktusen olend kazmusen erazvuiččiš paloiš om korged: lehtesiš
(marjoiden poimindan jäl'ghe) — 470 mg%:hasai (mg% = mg/100 g), urbiš — 175
mg%:hasai, butoniš — 450 mg%:hasai, änikoiš — 270 mg%:hasai.

Čigičpenzhan marjad mülütadas nenid substancijoid: vitaminad (C — 400-570
mg%:hasai, karotin, B, P), organižed muiktused (limon- da jablok-), erazvuiččed
saharad (glükoz da fruktoz tobjimalaz), glikozidad da flavonoidad, pektinad,
dubindsubstancijad, antocianad (cianidin, del'finidin), azotakahad substancijad
sen ližaks.

Tuhkan (Mineraloiden) mülünd (mg% = mg/100 g): natrii — 32, kalii — 322, kal'cii
— 55, magnii — 24, fosfor — 59, raud — 1,54, cink — 0,27 mg%.

Torhiden marjoiden 100 gramman sömarvuz: energijanarvuz — 63 kkal (264 kDž),
vezi — 81,96 grammad, vauktušed — 1,4 g, razvad — 0,41 g, hil'vezikod — 15,4 g.

Čigičaižen tatanmaižed pakaižvastaižed sortud voidas päzda läbi pakašt
-40...-50°C znamoičendanke kaitud olendas, evropižed sortud vigastadas
-30...-35°C lämudel. Toižes polespäi, organižen tünüden olendan aigan mändes
muugotid nened sortuiden tipad reagiruidas teravas lämšundha edel +2...+5
Cel'sijan gradusad, se zavodib tal'vkus-vilukus da jätktab tal'vkevädel. Urban
kazvandzonan täuz' pölištuz oleleb teravan lämuden vajehtusen jäl'ghe,
lämšundaspäi pakaižhe -20...-25°C.

Kazmuz navedib sijid lujan päivänvauktanke, hot' kožub-ki pol'pimedusenke, vaiše
änikoičeb siloi harvemba. Tahtoib kebnad rohlad nepsad vägekahad savikod. Kazvab
hubin mahusil lujetud muiktusenmäranke.

Marjad oma muigedmagedad eriližen hajunke. Niid arvostadas veresil, edel kaiked
— C-vitaminan suren mülün tagut. Mugažo ümbriratas produktoihe: tisel', sirop
(sadas čigičvet), südäivezi, nastoik, vin, likör, keitiž, žele, pastil, jogurt,
täudim kanfetoihe (kanfetür).

Čigičaižen lehtesid kävutadas magutesikš maploduiden da seniden soladusen aigan.
Ližatas norid lehtesid painatosihe, dietižihe saharanalenzoitajihe salatoihe,
aromatiziruidas vasad. Keittas čajud kuidud lehtesišpäi.

Čigičaižel om higonajajid, diuretižid da uitonvastaižid ičendoid. Sen lehtesed,
urbad da plodud ozutadas dezinficirui ičend efirvoihe sidotud.

Čigičaižen marjoid (latin. Fructus Ribis nigri) poimdäs zell'torhudeks.
Marjoiden poimind tehtas küpsnemižen aigan 3-4 kerdad. Kuivatas torhut kuidimiš:
ezmäi ahavoičetadas +35...+40°C lämudel, sid' kuivatas lophu +55...+60°C
lämudel. Vai kuivatas kuivatezhonuses, vai čuhus (katusenaluižes).

Rahvahanmedicin rekomenduib kävutada veresid da kuivid marjoid
südäikohtsoližiden läžundoiden aigan (südäikohtun südäisatatez, kahtentoštkümnen
sor'men solen südäisatatez, gastrit alamuiktusentäutandanke), südäikeran löndan
ritman vigastust vaste.

Mugažo ližatas ploduid äivitaminižihe keradusihe, kävutadas keitvedeks vai
veresikš gipo- da avitaminozad vaste, tervehtamha verenvendsisteman läžundoid,
aterosklerozad, kül'mehtust.

Kuivatadud lehtesil om aktivižust dizenterijan bakterijankandajad vaste. Ühthe
kävutadud lehtesed ližatas antibiotikoiden painegen. Čigičaižen lehtesed oma
vitaminkeradusiden pala ühtes babarm- da bollehtesidenke, kukoinkarangon
ploduidenke.

Čigičaine kogonaz om cinganvastaine. Sidä kävutadas tervertamižkompleksan palaks
erazvuiččiden verevoihe satatesihe sidotud läžundoiden aigan.

Čigičaine om mezikazmuz. Mezjäižed sadas nektarad da heid'omad. Meden tond
oleleb 30 kg ištutesiden gektaralpäi.



https://vep.wikipedia.org/wiki/Vladimiran_agj

Vladimiran agjan Päkäskuz om vahvištadud vl 2001 elokun 14. päiväl
Käskusenandajan Suiman ezitajil, allekirjutadud agjan Administracijan pämehel
sil-žo päiväl da om väges äiluguižiden vajehtusidenke.

Agj röunatab Alalidnan agjanke päivnouzmas, Räzanin agjanke suves, Moskvan
agjanke suvipäivlaskmas da päivlaskmas, Jaroslavlin da Ivanovon agjoidenke
pohjoižes. Vladimiran agj om mererandatoi.

Pind om 29 084 km², sidä kesken mec — 55% (pedajikod oma enambuses), sod ottas
1,3% (374 km²) agjan pohjoižpäivnouzmas. Znamasižed joged oma Kläz'm da Okanjogi
niiden ližajogidenke, ned mülüdas Kaspijan meren basseinha.

Reljef om kukhikaz lodehes da pohjoižes, tazo alangoidenke suvipäivnouzmpolele.
Kaikiš korktemb čokkoim om Klinan da Dmitrovan kukkazsel'gan nimetoi taho (271
m) agjan lodehes. Kaikiš madalamb čokkoim om Kläz'm-jogen kendäk agjan
päivnouzmas (68 m).

Klimat om ven kontinentaline. Heinkun keskmäine lämuz om +18...+19°C. Vilukun
kesklämuz om -9...-12°C. Paneb sadegid 550-600 mm vodes. Enamba kaiked
kezakus-elokus da redukus (60-80 mm kus), vähemba kaiked — uhokus-sulakus (30 mm
kus).

Londuseližed varad oma turbaz, raudkivend, fosforitad, sauvondmaterialad
(sauvondgips, saved, letked), mouckivi.

Agjan pämez' nimitase gubernatoraks. Svetlana Orlova radab gubernatoran vs 2013
keväz'kun 24. päiväspäi. Kaik rahvaz änestab händast videks vodeks. Gubernator
om mugažo agjan Administracijan pämez', hän märičeb sen strukturad da paneb
Administracijan ühtnijoid radnikusile.

Vladimiran agjan üks'kodine parlament om Käskusenandai Suim. Kaik rahvaz valičeb
sen 38 ezitajad videks vodeks. Vladimir Kiselöv radab Käskusenandajan Suiman
ezimeheks vs 2009 keväz'kun 18. päiväspäi.

Vl 2013 sügüz'kun 8. päiväl järgvaličendad Käskusenandajha Suimha oliba da
gubernatorad valitihe. Nügüdläine gubernator sai vägestust ezmäižel tural 74,73%
änid satusenke.

Vl 2010 kaiken Venäman rahvahanlugemižen mödhe eläjiden lugu oli 1 443 693
ristitud. Lidnalaižiden eläjiden pala om 77,8%.

Agjas om kaks'kümne koume lidnad da 9 lidnanvuittušt žilod. Toižed sured lidnad
(enamba 100 tuh. eläjid vl 2015, surembaspäi penembha) oma Kovrov da Murom. Vl
2015 kaik om 20 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (89,3%), ukrainalaižed (0,9%),
totarlaižed (0,5%), armenijalaižed (0,4%), toižed — 2,3%, rahvahuden ozutandata
— 6,6%.



https://vep.wikipedia.org/wiki/Tomskan_agj

Agjan administrativine keskuz da kaikiš suremb lidn om Tomsk (agjan ristitišton
läz pol't).

Tomskan agjan Päkäskuz om vahvištadud vl 1995 heinkun 26. päiväl agjan
Valdkundaližen Duman ezitajil, om allekirjutadud gubernatoral sil-žo vodel
heinkun 31. päiväl da om väges äiluguižiden vajehtusidenke.

Agj röunatab Krasnojarskan randanke päivnouzmas, Kemerovon da Novosibirskan
agjoidenke suves, Omskan da Tümenin agjoidenke päivlaskmas, Tümenin agjan Hantin
da Mansin avtonomižen ümbrikonke päivlaskmas da pohjoižes. Tomskan agj om
mererandatoi.

Pind om 314 391 km², sidä kesken mecad ottas 63% territorijad, sod — 28,9%.
Jügedad ličemha territorijad oma agjan tobj pala. Venäman kaikiš suremb
Vasüganan so sijadase agjan päivlaskmpoles. Kaik joged mülüdas Obinjogen
(Jävaldmeren) basseinha, nece jogi jagab agjad kahthe palaha suvipäivnouzmaspäi
lodeheze.

Londuseližed varad oma kivivoi, londuseline gaz, bur hil' (1nz' sija Venämas),
turbaz (2nz' sija), metallad (raudkivend (1nz' sija Venämas), boksitad, cink,
titan, kuld, platin, cirkonii), sauvondmaterialad (mouckivi, saved, letked,
gravii), mec, reskvezi.

Agjan pämez' nimitase gubernatoraks. Sergei Žvačkin radab gubernatoran vs 2012
keväz'kun 17. päiväspäi, agjan Käskusenandajan Duman ühtnijad panihe händast
radnikusele Venäman prezidentan taričendan mödhe. Tulebal aigal kaik rahvaz
änestaškandeb gubernatorad videks vodeks. Gubernator om mugažo agjan
Administracijan pämez', hän märičeb sen strukturad da paneb sen ühtnijoid
radnikusile. Koumetoštkümne varagubernatorad da Administracijan azjoiden
ohjandai oma hänele abhu. Hö ühtetas Administracijan Kollegijha gubernatoranke
pämeheks.

Tomskan agjan üks'kodine parlament om Käskusenandai Dum (edel vn 2011 vilukud —
agjan Valdkundaline Dum). Kaik rahvaz valičeb sen 42 ezitajad videks vodeks.
Oksana Kozlovskaja radab Käskusenandajan Duman ezimeheks vs 2011 tal'vkuspäi.

Vl 2010 kaiken Venäman rahvahanlugemižen mödhe eläjiden lugu oli 1 047 394
ristitud. Kaikutte seičemenz' eläi kümnespäi om lidnalaine.

Agjas om kuz' lidnad da 1 lidnanvuitte žilo. Toine sur' lidn (enamba 100 tuh.
eläjidenke) om Seversk, Tomskan lodehline ezilidn. Vl 2015 kaik om 5
eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (88,1%), totarlaižed (1,6%),
ukrainalaižed (1,1%), saksalaižed (0,8%), azerbaidžanlaižed (0,4%), čuvašalaižed
(0,4%), uzbekalaižed (0,4%), toižed — 2,9%, rahvahuden ozutandata — 4,3%.

Erased toižed igähižed rahvahad oma sel'kupalaižed — 1181 rist. (0,11%),
hantilaižed — 718 rist. (0,07%), čulimalaižed — 204 rist. (0,02%), ketalaižed —
141 rist. (0,01%), evenkalaižed — 95 rist. (0,01%), mansilaižed — 22 rist.
(0,002%).



https://vep.wikipedia.org/wiki/T%C3%BCmenin_agj

Tümenin agj (ven.: Тюменская область) om Venälaižen Federacijan subjekt. Se om
Venäman kaikiš suremb agj ühtes avtonomižiden ümbrikoidenke — Hantin da Mansin
avtonomine ümbrik da Jamalan Nenciden avtonomine ümbrik. Nene ümbrikod oma
Venälaižen Federacijan täuz'valdaižikš subjektoikš, no niiden territorijad
eläjidenke mülüdas Tümenin agjaha sen Päkäskusen mödhe, ani kuti pen' federacii
suren Federacijan südäimes.

Hantin da Mansin avtonomižen ümbrikon valdkundkeled oma venäkel', hantin kel' da
mansin kel'.

Jamalan Nenciden avtonomižen ümbrikon valdkundkeled oma venäkel' da nencan kel'.

Tümenin agjan Päkäskuz om vahvištadud vl 1995 kezakun 15. päiväl Agjan Duman
ezitajil, om allekirjutadud agjan Administracijan pämehel sil-žo vodel kezakun
30. päiväl da om väges äjiden vajehtusidenke.

Agjal om röunoid Krasnojarskan randanke pohjoižpäivnouzmas da päivnouzmas,
Tomskan da Omskan agjoidenke suvipäivnouzmas, Kazahstananke suves (sen
Pohjoižkazahstanan agjanke), Kurganan da Sverdlovskan agjoidenke
suvipäivlaskmas, Komin Tazovaldkundanke päivlaskmas da Arhangel'skan agjanke
(sen Nencan avtonomižen ümbrikonke) lodehes. Agjan pohjoižed randad lainištadas
Jävaldmeren Karan meri da Obin laht.

Pind om 1 464 173 km², sidä kesken mec otab 430 000 km², tundr om pohjoižpoliš.
Znamasižed joged oma Ob' da Irtiš, mugažo Tobol agjan suves.

Reljef om tazo da alangoikaz tobjan palan. Päivlaskmaine Sibirin alangišt
levigandeb kaikuččel subjektal koumespäi.

Klimat om ven kontinentaline agjan suves da keskuses, subarktine da arktine
agjan pohjoižes (ümbrikoiš). Vilukun keskmäine lämuz om -17°C agjan suves da
-27°C agjan pohjoižes.

Londuseližed varad oma kivivoi (sidä kesken agjan suves; Venäman tobj pala),
londuseline gaz (Venäman tobj pala), turbaz, metallad (Uralan pautkil: vas'k,
hahktin, hrom), sauvondmaterialad (letked, mouckivi), kalližarvoižed kived, mec,
sapropel', jodakahad da bromakahad manalaižed veded (Venäman jodan da broman
tobj pala), reskvezi.

Agjan pämez' nimitase gubernatoraks. Vladimir Jakušev radab gubernatoran vs 2005
kül'mkun 24. päiväspäi. Kaik rahvaz (ümbrikoidenke) valičeb gubernatorad, no
hänen valdatused oma väges vaiše Tümenin agjan suvipalas. Hänen valdatusiden
strok om viž vot. Gubernator om mugažo agjan Ohjastusen pämez', hän märičeb sen
strukturad da paneb sen ühtnijoid radnikusile. Ezmäine varagubernator da ühesa
muite varagubernatorad oma hänele abhu.

Tümenin agjan üks'kodine parlament om Agjan Dum 48 deputatanke. Kaik rahvaz
(ühtes avtonomižiden ümbrikoidenke) valičeb heid videks vodeks. Agjan suvipala
da ümbrikod ezitadas ičeze ristitišton lugumäran mödhe. Sergei Korepanov radab
Agjan Duman ezimeheks vspäi 2008 vilukun 16. päiväspäi kahtenden strokun.

Järgvaličendad agjan Dumha oliba vl 2011 tal'vkun 4. päiväl. Gubernatoran
valičendad oliba vl 2014 sügüz'kun 14. päiväl, nügüdläine gubernator sai
vägestust ezmäižel tural (86,56% vai läz 1,27 mln.), radab koumanden strokun.

Vl 2010 kaiken Venäman rahvahanlugemižen mödhe eläjiden lugu oli 3 395 755
ristitud, avtonomižita ümbrikoita — läz 1,2 mln. Kaikutte kahesanz' ristit
kümnespäi om lidnalaine.

Agjas om viž lidnad ümbrikoita, niidenke — 26. Mugažo om 1 lidnanvuitte žilo,
ümbrikoidenke — 30. Toine sur' lidn (läz 100 tuh. ristitud, ümbrikoita) om
Tobol'sk. Vl 2015 kaik om 5 eländpunktad enamba mi 20 tuh. eläjidenke
(ümbrikoidenke — 30).

Rahvahad (ümbrikoidenke, enamba 1% vl 2010): venälaižed (69,3%), totarlaižed
(7,1%), ukrainalaižed (4,6%), baškiralaižed (1,4%), azerbaidžanlaižed (1,3%),
toižed — 10,8%, rahvahuden ozutandata — 5,5%. Erased Pohjoižpolen igähižed
rahvahad (vl 2010): nencalaižed — 31621 rist. (0,93%), hantilaižed — 29277 rist.
(0,86%), mansilaižed — 11614 rist. (0,34%).

Rahvahad (avtonomižita ümbrikoita, enamba 1% vl 2010): venälaižed (79,5%),
totarlaižed (7,7%), ukrainalaižed (1,3%), kazahlaižed (1,0%), toižed — 5,4%,
rahvahuden ozutandata — 5,1%. Erased Pohjoižpolen igähižed rahvahad (vl 2010):
hantilaižed — 720 rist. (0,05%), mansilaižed — 471 rist. (0,04%), nencalaižed —
411 rist. (0,03%).



https://vep.wikipedia.org/wiki/Sverdlovskan_agj

Sverdlovskan agj (ven.: Свердловская область) om Venälaižen Federacijan subjekt.

Sverdlovskan agj om olmas vl 1934 vilukun 17. päivälpäi, nügüdläižiš röunoiš —
vs 1938 redukun 3. päiväspäi (Permin agjan erištundan jäl'ghe).

Sverdlovskan agjan Päkäskuz om vahvištadud vl 2010 kül'mkun 30. päiväl
Käskusenandajan Suiman Agjan Duman ezitajil, om hüvästadud Käskusenandajan
Suiman Ezitajiden Kodin ühtnijoil sil-žo vodel tal'vkun 16. päiväl, om
allekirjutadud gubernatoral sil-žo vodel tal'vkun 23. päiväl da om väges
möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1994 kül'mkun 25. päiväl Agjan Duman ezitajil.

Sverdlovskan agj sijadase Uralmägiden keskpalas (sen mägisel'g om Evropan da
Azijan röunaks) da Päivlaskmaižen Sibirin alangišton päivlaskmas.

Agjal om röunoid Tümenin agjan Hantin da Mansin avtonomižen ümbrikonke pohojižes
da pohojižpäivnouzmas, Tümenin agjanke päivnouzmas, Kurganan agjanke,
Čeläbinskan agjanke da Baškortostanan Tazovaldkundanke suves, Permin randanke
päivlaskmas da Komin Tazovaldkundanke lodehes. Sverdlovskan agj om mererandatoi.

Pind om 194 307 km², sidä kesken segoitadud da kavag'mecad ottas territorijan
kaks' koumandest. Agjan päivnouzmaižed joged mülüdas Obinjogen (Jävaldmeren)
basseinha, ned oma Iset', Tavd da Turanjogi. Agjan päivlaskmaižed joged mülüdas
Kam-jogen (Kaspijan meren) basseinha, niišpäi Čusovaj da Ufanjogi oma
znamasižed. Kaikiš surembad järved pindan mödhe oma Peliman Sumeg (32,2 km²)
agjan pohjoižpäivnouzmas da Vagilin Sumeg (31,2 km²).

Agjan päivlaskmpalan reljef om mägikaz, se om tazo da sokaz agjan päivnouzmas.
Kaikiš korktemb čokkoim om Konžakovan Kivi-mägi (1569 m) agjan lodehes.

Londuseližed varad oma kivihil', turbaz, metallad (raudkivend, boksitad, vas'k,
hrom, nikel', marganc, kuld, platin), azbest, pol'kalližarvoižed kived.

Agjan pämez' nimitase gubernatoraks. Evgenii Kuivašev radab gubernatoran vs 2012
semendkun 29. päiväspäi, agjan Käskusenandajan Suiman ühtnijad panihe händast
radnikusele Venäman prezidentan taričendan mödhe. Tulebal aigal kaik rahvaz
änestaškandeb gubernatorad videks vodeks. Gubernator märičeb Ohjastusen
strukturad da paneb sen ühtnijoid radnikusile. Gubernatoran Administracii da
seičeme nevojad oma hänele abhu.

Sverdlovskan agjan üks'kodine parlament om Käskusenandai Suim. Vozil 1996
(sulaku) - 2011 (tal'vku) kaks' kodid oli Käskusenandajas Suimas: Ezitajiden
Kodi oli üläkodikš, Agjan Dum — alakodikš. Vozil 1994-1996 agjan parlamentad
nimitihe Agjan Dumaks. Kaik rahvaz valičeb Suiman 50 ezitajad videks vodeks.
Lüdmila Babuškina radab Käskusenandajan Suiman ezimeheks vs 2011 tal'vkun 20.
päiväspäi.

Radonoigendai tobmuz om Sverdlovskan agjan Ohjastuz. Denis Pasler radab
Ohjastusen ezimeheks vs 2012 kezakun 19. päiväspäi, agjan Dum vahvišti händast
radnikusele gubernatoran taričendan mödhe. Kaks' ezmäšt varaezimest, kuz' muite
varaezimest, gubernatoran Administracijan ohjandai da ministrad ratas Ohjastusen
ühtnijoin. Agjan ministrused, departamentad, ohjandused da üks' laudkund
alištudas Ohjastusele.

Vl 2010 kaiken Venäman rahvahanlugemižen mödhe eläjiden lugu oli 4 297 747
ristitud. Kaikutte videnz' ristit kudespäi om lidnalaine eläi (vl 2015).

Agjas om nell'kümne seičeme lidnad da 26 lidnanvuittušt žilod. Toižed sured
lidnad (enamba 80 tuh. eläjidenke, surembaspäi penembha) oma Alatagil, Kamensk
Uralal, Pervoural'sk, Serov da Novoural'sk. Vl 2015 kaik om 40 eländpunktad
enamba mi 15 tuh. eläjidenke.

Rahvahad (enamba 0,4% vl 2010): venälaižed (85,7%), totarlaižed (3,4%),
ukrainalaižed (0,8%), baškiralaižed (0,7%), marilaižed (0,6%), saksalaižed
(0,4%), toižed — 3,0%, rahvahuden ozutandata — 5,4%.

Erased toižed igähižed rahvahad: permin komilaižed — 1328 rist. (0,03%),
komilaižed — 445 rist. (0,01%), mansilaižed — 251 rist. (0,01%).



https://vep.wikipedia.org/wiki/Solomonan_Sared

Solomonan Sared (angl.: Solomon Islands, se om täuz' oficialine nimituz) vai
Solomonad, om ümbärtud Koralliden- da Solomonan meril sar'hine valdkund
Valdmerimaiš. Sen pälidn da kaikiš suremb lidn om Honiar.

Vl 1978 heinkun 7. päivän Solomonan Sared tedištoitiba ičeze ripmatomudes Sures
Britanijaspäi, nügüdläine Konstitucii om väges sil-žo päivälpäi.

Solomonan Sared sijadase 992 saril. Ned ottas ühtennimižen sarišton tobjan
palan, sijadase päivnouzmpolehe Papua — Udes Gvinejaspäi da lodeheze
Vanuatuspäi. Solomonan Sariden randad lainištadas Tünen valdmeren Koralliden- da
Solomonan mered. Randanpird — 5313 km.

Sared oma kattud korallil vedenalaižiden aktivižiden vulkanoiden päd. Kaikiš
korktemb čokkoim om Popomanaseu-mägenoc, 2310 m meren pindan päl. Om lühüdoid
täuz'vezižid jogid.

Klimat om valdmerine ekvatorialine räk neps mussonine, lujad tropižed ciklonad
oma harvad. Kesklämuz om +26,5°C vodes ümbri. Paneb sadegid 3050 mm vodes.

Londuseližed resursad — kala, mec, fosfatad, kuld, boksitad, hahktin, cink,
nikel'. Tarbhaižiden kaivatusiden löudmižsijad seištas koskmatomil.

Ohjandusen form om unitarine konstitucine monarhii parlamentarižen sistemanke.
Valdkundan pämez' om britanine Elizavet Toine-kunigaznaine. Valitud parlamental
videks vodeks jenaral-gubernator om hänele abuhu. Ohjastusen pämez' om valitud
parlamental päministr, hän paneb 20 ministrid radsijha.

Nacionaline Parlament (angl.: National Parliament) om üks'kodine 50 ezitajanke,
kaik rahvaz valičeb heid 4 vodeks. Valičemižoiktuz om 21-voččil da sen vanhemb.

Solomonan Sared alajagadas 9 agjaha (provincijha) ühten Pälidnaižen
territorijanke (Honiar) sen ližaks.

Toižed sured eländpunktad (3...7 tuh. rist. vl 2005, surembaspäi penembha) oma
Gizo, Auki, Noro.

Vl 2009 Solomonan Sariden päeksport oli parded (72%), kala (10%); toine eksport
— pal'mvoi (5%), kakao (5%), kopr (torhuz kokospähkmišpäi).



https://vep.wikipedia.org/wiki/Siktivkar

Siktivkar (ven. da komi: Сыктывкар, venälaine virkand: [sɨktɨfˈkar], znamoičeb
«Sisol-lidn», «lidn Sisol-jogen randal» komin kelel) om lidn Venälaižes
Federacijas. Se om Komin Tazovaldkundan pälidn da kaikiš suremb lidn.

Eländpunkt mainitase ezmäižen kerdan kuti Permevelisk vl 1570 Orteliusan
atlasas. Vl 1586 jumalankodikundan tulendan Ust'-Sisol-keskuz jumalankodinke
mainitase Jarenskan aigkirjas, lähižidenke nimitadud tanhidenke ühtes. Vl 1780
volost' sai lidnan statusad, nimitihe lidnad Ust'-Sisol'sk:aks (ven.:
Усть-Сысольск). Vozil 1796-1918 oli Vologdan gubernijan makundan keskuseks.

Vl 1930 lidnad udesnimitihe nügüdläižikš VCIK:an käskön mödhe, anttihe nimi
komin kelel lidnan 150-voččen jubilejan oiktastuseks. Vspäi 1936 (5. tal'vku)
Siktivkar om vaiše sätud Komin Tazovaldkundan pälidnaks.

Siktivkar seižub soiden da mecoiden keskes. Lidn sijadase tazovaldkundan
suvipäivlaskmas, Sisolan (komi: Сыктыв / Сыктыл, ven.: Сысола) lanktendan sijas
Vičegd-jogehe (huralpäi), Sisolan hural randal tobjimalaz i Vičegdan hural
randal. Lidnan keskuz seižub 172 m korktusel valdmeren pindan päl. Matkad
Moskvhasai om 1003 km suvipäivlaskmha orhal, 1331 km avtotedme (Kirovan kal't).

Klimat om ven. Voden keskmäine lämuz om +1,3 C°. Voib panda halad heinkus eskai.
Paneb sadegid 621 mm vodes, kezal niid om enamba (73-75 mm kus).

Rahvahad (lidnümbrik, vn 2010 Venäman rahvahanlugemižen mödhe, enamba 0,4%):
venälaižed — 63,0%, komilaižed — 24,7%, ukrainalaižed — 2,6%, saksalaižed —
0,8%, vaugedvenälaižed — 0,8%, totarlaižed — 0,5%, azerbaidžanlaižed — 0,5%,
čuvašalaižed — 0,4%, toižed — 2,3%, rahvahuden ozutandata — 4,4%.

Avtobusad, taksid da ehtatimed (kezal) oma kundaližeks transportaks lidnas.
Raudte tuli lidnha vl 1961. Avtobusad da lendimed ühtenzoittas Siktivkarad
makundoiden keskusidenke da federacijan lahižiden subjektoiden pälidnoidenke.
Rahvahidenkeskeine civiline Siktivkar-lendimport (SCW / СЫВ) sijadase 2 km
päivnouzmha lidnan keskusespäi. Sišpäi tehtas reisid Venämadme, Bakuhu, om
čarterreisid Keskmeren lebutahoihe.



https://vep.wikipedia.org/wiki/Sent_Kits_da_Nevis

Sent Kits da Nevis, täuz' oficialine form — Sent Kitsan da Nevisan Federacii
(angl.: Federation of Saint Kitts and Nevis vai Federation of Saint Christopher
and Nevis), om sar'hine valdkund Kariban meren päivnouzmpoles. Sen pälidn da
kaikiš suremb lidn om Baster.

Sent Kitsan da Nevisan Federacii om kaikiš penemb Amerikan da Päivlaskmaižen
šurupoliškon valdkund ičeze pindan dai ristitišton mödhe.

Vl 1983 sügüz'kun 19. päiväl Sent Kits da Nevis tedoti ičeze ripmatomudes Sures
Britanijaspäi.

Sent Kits da Nevis sijadase kahtil saril vulkanižen augotižlibundanke — Sent
Kits da Nevis. Valdkundan pind om 261 km², sidä kesken Sent Kits — 168 km²,
Nevis — 93 km². Narrouz-sal'm erigoitab sarid toine toižespäi, se om 3 km
levette. Korallrifad ümbärtas muugotid sarid.

Valdkund om meriröunoiš Sen Bartel'minke (Francijan merentagaine territorii)
pohjoižpoles, Antiguan da Barbudanke päivnouzmpoles, Montserratanke
suvipäivnouzmpoles (Suren Britanijan merentagaine territorii), Sint Estatiusanke
(Alamaiden merentagaine territorii) lodehes. Ühthine randanpird om 135 km. Ei
ole röunoid madme.

Kaikiš korktemb čokkoim om sambnu Ljamuig-vulkan (1156 m) Sent Kits-sarel.
Nevis-saren kaikiš korktemb čokkoim om ühtennimižen Nevis-vulkanan pä (985 m).
Tropine mec otab 17% valdkundan territorijad.

Klimat om tropine passatine, neps da räk. Kun keskmäine lämuz om +26°C. Paneb
sadegid 1500 mm (alangištoil) da 3700 mm (mägil), tazomäras vodes ümbri.

Ohjandusen form om parlamentine monarhii, federacii parlamentižen demokratijanke
konstitucižen monarhan ohjandusen al, äjiden partijoiden sistemanke.

Valdkundan pämez' om Suren Britanijan Elizavet Toine-kunigaznaine, hän paneb
radnikusele jenaral-gubernatorad. Jenaral-gubernator paneb ministrid päministran
nevondan mödhe. Parlamentan ezipartijan lider tegese päministraks.

Federaline parlament om üks'kodine Nacionaline Suim (angl.: National Assembly)
15 ühtnijanke (11 — kaik rahvaz valičeb, 3 — jenaral-gubernator paneb, 1 — enzne
valdkundmez'). Heiden valdatusiden strok om viž vot. Sen ližaks ičeze parlament
om Nevis-sarel 8 ühtnijanke.

Järgenduseližed pävaličendad parlamentha oliba vl 2015 uhokun 16. päiväl. Timoti
Harris radab päministran vs 2015 uhokun 18. päiväspäi.

Sent Kits da Nevis alajagase 14 tulendha (angl. parish), 9 niišpäi oma Sent
Kitsal da 5 — Nevisal.

Toižed lidnad enamba 1 tuh. ristitud oma Sendi Point Taun (kahtenz' surtte
pälidnan jäl'ghe) da Sent Pol Kapister Sent Kits-sarel, a mugažo Čarlstaun, se
om kaikiš järedamb Nevis-sarel.

Turizm, elektrotehnine tegimišt, madaliden valdkundmaksoiden zon da maižanduz
(saharrogon da puvillan kazvatuz) oma Sent Kitsan da Nevisan ekonomikan
päsarakod.

Vl 2010 eksport valdkundaspäi oli radiopalad (23%), radiooigendimed (20%), palad
elektrolikutimiden täht (15%), toine elektroladimišt (15%); toine eksport —
pened punolendimed (4%, 2 tonnad penemb jügutoitmižvoindanke), ehtatimed (3%),
olud da alkogoližed jomad (3%). AÜV oma pätorguindühtnijaks (eksportan dai
importan läz pol't).



https://vep.wikipedia.org/wiki/Saratovan_agj

Saratovan agjan Päkäskuz om vahvištadud vl 2005 semendkun 24. päiväl Agjan Duman
ezitajil, om allekirjutadud gubernatoral sil-žo vodel kezakun 2. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1995 sulakun 5. päiväl.

Agjal om röunoid Samaran agjanke pohjoižpäivnouzmas, Orenburgan agjanke
päivnouzmas, Kazahstananke suvipäivnouzmas (sen Päivlaskmaiž-Kazahstanan
agjanke), Volgogradan agjanke suves, Voronežan da Tambovan agjoidenke
päivlaskmas, Penzan da Ul'janovskan agjoidenke pohjoižes. Saratovan agj om
mererandatoi.

Pind om 101 240 km². Stepid da mustma ottas territorijan tobjad palad. Agjan
päivlaskmpolen joged jokstas Donha, niišpäi Hopr da Medvedic oma znamasižed.
Agjan suvipäivnouzmpol'žed Sur' Uzen'- da Pen' Uzen'-joged kadodas Kazahstanan
letkihe. Kaikiš pidemb jogi om Volg, sen znamasižed ližajoged oma Sur' Irgiz da
Terešk. Volgan hura rand nimitase Volgantagaižeks. Kaikiš järedambad vezištod
oma Saratovan da Volgogradan vezivaradimed.

Agjan päivnouzman reljef om tazo. Päivlaskmaižen reljef om kukhikaz da vanoikaz.
Volgaveren ülüz läbitab agjan kesked suvespäi pohjoižhe pidust' Volgan oiktad
randad. Kaikiš korktemb čokkoim om Hvalinskan mägiden nimetoi kukkaz agjan
pohjoižes (369 m).

Klimat om ven kontinentaline, kontinentaližuz ližadab päivlaskmaspäi
päivnouzmha. Keza om läm' +20...+22°C keskmäižen lämudenke. Vilukun da uhokun
kesklämuz om -8°C, pakaižed oleldas -30 Cel'sijan gradushasai. Paneb sadegid 250
mm vodes agjan suvipäivnouzmas da 550-580 mm vodes agjan päivlaskmas. Kevädel
sadegid oleleb kaikiš penemba.

Londuseližed varad oma kivivoi, londuseline gaz, palab šoidkivi,
sauvondmaterialad (mouckivi, saved, letked, mergel'), fosforitad, kaliisol,
mustma.

Agjan pämez' nimitase gubernatoraks. Valerii Radajev radab gubernatoran vs 2012
sulakun 5. päiväspäi, Agjan Dum pani händast radsijha Venäman prezidentan
taričendan mödhe. Hänen valdatusiden strok om viž vot. Gubernator om mugažo
agjan Ohjastusen ezimez', hän märičeb sen strukturad da paneb sen ühtnijoid
radnikusile. Varagubernator, nell' Ohjastusen varaezimest da Gubernatoran
Apparat oma hänele abhu.

Saratovan agjan üks'kodine parlament om Agjan Dum. Kaik rahvaz valičeb sen 45
ezitajad videks vodeks. Vladimir Kapkajev radab Agjan Duman ezimeheks vs 2012
redukun 24. päiväspäi.

Vl 2010 kaiken Venäman rahvahanlugemižen mödhe eläjiden lugu oli 2 521 892
ristitud. Kaikutte koumanz' ristit nelläspäi om lidnalaine.

Agjas om kahesatoštkümne lidnad da 26 lidnanvuittušt žilod. Toižed sured lidnad
(enamba 100 tuh. ristitud, surembaspäi penembha) oma Engel's da Balakovo. Vl
2015 kaik om 20 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (85,3%), kazahlaižed (3,0%),
totarlaižed (2,1%), ukrainalaižed (1,7%), armenijalaižed (1,0%),
azerbaidžanlaižed (0,6%), čuvašalaižed (0,5%), mordvinalaižed (0,4%), toižed —
2,8%, rahvahuden ozutandata — 2,6%.



https://vep.wikipedia.org/wiki/Sahalinan_agj

Sahalinan agj (ven.: Сахалинская область) om Venälaižen Federacijan subjekt.
Sijadase saril täuzin.

Sahalinan agjan Päkäskuz om vahvištadud vl 2001 kezakun 28. päiväl Agjan Duman
ezitajil, om allekirjutadud gubernatoral sil-žo vodel heinkun 9. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1996 vilukun 9. päiväl.

Sar'hine agj om üks'jäine mugoine Venämas, sijadase Sahalin-sarel da Kurilan
sarištol.

Agjal om meriröunoid Japonijanke suves, Habarovskan randanke päivlaskmas da
Kamčatkan randanke pohjoižes. Sen randad lainištadas Tünen valdmeren Ohotskan da
Japonijan mered. Röunoid kuivmadme ei ole.

Pind om 87 101 km², sidä kesken Sahalin-sar' lähižiden peniden saridenke 76,6
tuh. km², Kurilan sared — 10,5 tuh. km². Znamasižed joged oma Poronai (350 km
pitte) da Tim' (330 km).

Reljef om mägikaz mererandaližiden tazangištoidenke. Manrehkaidused oma paksud,
160 vulkanaspäi 40 oma aktivižed Kurilan saril. Kaikiš korktemb čokkoim sijadase
Kuriloiden kaikiš pohjoižembal Atlasovan sarel, se om Alaid-vulkan (2339 m),
Sahalin-saren — Sahalinan Päivnouzmmägiden Lopatinan mägi (1609 m) saren
keskuses.

Klimat om ven mussonine. Elokun keskmäine lämuz om +19°C suves da +10°C
pohjoižes. Vilukun kesklämuz om -6°C suves da -24°C pohjoižes. Paneb sadegid 600
mm vodes tazangištoil da 1200 mm mägipautkil.

Londuseližed varad oma londuseline gaz, kivivoi, kivihil', bur hil', raudkivend,
mec, kala da merenproduktad.

Agjan pämez' nimitase gubernatoraks. Oleg Kožemäko radab gubernatoran vs 2015
keväz'kun 25. päiväspäi. Hänen valdatusiden strok om viž vot. Gubernator om
mugažo agjan Ohjastusen ezimez', hän märičeb sen strukturad da paneb sen
ühtnijoid radnikusile. Ezmäine varagubernator, Ohjastusen ezmäine varaezimez' da
viž Ohjastusen muite varaezimest oma hänele abhu.

Sahalinan agjan üks'kodine parlament om Agjan Dum. Kaik rahvaz valičeb sen 28
ezitajad videks vodeks. Vladimir Jefremov radab Agjan Duman ezimeheks vs 2002
heinkun 4. päiväspäi nelländen strokun jäl'geten.

Järgvaličendad Agjan Dumha oliba vl 2012 redukun 14. päiväl. Gubernatorad
valitihe vl 2015 sügüz'kun 13. päiväl, nügüdläine gubernator sai vägestust
ezmäižes turas (67,8%).

Vl 2010 kaiken Venäman rahvahanlugemižen mödhe eläjiden lugu oli 497 973
ristitud. Kaikutte kahesanz' eläi kümnespäi om lidnalaine.

Agjas om vižtoštkümne lidnad da 5 lidnanvuittušt žilod. Ei ole toižid surid
lidnoid. Vl 2015 kaik om 8 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (82,3%), korejalaižed (5,0%),
ukrainalaižed (2,4%), totarlaižed (1,0%), vaugedvenälaižed (0,6%), nivhalaižed
(0,5%), kirgizlaižed (0,4%), toižed — 3,0%, rahvahuden ozutandata — 4,8%.

Erased toižed igähižed rahvahad: orokalaižed (ul'talaižed) — 259 rist. (0,05%),
nanalaižed — 148 rist. (0,03%), oročilaižed — 28 rist. (0,01%), itel'menalaižed
— 15 rist. (0,003%).



https://vep.wikipedia.org/wiki/R%C3%A4zanin_agj

Räzanin agjan Päkäskuz om vahvištadud vl 2005 kül'mkun 2. päiväl Agjan Duman
ezitajil, om allekirjutadud gubernatoral sil-žo vodel kül'mkun 18. päiväl da om
väges möhembaižiden vajehtusidenke. Se vajehti enččen Päkäskusen, kudamb oli
vahvištadud vl 1998 redukun 28. päiväl.

Agjal om röunoid 8 regionanke: Alalidnan agjanke pohjoižpäivnouzmas, Mordovijan
Tazovaldkundanke päivnouzmas, Penzan agjanke suvipäivnouzmas, Tambovan da
Lipeckan agjoidenke suves, Tulan agjanke päivlaskmas, Moskvan agjanke lodehes,
Vladimiran agjanke pohjoižes. Räzanin agj om mererandatoi.

Pind om 39 605 km², sidä kesken mec otab 10 530 km², mustma om agjan suves.
Jogiden tobj pala mülüb Okanjogen basseinha. Sen znamasižed ližajoged oma
Pranjogi (hura), Pronänjogi, Paranjogi, Cnanjogi, da Mokš (oiktad). Agjan suves
pened joged mülüdas Don-jogen basseinha.

Reljef om kukhikaz. Meščoran alangišton päivnouzmaine pala sijadase agjan
pohjoižes. Kaikiš korktemb čokkoim om Keskvenälaižen ülüden nimetoi taho
suvipäivlaskmas (236 m). Znamasižen Okanjogen kendäk om kaikiš madalamb sen
alajoksmuses Vladimiran agjan röunanno (76 m).

Klimat om ven kontinentaline. Heinkun keskmäine lämuz om +20°C, vilukun
kesklämuz om -11°C. Paneb sadegid 550 mm vodes, enamba kezal. Vegetacine pord
vedase 180 päivest.

Londuseližed varad oma bur hil', turbaz, sauvondmaterialad (mouckivi, letked,
saved, sauvondgips), fosforitad, mec, mustma.

Agjan pämez' nimitase gubernatoraks. Oleg Kovalöv radab gubernatoran vs 2008
sulakun 12. päiväspäi. Hänen valdatusiden strok om viž vot, enamba koumed
strokud jäl'geten ei sa. Gubernator om mugažo agjan Ohjastusen pämez', hän
märičeb sen strukturad da paneb sen ühtnijoid radnikusile. Varagubernator -
Ohjastusen ezmäine varaezimez', kaks' Ohjastusen ezmäšt varaezimest da koume
Ohjastusen muite varaezimest oma hänele abhu. Erinii ministr radab gubernatoran
ezitajaks agjan Dumas.

Räzanin agjan üks'kodine parlament om Agjan Dum. Kaik rahvaz valičeb sen 36
ezitajad videks vodeks, heišpäi 9 ratas kaikenaigaižešti. Arkadii Fomin radab
Agjan Duman ezimeheks vspäi 2010 kahtenden strokun.

Gubernatorad valitihe vl 2012 redukun 14. päiväl, nügüdläine gubernator sai
vägestust ezmäižes turas (64,43%). Järgvaličendad Agjan Dumha oliba vl 2015
sügüz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 1 154 114
ristitud. Kaikutte seičemenz' ristit kümnespäi om lidnalaine.

Agjas om kaks'toštkümne lidnad da 22 lidnanvuittušt žilod. Ei ole toižid surid
lidnoid. Vl 2015 kaik om 10 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (89,0%), ukrainalaižed (0,8%),
mordvinalaižed (0,5%), armenijalaižed (0,5%), totarlaižed (0,4%), toižed — 2,3%,
rahvahuden ozutandata — 6,5%.



https://vep.wikipedia.org/wiki/Penzan_agj

Penzan agjan Päkäskuz om vahvištadud vl 1996 sügüz'kun 10. päiväl
Käskusenandajan Suiman ühtnijoil, allekirjutadud agjan Administracijan pämehel
sil-žo päiväl da om väges nügüd' äiluguižiden vajehtusidenke.

Agjal om röunoid Ul'janovskan agjanke päivnouzmas, Saratovan agjanke suves,
Tambovan agjanke päivlaskmas, Räzanin agjanke lodehes, Mordovijan
Tazovaldkundanke pohjoižes. Penzan agj om mererandatoi.

Pind om 43 352 km², sidä kesken mec otab territorijan videndest. Kaikiš pidembad
oma Suranjogi da Mokšanjogi, ned mülüdas Volgan basseinha. Päivlaskmaižed da
suvipäivlaskmaižed joged mülüdas Donan basseinha. Kaikiš suremb ratud vezišt om
Suran vezivaradim.

Londuseližed varad oma kivivoi, turbaz, titan, cirkonii, sauvondmaterialad
(letked, saved, mouckivi, sauvondgips), mineraližed mujud, fosforitad, reskvezi.

Agjan pämez' nimitase gubernatoraks. Ivan Belozercev radab gubernatoran vs 2015
semendkun 25. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile.

Penzan agjan üks'kodine parlament om Käskusenandai Suim. Kaik rahvaz valičeb sen
36 ezitajad videks vodeks. Valerii Lidin radab Käskusenandajan Suiman ezimeheks
vs 2015 elokun 11. päiväspäi.

Vl 2015 sügüz'kun 13. päiväl gubernatorad valitihe, nügüdläine gubernator sai
vägestust ezmäižel tural (86,04% änid). Järgvaličendad Käskusenandajha Suimha
oliba vl 2012 redukun 14. päiväl.

Vl 2010 kaiken Venäman rahvahanlugemižen mödhe eläjiden lugu oli 1 386 186
ristitud. Lidnalaižen ristitišton pala om 68,1%.

Agjas om üks'toštkümne lidnad da 16 lidnanvuittušt žilod. Toižed sured lidnad
(enamba 50 tuh. ristitud, surembaspäi penembha) oma Kuzneck da Zarečnii (Penzan
kaimdailidn). Vl 2015 kaik om 11 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (84,1%), totarlaižed (6,2%),
mordvinalaižed (4,0%), ukrainalaižed (0,6%), čuvašalaižed (0,4%), toižed — 1,6%,
rahvahuden ozutandata — 3,1%.



https://vep.wikipedia.org/wiki/Pavlovsk_(Piter)

Pavlovsk (ven.: Павловск) om lidn Venämas, federacijan Piter-subjektan
administrativižiden röunoiden südäimes. Se mülüb Puškinan rajonha.

Nügüdläižen eländpunktan aluz om pandud vl 1777 kuti Pavlovskoje-külä (ven.:
Павловское село), konz Jekaterina II lahjoiči nened mad ičeze poigale, tulijale
Pavel-imperatorale. Külä sai lidnan statusad vl 1796 Pavlovsk-nimenke. Vozil
1918-1944 lidnan nimi oli Sluck (Vera Sluckaja-revolücionernaižen kanzannimen
mödhe).

Lidn seižub Slavänk-jogen randoil, Nevan alangišton hural randpolel. Matkad
Piterin rengazavtotehesai om läz 15 km pohjoižhe. Pavlovsk röunatab
Puškin-lidnanke lodehes. Pavlovskan puišt (6 km²) otab lidnan
pohjoižpäivnouzmpol't.

Ižandusen päsarakod oma turizm (pol'tošt mln rist. vodes) i kebn tegimišt
(kartonan pästand, nahkgalanterejan fabrik). Pavlovsk-raudtestancii sijadase
Puškin-lidnan röunal. Raudtesarak om Pavlovskan jäl'ghe, i tulijad Piterišpäi
jonused ajadas Suren Uz'lidnan vai Vitebskan raudteidme. Matkad
Pavlovsk-raudtestancijaspäi Vitebskan päraudtestancijhasai om 25 km pohjoižhe.



https://vep.wikipedia.org/wiki/Paragvai

Paragvai (isp.: Paraguay, guaranikš: Paraguái), täuz' oficialine nimi —
Paragvain Tazovaldkund (isp.: República del Paraguay, guaranikš: Tetã Paraguái),
om mererandatoi valdkund Suviamerikas. Pälidn da kaikiš suremb lidn om Asunsjon.

Vl 1811 semendkun 14. päiväl Paragvai tedoti ičeze ripmatomudes Ispanijaspäi, se
oli tundištadud toižel päiväl.

Paragvai om mavaldkundröunoiš Brazilijanke pohjoižpäivnouzmas da päivnouzmas
(röunan piduz — 1371 km), Argentinanke suves da suvipäivlaskmas (2531 km),
Bolivijanke lodehes (753 km). Ühthine röunoiden piduz om 4655 km. Valdkundan
pind om 406,752 km². Saum vezid — 2,6%. Paragvai om mererandatoi valdkund.

Valdkundan kaikiš korktemb čokkoim om Cerro Pero (Cerro Tres Kandu)-kukhaz (842
m). Kaikiš madalamb čokkoim om Paragvai- da Paran-jogiden ühthejoksmusen sija,
46 metrad valdmeren pindan päl.

Ohjandusen form om unitarine konstitucine prezidentine tazovaldkund äjiden
partijoiden sistemanke. Valdkundan pämez' da azekhiden vägiden päkäsknik om
prezident. Kaik rahvaz valičeb händast videks vodeks, toižen strokun voimuseta.
Üks' varaprezident om hänele abhu. Prezident paneb ohjastusen ministrid da
agjoiden pämehid radnikusile. Enzne prezident tegese Senatan ühtnijaks ičeze
elon pitte, no änestada siš hänele ei sa.

Parlament om kaks'kodine Nacionaline Kongress (isp.: Congreso Nacional). Sen
ühtnijoile sab ületada prezidentan kel'dod da heitta prezidentad ministridenke
radmaspäi. Kaik rahvaz änestab heid videks vodeks. Üläkodi om Senatoriden Kodi
(isp.: Cámara de Senadores) 45 ühtnijanke. Alakodi om Ezitajiden Kodi (isp.:
Cámara de Diputados) 80 deputatanke.

Paragvain päjärgvaličendad oliba vl 2013 sulakun 21. päiväl, valitihe
prezidentad da parlamentan ühtnijoid. Nügüdläine prezident om Horasio Kartes
(sai 48,48%).

Paragvai alajagase 18 regionha: 17 agjad (departamentad) da üks'
Asunsjon-pälidnan ümbrik.

Toižed sured lidnad (enamba 300 tuh. ristitud vl 2014, surembaspäi penembha):
San Lorenso, Sjudad Del' Este, Luke, Fernando-de-la-Mor, Lambare, Pedro Huan
Kabal'jero. Vl 2014 kaik oli 15 lidnad enamba 100 tuh. eläjidenke.

Paragvain päeksport om sojanbabud (50%, sidä kesken 7% — kabusemned sötamha
živatoid, 4% — soivoi), lehmänliha (15%), elektruz (6%), kukuruz (6%); toine
eksport — nižu (4%), lehmännahk (2%), ris (1%), rogosahar (1%).

Vl 2013 Urugvai, Brazilii, Argentin da Venäma oliba Paragvain 60% eksportan
partnörikš.

Vl 2012 Brazilii, Kitai, Argentin da AÜV oliba Paragvain 60% importan
partnörikš.



https://vep.wikipedia.org/wiki/P%C3%A4ivnouzmaine_Timor

Päivnouzmaine Timor, portugaline nimi om Timor-Leste, täuz' oficialine nimi —
Timor-Lesten Demokratine Tazovaldkund (tetuman kelel: Repúblika Demokrátika
Timor Lorosa'e, port.: República Democrática de Timor-Leste), om valdkund
Timor-saren päivnouzmas penen anklavanke sen päivlaskmas, Suvipäivnouzmaižes
Azijas, Indižen valdmeren Timoran da Savu meriden randoil, Indonezijan da
Avstralijan keskes. Sen pälidn da kaikiš suremb lidn om Dili.

Vl 2002 semendkun 20. päiväl Päivnouzmaine Timor tedištoiti ičeze ripmatomudes
Indonezijaspäi, sil-žo päiväl nügüdläine Konstitucii tuli väghe (vahvištadud vl
2002 keväz'kun 22. päiväl).

Päivnouzmaine Timor sijadase Indižen valdmeren päivnouzmas, Suvižel šurupoliškol
(üks'jäine mugoine Azijan valdkund).

Valdkund om röunoiš Indonezijanke, röunan piduz — 228 km. Valdmererandan piduz
om 706 km. Savumeri om sarespäi lodeheze, Bandameri — pohjoižpolehe, Timoran
meri — suvipolehe.

Man südäimes om mägišt 500-700 metrad korktusil. Kaikiš korktemb čokkoim om
Tatamailau-mägi, 2963 m valdmeren pindan päl. Oleskeleb äi manrehkaidusid,
tropižid ciklonid da cunamid.

Klimat om subekvatorialine mussonine. Kesklämuz om +25...+27°C vodes ümbri. Om
kaks' sezonad: neps da kuiv. Paneb sadegid 1500-2000 mm vodes. Om severt
lühüdoid mägijogid (Loes, Lakio, Seikal, Be Lulio).

Londuseližed pävarad oma kivivoi, londuseline gaz, kuld, platin, marganc; toižed
varad oma mramor, kala, sandalpuiden mecad.

Ohjandusen form om unitarine konstitucine prezidentiž-parlamentine tazovaldkund
äjiden partijoiden sistemanke.

Üks'kodine Nacionaline Parlament (tetuman kelel: Parlamentu Nasionál, port.:
Parlamento Nacional) om 65 ühtnijanke. Kaik rahvaz valičeb heid 5 vodeks. kaiked
ristitud oma valičendoiktusenke 17-voččes igäspäi.

Vl 2012 heinkun 7. päiväl Päivnouzmaižen Timoran järgvaličendad parlamentha
oliba. Vl 2012 keväz'kun 17. da sulakun 16. päivil prezidentan järgvaličendad
oliba (Taur Matan Ruak sai 61,23%, se om hänen ühtenz' strok).

Päivnouzmaine Timor alajagase 13 administrativižhe ümbrikho. Ned alajagase 65
alaümbrikho. Edemba alaümbrikod alajagadas suko:ihe (niid om 442), sukod — 2225
lidn- da küläkundha.

Toižed sured lidnad (enamba 10 tuh. ristitud, vn 2010 rahvahanlugemižen mödhe,
surembaspäi penembha): Baukau, Maljan, Lospalos, Same.

Vl 2010 Päivnouzmaižen Timoran päeksport oli kivivoi (31%) da sen gazad (26%),
räkištamatoi kofe (21%); toine eksport — sandalpu, vanil', mašinad teid
sauvomha, telefonad, grammofonplatad da kirjad.



https://vep.wikipedia.org/wiki/Orelan_agj

Orelan agjan Päkäskuz om vahvištadud vl 1996 uhokun 26. päiväl Agjan Duman
ühtnijoil, allekirjutadud agjan Administracijan pämehel sil-žo päiväl da om
väges nügüd' äiluguižiden vajehtusidenke.

Agjal om röunoid Lipeckan agjanke päivnouzmas, Kurskan agjanke suves, Bränskan
agjanke päivlaskmas, Kalugan agjanke lodehes, Tulan agjanke pohjoižes. Orelan
agj om mererandatoi.

Pind om 24 652 km², sidä kesken mec otab 1 937 km² (7,4%). Joged mülüdas Volgan,
Donan da Dnepran basseinoihe. Kaikiš pidemb om Okanjogi ičeze ližajogidenke.

Reljef om kukhikaz da vanoikaz, süviden jogialangištoidenke. Kaikiš korktemb
čokkoim om nimetoi taho läz Dementjevk-küläd (286 m) agjan pohjoižpäivnouzmas.
Kaikiš madalamb čokkoim om Hered Sosn-jogen kendäk Lipeckan agjanke röunanno
(120 metrad).

Klimat om ven kontinentaline. Heinkun keskmäine lämuz om +18...+19°C, vilukun
kesklämuz om -9...-11°C. Paneb sadegid 500-600 mm vodes.

Londuseližed varad oma bur hil', turbaz, raudkivend, urankivend,
sauvondmaterialad (mouckivi, letked, saved, sauvondgips, mel), fosforitad,
mustma.

Agjan pämez' nimitase gubernatoraks (edel vn 1996 uhokun 26. päiväd —
Administracijan pämeheks). Vadim Potomskii radab gubernatoran vs 2014 uhokun 26.
päiväspäi. Kaik rahvaz änestab händast videks vodeks, enamba kaht strokud
jäl'geten ei sa. Gubernator om mugažo agjan Ohjastusen ezimez', hän märičeb sen
strukturad da paneb Ohjastusen ühtnijoid radnikusile. Ezmäine varagubernator -
Ohjastusen varaezimez', koume muite varagubernatorad - Ohjastusen varaezimest,
viž Ohjastusen muite varaezimest, mugažo Gubernatoran da Ohjastusen Apparat oma
hänele abhu.

Orelan agjan üks'kodine parlament om Rahvahandeputatoiden Nevondkund (edel vn
1996 uhokun 26. päiväd — Agjan Dum). Kaik rahvaz valičeb sen 50 ezitajad videks
vodeks. Leonid Muzalevskii radab Rahvahandeputatoiden Nevondkundan ezimeheks vs
2012 tal'vkun 16. päiväspäi.

Järgvaličendad Rahvahandeputatoiden Nevondkundha oliba vl 2011 tal'vkun 4.
päiväl. Gubernatorad valitihe vl 2014 sügüz'kun 14. päiväl, nügüdläine
gubernator sai vägestust ezmäižes turas (89,17%).

Vl 2010 kaiken Venäman rahvahanlugemižen mödhe eläjiden lugu oli 786 935
ristitud. Kaikutte kahtenz' ristit koumespäi om lidnalaine.

Agjas om seičeme lidnad da 13 lidnanvuittušt žilod. Toižed sured lidnad (läz vai
enamba 40 tuh. ristitud, surembaspäi penembha) oma Livni da Mcensk. Vl 2015 kaik
om 6 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (93,9%), ukrainalaižed (1,0%),
armenijalaižed (0,5%), toižed — 2,4%, rahvahuden ozutandata — 2,2%.



https://vep.wikipedia.org/wiki/Novosibirskan_agj

Novosibirskan agj (ven.: Новосибирская область) om Venälaižen Federacijan
subjekt.

Novosibirskan agjan Päkäskuz om vahvištadud vl 2005 sulakun 18. päiväl da om
väges nügüd' äiluguižiden vajehtusidenke. Se vajehti enččen Päkäskusen, kudamb
oli vahvištadud vl 1996 sulakun 5. päiväl.

Agj röunatab Kemerovon agjanke päivnouzmas, Altajan randanke suves,
Kazahstananke suvipäivlaskmas, Omskan agjanke päivlaskmas, Tomskan agjanke
pohjoižes. Novosibirskan agj om valdmererandatoi.

Pind om 177 756 km², sidä kesken mec otab nelländest (44 900 km²). Agj mülüb
mecan, mecstepin da stepin zonha. Vasüganan so otab agjan pohjoižpolen.
Znamasižed joged oma Ob', Om' (Irtišan ližajogi) da Karasuk. Kaikiš järedamb
reskvezišt om ratud Novosibirskan vezivaradim, solakaz vezišt — Čani-järv.

Reljef om tazo tobjimalaz. Obin oiged rand om kukhikahan Salairan kräžan pala —
amuižed mäged agjan päivnouzmas, sigä agjan kaikiš korktemb nimetoi čokkoim
sijadase (502 m).

Londuseližed varad oma kivihil', kivivoi, turbaz, titan, cirkonii, kuld,
sauvondmaterialad (mramor, saved, letked), reskvezi, gidroenergii.

Agjan pämez' nimitase gubernatoraks. Vladimir Gorodeckii radab gubernatoran vs
2014 keväz'kun 18. päiväspäi. Kaik rahvaz änestab händast videks vodeks, enamba
kaht strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen ühtnijoid radnikusile. Üks' ezmäine
varagubernator, kuz' muite varagubernatorad, üks' ezmäine Ohjastusen
varaezimez', nell' Ohjastusen muite varaezimest, mugažo Gubernatoran da
Ohjastusen Administracii oma hänele abhu.

Novosibirskan agjan üks'kodine parlament om Käskusenandai Suim. Kaik rahvaz
valičeb sen 76 ezitajad videks vodeks. Andrei Šimkiv radab Käskusenandajan
Suiman ezimeheks vs 2015 sügüz'kun 29. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (64,97% änid). Järgvaličendad Käskusenandajha Suimha
oliba vl 2015 sügüz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 2 665 911
ristitud. Kaikutte kahesanz' eläi kümnespäi om lidnalaine.

Agjas om nell'toštkümne lidnad da 17 lidnanvuittušt žilod. Toižed sured lidnad
(enamba 50 tuh. ristitud, surembaspäi penembha): Berdsk da Iskitim. Vl 2015 kaik
om 21 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (88,7%), saksalaižed (1,2%),
totarlaižed (0,9%), ukrainalaižed (0,8%), uzbekalaižed (0,5%), kazahlaižed
(0,4%), tadžikalaižed (0,4%), armenijalaižed (0,4%), toižed — 2,0%, rahvahuden
ozutandata — 4,7%.



https://vep.wikipedia.org/wiki/Nencan_avtonomine_%C3%BCmbrik

Nencan avtonomine ümbrik (ven.: Ненецкий автономный округ, nenc.: Ненэцие
автономной ӈокрук) om Venälaižen Federacijan subjekt.

Se mülüb Lodehližhe federaližhe ümbrikho. Mugažo ümbrik om Arhangel'skan agjan
palaks administrativižešti.

Ümbrikon Päkäskuz om vahvištadud vl 1995 sügüz'kun 11. päiväl Ümbrikon
Ezitajiden Suiman deputatoil da om väges äiluguižiden vajehtusidenke.

Ümbrikol om röunoid Tümenin agjan Jamalan Nenciden avtonomižen ümbrikonke
pohjoižpäivnouzmas, Komin Tazovaldkundanke päivnouzmas da suves, jättud
Arhangel'skan agjanke suvipäivlaskmas da meredme pohjoižes. Ümbrikon randad
lainištadas Jävaldmeren mered: Vauged meri päivlaskmas, Barencan da sen Pečoran
mered pohjoižes, Karan meri pohjoižpäivnouzmas. Neniden meriden lähižed pened
sared mülüdas ümbrikho.

Pind om 176 810 km², sidä kesken omaluižed pedroid paimendamha ottas koume
nelländest, sod — 6,2%, mec — 4,8%. Arktine tundr otab territorijan tobjad
palad. Igähine roug putub. Znamasižed joged oma Pečor (sen alajoksmuz da avar
suhišt) ičeze ližajogidenke, Pöš, Heibidä Pedar, Korotaih, Karanjogi.

Klimat om subarktine. Heinkun keskmäine lämuz om +6°C ümbrikon pohjoižes da
+16°C suves. Vilukun kesklämuz om -3°C pohjoižes da -22°C suvipäivnouzmas. Tal'v
vedase 220-240 päiväd. Paneb sadegid 400 mm vodes mererandištol da 700 mm
kontinentan südäimes.

Londuseližed varad oma kivivoi, londuseline gaz, kivihil', turbaz, metallad
(vas'k, nikel', marganc, kuld, molibden), almazad, kala, reskvezi.

Ümbrikon pämez' nimitase gubernatoraks vai Administracijan pämeheks, nene
tärtused oma kohtaižed znamoičendal vs 2010 kül'mkuspäi. Igor' Košin radab
gubernatoran vs 2014 uhokun 22. päiväspäi. Ümbrikon parlament änestab
gubernatorad videks vodeks (vs 2014 tal'vkuspäi), enamba kaht strokud jäl'geten
ei sa. Gubernator märičeb Administracijan strukturad da paneb sen valdkundmehid
radnikusile. Ezmäine varagubernator da kahesa muite varagubernatorad oma hänele
abhu.

Ümbrikon üks'kodine parlament om Ezitajiden Suim. Kaik rahvaz valičeb sen 19
ezitajad nelläks vodeks. Anatolii Mändin radab Ezitajiden Suiman ezimeheks vs
2014 redukun 8. päiväspäi.

Järgvaličendad Ezitajiden Suimha oliba vl 2014 sügüz'kun 14. päiväl. Kaik rahvaz
oli valičenu gubernatorad sil-žo päiväl, nügüdläine gubernator sai vägestust
ezmäižel tural (76,70%).

Vl 2010 kaiken Venäman rahvahanlugemižen mödhe eläjiden lugu oli 42 090
ristitud. Kaikutte seičemenz' ristit kümnespäi om lidnalaine.

Ümbrikos om 1 lidn (Nar'jan Mar), 1 lidnanvuitte žilo da 42 küläd. Vl 2010 kaik
om 4 eländpunktad enamba mi 1 tuh. eläjanke.

Rahvahad (enamba 0,4% vl 2010): venälaižed (63,3%), nencalaižed (17,8%),
komilaižed (8,6%), ukrainalaižed (2,3%), vaugedvenälaižed (0,7%), totarlaižed
(0,5%), azerbaidžanlaižed (0,4%), toižed — 2,1%, rahvahuden ozutandata — 4,3%.



https://vep.wikipedia.org/wiki/Murmansk

Murmansk (ven.: Мурманск, kil'd.-saam.: Мурман ланнҍ) om lidn Venämas. Se om
Murmanskan agjan administrativine keskuz da kaikiš suremb lidn, vägilidn.

Murmansk om kaikiš suremb lidn Pohjoižen polärižen pirdan südäimes. Sen aluz om
pandud sureks portaks. Tähäsai Murmansk om Pohjoižen laivišton pävarustuzbaz.

Eländpunktan aluz om pandud vl 1916 redukun 4. päiväl kuti Romanov Murmanal
lidnan statusanke. Fevralin revolücijan jäl'ghe vl 1917 sulakun 3. päiväl
udesnimitihe lidnad Murmansk:aks.

Vl 1926 se oli pen' lidn 9 tuhad eläjanke. Sikš ku NSTÜ:le pidi säta ičeze port
Jävaldmeren randal varatoitmaha Pohjoižlaivištod, arktižid ekspedicijoid,
Noril'skan sauvomišt, ümbriradamha kalan püdod, ka sid' Murmansk šingotaškanzihe
hotkas. Vodele 1939 lidnan ristitišt oli jo 119 tuhad ristitud.

Lidn sijadase Kolan pol'saren pohjoižel randal. Murmansk seižub Murmanan randal,
Barencan meren kaiken aigan jädumatoman Kolan lahten kall'oikahil randoil.
Lidnan keskuz — päivnouzmaižel randal. Vspäi 2005 avtotesild ühtenzoitab lahten
randoid.

Rahvahad vl 2010: venälaižed (89,6%), ukrainalaižed (4,6%), vaugedvenälaižed
(1,6%), totarlaižed (0,8%), toižed — 3,2%.



https://vep.wikipedia.org/wiki/Krasnojarskan_rand

Krasnojarskan rand (ven.: Красноярский край) om üks' Venälaižen Federacijan
subjektoišpäi.

Valdkundkel' om üks'jäine — venäkel'. Toižil kelil ei ole nimittušt oficiališt
statusad randan territorijal sen Päkäskusen mödhe (kirjutused 12 da 27).
Pid'oiteldas Pohjoižman igähižid rahvahid da niiden kelid federaližil
metprogramil.

Krasnojarskan rand om olmas vl 1934 tal'vkun 7. päivälpäi. Edesižes
administrativiž-territorialižed vajehtused oliba läz kaikuččel vodel randan
heredan tegimišton šingotesen tagut. Vspäi 1991 Hakasii om olmas erižeks
subjektaks. Vl 2007 vilukun 1. päiväl Krasnojarskan rand, Taimiran (Dolganan
Nenciden) avtonomine ümbrik da Evenkijan avtonomine ümbrik tegihe ühteks
federacijan subjektaks.

Krasnojarskan randan Päkäskuz om vahvištadud vl 2008 kezakun 5. päiväl
Käskusenandajan Suiman ezitajil, allekirjutadud gubernatoral. Se tuli väghe
kaikil paloil vspäi 2009 da om väges nügüd' erasiden vajehtusidenke.

Krasnojarskan rand sijadase Azijas, sen Keskmäižes da Päivnouzmaižes Sibiriš.
Otab 13,86% Venäman territorijad.

Randal oma röunad Saha (Jakutijan) Tazovaldkundanke da Irkutskan agjanke
päivnouzmas, Tuvan Tazovaldkundanke suves, Hakasijan Tazovaldkundanke da
Kemerovon agjanke suvipäivlaskmas, Tomskan agjanke da Tümenin agjan Hantin da
Mansin avtonomižen ümbrikonke päivlaskmas, Tümenin agjan Jamalan Nenciden
avtonomižen ümbrikonke lodehes. Mugažo om meriröunoid Arhangel'skan agjanke
lodehes. Jävaldmeren Karan da Laptevoiden mered lainištadas Krasnojarskan randan
pohjošt randištod.

Pind om 2 366 797 km². Mecad ottas territorijan seičeme kümnendest, 88% niišpäi
oma kavag'mecad (lehtkuz', kuz', piht, järgeline pedai, sibirine kedr).
Znamasižed joged oma Jenisei sen Angar-, Kivenalaine Tungusk (Keskmäine Tungusk)
da Alatungusk-ližajogidenke. Jogiden enambuz mülüb Jenisein basseinha. Mugažo
sured Hatang- da Päsin-joged lanktas Jävaldmerhe. Kaikiš suremb järv om Taimir,
sen pind om 4560 km².

Kesksibirin mägitazangišt otab randan territorijan päivlaskmpol't da keskust.
Kaikiš korktemb čokkoim om Päivnouzmaine Sajan-mägisisteman Križin-mägisel'gan
Grandiozine-mägenpä (2891 m vai 2922 m) randan suvipäivnouzmas.

Klimat om terav kontinentaline. Om koume klimatvöd pohjoižespäi suvhe: arktine,
subarktine da ven. Heinkun keskmäine lämuz om +10°C pohjoižes da +20°C suves,
vilukun — -36°C da -18°C. Paneb sadegid 316 mm vodes, tobj pala paneb kezal,
Sajanan ezimägištol — 600-1000 mm.

Londuseližed varad oma kivivoi, londuseline gaz, kivihil', metallad (63
elementad, sidä kesken nikel', platin, kuld, raudkivend, hahktin, boksitad,
marganc, uran da kobal't), apatitad, grafit, islandine špat, sauvondmaterialad
(letked, saved), mec, reskvezi, gidroenergii.

Randan pämez' nimitase gubernatoraks. Viktor Tolokonskii radab gubernatoran vs
2014 semendkun 12. päiväspäi. Kaik rahvaz änestab händast videks vodeks, enamba
kaht strokud ei sa. Rahvahale sab kucta gubernatorad poiš radnikusespäi.
Gubernator om randan Ohjastusen pämez' mugažo, märičeb sen strukturad, paneb
Ohjastusen ezimehen radnikusele. Gubernatoran administracii om hänele abhu.

Krasnojarskan randan parlament om Käskusenandai Suim. Kaik rahvaz valičeb sen 52
ezitajad videks vodeks. Aleksandr Uss radab Suiman ezimeheks vs 1998 vilukun 9.
päiväspäi.

Radonoigendai tobmuz om Krasnojarskan randan Ohjastuz. Viktor Tomenko radab
ohjastusen ezimeheks vspäi 2012 tal'vkun 14. päiväspäi. Randan ministrused,
radnikoičendad da agentused alištudas Ohjastusele.

Vl 2014 sügüz'kun 14. päiväl nügüdläine gubernator sai vägestust valičendoil
(63,28%). Järgvaličendad Käskusenandajha Suimha oliba vl 2011 tal'vkun 4.
päiväl.

Vl 2010 eläjiden lugu om 2 828 187 ristitud. Vl 2015 kaikutte koumanz' ristit
nelläspäi om lidnalaine.

Kaikes randas om kaks'kümne koume lidnad. Toižed sured lidnad (enamba 80 tuh.
eläjid vl 2015, surembaspäi penembha) oma Noril'sk, Ačinsk, Kansk da
Železnogorsk.

Rahvahad (enamba 0,5% vl 2010): venälaižed (88,1%), ukrainalaižed (1,3%),
totarlaižed (1,2%), saksalaižed (0,8%), azerbaidžanlaižed (0,6%), čuvašalaižed
(0,4%), armenijalaižed (0,4%); toižed — 3,6%, rahvahuden ozutandata — 3,6%.

Igähižed rahvahad (vl 2010): dolganalaižed (0,21%, 5810 rist.), evenkalaižed
(0,15%, 4382 rist.), hakaslaižed (0,15%, 4102 rist.), nencalaižed (0,13%, 3633
rist.), tuvalaižed (0,10%, 2939 rist.), jakutalaižed (0,05%, 1468 rist.),
ketalaižed (0,03%, 957 rist.), nganasanalaižed (0,03%, 807 rist.),
sel'kupalaižed (0,01%, 281 rist.), encalaižed (0,01%, 221 rist.), šoralaižed
(0,01%, 161 rist.), čulimalaižed (0,01%, 147 rist.).



https://vep.wikipedia.org/wiki/Kall%27oikahad_m%C3%A4ged

Kall'oikahad mäged (angl. Rocky Mountains, The Rockies) om Kordiljerad-mägiden
päine mägisel'g Pohjoižamerikas, Kanadan da AÜV:oiden päivlaskmas, kesked 60 da
32 gradusad pohjošt levedut.

Mäged levitadas 110-480-km šoidul 4830 kilometrad pohjoižespäi suvehesai, pind
läz 1 millionad km². Niiden kaikiš pohjoižemb čokkoim — Britanižes Kolumbijas
(Kanad), kaikiš suvemb — Nju Meksiko-štatas, AÜV:oiden ehtbokas. Kanadan
Kall'oikahiden mägiden kaikiš korktemb čokkoim — Robson-mägi Britanižes
Kolumbijas, 3954 metrad meren pindal päl. AÜV:oiden Kall'oikahiden mägiden
kaikiš korktemb čokkoim — Elbert-mägi Kolorados, 4399 metrad.

Kall'oikahad mäged oma londuseližeks röunaks Tünen da Atlantižen valdmeriden
basseinoiden keskes. Äjiden jogiden üläagjad oma täs: Missuri, Kolorado, Rio
Grande, Sneik da Arkanzas. Mägiden igä om 55 — 80 mln. vot. Aigan jokstes, veded
da jäžomad sädiba čomaižid alangištoid da mägenpäid sel'gas.

Kall'oikahad mäged oma harvoin elänzoittud rajon tähäsai (meiden päivil),
tiheduz 4 ristitud nellikkilometras. Nügüd' mägiden territorijan tobj pala om
kaitud. Rahvahaližed puištod da valdkundan mecad sijadase täs. Äi turistoid
ajeleb mägihe. Sile tahoile kožub turizm astkel, al'pinizm, kalatez, mectuz,
hihtandsport, snoubord.

«Kall'oikahad mäged»-nimen (angl. Rocky Mountains) andoi Pjer Gotje Varenn de la
Verandri, kanadalaine edelmatkai francižen augotižlibundanke. Se oli tehnus
hänen Pierre Jaune-joges päliči ehtatusen jäl'ghe (nügüd' Jelloustoun-jogi —
«pakuižen kiven jogi») vl. 1743 vilukun 1. päivän. Toine edelmatkai, Aleksandr
Makkenzi, ristikoiči mägid vl. 1793. Hän pani «Stoney Mountains»-nimi (Kivekahad
mäged). Penemb mi voz'sadas päliči, XIX voz'sadan toižes poles, pördihe ezmäine
mägiden nimi.

Kall'oikahad mäged ičeze pohjoižes palas (pohjoižemb 45:nt parallelid) saudud
rugižkivil, a suves palas — čurukivil, savekahil šoidkivil da mouckivil.

Mägiš om molibdenan, vas'kan, kuldan, hobedan, kivivoin, kivihilen avaroid
löudmižsijid, a mugažo oma äimetalližed kivendad.

Kazvišton tobj pala oma mecad, mägitaig pohjoižes da pedajikod suves.
Mecanröunan üläkorktuz om 1500 m (pohjoine) — 3600 m (suvi), ülemb sidä —
al'pižed nitud da igähine lumi.

Mecoiš kazvaba kuzed, pedajad da pihtad, alemba ned segoitaba koivuidenke da
vahtaridenke. Arktižes vös kazvab armotomankoiv. Taigmahudes kazvaba
lehtezpud-ki: koiv, topol' da hab. Alangištoiš om step'.

Korktas mägiš eläba lumikoza, sangedsar'v bošak, hirv', reboi. Alemba sidä
rajoniš putub vauged jäniš da kojot.

Linduiden tobj pala oma kezalindud. Kezal hö söttaba poigaižid neniš mägiš.
Kaikenaigašti eläba pakuižpäine tik, meckana da pulon erasen erikod.



https://vep.wikipedia.org/wiki/Il%27bez

Evrazijalaine il'bez vai Järgeline il'bez (latinan kelel: Lynx lynx, venäkelel:
Рысь обыкновенная) om kažinvuiččiden sugukundan (Felidae) lihansöi (Carnivora)
imetaiživat. Il'bez om kaikiš järedamb erik Il'besiden sugus da kaikiš
pohjoižemb erik kažinvuiččiden sugukundas.

Järgeline il'bez eläb Skandinavijas, Suomenmas, Balkanan nemes, Pol'šanmas,
Čehanmas, Slovakijas, Mad'jaranmas, Romanijas, Penes, Keskmäižes da Kezk-Azijas
Kitajhasai da Mongolijahasai. Venämas il'bez eläb mecvös Karjalaspäi
Kamčatkhasai da Sahalinhasai. Il'besen izoliruitud populäcijad oma Karpatoil,
Kavkazal, Keskmäižen Azijan mägil. Nece lihansöi eläb mustkavag'kor'biš, taigas,
hot' se voib vastata mugažo mägimecoiš, erašti mecstepiš da mectundroiš.
Näl'gvozil se kävub külihe da eskai surihe lidnoihe. Istorižil aigoil il'besen
areal Evropas oli lavedamb. Ristitud oma koletanuded kaikid il'besid Kezkuz- da
Päivlaskmpol’žen Evropan maiden enambuses, i nügüd' nece živat om harv.

Il’bez om tipine lihansöi živat. Il’besen sömižen aluz - jänišad, hirenvuičced
rouhijad, erašti pened kabjoikahad. Il’besed voiba eläda 20:he vodhesai.



https://vep.wikipedia.org/wiki/Heit%C3%A4mine_(serial)

«Heitämine» vai «Likvidacii» (ven. «Ликвидация») — voden 2007 Venäman äiseriine
čomamahtoline fil'm. Režissör — Ursuläk Sergei, sen süžetan pohjal om
nevondkundaližen valdan borcuind banditjoukuid vaste voinan jäl'ghe vodel 1946
Odessas, Ukrainas.

Serialas om 14 serijad. Kaikuččen serijan aig om 44-46 minutad. Ezmaine ozutez
oli Ukrainas, Inter-telekanalal, vodel 2007 redukun 21. päivän. Möhemba Venämas,
Venäma-1-telekanalal.

Vodel 2007 ühten aigan fil'manke sen pästihe bumagas — kaks'tomaine
«Heitämine»-roman, Moskvan «Rosmen-Press»-painišt. Sen sädai om vaugedvenälaine
kirjutai, istorijantedai i TV-vedai Bondarenko Väčeslav. Ezmäine romanan painuz
pästihe sädajan nimeta painišton petusen tagut, sen aigan erased lugijad oliba
lugenuded kinotarinantegijan Pojarkovan Aleksejan kirjan sädajaks. Vodel 2008
pästihe romanan toine painuz, siš petuz oli jo kohetud.

Sen ližaks, äi faktižid kinotarinan i sid' fil'man petusid om kohetud romanas.
Sur' petuz 2-rangan intendantan polhe kohetud-ki, händast anttihe sudha Toižes
Vaugedvenälaižes frontas vl 1943 (2-rangan intendantan arvnimi heitihe vl 1942
sulakus, a Toine Vaugedvenälaine front tehtihe vl 1944 uhokus).

Om mel'hetartus, miše romanan sädajal oma Odessan jured: Bondarenkon Väčeslavan
ezitat, ezitatan tat da azitatan ded oliba Odessan igähižed eläjad.



https://vep.wikipedia.org/wiki/Daugavpils

Daugavpils (mugažo latvijan kelel; latg.: Daugpiļs; edel 1920 vot Dvinsk, edel
1893 vot Dünaburg, vozil 1656-1667 Borisoglebsk) om lidn Latvijan
suvipäivnouzmas. Se om tazovaldkundan alištusenke, Latvijan kahtenz' lidn
ristitišton lugun mödhe da järed raudtesol'm.

Livin Ordenan mameister Ernst von Ratzeburg pani Daugavpilsan (Dünaburgan)
alusen vl 1275 kuti ricarin zamk. Dünaburgan zamk oli 19 km ülezjogen, nügüd'
Vecpils. Vl 1577 Ivan Grazijan sodaväged murenziba zamkad Livonižen sodan aigan,
i carin käskön mödhe šancsauvusiden aluz om pandud nügüdläižen lidnan sijha.

Vll 1655-1656 lidn oli Ročinman palaks; vll 1656-1666 da 1772-1920 — Venäman
palaks; vll 1666-1772 mülüi Reč Pospolitaiha; vozil 1920-1944 oli ripmatomas
Latvijas; 1944-1991 — Nevondkundaližen Ühtištusen palaks.

Lidn sijadase Daugav-jogen (Päivlaskmaine Dvin) randoil, 105 m valdmeren pindan
päl. Matkad Righasai om 218 km raudtedme, 232 km avtotedme, Vil'nüshasai om 174
km suvipäivlaskmha. Valdkundröunad oma läz: Litvanmanke 25 km suvipäivlaskmha,
Vaugedvenämanke 33 km suvipäivnouzmha.

Avtobusad, tramvaid da taksid oma kundaližeks transportaks lidnas. Raudte tuli
lidnha vl 1860. Se ühtenzoitab lidnad Riganke da Minskanke.

Daugavpilsan lendimport (DGP) sijadase 12 km pohjoižpäivnouzmha lidnan
keskusespäi, seižub kävutamatoman, lendahtamižsargan apakod oma heittud. Vhesai
1993 se oli nevondkundaližiden sodavägiden lendimport, 1990-nziden voziden lopus
lendelihe Righa da Kopenhagenha.



https://vep.wikipedia.org/wiki/Brisben

Brisben (angl.: Brisbane [ˈbrɪzbən]) om lidn Avstralijan päivnouzmas, koumanz'
surtte valdkundas, Kvinslend-štatan pälidn sen alusenpanendaspäi vl 1859. Lidn
om Avstralijan järed äitahkoine azjaline keskuz.

Lidnan aluz om pandud vl 1825 semendkun 13. päiväl Brisben-jogen randal kuti
Edenglassi-kolonii elänzoitmaha pidatadud ristituid. Vl 1842 kolonii oli
likvidiruidud, eländpunkt tegihe joudjaks. 20. voz'sadan augotišes löutud kuldan
samine surenzi lidnan ristitištod. Brisben sai «siti»-statusad vl 1925. Om
nimitadud Tomas Brisben-jenaralan oiktastuseks, radoi Uden Suviuel'san kudenden
gubernatoran (1821-1825). Toižen mail'man sodan aigan AÜV:oiden il'msodavägiden
štab sijazihe lidnas.

Brisben sijadase Kvinslendan suvipäivnouzmaižes čogas. Lidnan istorine da
azjaline keskuz om ühtennimižen jogen luhtas, ezilidnad seištas Tünen valdmeren
randal, Korallidenmeren Moreton-lahten kaikil randoil. Suren Brisbenan reljef om
kukhikaz. Jäl'gmäine sur'vezi oli vl 2011. Uaivenho-vezivaradim (angl. Lake
Wivenhoe) reguliruib Brisben-jogen tazopindad, om reskveden da elektrusen
purtkeks, sijadase lodeheze lidnaspäi. Matkad Kanberrhasai om 945 km
suvipäivlaskmha, Sidneihesai 732 km suvhe. Matkad keskusespäi Tünen valdmeren
randhasai om 15 km pohjoižpäivnouzmha.

Klimat om subtropine valdmeren. Vilukun da uhokun lämuz om +25 C°, heinkun — +15
C°. Voden keskmäine lämuz om +20,4 C°. Paneb sadegid 1020 mm vodes, enamba
tal'vkus-uhokus.

Rahvahidenkeskeine civiline lendimport (BNE) sijadase 15 km päivnouzmha lidnan
keskusespäi valdmeren randal, Brisben-jogensun hural randal, valdmeriportad
vaste. Lendimed tehtas reisid Valdmerimaidme, Suvipäivnouzmaižen da
Päivnouzmaižen Azijan lidnoihe, Kanadan i AÜV:oiden päivlaskmha, mugažo
Avstralijadme. Kiruhraudte ühtenzoitab lendimportad Brisbenanke da läheliženke
(60 km suvhe) Gold Kost-lidnanke štatan röunanno.



https://vep.wikipedia.org/wiki/Belgorodan_agj

Belgorodan agjan Päkäskuz om vahvištadud vl 2003 tal'vkun 24. päiväl Agjan Duman
ezitajil, om allekirjutadud gubernatoral sil-žo vodel tal'vkun 31. päiväl da om
väges nügüd' äiluguižiden vajehtusidenke. Se vajehti enččen Päkäskusen, kudamb
oli vahvištadud vl 1995 sulakun 20. päiväl.

Agj röunatab Voronežan agjanke päivnouzmas, Ukrainanke suves da päivlaskmas (sen
Luganskan, Har'kovan da Sumin agjoidenke), Kurskan agjanke pohjoižes. Belgorodan
agj om mererandatoi.

Pind om 27 134 km², sidä kesken mustma otab 77% territorijad, mec — läz
kümnendest. Znamasižed joged oma Severskii Donc da Oskol. Agjan päivnouzmaižed
joged mülüdas Don-jogen da Azovmeren basseinha, päivlaskmaižed joged —
Dnepranjogen da Mustmeren basseinha.

Klimat om ven kontinentaline. Tal'v om hobed, keza om pit'k. Heinkun keskmäine
lämuz om +21...+23°C, vilukun kesklämuz om -5...-7°C. Paneb sadegid 500-600 mm
vodes.

Londuseližed varad oma raudkivend, boksitad, apatitad, sauvondmaterialad
(letked, saved, mouckivi), mustma.

Agjan pämez' om gubernator. Kaik rahvaz valičeb händast videks vodeks. Jevgenii
Savčenko radab gubernatoran vs 1993 tal'vkun 18. päiväspäi. Gubernator om mugažo
agjan Ohjastusen pämez', hän märičeb sen strukturad da paneb Ohjastusen
ühtnijoid radnikusile. Üks' ezmäine varagubernator da seičeme muite
varagubernatorad oma hänele abhu.

Käskusenandai tobmuz om üks'kodine parlament. Se om Belgorodan agjan Dum 50
deputatanke viž vot valdatusen strokunke, heid kaikid mugažo rahvaz valičeb.
Vasilii Poträsajev radab Agjan Duman ezimeheks vs 2015 vilukun 22. päiväspäi.
Hän om valitud tošti vn 2015 valičendoiden jäl'ghe.

Gubernatoran järgvaličendad oliba vl 2012 redukun 14. päiväl. Nügüdläine
gubernator sai vägestust ezmäižel tural (77,64%) da radab kudenden strokun
jäl'geten. Järgvaličendad Agjan Dumha oliba vl 2015 sügüz'kun 13. päiväl.

Vl 2010 kaiken Venäman rahvahanlugemižen mödhe eläjiden lugu oli 1 532 526
ristitud. Kaikutte kahtenz' ristit koumespäi om lidnalaine.

Agjas om üks'toštkümne lidnad da 18 lidnanvuittušt žilod. Toižed sured lidnad
(enamba 85 tuh. ristitud vl 2010) oma Vanh Oskol da Gubkin. Vl 2015 kaik om 15
eländpunktad enamba mi 10 tuh. eläjidenke.

Rahvahad (enamba 0,5% vl 2010): venälaižed (91,7%), ukrainalaižed (2,7%),
armenijalaižed (0,5%), toižed — 2,2%, rahvahuden ozutandata — 2,9%.



https://vep.wikipedia.org/wiki/Babarm

Järgeline babarm (lat.: Rubus idaeus) om pol'penzhišt, sen varded nimitadas
babarmheinikš. Ku babarmheinid om äi, ka pagištas, miše nece om babarmik
(babarmišt, babarmkišt, babarmžom). Mecbabarmos om enamba ližad, mi
sadbabarmospäi, sikš miše ištmižsija niken ei valiči. Mecbabarm ajase paloile,
jogiden randoil.

Eziauguine Rubus idaeus-erikon areal om Evrazijan pohjoižmecad. Nügüd'aigan
necen erikon sadbabarmod kazvatadas Pohjoižamerikas-ki.

Järgeline babarm om lehtesenlähtendaine pol'penzhišt äivoččen ujelijan
juriškonke. Jurišpäi seižujad kaks'voččed seikhed kazdas 1,5 — 2,5 m korktusel.
Ned anttas satust vaiše kahtendel vodel, a sid' kuivehtudas, no niile
vajehtuseks kazdas uded seikhed juriškospäi.

Änikod oma vauktad, 1 sm diametran, keratud ripsuikš. Babarm änikoičeb kezakus -
heinkus. Plod om ühtištadud semnikahad murud, rusttan mujun (om olmas
vauhpakuine babarmon alaerik, mugažo ježevikal-ki).

Plodud mülüdas saharad (4,5-11,5%), pektinad da vauktušed, A-, B- da
C-vitaminad. Semniden südäimes om 22%hesai void.

Vanhid seikhid heittas ičeze aigal. Lahkoil röunatadas juriden kazvandad. Heinid
purskutadas bordon segoitusel borcuimha travijoidenke.

Babarmon ploduišpäi keittas keitiž, tehtas džem, puzertas südäivezi, valadas
marmeladan jäloihe, mugažo sättas vin, nastoik, likör.

Tehtas čajud kuiviš ploduišpäi da jodas kuti hibjanahjonvastaine zell'
kül'mehtusen aigan, mugažo kuti profilaktine higonajai zell' muite.



https://vep.wikipedia.org/wiki/%C4%8Cukotkan_avtonomine_%C3%BCmbrik

Čukotkan avtonomine ümbrik (ven.: Чукотский автономный округ) om Venälaižen
Federacijan subjekt.

Čukotkan avtonomine ümbrik om olmas vl 1930 tal'vkun 10. päivälpäi. Erine
federacijan subjekt vs 1992 heinkun 16. päiväspäi (erištui Magadanan agjaspäi).

Čukotkan avtonomižen ümbrikon Päkäskuz om vahvištadud vl 1997 redukun 29. päiväl
ümbrikon Duman ezitajil, om allekirjutadud ümbrikon gubernatoral sil-žo vodel
kül'mkun 28. päiväl da om väges äiluguižiden vajehtusidenke.

Ümbrikol om röunoid Kamčatkan randanke da Magadanan agjanke suves, Saha
Tazovaldkundanke päivlaskmas. Om meriröunad AÜV:oidenke päivnouzmas Beringan
sal'mel.

Čukotkan pohjoižed randad lainištadas Jävaldmeren Päivnouzmaine Sibirin da
Čukotkan mered, päivnouzmaižed randad — Tünen valdmeren Beringan meri.

Londuseližed varad oma kivivoi, londuseline gaz, kivihil', metallad (kuld, tin,
vol'fram, artut', vas'k, uran), reskvezi.

Ümbrikon pämez' nimitase gubernatoraks. Kaik rahvaz valičeb händast videks
vodeks. Roman Kopin radab gubernatoran vs 2008 heinkun 13. päiväspäi.

Čukotkan üks'kodine parlament om ümbrikon Dum. Kaik rahvaz valičeb sen 11
ezitajad videks vodeks. Valentina Rudčenko radab ümbrikon Duman ezimeheks vs
2015 kezakuspäi.

Järgvaličendad ümbrikon Dumha oliba vl 2011 keväz'kun 13. päiväl. Gubernatoran
valitihe vl 2013 sügüz'kun 8. päiväl, nügüdläine gubernator sai vägestust
ezmäižel tural (79,84%) da radab kahtenden strokun.

Vl 2010 kaiken Venäman rahvahanlugemižen mödhe eläjiden lugu oli 50 526
ristitud. Kaikutte seičemenz' eläi kümnespäi om lidnalaine.

Ümbrikos om koume lidnad da 5 lidnanvuittušt žilod. Ei ole toižid surid lidnoid.
Vl 2015 kaik om 8 eländpunktad enamba mi tuha eläjidenke.

Rahvahad (enamba 1% vl 2010): venälaižed (49,6%), čukčulaižed (25,3%),
ukrainalaižed (5,7%), eskimosalaižed (3,0%), evenalaižed (lamutalaižed) (2,8%),
čuvanalaižed (1,8%), toižed — 6,3%, rahvahuden ozutandata — 5,5%.



https://vep.wikipedia.org/wiki/%C4%8Cagodo%C5%A1%C4%8Dan_rajon

Administrativine keskuz om Čagod-žilo (rajonan ristitišton pol'). Se sijadase
326 kilometras Vologdaspäi, 340 km Piterišpäi da 380 km Sures Uz'lidnaspäi.

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikho Üläčagodoščan rajon-nimenke. Vl 1930 heinkun 23. päiväl heitihe
ümbrikod, i vhesai 1937 rajon mülüi Leningradan agjaha kuti administrativine
ühtnik. Vs 1937 sügüz'kun 23. päiväspäi mülüb Vologdan agjaha nügüdläižen
nimenke. Rajon om olmas nügüdläižiš röunoiš vspäi 1965.

Čagodoščan rajon om kaikiš päivlaskmaižemb Vologdan agjan taho. Pind — 2 408,63
km² (kaikiš penemb rajon agjas), sidä kesken segoitadud mec otab nell' videndest
(2080 nellikkilometrad). Rajonan piduz pohjoižespäi suvhe — 60 km,
päivlaskmaspäi päivnouzmha — 68 km.

Rajon sijadase Čagodošč- (Čagod) da Kobož-jogiden basseinoiš. Nene joged oma
Molog-jogen hurad ližajoged. Joksijad rajonas Čagodošč-jogen päližajoged: Gorün,
Smerdomk, Lid', Pes' (Ratc-ližajogenke) da Vnin. Kobož-jogen ližajoged: Vauged
(ülä- da alaližajoged), Must, Veuč. Kaik joged mülüdas Volgan (Kaspijan meren)
basseinha. Enamba 20 järved om rajonan tahoiš. Kaikiš surembad niišpäi oma
Must-, Siglin-, Uglič- da Konevo-järved.

Londuseližed varad oma turbaz, raudkivend, sauvondmaterialad (letked, mouckivi),
mec, reskvezi.

Vs 2012 keväz'kun 4. päiväspäi Aleksandr Kosönkov radab rajonan da sen
administracijan pämehen. Hänen valdatusiden strok om viž vot. Kaks' rajonan
varapämest da üks' abunik oma hänele abhu. 2 ohjandust da 9 palakundad alištudas
rajonan administracijale.

Käskusenandai tobmuz om rajonan parlament — Ezitajiden Suim (ven.
Представительное Собрание) 14 ühtnijanke. Kaik rahvaz valičeb heid nelläks
vodeks. Andrei Gorev radab Suiman ezimehen vl 2015.



https://vep.wikipedia.org/wiki/%C3%84ni%C5%BEr%C3%B6unan_rajon

Änižröunan vai Änižrandan rajon (venäkelel: Прионежский район, karjalan kelel:
Oniegan rannikon piiri, suomen kelel: Äänisenrannan piiri) om municipaline
ühtnik Karjalan Tazovaldkundas, Venälaižes Federacijas.

Rajonan sijaduz om Karjalan Tazovaldkundan suvipolel da Änižjärven randal.
Rajonan administrativine keskuz om Petroskoi (ei mülü rajonha).

Änižröunan (Änižrandan) rajon om sädud vl 1927, elokun 29. päivän VCIK:an käskön
mödhe. Petroskoi-lidn tegi sen administrativižen keskusen funkcijoiden mödhe.

Vozil 1946 (2. sulaku) - 1963 (1. uhoku) Ladv-žilo oli rajonan keskuseks. Vl
1956 Änižröunan (Änižrandan) da Šoutarven rajonad ühtenzoittihe.

Vodelpäi 1994 (vodhesai 2005, municipaližhe administrativižhe reformhasai)
Änižröunan (Änižrandan) rajonan suvipol' oli mülütadud Vepsän rahvahaližhe
volost'he. Se oli vepsläižiden administrativine avtonomii. Volostin keskusen oli
Šoutarv. Nügüd' ned oma Šokšan, Šoutarven da Kaleigen (Kalajogen) vepsän
küläkundad.

Klimat om ven pehmed. Vilukun keskmäine lämuz om -10,0°C, heinkun kesklämuz om
+16,0°C.

Londuseližed varad oma sauvondmaterialad (rugižkivi, ozrikkivi, gabrodiabaz,
sauvondkivi), mec, kala, reskvezi.

Toižed sured eländpunktad oma Šuj-žilo (3,3 tuh. rist. vl 2013),
Meliorativnii-žilo (2,3 tuh. rist. vl 2016) da Ladv-žilo (2,2 tuh. rist. vl
2016).



https://vep.wikipedia.org/wiki/Vil%27jandi

Vil'jandi (Viljandi estin kelel) om lidn Estinmas, se sijadase Vil'jandi-järven
randal. Lidn sijadase 161 kilometrad Tallidnaspäi, 81 kilometrad Tartuspäi da 97
kilometrad Pärnuspäi. Se om Vil'jandiman administrativine keskuz Estinman
suvipoles. Elijoiden lugumäran mödhe Vil'jandi om seicemendel sijal Estinaman
lidnoiden keskes.

Endevanh eländtaho oli sigä jo V voz'sadal edel meiden aiglugendad. Estižele
lidnale oli pandud augud ei möhemba vikingoiden aigad.
Visitestonia.com-lehtpolen melen mödhe, ezmäine johtutand neciš tahos oli
kirjutadud vodel 1154, konz arabilaine mantedai Al' Idrisi ezmäizen kerdan pani
toponiman kartale. Nece sana johtuti Vil'jandi-nimed.

XIII voz'sadan augotišes nene tahod oliba anastadud Mekanpidajiden Ordenal.
1224. vodel puižiden sauvotusiden sijas zavottihe tehta Ordenan lidnuz. Ičeze
aigan se oli kaikid vägekahamban Baltjan merel. Sid' 200 voziden aigan se äi
kerdoid saudihe da udistadihe.

Vodel 1283 Rigan arhiepiskop andoi Fellin-eländtahon umbrištole lidnan statusan.



https://vep.wikipedia.org/wiki/Ven%C3%A4laine_literatur

Venälaine literatur om literatur venäkelel vai venälaižil tegijoil kirjutadud
literatur.

Venälaine kirjkel' zavodi lujas šingotadas hristanuskondan otandan jäl'ghe da
kirilližen kirjamišton kävutamha otandan jäl'ghe. Sen aigan kirj tundištoiti
uden uskondanke da oli abunikan papile službas.

Ottes hristanuskond Vizantijaspäi, amuine Venäma putui sen valatoitusen alle,
ližaks, ezmäižed cerkvan papid da kirnikad amuižes Venämas oliba grekalaižed.
Ezmäks kaik literatur oli kätud grekan kelespäi: (Biblijan kirjad, pühätatoiden
sädused, pühämehiden žitijad (elonstarinad), melevoiden virkandoiden keradused i
sen vuitte).

Lähtnuded röunan taga kirjutajad — Bunin Ivan, Kuprin Aleksandr, Šmelöv Ivan,
Cvetajeva Marina, Adamovič Georgii, Hodasevič Vladislav, Georgii Ivanov

Vl. 1941—1945 Sur' Kodimaine soda om rodimijan man istorijan tragedii, no sen
aigan linni kuti «henktä kebnemba», XX voz'sadan 20-den da 30-den voziden
rindatades, konz ei sand ezitada kaikile ičeze pozicii. Meled, kul'tur,
literatur ei sirdnus edehepäi. Suren voinan aigan tuleb päzutand ramkoišpäi da
realižen, ei pakitoittud, elon mujand. Ičetundmuz ližadab, soda opendab meletada
da kacta sil'mihe, kandab päzundad 30-den voziden ideologijaspäi. Sur' voin
ližadab Stalinan arvod, mitte el'gandase kuti vei. Lopuks mif sündui Sured
vejad, kudamb vägesti fašizmad. Tulese rahvahan da vejan ühtmuden illüzii.
Stalin ei olend vaumhiš edel sodad; sid' vl. 1941 heinkun 3. päivän (möhäližiš)
hän sädab pagin rahvahazepäi: «Velled da sizared!», toimetades, miše tariž
lujeta mehiden ičetahtod da patriotizmad. Vl. 1941 sügüzel Jumalatomiden kund
oli pästtud poiš, mugažo antireligiozine propagand oli heittud. Muga Stalin
rahvahan uskondan vägid keradab, miše virigzoitta patriotizmad. Valdkundan uz'
tundmuz, tarbhuz juriden udessündutamha da patriotizman libutand tuleba. Sen
aigan nevondkundaline literatur andoi äjän neche azjaha.

Arni lirik reagirui sodha sen ezmäižiden kuiden aigan. Täs oma runoišton 4
čuradust:

XX voz'sadan aigan venälaine literatur lapsiden täht mäni änikole politižiden
süiden tagut päazjas. Čukovskii Kornei-runokirjutai zavodi kirjutada ezinenas
mugoižid runoid, miččid oma mel'he lapsile. Äjad runokirjutajad tuliba hänen
jäl'ghe: Barto Agnija, Maršak Samuil, Mihalkov Sergei, Oster Grigorii, Sapgir
Genrih, Roman Sef, Tokmakova Irina, kudamb om tetab ičeze sarnoil-ki, Zahoder
Boris, hän om znamasine känduzkirjutai, tegi tundmust venälaižid mail'man
klassižen literaturanke lapsiden täht.

Prozankirjutajad — Kassil' Lev, Nosov Nikolai, Dragunskii Viktor, Golävkin
Viktor, hö sädiba sanutesid, miččiš päheng om jalotabaine da šal'koda prihaine
starinoičeb kaikiš azjoiš, Gaidar Arkadii, Sutejev Vladimir, mitte om sarnoiden
tegii, kuvatai da animacijantegii, Kozlov Vil'jam, Gubarev Vitalii, Aleksin
Anatolii, Ribakov Anatolii, Prokofjeva Sofja, Šim Eduard, a mugažo Uspenskii
Eduard, kudamb tegi melel Čeburaškad — rahvahan sarnališt personažad.



https://vep.wikipedia.org/wiki/Valg

Valg (est.: Valga, saks.: Walk; venän aigkirjištos: Влех) om lidn da raudtesol'm
Estinman suves, Lätänman röunanno.

Vl 1266 nened tahod mainitadas kuti manradandan pühänikoiden praznuičendsija.
Eländpunkt mainitase ezmäižen kerdan vl 1286 Rigan velgkirjas. Se sai lidnan
statusad vl 1584. Edel 1920 vot lidn mülüi Lifländijan gubernijha.

Lidn seižub Pedeli-jogen randal (Virtsjärven bassein). Matkad Tallidnhasai om
245 km lodeheze avtotedme, Righasai — 175 km suvipäivlaskmha. Latvijan Valk-lidn
röunan taga da Valg oma olmas ühthižeks lidnaks realižudes.

Ižandusen päsarakod oma kebn tegimišt (omblendfabrik i kengiden tegim),
sömtegimišt da mecan ümbriradmine. Vl 1903 raudte tuli lidnha.
Valg-raudtestancii sijadase Tartu — Rig da Valg — Viru raudteil.

Rahvahad (enamba 0,4% vn 2011 Estinman rahvahanlugemižen mödhe): estilaižed —
64,3%, venälaižed — 26,3%, ukrainalaižed — 3,1%, latvijalaižed — 2,1%,
vaugedvenälaižed — 1,3%, suomalaižed — 0,4%; toižed — 2,5%.



https://vep.wikipedia.org/wiki/Uz%27lidnan_agj

Agjan Päkäskuz om vahvištadud vl 1994 sügüz'kun 3. päiväl Agjan Dumal, tuli
väghe sil-žo päiväl da om väges nügüd' äiluguižiden vajehtusidenke.

Agj om röunoiš Vologdan agjanke pohjoižpäivnouzmas, Tverin agjanke
suvipäivnouzmas da suves, Pskovan agjanke päivlaskmas da Leningradan agjanke
pohjoižes. Uz'lidnan agj om mererandatoi.

Pind om 54 501 nellikkilometrad. Mec otab territorijan kuz' kümnendest.
Znamasižed joged oma Mstanjogi, Lovat' da Šelon' (lanktas Il'mjärvhe), mugažo
üks'jäine Olhavanjogi jokseb Il'mjärvespäi. Jogiden tobj pala mülüb Baltijan
meren basseinha, vaiše pohjoižpäivnouzmas om Kaspijan meren basseinan
Molog-jogen pala da penid jogid. Kaikiš suremb järv om Il'mjärv (982 km², 18 m
valdmeren pindan päl) agjan lodehes.

Reljef om alangoikaz päivlaskmpoles (lapak Il'mjärveveren alangišt) da kukhikaz
päivnouzmpoles (Valdai-ülüz). Kaikiš korktemb čokkoim om Valdai-ülüden
Rižoh-mägi (296 m) agjan suvipäivnouzmpalas.

Klimat om ven kontinentaline da Baltijan meren valatoitusele alastui, lujetud
nepsudenke. Keza ei ole räk, tal'v om pehmed, keväz' da sügüz' oma pit'kad.
Semendkus-heinkus vauged öd oma agjan pohjoižes.

Londuseližed varad oma bur hil', palab šoidkivi, turbaz, boksitad,
sauvondmaterialad (mouckivi, sauvondkivi, saved, letked), mineraližed mujud,
mec, reskvezi.

Agjan pämez' nimitase gubernatoraks. Sergei Mitin radab gubernatoran vs 2007
elokun 7. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Ohjastusen ezimez', hän
märičeb sen strukturad da paneb Ohjastusen valdkundmehid radnikusile. Üks'
ezmäine varagubernator da seičeme muite varagubernatorad oma hänele abhu.

Uz'lidnan agjan üks'kodine parlament om Agjan Dum. Kaik rahvaz valičeb sen 26
ezitajad videks vodeks. Jelena Pisareva radab Agjan Duman ezimeheks vs 2011
tal'vkun 21. päiväspäi.

Vl 2012 redukun 14. päiväl gubernatorad valitihe, nügüdläine gubernator sai
vägestust ezmäižel tural (75,95% änid) da radab kahtenden strokun.
Järgvaličendad Agjan Dumha oliba vl 2011 tal'vkun 4. päiväl.

Vl 2010 kaiken Venäman rahvahanlugemižen mödhe eläjiden lugu oli 634 111
ristitud. Kaikutte seičemenz' ristit kümnepäi om lidnalaine.

Agjas om kümne lidnad da 11 lidnanvuittušt žilod. Toine sur' lidn (enamba 50
tuh. ristitud vl 2015) om Boroviči.

Rahvahad (enamba 0,5% vl 2010): venälaižed (88,4%), ukrainalaižed (1,1%),
čiganalaižed (0,6%), vaugedvenälaižed (0,5%), toižed — 2,3%, rahvahuden
ozutandata — 7,1%.



https://vep.wikipedia.org/wiki/Ul%27janovskan_agj

Ul'janovskan agjan Päkäskuz om vahvištadud vl 2005 semendkun 19. päiväl
Käskusenandajan Suiman ezitajil, om allekirjutadud agjan Administracijan pämehel
sil-žo päiväl da om väges möhembaižiden vajehtusidenke. Se vajehti enččen
Päkäskusen, kudamb oli vahvištadud vl 1996 sügüz'kun 6. päiväl.

Agjal om röunoid Samaran agjanke päivnouzmas, Saratovan agjanke suves, Penzan
agjanke da Mordovijan Tazovaldkundanke päivlaskmas, Čuvašijan da Tatarstanan
tazovaldkundoidenke pohjoižes. Ul'janovskan agj om mererandatoi.

Pind om 37 181 km², sidä kesken mec otab territorijan nelländest. Kuibiševan
vezivaradimen nägul Volg-päjogi jokseb pohjoižespäi suvhe da jagab agjad kahthe
palaha. Sen päližajoged oma Sur, Sur' Čeremšan da Svijag. Kaik joged mülüdas
Volgan (Kaspijan meren) basseinha.

Volgan hura randpol' om alangoikaz, kukhikaz sijidme. Volgaveren ülüz läbitab
agjad suvespäi pohjoižhe Volgan oiktal randpolel. Sigä agjan kaikiš korktemb
nimetoi čokkoim sijadase (363 m) suvhe Novospasskoje-žilospäi regionan suves.
Volgan Saratovan vezivaradimen kendäk om kaikiš madalamb Saratovan agjan
röunanno (28 m), mugažo regionan suves.

Klimat om ven kontinentaline. Heinkun keskmäine lämuz om +25°C, vilukun
kesklämuz om -20°C. Keväz' om lühüdaigaine da kuiv. Paneb sadegid 500 mm vodes
lodehes da 350 mm suves. Vegetacine pord vedase läz 180 päivest.

Londuseližed varad oma kivivoi, turbaz, sauvondmaterialad (mouckivi, mel,
letked, saved), reskvezi.

Agjan pämez' nimitase gubernatoraks (edel 2006 vot händast nimitihe
Administracijan pämeheks). Sergei Morozov radab gubernatoran vspäi 2005 vilukun
6. päiväspäi kahtenden strokun jäl'geten, vl 2011 keväz'kun 6. päiväl agjan
Käskusenandajan Suiman ühtnijad panihe händast radnikusele Venäman prezidentan
taričendan mödhe. Tulebal aigal kaik rahvaz änestaškandeb gubernatorad videks
vodeks, enamba kaht strokud jäl'geten ei sa. Gubernator-žo radab Ohjastusen
ezimehen, hän märičeb sen strukturad da paneb sen ühtnijoid radnikusile.
Gubernatoran Administracii (ezmäine varagubernator da kaks' muite
varagubernatorad), koume ezmäšt Ohjandusen varaezimest da viž muite Ohjandusen
varaezimest oma hänele abhu.

Ul'janovskan agjan üks'kodine parlament om Käskusenandai Suim. Kaik rahvaz
valičeb sen 36 ezitajad videks vodeks. Anatolii Bakajev radab Käskusenandajan
Suiman ezimeheks vs 2013 sügüz'kun 8. päiväspäi.

Vl 2010 kaiken Venäman rahvahanlugemižen mödhe eläjiden lugu oli 1 292 799
ristitud. Kaikutte koumanz' ristit nelläspäi om lidnalaine.

Agjas om kuz' lidnad da 33 lidnanvuittušt žilod. Toine sur' lidn (enamba 100
tuh. ristitud) om Dimitrovgrad. Vl 2015 kaik om 8 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (69,7%), totarlaižed (11,6%),
čuvašalaižed (7,4%), mordvinalaižed (3,0%), ukrainalaižed (0,8%),
azerbaidžanlaižed (0,4%), armenijalaižed (0,4%), toižed — 1,4%, rahvahuden
ozutandata — 5,3%.



https://vep.wikipedia.org/wiki/Uda%C4%8Dnii

Udačnii (ven.: Удачный, jakut.: Удачнай — «satusekaz» vepsäks) om Venäman lidn
Saha Tazovaldkundan päivlaskmas.

Eländpunktan aluz om pandud vl 1967, vspäi 1968 oli radnikžilon statusanke. Se
om nimitadud «Udačnaj»-kimberlittorven mödhe (ven.: Удачная). Toine torv om
«Zarnic» («lunad» vepsäks). Udačnijad ühtenzoittihe severziš žiloišpäi da
anttihe lidnan statusad vl 1987. Tarbhatomad žilod jo rahvahatomad (Vanh
Udačnii, Polärnii). Nügüd' siš om kaks' lidnanlaptad: Varmed (ven.: Надёжный,
vspäi 1970, eläjad sirtas sišpäi) da Uz' lidn (ven.: Новый город, vspäi 1971).

Lidn seižub Vilüijan platol, 22 km Pohjoine nabapirdaspäi suvhe, Daldin-jogen
randoil, Marh-jogen üläjoksmusel (Vilüjan hura ližajogi), 380 m keskkorktusel.
Matkad Jakutskhasai om 930 km suvipäivnouzmha orhal i 1370 km avtotedme,
Mirnii-rajonkeskushesai om 530 km suvhe.

Ižandusen päsarak oma almazoiden samine (ALROSA-kompanii). Civiline
Polärnii-lendimport (PYJ / ПЛЯ) sijadase 9 km lidnaspäi päivlaskmha. Sišpäi
tehtas reisid Moskvha da Irkutskha, mugažo tazovaldkundadme. Se om
varalendimport rahvahidenkeskeižiden reisiden täht.



https://vep.wikipedia.org/wiki/Tulan_agj

Tulan agjan Päkäskuz om vahvištadud vl 2015 semendkun 28. päiväl Agjan Duman
ezitajil, om allekirjutadud gubernatoral sil-žo päiväl da om väges möhembaižiden
vajehtusidenke. Se vajehti edeližen Päkäskusen, kudamb oli vahvištadud vl 2001
kül'mkun 1. päiväl Agjan Duman ezitajil, oli allekirjutadud gubernatoral sil-žo
vodel kül'mkun 12. päiväl.

Agj röunatab Räzanin agjanke päivnouzmas, Lipeckan agjanke suvipäivnouzmas,
Orelan agjanke suvipäivlaskmas, Kalugan agjanke päivlaskmas da lodehes, Moskvan
agjanke pohjoižes da pohjoižpäivnouzmas. Tulan agj om mererandatoi.

Pind om 25 679 km², sidä kesken mec otab 3 370 km² (13% territorijad). Jogiden
nell' videndest mülüdas Okanjogen (Kaspijan meren) basseinha. Agjan
päivnouzmpolen toine videndez mülüb Don-jogen (Atlantižen valdmeren) basseinha.
Kaikiš surembad vezištod oma Pronän (16,2 km²) da Šatan (12,5 km²)
vezivaradimed.

Kaikiš korktemb čokkoim om Keskvenälaižen ülüden nimetoi taho Rajevo-küläs (293
m). Kaikiš pidemban Okanjogen kendäk om kaikiš madalamb sen alajoksmuses Moskvan
agjan röunanno (108 m).

Klimat om ven kontinentaline. Heinkun keskmäine lämuz om +20°C, vilukun
kesklämuz om -10°C, voden kesklämuz om +5°C. Paneb sadegid 575 mm vodes agjan
lodehes, 470 mm — suvipäivnouzmas, pakaižetomal pordal — 70%, enamba kaiked —
heinkus.

Londuseližed varad oma bur hil', turbaz, raudkivend, stronciikivend,
sauvondmaterialad (mouckivi, letked, saved, sauvondgips), mec, mustma.

Agjan pämez' nimitase gubernatoraks. Vladimir Gruzdev radab gubernatoran vs 2011
elokun 18. päiväspäi, agjan Duman ühtnijad panihe händast radnikusele Venäman
prezidentan taričendan mödhe. Tulebal aigal kaik rahvaz änestaškandeb
gubernatorad videks vodeks. Gubernator märičeb agjan Ohjastusen strukturad da
paneb sen ühtnijoid radnikusile. Ezmäine varagubernator, Jurii Andrianov, radab
Ohjastusen ezimeheks vs 2012 redukun 9. päiväspäi. Kaks' muite varagubernatorad
oma gubernatorale abhu. Viž varaezimest oma Ohjastusen ezimehele abhu.

Tulan agjan üks'kodine parlament om Agjan Dum. Kaik rahvaz valičeb sen 48
ezitajad videks vodeks. Sergei Haritonov radab Agjan Duman ezimeheks vs 2014
sügüz'kun 30. päiväspäi.

Vl 2010 kaiken Venäman rahvahanlugemižen mödhe eläjiden lugu oli 1 553 925
ristitud. Kaikutte kahesanz' ristit kümnespäi om lidnalaine.

Agjas om ühesatoštkümne lidnad da 12 lidnanvuittušt žilod. Toine sur' lidn
(enamba 100 tuh. eläjid) om Novomoskovsk, se om konurbacijas Tul-pälidnanke. Vl
2015 kaik om 15 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (94,1%), ukrainalaižed (1,0%),
armenijalaižed (0,6%), totarlaižed (0,5%), azerbaidžanlaižed (0,4%), toižed —
2,1%, rahvahuden ozutandata — 1,3%.



https://vep.wikipedia.org/wiki/Tosno

Tosno (ven.: Тосно, suom.: Tusina) om Venäman lidn Leningradan agjan keskusen
suvipäivlaskmas, Tosnon rajonan administrativine keskuz (mülüb rajonha vspäi
2006). Se om Piterin suvipäivnouzmaine ezilidn, Leningradan agjan da Tosnon
rajonan kaikiš suremb lidn.

Eländpunkt mainitase ezmäižen kerdan kuti Tosna Matujevo-külä Uz'lidnan
aigkirjas vl 1500. Vozil 1617-1700 külä sijazihe Ročinman territorijas.

Vs 1930 elokun 19. päiväspäi Tosno-žilo om ühtennimižen rajonan
administrativižeks keskuseks. Vl 1935 Tosno tegihe radnikžiloks. Se oli
okkupiruidud (29.08.1941 - 26.01.1944) Toižen mail'man sodan aigan. Okkupacijan
aigan žilon pala oli muretud, ristitišt oli evakuiruidud Baltijan maihe. Enččel
radnikžilo om udessündutadud sodan jäl'ghe. Vl 1949 sidä tegihe lidnanvuiččeks
žiloks.

Lidn sijadase suvipäivnouzmha Piterišpäi, Tosnon rajonan pohjoižes. Matkad
Piterin röunhasai om 25 km lodeheze (Kolpinon rajon), Piterin keskushesai — 55
kilometrad lodeheze.

Tosno seižub Tosn-jogen randoil (Nevan hura ližajogi), 37 m valdmeren pindan päl
keskkorktusel.

Käskusenandai tombuz om Ezitajiden Nevondkund (ven. Совет депутатов) 20
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Valerii Gončarov radab sen ezimehen da lidnan pämehen
vs 2014 sügüz'kun 29. päiväspäi, vozil 2009-2014 hän radoi lidnan
administracijan pämehen.

Vs 2014 sügüz'kuspäi rajonan administracii tegeb Tosno-lidnankundan-ki
administracijan velgusidme, Vladimir Dernov radab Tosnon rajonan i Tosnon
lidnankundan administracijan pämeheks. Kahesa varapämest oma hänele abhu. Kahesa
komitetad, 8 palakundad, 5 sektorad da laudkund alištudas administracijan
pämehištole.

Tosno om raudtesol'm (vspäi 1892), Tosno-raudtestancii (raudtesarak Gatčinhasai)
i Tosno-II-platform oma olmas. «Venäma»-kiruhte (M10, E95, Piter — Moskv)
ümbärdab lidnad suvipäivlaskmaspäi (vspäi 2001).

Specialižen keskopendusen aluzkundoid om lidnas: politehnine tehnikum i Viipurin
medicinižen kolledžan filial.



https://vep.wikipedia.org/wiki/Tegeran

Tehran vai Tegeran (farsikš تهران‎ — [tʰehˈɾɒ:n], pagin. [tʰehˈɾu:n]), om Iranan
pälidn. Se om Iranan da Päivlaskmaižen Azijan kaikiš suremb lidn.

Vozil 1941-1944 NSTÜ:n sodaväged okkupiruihe Tehran. Vl 1943 gitleranvastaižen
koalicijan valdkundoiden pämehiden konferencii (NSTÜ, Sur' Britanii, AÜV) oli
lidnas.

Islamine lidnannevondkund (شورای اسلامی شهر تهران , Šuroje Eslomije šahre
Tehron) sädab lidnan ičeohjandust. Se kogoneb 15 ezitajad, kaik rahvaz valičeb
heid 4 vodeks. Nened ezitajad änestadas lidnan pämest.

Tehran sijadase Iranan pohjoižpalas, El'burs-mägisel'gan Točal-mägen
suvipautkel, 1200-2000 m korktusil. Matkad Kaspijan merelesai om 90 km.

Aglomeracijan ristitišt om läz 13 mln rist. Läheližed sured kaimdajad lidnad oma
Keredž päivlaskmas (ühtenzoittud metropolitenal pälidnanke), Rei (enzne Iranan
pälidn) suves.

Lidnas om kaks' lendimportad. Ühtenz' — vanh rahvahidenkeskeine, südäimižiden
reisiden da il'mvägiden täht (Mehrabad, THR) lidnan päivlaskmpoles. Kahtenz' om
uz' nügüd'aigaine rahvahidenkeskeine lendimport, Homeini-imaman nimen nimitadud
(IKA), sijadase 30 km suvhe Tehranaspäi.



https://vep.wikipedia.org/wiki/Tambovan_agj

Tambovan agjan Päkäskuz om vahvištadud vl 1994 kül'mkun 30. päiväl Agjan Duman
ezitajil da om väges äiluguižiden vajehtusidenke.

Agjal om röunoid Penzan da Saratovan agjoidenke päivnouzmas, Voronežan agjanke
suves, Lipeckan agjanke päivlaskmas da Räzanin agjanke pohjoižes. Tambovan agj
om mererandatoi.

Pind om 34 462 km². Agj mülüb mecan i stepin zonha, mec otab territorijan
kümnendest. Mahuz om mustma. Joged mülüdas Donan (znamasižed — Matir- da
Voron-joged) da Volgan (znamasine — Cnanjogi) basseinoihe.

Reljef om tazo, mugažo vanoikaz sijiči. Kaikiš korktemb čokkoim om nimetoi taho
suvipäivlaskmas Tambovalpäi, Matir-jogen hural randal (219 m). Kaikiš madalamb
om Cnanjogen kendäk agjan pohjoižröunal (95 m).

Klimat om ven kontinentaline. Heinkun keskmäine lämuz om +19...+20°C, vilukun
kesklämuz om -8...-9°C. Paneb sadegid 450-550 mm vodes.

Londuseližed varad oma turbaz, titan, cirkonii, sauvondmaterialad, fosforitad,
mineraližed mujud, mustma.

Tambovan agjan pämez' nimitase Administracijan pämeheks. Aleksandr Nikitin radab
administracijan pämehen vs 2015 semendkun 25. päiväspäi. Hänen valdatusiden
strok om viž vot. Administracijan pämez' märičeb sen strukturad da paneb sen
ühtnijoid radnikusile. Kaks' Administracijan ezmäšt varapämest da kahesa
Administracijan muite varapämest oma hänele abhu.

Tambovan agjan üks'kodine parlament om Agjan Dum. Se sädab ištundoid kerdan kus.
Kaik rahvaz valičeb sen 50 ezitajad videks vodeks. Evgenii Matuškin radab Agjan
Duman ezimeheks vs 2015 tal'vkun 10. päiväspäi.

Järgvaličendad Agjan Dumha oliba vl 2011 keväz'kun 13. päiväl. Agjan
administracijan pämehen valičendad oliba vl 2015 sügüz'kun 13. päiväl,
nügüdläine administracijan pämez' sai vägestust ezmäižel tural (85,47%) da radab
ezmäižen strokun.

Vl 2010 kaiken Venäman rahvahanlugemižen mödhe eläjiden lugu oli 1 091 994
ristitud. Kaikutte kudenz' ristit kümnespäi om lidnalaine.

Agjas om kahesa lidnad da 12 lidnanvuittušt žilod. Toine sur' lidn (enamba 90
tuh. ristitud) om Mičurinsk. Vl 2015 kaik om 10 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (95,0%), ukrainalaižed (0,7%),
armenijalaižed (0,4%), čiganalaižed (0,4%), toižed — 1,4%, rahvahuden ozutandata
— 2,1%.



https://vep.wikipedia.org/wiki/Svetogorsk

Svetogorsk (ven.: Светогорск (vhesai 1948 Энсо), suom.: Enso tähäsai) om Venäman
lidn Leningradan agjan lodehes, röunanno Suomenmanke. Svetogorsk mülüb Viipurin
rajonha, sen kahtenz' surtte eländpunkt.

Lidnan aluz om pandud vl 1887 kuti Enso-žilo ühtes cellülozbumagaižen tegimen
sauvondanke (ezmäine sur' mugoine Suomenmas). Vl 1940 Tal'vsodan jäl'ghe NSTÜ
anneksirui žilod, sikš miše tegim oli mel'hetartuine. Vspäi 1949 žilo sai lidnan
statusad nügüdläižen nimenke.

Vhesai 1917 se mülüi Venäman Viipurin gubernijha, vozil 1917-1940 mülüi
Suomenman Viipurin agjan Jääski-makundha.

Lidn sijadase Karjalan kaglhan pohjoižpalas, Vuoks-jogen üläjoksmusen hural
randal tobjimalaz, 44 m valdmeren pindan päl keskkorktusel. Matkad Piterihesai
om 188 km suvipäivnouzmha. Matkad lidnan keskusespäi Suomenman lähembaižen
Imatranlidnan keskushesai om 12 km lodeheze. Valdkundoidenkeskeine
avtokontrol'punkt om rados vspäi 2002.

Vl 1959 eläjiden lugu oli 10 448 ristitud. Vl 2010 eläjiden lugu oli 15 981
ristitud. Ortodoksižen hristanuskondan Pühän Jumalanmaman Raštvoiden
jumalanpert' om Svetogorskas.

Ižandusen päsarakod oma cellülozbumagaine («International Paper»-kompanijan
kombinat), turizm i sömtegimišt, mugažo Svetogorskan GES om olmas.

Ühtennimine raudtestancii om vaiše jüguiden täht vspäi 2014, ühtenzoituz
Suomenmanke om olmas. Avtote Viipur — Imatr läbitab lidnad. Avtobusad Piterhasai
(Devätkino) oma kundaližeks transportaks.



https://vep.wikipedia.org/wiki/Suren_Ust%C3%BCgan_rajon

Rajonan aluz om pandud vl 1924 kezakun 19. päiväl Pohjoižen Dvinan gubernijha.
Sil aigal rajonan pind oli 7253 nellikkilometrad, ristitišt — 64978 eläjad. Vs
1929 heinkun 15. päiväspäi rajon mülüi Pohjoižen randan Pohjoižen Dvinan
ümbrikho. Vl 1930 heinkun 30. päiväl heitihe ümbrikod, i vodhe 1936 tal'vkun 5.
päivhäsai rajon mülüi Pohjoižhe randha kuti administrativine ühtnik. Vozil
1936-1937 oli Pohjoižen agjan palaks. Vs 1937 sügüz'kun 23. päiväspäi rajon
mülüb Vologdan agjaha. Vl 1959 elokun 14. päiväl sidä ühtištuihe
Ust'-Aleksejevon rajonanke. Rajon om olmas nügüdläižiš röunoiš vspäi 1965.

Suren Ustügan rajon om Vologdan agjan pohjoižpäivnouzmaine taho. Pind — 7 720
km², sidä kesken mec otab nell' videndest (6378 km²).

Znamasižed joged oma Pen' Pohjoine Dvin niškoidenke: Suhon da Jug sen
Luz-ližajogenke. Kaik joged mülüdas Pohjoižen Dvinan da Jävaldmeren basseinha.

Londuseližed varad oma sauvondmaterialad (letked, saved), mec, reskvezi,
gidroenergii.

Vs 2015 redukun 30. päiväspäi Vladimir Hromcov radab rajonan pämehen
velgusentäutajan — rajonan Duman varaezimehen. Vn 2014 agjan käskusen mödhe,
rajonan parlamentan ezitajad valitas rajonan pämest ičeze mülükundaspäi.

Käskusenandai tobmuz om rajonan parlament — Dum (ven. Великоустюгская Дума) 42
ühtnijanke (kaksin kaikuččes kundaspäi). Se om olmas vspäi 1994. Kaik rahvaz
valičeb heid nelläks vodeks.

Vs 2015 semendkun 15. päiväspäi Aleksandr Kuz'min radab rajonan administracijan
pämeheks rajonan Duman ühtmel'žen valičendan mödhe. Koume rajonan
administracijan varapämest oma hänele abhu. 6 ohjandust da 11 palakundad
alištudas rajonan administracijale.

Kaik om 457 eländpunktad rajonas, sidä kesken 2 lidnad, 1 lidnanvuitte žilo, 13
muite žilod da 441 küläd. Toižed sured eländpunktad oma Krasavino-lidn (6,3 tuh.
rist. vl 2015) da Novator-žilo (2,7 tuh. rist. vl 2002).



https://vep.wikipedia.org/wiki/Strub

Strub (sauvoz) om puižen sauvusen päpala. Sen seinäd oma saudud ümbriratud
(čaptud) parzišpäi.

Strubad Venämas oliba da oma puarhitekturan sauvusiš: küläpertiš, pühäpertiš,
puižiden kremliden rehtoiš da čuhundusiš.

Puižiden pertiden sauvond tegese kavag'puiden da lehtezpuiden parzišpäi.
Seinparziden diametr pidab olda 18...40 sm. Material sauvomha pidab olda kuivan,
lahotoman, siledan (haugelmatoman), senüdeta da korensöjita.

Strubas parded pandas päleti («stajaks»). Struban üks' rivi nimitase vencaks.
Saumoiden ühtenzoitusen mahtused: «staučha» — parziden agjad iškese, vai
«zamkha» — korvusita, oma toižed-ki.

Ezmäine venc (aluzparz', maparz') pandas sanktembaižiš parzišpäi. Vencad
kingitadas kesknezoi pazha, kudambad tehtas kaikuččen parden alahaspäi. Pazan
leveduz om 13...15 sm, se rippub klimataspäi mugažo. Pazan parahim form om
pol'ümbruz, a kaikiš hondomb form om koumesaumnik. Erazvuiččed lämudenpidajad
materialad kävutase pazoiden täutamha: amussai — samal, pölvazkabe, hob;
nügüd'aigaižed — lentad džutanke pohjaks. Pertin saudes vencad varmitadas
kesknezoi pandud pil 12-15 sm korktusel, muga seinäd seištas vahvembikš. Seiniš
pid tehtas kaikuččel 1,5-2 metral pardedme da šahmatjärgendusen mödhe struban
korktusedme. Pihoiš pid pandas toine toižen al (kaks' da sen enamba ühthe
pardhe).

Nügüd'aigan üks' norvegižen sauvomižen tipišpäi otab populärižut Venämas. Seinid
panemha kävutadas pil'düd kaksiš polišpäi parzid (pol'brusad), ei kehkrid
parzid. Pagištes norvegižes sauvomižes, Venäman sauvondkompanijad nimitadas
pol'brusad paksus värin lafet:aks (pojav norv. Lafteverk-sanha). Saumad
ühtenzoitmaha kehkran staučan sijas tehtas «norvegišt zamkad» — nece om
tilgunvuitte heitand peittud čokkoiduzpiden da pazanke. Pol'brusad napridas
tehta parzišpäi 40-50 sm poikheze da sen enamba, miše lujeta effektad.

Pol'brus tegese pardespäi kaksiden sel'gmaiden vastal'žel pilindal piloramas.
Vai vesttas vai haugaidas čurid kirvhel, no nece azj om jügedamb. Sadud sel'gmal
ottas seinid, aidoid. Pol'brusan pol'kehkrid pindoid kordäs, a lapakoid pindoid
vol'däs elektrovolimel siledaks-vauktaks.

Jäl'ghine pord om pol'brusoiden panend strubaks. Ümbriratud parz' pandas
alahaižel pardel, azotadas molembid parzid lapakoil čuril. Sid' pirtas
pirdjäižel parden paza, pazad tehtas kädel eriližel kirvhel — vestimel (kokšal).
Muga pol'brusad išttas toine toižel kinktas, paza om levedambaine i voib panda
äi lämudenpidajad materialad. Sauvomha saumad zamkha, sauman ühtenzoitusen sijad
märitas da pirtas äi kerdoid, ottas pumaterialad tautal läz staučan nägud, a
sid' märitas da pirtas möst trapecijanvuiččid pirdoid, muga zamkan kontur
tuleb-ki. Kirvhel ottas tilgunvuittušt zamkad, sen pindoid siledoittas. Ku zamk
om vaumiž, ka tehtas üks' da enamba peittud pid ühtenzoitmaha ližaks alembaižen
pardenke. Pid tehtas kovas puspäi, ottas tautal kaks' süvendust vastaiti, sid'
čokkoidas pid miččehe taht pardhe (paremba alahaižhe). Südäiseiniš panda pid
eile tarbhaižust. Mugoine piden panend ližadab pertile kovut da lämuzizoläcijad.

Kanadižen sauvomižen aigan parzid ühtenzoittas korktan tarkoiktusenke, piluid
parziden keskes eile, stauč om trapecijanvuitte, seinäd nägudas järghižeks
massivaks, lämudenpidajad materialad irdalpäi nägu ei. Parzid kingitamha
kävutadas erilišt znamastuzladlust. Lämudenpidai material sijadase pidust' part
izoliruindkanalas. Kaik londuseližed parden kandelmused jättas, se andab
kaikuččele pertile, kaikuččele seinäle toštmatomut da individualižid pirdoid.
Parziden saumoiden ühtištoitused venudas kinktašti, eile millimetrad-ki piluid,
se om punsauvojan parahim maht. Parziden ičeze jüguz kinktoiden
ühtištoitusidenke anttas pertile vahvut da varmdust. Pun kova irdkaičendšoid
(irdaližed 3-5 sm) om necen tehnologijan eriližuz, sen tagut seinäd ei
kül'menzoikoiš läbi pakaižen aigan da seištas pit'kembaks strokuks. Kaitud pun
pind fil'truib il'mad oikti, sädab hüväd mikroklimatad sauvusen südäimes, andab
kezal — vilud, tal'vel — lämäd. Sen ližaks mugoine pumaterial seižub paremba
ümbrišton painut vaste, vilik da senüt ei tulgoi, pu ei siništu, sen struktur
vajehtase vähän päiväižen ul'traruskedsinižiden sädegiden painmižen al
(londuseline kaičendšoid om olmas).



https://vep.wikipedia.org/wiki/Sokol_(lidn)

Sokol (ven.: Сокол «sakkal») om Venäman lidn da lidnankund Vologdan agjas. Se om
Sokolan rajonan administrativine keskuz.

Sokolovo-külä mainitase ezmäižen kerdan vl 1615. Vl 1897 sauvoškanzihe
«Sokol»-bumagfabrikad läz küläd, nimitihe külän mödhe. Vl 1932 keväz'kun 2.
päiväl Sokol-randikžilo sai lidnan statusad VCIK:an käskön mödhe.

Lidnan tobj pala sijadase Suhon-jogen molembil randoil. Randad ühtenzoittas
raudte- da avtotesildal lidnan keskuses da M8-trassan avtotesildal 5 km
suvipäivnouzmha lidnaspäi. Lähine lidn om Kadnikov 15 km pohjoižpäivnouzmha.
Lähembaine sur' lidn om Vologd, matkad sihesai om 35 km suvhe orhal, 42 km
avtotedme vai raudtel.

Ortodoksižen hristanuskondan Jumalan Voznesenjan pühäpert' om lidnas vspäi 1997.

Avtobusad da taksid om kundaližeks transportaks lidnas. Avtobusad da jonused
ühtenzoittas Sokolad Vologdanke da agjan toižidenke lidnoidenke.

Jogiport sijadase lidnan lodehes, Kogaš-lidnanlaptas. Suhon-raudtestancii om
Suhon-jogen oiktal randal. Lähembaine lendimport om Vologd (VGD / ВГД) Vologdan
pohjoižröunanno, 30 km suvhe Sokolaspäi. Se om civiline lendimport federaliženke
znamoičendanke, tehtas reisid Moskvha, Piterihe, Surhe Ustügha da Čerepovecha.

Lidn om agjan cellülozbumagaižen tegimišton da pun süvän ümbriradmižen keskuz.
Mugažo savičtegim da sagenzoittud maidon kombinat oma lidnas.



https://vep.wikipedia.org/wiki/Soba

Sobad oma kaik omblendtegesed, kudambid ristit paneb ičheze. Sobad oleldas
kanghaspäi, šaržaspäi, nahkaspäi da karvaspäi. Ristit paneb sobid kaičemha ičeze
hibjad ümbrišton pahan valatoitusespäi (sän arvoimižed, gavedid, toksižed
substancijad). Mugažo estetine funkcii om sobil, se sädab ristitun mel'kuvad
(imidž), a sen tagut kactas hänen kundaližiš roliš.

Aigaližen Keskaigan evropalaižiden sobiden stil' muštatab Rahvahiden Suren
sirdmižen aigan polhe. Ne oliba karvakahad da nahkaižed vihmsobad,
kaičendsobiden nahkaižed da luižed elementad, primitivižed kengäd da hatrad
štanoiden täht. Pit'kad da lühüdad tunikad, kudambid sobdäs ühten toižhe;
vihmsobad nahkoišpäi vai ombletud kanghan teroišpäi, ühthesidoihe niid čomitadud
vai ei rihmoil. Štanad oliba lühüdad pol'vihesai (vai kombuihesai); pit'kad
kingitadud hatril kindrile vai ottud nahkaižil čulkil.

Jumalankodikundan valdoičendan pord märiči keskaigaižen ristitun elonmahtust da
kundan socialižid röunoid. Ristankandajiden mänendad (1095-1270) abutiba
Päivnouzmman modan levigandusele Evropadme. Sobiden tegimišt oli primitivine da
goll', sen tagut tehmine oli unificiruidud. Sidä vaste, soban mülü da suruded
oliba sured, znamasižed. Ricariden turnirad sünduiba «rodun» kostümid. Ned oliba
kirjavikš, asimmetrižiden kuvidenke, turniriden ekipiruindan mödhe (somused,
štandartad, rodunznamad, heboiden poponad).

XIX. voz'sadal purumašinad da elektrust sädihe, sen tagut manufakturoiden
tehnologijad saiba ut korktut. Vl 1790 Žozef Mari Žakkar sädi ühtennimižiden
staviden, se lujeni poimetišen tarkoiktust da kanghiden tehmižen pigut. Mašinoil
ratud sobad tegihe odvaks kaikiden ristituiden täht. Edel sidä sobad jämedan
ümbriradmižen materiališpäi dominiruiba, a sobid hoikiš materiališpäi vaiše
aristokratad da elokahad ristitud panihe. Necil pordolpäi nügüdläižed sobiden
tipad tuliba meihepäi: hibjan kabardajad sobad, lühüdan hijamanke, kezaližed da
tal'veližed, muzevan mujun kanghišpäi. Sanitariž-gigijenižiden da ekonomižiden
arvoimižiden paremboičend vei sihe azjaha, miše Evropan da Pohjoižamerikan
ristituiden enambuz paneškanzi alembaižid sobid.

Etnižed sobad voidas olda jogapäiväižikš, tulemha, veroid panemha eloho.
Mugoižed sobad kaitas rahvahansädoiden veroid.



https://vep.wikipedia.org/wiki/Sestrikaine

Sestrikaine (latin.: Ríbes rúbrum) om pen' penzaz langenijan lehthištonke
tal'veks. Se mülüb Karvmarjanvuiččed-sugukundha (Grossulariaceae).

Kazmuz om 1...2 metrad kortte hahkan vai pakuižetaban mujun vezoidenke. Möuvaz
om lehedan mujun, varden südäin om vauvaz.

Lehtesed oma 3...5-laboižed, hambhanvuiččen röunanke da siledan loštajan
ülähäižen pindanke. Lehtesen alapind om vauvhamban ližamujunke, soned oma
karvakahad erašti.

Änikod oma nägumatomad helgud, pakuižvihandan vai ruzaburan mujun, keratud
tophiže. Änikoičend oleskeleb semendkus.

Plodud oma loštakahad rusttad küpsad marjad, mugažo keratud tophiže. Marjad oma
muiktad magul, 8-12 mm diametras.

Londuses sestrikaine kazvab mecoiš kaiked Evrazijadme. Penzaz navedib ojiden
randoid da jogiden kendäkoid, voib vastta sidä pidust' mecanröunoid. Sätab
žomid.

Sestrikaižen sortuiden pakaiženvastaužuz rippub augotižlibundan sijaspäi,
penzhan vaumičendaspäi tal'veks, säspäi tal'vel. Mugažo urbiden erazvuiččend
niiden augus painab päzundha.

Sikš ku sestrikaižen marjad oma čigičaižen muiktemb, ka kazvatadas sestrikašt
ümbriradamha džemihe, keitišihe, želehe vai toižihe konservihe tobjimalaz.
Konservoidas tomatoid sestrikaiženke.

Kävutadas Skandinavijan maiš fruktkeitosiden da pudingan komponentaks paksus.
Saksanmas södas sestrikaižen marjoid maidkremanke vai bezeidenke, ližatas
tortoihe täudimeks.



https://vep.wikipedia.org/wiki/Sent_Pol_(lidn,_Minnesot,_A%C3%9CV)

Sent Pol (angl.: Saint Paul [ˌseɪnt ˈpɔːl], lüh. angl. St. Paul) om AÜV:oiden
lidn, Minnesot-štatan pälidn sen alusenpanendan aigaspäi (kuti territorii —
vspäi 1849), sen kahtenz' surtte lidn. Lidn om konurbacijas Minneapolisanke, ned
ühtes oma tetabad kuti «kaks'jäižed-lidnad» (angl. Twin cities). niiden
aglomeracii otab kudendentoštkümnenden sijan AÜV:oiš ristitišton lugun mödhe
(3,4 mln vl 2014).

Vl 1805 amerikaižen armijan Zebulon Paik-oficer osti tarh 400 km² pindal
indejalaižil Missisipi-jogen molembil randoil sauvomha fortad. Vl 1819
Snelling-lidnuz oli saudud. Sid' pagenijad Francižes Kanadaspäi zavottihe sirtas
sihe. Vl 1841 Lüsjen Gal'ter-pap' Kvebekaspäi sauvoi časounäd Ph. Pauloin nimel
nimitadud. Časounän mödhe žilod udesnimitihe-ki. Sent Pol-žilo sai lidnan
oficiališt statusad vl 1854 keväz'kun 4. päiväl, sil-žo vodel kapitolii oli
saudud.

1860-nzil vozil Sent Pol oli röunaks civilizuidud Amerikan Päivnouzman da
Mecpäivlaskmpolen keskes.

Sent Pol sijadase štatan päivnouzmas. Se om štatan kahtenz' surtte lidn.
Minnesotan kaikiš suremb Minneapolis-lidn sijadase päivlaskmpolehe pälidnaspäi.

Lidn seižub jogiden da järviden keskes 214 metrad keskmäižel korktusel, sijadase
Mississipi-jogen hural randal, sen ühthejoksmusel Minnesot-jogenke.

Sent Pol alajagase 17 administrativižhe ümbrikho (angl. planning district), vai
15 istorižhe lidnanlaptha (angl. neighborhood).

Rahvahidenkeskeine soda- da civiline «Minneapolis/Sent Pol»-lendimport (MSP)
sijadase 16 kilometras suvipäivlaskmha lidnan keskusespäi. Sišpäi tehtas reisid
Kanadha, Meksikha, Japonijha da Paivlaskmaižen Evropan maihe, mugažo AÜV:oiden
südäimes.



https://vep.wikipedia.org/wiki/Sent_L%C3%BCsii

Sent Lüsii (angl.: Saint Lucia), se om täuz' oficialine nimituz, om valdkund
ühtennimižel sarel Kariban meren päivnouzmpoles. Sen pälidn da kaikiš suremb
lidn om Kastri.

Vl 1979 uhokun 22. päiväl Sent Lüsii tedoti ičeze ripmatomudes Sures
Britanijaspäi, nügüdläine Konstitucii tuli väghe sil-žo päiväl (vn 1980 da
möhembaižiden vajehtusidenke).

Valdkund om meriröunoiš Francijan merentagaižen sar'hižen
Martinik-departamentanke pohjoižpoles, Sent Vinsent da Grenadinoidenke
suvipoles. Randanpird om 158 km.

Amuižiden vulkanoiden jono sädi Sent Lüsijan territorijad. Nened vulkanad voidas
ozutada aktivižut tähäsai. Kaikiš korktemb čokkoim om Žimi-vulkan, 950 metrad
valdmeren pindan päl.

Klimat om tropine passatine. Kuiv sezon oleskeleb vilukus-sulakus, vihm sezon
vedase semendkuspäi elokuhusai. Tropižed ciklonad oma paksud kezan lopus.
Kaikuččen kun kesklämuz +18..+26°C. Paneb sadegid 1500-3000 mm vodes.

Londuseližed varad oma mec, termaližed purtked. Om 3 kel'dtahod da 2 nacionališt
puištod.

Ohjandusen form om unitarine parlamentine monarhii äjiden partijoiden
sistemanke. Valdkundan pämez' om britanine Elizavet Toine-kunigaznaine. Hän
vahvištab ičeze ezitajad — jenaral-gubernatorad — Sent Lüsijan päministran
nevondan mödhe. Jenaral-gubernator vahvištab valitud parlamental ohjastust,
allekirjutab käskusid, paneb uziden valičemižiden datad.

Parlament om kaks'kodine. Üläkodi om Senat (angl.: Senate) 11 ühtnijanke,
jenaral-gubernator paneb heid radsijha. Alakodi om Suiman Kodi (angl.: House of
Assembly) 17 ühtnijanke, kaik rahvaz valičeb heid videks vodeks.
Jenaral-gubernatorale sab pästta parlamentad radmaspäi miččel taht aigal, miččen
taht sün tagut, sidä kesken päministran pätandan mödhe. Parlament formiruib
ohjastust jenaral-gubernatoran andmižen mödhe. Päministr om parlamentan
ezipartijan lider tobjimalaz.

Vl 2011 kül'mkun 28. päiväl Sent Lüsijan järgvaličendad oliba valdkundan
parlamentha. Vl 1997 sügüz'kun 17. päiväl Kalliopa Perlett Luizi-emänd oli
pandud radsijha nügüdläižeks jenaral-gubernatoraks.

Sent Lüsijan päeksport om kivivoi (33%), bananad (22%), olud (12%), antennad da
antennkuvastimed (11%); toine eksport om elektromašiništ (5%), lämänmäričimed
(3%), karton (3%), vas'k (1%), kakao, kokospähkmed, kokosvoi, kaikenvuiččed
tropižed fruktad.



https://vep.wikipedia.org/wiki/Sapporo

Sapporo (jap.: 札幌市 Sapporo-si) om Japonijan nellänz' surtte lidn,
Hokkaido-prefekturan (gubernatorkundan) administrativine keskuz da kaikiš suremb
lidn.

Lidn sijadase läz 900 km pohjoižhe valdkundan Tokio-pälidnaspäi,
Isikari-subprefekturas, läz Japonijan meren randištod.

Sapporo om Hokkaidon ižandusen, opendusen da turizman kaikiš järedamb keskuz (vl
2006 14 mln turistoid). Jogavozne Lumifestival' mäneb lidnas, Japonijan
ičtazkaičendan väged sätas sen skul'pturiden tobjan palan.

Edehko lidnan alust vl 1866 merikanal läbiti nenid tahoid. Sapporon nimituz
sündui ainan kelen sanoišpäi: sat poro pet (サッ・ポロ・ペッ), kändase «kuiv sur' jogi».

Lidnan aluz om pandud vl 1868 Hokkaidon udeks pälidnaks, sikš ku vanh
Hakodate-pälidn oli londoile alastui.

Sapporo sijadase Hokkaido-saren suvipäivlaskmas, seižub Tojohiranjogen molembil
randoil.

Sapporo om Hokkaido-saren avtote- da raudtesol'm. Lidnan merine avanport om
Otaru.

Rahvahidenkeskeine civiline «Uz' Titose»-lendimport (CTS) sijadase 48 kilometras
suvipäivnouzmha lidnan keskusespäi. Sišpäi tehtas reisid Azijan äjihe verhiže
maihe, mugažo Japonijadme. Toine soda- da civiline lendimport om Okadam (OKD)
Hokkaido-saredme reisiden täht, se sijadase 7 km pohjoižhe Sapporon keskusespäi.

Vl 1972 uhokun 3.-13. päivil Sapporo vastsi XI Tal'veližid Olimpiadvändoid. Ned
oliba Azijas ezmäižen kerdan.



https://vep.wikipedia.org/wiki/Santo_Domingo

Santo Domingo (isp.: Santo Domingo de Guzmán) om Dominikanižen Tazovaldkundan
pälidn da kaikiš suremb lidn, sen znamasižembaine rahaazjoiden, politikan da
kul'turan keskuz.

Vozil 1496-1502 lidnan nimi oli Uz' Izabel' (isp.: La Nueva Isabela). Sid'
lidnad udesnimitihe nügüdläižeks. Vozil 1936-1961 lidnan nimi oli Sjudad
Truhil'jo (isp.: Ciudad Trujillo) valdkundan enččen Truhil'jo-prezidentan nimen
mödhe, sid' diktatoran tobmut kumaižihe.

Bartolomeo Kolumb, Kolumban Hristoforan vell', pani lidnan alusen vl 1496 elokun
5. päiväl. Nece om amuižembaine kaikenaigašti elänzoittud eländpunkt Amerikas,
kudamban alusen evropalaižed panihe.

Santo Domingo sijadase Haiti-saren suvipäivnouzmaižel Kariban mererandal.
Osam-jogi lankteb merhe lidnan territorijal.

Klimat om tropine mussonine neps. Kunkeskeine lämuz om +24...+27°C vodes ümbri.
Paneb sadegid 1460 mm vodes. Semendkuspäi kül'mkuhusai om vihmsezon, sen aigal
kovad tulleid oma paksud.

Las Amerikas rahvahidenkeskeine lendimport (SDQ) sijadase 20 kilometrad
päivnouzmpolehe lidnan keskusespäi.



https://vep.wikipedia.org/wiki/Rostovan_agj

Rostovan agjan Päkäskuz om vahvištadud vl 1996 sulakun 19. päiväl
Käskusenandajan Suiman ezitajil, tuli väghe sil-žo vodel semendkun 29. päiväl da
om väges nügüd' äiluguižiden vajehtusidenke.

Agj röunatab Volgogradan agjanke päivnouzmas, Kalmikijan Tazovaldkundanke,
Stavropolin da Krasnodaran randoidenke suves, Ukrainanke päivlaskmas (sen
Doneckan da Luganskan agjoidenke), Voronežan agjanke pohjoižes. Agjan
suvipäivlaskmaižed randad lainištab Azovmeri.

Pind om 100 967 km², sidä kesken mustma otab territorijan kaks' koumandest, mec
da penzhišt — vaiše 2,8% kaikutte. Agjan territorii mülüb stepin zonha.
Znamasine jogi om Don sen ližajogidenke (Manič, Severskijan Donc, Sal, Čir da
tž.). Kaikiš suremb vezišt om ratud Cimlänskan vezivaradim (24 km³) Volgogradan
agjanke röunal.

Klimat om ven. Heinkun keskmäine lämuz om +23°C, vilukun kesklämuz om -7°C.
Paneb sadegid 650 mm päivlaskmas da 400 mm päivnouzmas.

Londuseližed varad oma londuseline gaz, kivihil', kivivoi, raudkivend,
sauvondmaterialad (mouckivi, mel, sauvondkivi, saved, letked), keitandsol,
reskvezi, gidroenergii.

Agjan pämez' nimitase gubernatoraks. Vasilii Golubev radab gubernatoran vs 2010
kezakun 14. päiväspäi. Kaik rahvaz änestab händast videks vodeks. Gubernator om
mugažo agjan Ohjastusen ezimez', hän märičeb sen strukturad da paneb Ohjastusen
ühtnijoid radnikusile. Üks' Ohjastusen varaezimez', üks' ezmäine varagubernator
da kuz' muite varagubernatorad oma hänele abhu.

Rostovan agjan üks'kodine parlament om Käskusenandai Suim. Kaik rahvaz valičeb
sen 60 ezitajad videks vodeks. Viktor Deräbkin radab Käskusenandajan Suiman
ezimeheks vs 2008 keväz'kun 18. päiväspäi kahtenden strokun.

Vl 2015 sügüz'kun 13. päiväl gubernatorad valitihe, nügüdläine gubernator sai
vägestust ezmäižel tural (78,21% änid) da radab kahtenden strokun.
Järgvaličendad Käskusenandajha Suimha oliba vl 2013 sügüz'kun 8. päiväl.

Vl 2010 kaiken Venäman rahvahanlugemižen mödhe eläjiden lugu oli 4 277 976
ristitud. Kaikutte kahtenz' eläi koumespäi om lidnalaine.

Agjas om kaks'kümne koume lidnad da 25 lidnanvuittušt žilod. Toižed sured lidnad
(enamba 100 tuh. ristitud vl 2015, surembaspäi penembha): Taganrog, Šahti,
Novočerkassk, Volgodonsk, Bataisk, Novošahtinsk.

Rahvahad (enamba 0,4% vl 2010): venälaižed (88,7%), armenijalaižed (2,6%),
ukrainalaižed (1,8%), turkad (0,8%), azerbaidžanlaižed (0,4%), čiganalaižed
(0,4%), vaugedvenälaižed (0,4%), toižed — 3,1%, rahvahuden ozutandata — 1,8%.



https://vep.wikipedia.org/wiki/Pskovan_agj

Vozil 910 - 1348 Pskovan ruhtinazkund oli, se mülüi Uz'lidnanmaha. Sid' se sai
avtonomijad da oli olmas vhesai 1510 kuti Pskovan Tazovaldkund.

Pskovan agj om olmas vs 1944 elokun 23. päiväspäi. Vl 1957 redukun 2. päiväl
enččen Velikije Lukin agjan rajoniden tobmad palad mülütihe Pskovan agjaha.

Pskovan agjan Päkäskuz om vahvištadud vl 2001 keväz'kun 29. päiväl Agjan
Ezitajiden Suimal, tuli väghe sil-žo vodel sulakun 12. päiväl da om väges nügüd'
äiluguižiden vajehtusidenke.

Agjal om röunoid Uz'lidnan agjanke da Tverin agjanke päivnouzmas, Smolenskan
agjanke suvipäivnouzmas, Vaugedvenämanke suves (sen Vitebskan agjanke, 305 km),
Lätänmanke (214 km) da Estinmanke (270 km) päivlaskmas, Leningradan agjanke
pohjoižes. Pskovan agj om mererandatoi.

Pind om 55 399 nellikkilometrad. Mec otab territorijan 38%, sod ottas
kümnendest. Znamasižed joged oma Sur' sen ližajogidenke (Iss, Čeröh,
Pskovanjogi), sid' Lovat' da Šelon' (lanktas Il'men'-järvhe), Plüss agjan
pohjoižes om Narvan ližajogi. Kaik joged mülüdas Baltijan meren basseinha.
Znamasine järv om Peipus da Pskovan estin röunal. Nece järv om videnz' surtte
Evropas (3558 km²).

Reljef vajehteleb alangoišpäi kukhiže. Kaikiš korktemb čokkoim om Bežanicin
ülüden Lipnickaj-mägi (339 m) agjan suvipalas. Kaikiš alahaižemb om Peipusjärven
pind (30 m).

Londuseližed varad oma turbaz, sapropel', sauvondmaterialad (mouckivi, dolomit,
sauvondgips, saved, letked, gravii), mec, reskvezi.

Agjan pämez' nimitase gubernatoraks. Andrei Turčak radab gubernatoran vs 2009
uhokun 27. päiväspäi. Kaik rahvaz änestab händast videks vodeks, enamba kaht
strokud jäl'geten ei sa. Gubernator om mugažo agjan Administracijan pämez', hän
märičeb sen strukturad da paneb Administracijan valdkundmehid radnikusile. Üks'
ezmäine varagubernator da nell' muite varagubernatorad oma hänele abhu.

Pskovan agjan üks'kodine parlament om Ezitajiden Suim. Kaik rahvaz valičeb sen
44 ezitajad videks vodeks. Aleksandr Kotov radab Ezitajiden Suiman ezimeheks vs
2011 tal'vkun 15. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (78,36% änid) da radab kahtenden strokun.
Järgvaličendad Agjan Ezitajiden Suimha oliba vl 2011 tal'vkun 4. päiväl.

Vl 2010 kaiken Venäman rahvahanlugemižen mödhe eläjiden lugu oli 673 423
ristitud. Kaikutte seičemenz' ristit kümnepäi om lidnalaine.

Agjas om nell'toštkümne lidnad da 14 lidnanvuittušt žilod. Toine sur' lidn
(enamba 90 tuh. ristitud vl 2015) om Velikije Luki.

Rahvahad (enamba 0,5% vl 2010): venälaižed (91,5%), ukrainalaižed (1,3%),
vaugedvenälaižed (1,0%), čiganalaižed (0,5%), toižed — 2,0%, rahvahuden
ozutandata — 3,7%.

Erased toižed igähižed rahvahad: estilaižed — 0,09% (625 rist., sidä kesken
setulaižed — 0,02%, 123 rist.); latvijalaižed — 0,07% (442 rist.).



https://vep.wikipedia.org/wiki/Pohjoi%C5%BEkorei

Korejan Rahvahaliž-Demokratine Tazovaldkund vai KRDT (kor.: 조선 민주주의 인민 공화국,
朝鮮民主主義人民共和國 Čoson Mindžudžui Inmin Konhvaguk, se om täuz' oficialine nimi) om
valdkund Päivnouzmazijas. Toine valdkundan nimi om Pohjoižkorei, sidä kävutadas
erižtel da levedašti. Se sijadase Korejan pol'saren pohjoižes. Pälidn da kaikiš
suremb lidn om Phen'jan.

Vl 1945 elokun 15. päiväl Korejan territorii oli päzutadud Japonijan
sodavägišpäi.

Vl 1972 tal'vkun 27. päiväl nügüdläine Konstitucii, kahtenz' lugul, oli
vahvištadud parlamental. Se om väges nügüd'-ki, voziden 1992, 1998, 2009 da 2012
vajehtusidenke.

Valdkund om röunoiš Kitainke pohjoižpoles (röunan piduz — 1416 km), Venämanke
pohjoižpäivnouzmas (18 km) da Suvikorejanke suvipoles (238 km). Suvikorejan
röunal om demilitarizuidud zon 4 kilometrad levette da 241 km pitte (saudud
vozil 1960-70). Ühthine röunoiden piduz — 1672 km.

Pohjoižkorejan päivlaskmaižed randad lainištab Pakuine meri, päivnouzmaižed —
Japonijan meri. Ühthine randanpird — 2495 km.

Reljef om mägekaz. Kaikiš korktemb čokkoim om sambnu Pektusan-vulkan, 2744
metrad valdmeren pindan päl.

Londuseližed pävarad oma kivihil', raudkivend, cink, magnii, kuld, vas'k,
alüminii, nikel', vol'fram, hahktin, mec, gidroenergii; toižed varad oma špat,
grafit, keitandsol.

Ohjandusen form om unitarine socialistine tazovaldkund dominirujan partijan
sistemanke.

Valdkundan todesine pämez' om Valdkundaližen kaičendkomitetan ohjandai, vspäi
2011 — Kim Čen In. Hänen arvnimed: ülembaine ohjandai; partijan, armijan da
rahvahan lider.

Parlament — Ülembaine Rahvahan Suim (kor.: 최고인민회의, 最高人民會議, Čoego Inmin Hoe-ui) —
om üks'kodine 687 ühtnijanke. Kaik rahvaz valičeb heid videks vodeks.
Valičendoiktuz zavodiše 17-voččes igäspäi. Parlamentan prezidium om kollektivine
nominaline valdkundan pä, se radab kaiken. Parlament paneb ohjastusen ministrid
radsijha.

Toižed sured lidnad (enamba 300 tuh. ristitud vl 2004, surembaspäi penembha):
Hamhin, Nampho, Keson, Vonsan, Čhondžin.

KRDT:n päeksport om kivihil' (18%), sobad (läz 13%), raud da raudkivend (11%),
metallad (läz 10%), himižen tegimišton tegesed (läz 10%), elekromašiništ da
detalid (8%); toine eksport — merenproduktad (5%), kuld (2%), pähkmed (1%).



https://vep.wikipedia.org/wiki/Okeanii

Valdmerimad (vai Okeanii) (angl., bislam i fidžin hindi: Oceania, fr.: Océanie,
maor.: Ao-o-Kiwa, tok-pisin: Osenia) om Man kuiv pala, kaikiš suremb sariden
kogoduz planetas. Sijadase kaikil šurupoliškoil, Afrikan kartte.
Avstralii-kontinent, Uz' Gvinei-sar' da Tünen valdmeren erigoittud sared
atolloidenke mülüdas sihe.

Pind — 8,52 millionad km² (Avstralijata 1,52 mln km²). Eläjiden lugu — 36,6 mln
(vl 2010, 15,4 mln Avstralijata). 16 valdkundad da 21 rippujad territorijad
sijadasoiš Valdmerimaiš. Mugažo Indonezijan pala otab Uz' Gvinei-saren
päivlaskmpol't, AÜV:oiden pala om (Havajad-štat) i Čilin severz' sarid.
Avstralii, Papua — Uz' Gvinei, Uz' Zelandii, Havajad i Fidži oma järedad niiden
keskes.

Kaikiš suremb sarišpäi om Uz' Gvinei (786 tuh. km²). Sarištod: Havajan sared,
Solomonan sared, Marianan sared, Maršalan sared, Fidžin sared, Uded Gebridad,
Bismarkan sarišt, Markizan sared. Järedad pol'sared: Keip-Jork i Arnemlend
(Avstralii), Čendravasih i Papuan pol'sar' (Uz' Gvinei).

Tropižed klimatižed vöd oma Valdmerimaiden tobmas palas, penil saril klimat om
neps. Valdmerimaiden randad lainištab Tün' valdmeri. Uden Gvinejan
suvipäivlaskmaižed randad i Avstralijan pohjoižed randad lainištab Indižen
valdmeren Arafuran meri. Sariden enambuz om vulkaniženke augotižlibundanke. Om
vähä tarbhaižid kaivatusid päiči Avstralijas sen metallkivendoidenke. Sared
alištudas kovile tulleile, manrehkaidusile, cunamile, pit'kile valegile.

Murrei sen Darling- i Marrambidži-ližajogidenke (Avstralii), Sepik i Flai (Uz'
Gvinei) oma Valdmerimaiden znamasižed joged. Järedad järved oma Eir (9500
nellikkilometrhasai), Torrens, Gerdner, Makkai i Amadius (kaik oma solakahad,
Avstralii), Marri i Sentani (Uz' Gvinei-sar'), Taupo (Uz' Zelandii). Penil saril
om lagunoid da penid ojid. Kaikiš korktemb čokkoim om Džai-mägi (4884 m)
Indonezijas, Uden Gvinejan päivlaskmas. Kaikiš alahamb om kuivanuden Eir-järven
pohj (-15 m) Avstralijan keskusen suves.

Valdmerimaiden eläjid da sündnuzid nimitadas regionan mödhe: avstralijalaižikš,
udenzelandijalaižikš, udengvinejalaižikš, polinezijalaižikš, melanezijalaižikš i
mikronezijalaižikš.



https://vep.wikipedia.org/wiki/Oblu%C4%8Dje

Oblučje (ven.: Облучье) om Venäman lidn Evrejan avtonomižen agjan lodehes. Se om
avtonomižen agjan kahtenz' surtte lidn kahtes lidnaspäi, Oblučjen rajonan
administrativine keskuz (vspäi 1945).

Eländpunktan aluz om pandud vl 1911 kuti Sololi-žilo sauvomha Amuran raudted.
Vodele 1915 Oblučje-raudtestancii da Oblučjen tonnel' oliba vaumhed, i žilod
udesnimitihe nügüdläižikš. Vl 1928 se tegihe lidnanvuiččeks žiloks. Vl 1938 žilo
sai lidnan statusad.

Lidn sijadase röunanno Amuran agjanke, Hingan-jogen hural randal tobjimalaz
(Amuran hura ližajogi). Mäged kaitas lidnan territorijad pohjoižpolespäi, sen
tagut lidnan klimat om pehmdemba. Sodunu tazangišt levigandeb suvhe lidnaspäi.
Matkad Birobidžanhasai om 159 km päivnouzmha.

Lidnankundan käskusenandai tombuz om Ezitajiden Suim (ven. Собрание депутатов)
10 ühtnijanke. Kaik rahvaz valičeb heid videks vodeks. Valičendad sihe oliba vl
2012 redukun 14. päiväl (ezmäine kucund). Konstantin Krilov radab sen ezimehen
da lidnankundan pämehen. Ezitajiden Suim paneb lidnankundan administracijan
pämest radsijha.

Ortodiksižen hristanuskondan Sündun Toižetamižen pühäpert' i ph. Spiridonan
časoun' oma lidnas.

Ižandusen päsarakod oma kuldan samine, raudten holituz, kivivoin varažomad.
Raudkivendon koncentratan tehmine om 30 kilometras lidnaspäi (vspäi 2016,
Kimkanan i Sutaran kivendkoncentrirui kombinat).

Lidn sijadase Transsibal, sen Belogorsk - Habarovsk raudtel. Raudte ümbärdab
lidnan keskust pohjoižespäi, petläd kuvaten. «Amur»-avtote (P297, Čit -
Habarovsk) ümbärdab lidnad suvespäi.



https://vep.wikipedia.org/wiki/Mustikaine

Mustikaine (mustik om paginsana) vai Järgeline mustikaine, vai Mirtanlehtheine
mustikaine (latin.: Vaccinium myrtillus) om madal varz'hein. Se kazvab Evrazijan
pohjoižes, Grenlandas da Pohjoižamerikas.

Sugun tedonimi om saudud latinan kelen vacca-sanaspäi — «lehm», sikš miše sen
erasiden erikoiden lehtesed sättudase živatoid sötamha.

Erikon myrtillus-nimi om vähenzoitai sana myrtus-nimespäi — «mirt», mustikaine
om penen mirtan kartte.

Se om mel'hetartui, miše kaktusoiden Myrtillocactus-sugun nimi om saudud
mustikaižen latinan nimespäi (Vaccinium myrtillus). Neniden kaktusoiden marjad
da mustikaižen marjad oma pojavad toine toižhe ičeze irdnägus.

Mustikaine om marjasine varz'hein 10 — 50 sm kazvol, a tundr-zonas se kazvab
madme.

Lehtesed oma järgetud, pened, sonekahad, nahkakahad da munanvuiččed ičeze
pindal. Ned lankteba maha tal'vele. Vihman aigan vezi kurnunvuiččid lehtesidme
jokseb varzidme jurele.

Mustikaine änikoičeb semendkus. Sen änikod oma vauktad vihandokahudenke vai
ruzavudenke, oiktad, ištuba üksin. Änik kumartud alahaks, se kaičeb ičeze
heid'omad märgudespäi. Änikoiden päižed pölüstoitajad oma kodimezjäine da
učubras.

Marjad oma mustad sinižen loštanke vahakerthen tagut, vai todesižeks mustad
kertheta. Vahasine kerteh heittas kebnašti, i sid' marjoid nimitihe oikti.
Marjoiden südäin om purpurine. Keskmäine semniden lugu om läz 20 paksumba
kaiked, no voib olda 40-ki. Meclindud žouptas marjoid da kanttas edahaks niiden
sulatomid semnid.

Mustikaine kazvab pohjoižagjoiš da mägisel'giš, tobjimalaz, soiš, no vasttase
mecoiš-ki (paksumba pedajikoiš).

Mustikaižen gibrid bolanke putub Päivlaskmaižes Evropas, sidä nimitadas
Vaccinium × intermedium Rute.

Mustikaižen marjad kävutadas sömha eläbalaz da röudumižen jäl'ghe, a mugažo
vaumičemha nalivkad, tislid, varenjad, pirgoid (mustiknik, vai mustikpirg).

Mustikaižen varded oma hüväd mezikazmused, anttas äi nektarad. Aromatakaz
mustikaižmezi om vauvaz ruzavudenke.

Painajad substancijad: kondensiruitud dubindsubstancijad (5 — 7%), antocianad,
pektinad.

Mustikaižen marjoiš om vähä fruktmuiktusid, no niiš om äi A-, B- da
C-vitaminoid, äi manganad, magnijad da kal'cijad, mugažo äi sömkuiduid da
flavonoidoid.

Medicinas kävutadas mustikaižen marjoid (latin. Fructus Myrtilli), lehtesid da
varzid (Cormus Vaccinii myrtilli).

Marjad da lehtesed kävutadas sil'miden, südäikohtsoližen traktan läžundoiden
aigan, sahardiabetan aigan, a mugažo sijaližikš: poltatesiden da
südäisatatesiden tervehtamha, stomatitad da gingivitad vaste. Niid kävutadas
gerontologijas-ki.

Lehtesed da varded kävutadas sihlaižen, fasolin da imičaiženke segoitaden
diabetan augotižformiden spravitamha.

Muzasinižed mustikaižen marjad mülüba äi antocianad. Kut nägub tedoližiš
kaclendtegoišpäi, niiden kävutand aleneb südäikeran, verenvendsisteman,
sil'miden läžundoiden riskad, a mugažo se om rakanvastaine zell'.

Ottud kogonaz mustikaižen unotez om pöltusenvastaine zell'. Se vedab poiš da
tervehtab glaukomad, sikš miše paremboičeb verenjoksendan sil'män verkhel'pkele.

Mustikaižen mujutai substancii — se om PH-indikator, kudamb vajehtab ičeze mujun
sinižeks muiktuzmäran alendusen aigan.

Mustikaine kävutase ruskedsinižeks kazmuzmujutimeks, ozutesikš, lihad
kleimdamha.



https://vep.wikipedia.org/wiki/Monak

Monako vai Monakon Ruhtinazkund (franc.: Principauté de Monaco, monakon
dialektal: Principatu de Múnegu), om pen' lidn-valdkund Evropan suves, Keskmeren
randal. Sen pälidn om ühtennimine Monako-lidn.

Monako sijadase Keskmeren pohjoižel randal, 20 kilometras francižes
Nicc-lidnaspäi. Ruhtinazkundan röun Francijanke om 4,4 km pitte. Randanpird om
4,1 km.

Monakon pind märitas nellikmetril (2 023 194 m² — ühtes udes elänzoittud 11nden
Le Portje-rajonanke) da kazvab meren kuivatoitmižel.

Valdkundan kaikiš korktemb čokkoim om Mont Ažel'-mägen paute, 163 m meren pindan
päl (sen mägen korktuz om 1148 m Francijan territorijal).

Keskmeren klimat om, lämän tal'venke da kuivan lämän kezanke. Voden kesklämuz —
+16,3°C (tal'vkus da uhokus +8°C, heinkus da elokus +26°C). Oleleb koume sadad
päivoikahid päivid vodes.

Ruhtinaz da parlament jagadas käskusenandajad tobmut. Monakon parlament,
Nacionaline Nevondkund (fr. Conseil National), om olmas vspäi 2002. Se om
üks'kodine, kogoneb 24 deputatad-ühtnijad. Heid rahvaz valičeb 5 vodeks. Vl 2013
uhokun 10. päivän järgvaličendad oliba sihe.

Radonoigendajan tombuden pämez' om valdkundaline ministr, Francijan rahvahanik.
Ruhtinaz paneb händast radnikusele 3 vodeks Francijan ohjastusen nevondan mödhe.
Monakon ohjastuses (Valdkundaline Nevondkund) om nell' ristitud.

Monako — nece nügüd' om vaiše üks' kommun (franc. commune), no edel 1917 vot
koume kommunad oli. Lidnan da ruhtinazkundan röunad oma ühtejiččed. Sihe
kacmata, niiden ohjandused oma erazvuiččed. Monako alajagase 10 rajonha (franc.
quartier), ned alajagase lidnfartaloihe (kaik om 178 fartalad, franc. îlot).

Monakos elädas monakolaižed, francijalaižed, italijalaižed da toižed rahvahad.
Jur'eläjil om vaiše läz 21 % ristitištod.

Monakos om kaikiš suremb mail'mas voz'ne kogosüdäiprodukt ühthe henghe — 169,694
US$ (vs 2011).

Monakon elektroverkod da muitad oma ühtenzoittud Francijanke. Päsarakod —
bankad, kazinod, turizm. Monakho ajeltas radho enamba ristitud, mi eläb (48
tuhad radnikoid-verazmalaižid, Italijas da Francijaspäi).



https://vep.wikipedia.org/wiki/Medve%C5%BEjegorsk

Medvežjegorsk (ven.: Медвежьегорск, karj.: Karhumägi, suom.: Karhumäki) om
Venäman lidn Karjalan Tazovaldkundan keskuzpalas. Se om Medvežjegorskan rajonan
administrativine keskuz da üks'jäine lidn, mugažo Änižentagaižen znamasine
keskuz. Rajonan ristitišton pol' eläb lidnas.

Lidnan aluz om pandud vl 1916 kuti žilo Medvežja Gor-raudtestancijanno (ven.
Медвежья Гора) udel Piter — Murmansk raudtel. Stancijan nimi om mugoi-žo nügüd'.
Vozil 1930-1933 žilo oli Vaugedmeren-Baltijanmeren veziten sauvondan
ohjastuzkeskusen i kazvoi lujas. Veziten ohjastuzkeskuz sijadase täs nügüd'-ki.
Vl 1938 Medvežja Gor-radnikžilo sai lidnan statusad nügüdläižen nimenke.

Lidn sijadase rajonan keskuses, seižub Änižen pohjoižel randal, 30 m
keskkorktusel valdmeren pindan päl. Kukhad ümbärtas lidnad. Matkad
Petroskoihesai om 152 km suvhe. Klimat om ven meren pirdoidenke.

Järgenduseližed valičendad lidnankundan Nevondkundha (ven.: Совет поселения)
oliba vl 2013 sügüz'kun 8. päivän (koumanz' kucund). Kaik rahvaz valičeb sen 15
ezitajid videks vodeks.

Kol-avtote (M18, vspäi 2018 Р-21, mülüb E105-avtotehe) mäneb läz lidnad
päivlaskmpolel. Lidn om federaližen A-119-avtoten loppunkt (Vologd —
Medvežjegorsk).



https://vep.wikipedia.org/wiki/Leningrad_46.

«Leningrad 46.» (ven.: Ленинград 46) om venälaine kriminaline TV-serial, kudamb
oli tehtud vll 2014—2015 NTV-telekanalale. Režissör om Igor' Kopilov. Om kaik 32
serijad (8 palad ühtes sezonas), niiden prem'jerine ozutamine oli vn 2015
keväz'kun 23 päiväl. Vl 2015 oli ozutud ukrainalaižel Inter-kanalal, a vl 2016 —
venälaižel Venäma-1-kanalal.

Serial starinoičeb voinanjäl'ghižen elon polhe Leningradas (nügüdläine Piter)
vll 1946—1948, konz ogeramine lidnas oli väges. Slogan — Voin jäl'ges voinad
(ven.: Война после войны).

«Leningrad 46.» oli lujas satusekaz Venäman televizijal: ozutamižen ezmäižel
päiväl selialan keskreiting Venämas oli 5.4 % (Moskvas — 5.3 %), a läz 15 %
venämalaišt ozutiba mel'hetartuz siš. Vn 2015 lopmižiden mödhe necen lentan
keskreiting valdkundas oli 6 % (4. sija kesked serialoid).

Uz' Palakundan pämez', tovar' Rebrov, jurdub Vihtoran bandha, kudambha augotab
rata kut agent varjoičendanke. Arni sihe zavodiše konfrontacii Rebrovan da
Danilov-«Opendajan» keskes, kudambad konz-se statjaks tundištihe jonuses.
Danilov oli literaturan školopendajan, radnikoiči Voinal, no oiktusekahatoman
pätusen tagut hän kadoti rad, ak dai tütär; sen täht hän kaik enamban laskese
Leningradan kriminaližhe mail'mha i linneb avtoritetižeks da varuližeks
ogernikaks. Elo ei ühted kerdad sideleb Rebrovad da Danilovad: üks' naine, üks'
armastuz dai üks' lidn kahtele. Leningradan voinanjäl'ghine istorii lagitab
kaclijale soravaks da tuhlakoks.



https://vep.wikipedia.org/wiki/Kemerovon_agj

Kemerovon agj (ven.: Кемеровская область) vai Kuzbass om Venälaižen Federacijan
subjekt (agj).

Kemerovon agjan Päkäskuz om vahvištadud vl 1997 sulakun 9. päiväl
Käskusenandajan Suiman (sen aigan agjan parlamentan nimituz) ezitajil da om
väges möhembaižiden vajehtusidenke.

Agj sijadase Päivlaskmaižen Sibirin suvipäivnouzmas, ottes Altajan- da
Sajanad-mägisel'giden sarakoid.

Agjal om röunoid Krasnojarskan randanke pohjoižpäivnouzmas, Hakasijan
Tazovaldkundanke päivnouzmas, Altajan Tazovaldkundanke suves, Altajan randanke
suvipäivlaskmas, Novosibirskan agjanke lodehes, Tomskan agjanke pohjoižes da
pohjoižpäivnouzmas. Kemerovon agj om mererandatoi. Agjan piduz suvespäi
pohjoižhesai om läz 500 km, päivnouzmaspäi päivlaskmhasai — 300 km.

Pind om 95 725 km². Agjan territorijal kavag'- da lehtezmecad oma olmas. Kaikiš
pidemb Tom'-jogi läbitab agjad suvipäivnouzmaspäi pohjoižhe, sen sured Kondom-
da Mrassu-ližajoged oma agjan suves. Znamasižed joged oma Kij, In' da Jaj.
Järvid ei ole äi.

Reljef om mägikaz agjan suvhe keskusespäi da tazo agjan pohjoižes
(Päivlaskmaižen Sibirin alangišton suvipäivnouzmpala). Kuzneckan katl'uz otab
agjan keskusen. Kaikiš korktemb čokkoim om Ülähambaz-mägenpä (2178 m)
päivnouzmaižel röunal Hakasijanke. Kaikiš madalamb čokkoim om Tom'-jogen kendäk
agjan pohjoižes röunal Tomskan agjanke (78 m). Korktusiden luja erinend märičeb
londusen arvoimižiden erazvuiččendad, ühtes regionas oma tundrad dai stepid-ki.

Londuseližed varad oma kivihil', bur hil', raudkivend, äimetalližed kivendod,
kuld, sauvondmaterialad (saved, letked, sauvondkivi), fosforitad, mec, mustma.

Agjan pämez' nimitase gubernatoraks. Aman-gel'di Moldagazijevič Tulejev radab
gubernatoran vs 1997 heinkun 1. päiväspäi. Kaik rahvaz änestab händast videks
vodeks. Gubernator om mugažo agjan Administracijan pämez', hän märičeb sen
strukturad da paneb Administracijan ühtnijoid radnikusile. Ezmäine
varagubernator da koumetoštkümne muite varagubernatorad oma hänele abhu.

Kemerovon agjan käskusenandai tobmuz om üks'kodine parlament. Se om
Rahvahandeputatoiden Nevondkund 46 ezitajanke, kaik rahvaz valičeb heid videks
vodeks. Evgenii Viktorovič Kosänenko radab Rahvahandeputatoiden Nevondkundan
ezimeheks vs 2013 sügüz'kun 17. päiväspäi.

Vl 2013 sügüz'kun 8. päiväl järgvaličendad Rahvahandeputatoiden Nevondkundha
oliba. Gubernatorad valitihe vl 2015 sügüz'kun 13. päiväl, nügüdläine gubernator
sai vägestust ezmäižel tural 96,69% änid satusenke da radab videnden strokun
jäl'geten.

Kemerovon agj om kaikiš tihedas elänzoittud Sibirin region. Enamba 90% eläjid
oma venänikad. Igähižiden vähäluguižiden rahvahiden keskes šorijalaižed,
teleutalaižed da Sibirin totarad elädas agjas. Vepsläižed elädas Novokuzneckan
rajonas Kuzedejevo-žilos.

Vl 2010 kaiken Venäman rahvahanlugemižen mödhe eläjiden lugu oli 2 763 135
ristitud, sidä kesken 45 vepsläšt. Lidnalaižiden eläjiden pala om 85,7% (vl
2015). Agjan ristitišton enambuz eläb lidnoiš, sen ühtes om levedoid
territorijoid madalan ristitišton lugumäranke.

Agjas om kaks'kümne lidnad da 23 lidnanvuittušt žilod. Sured lidnad (enamba 100
tuh. eläjidenke vl 2015, surembaspäi penembha) oma Novokuzneck, Kemerovo
(pälidn) da Prokopjevsk. Vl 2015 kaik om 23 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (91,8%), totarlaižed (1,5%),
saksalaižed (0,8%), ukrainalaižed (0,8%), šorijalaižed (0,4%), armenijalaižed
(0,4%), toižed — 2,3%, rahvahuden ozutandata — 2,0%.



https://vep.wikipedia.org/wiki/Karjal

Karjal (ven.: Карелия, Карьяла) vai Venäman Karjal, täuz' oficialine nimituz —
Karjalan Tazovaldkund (venäkelel: Республика Карелия, ičenaižkarjalan kelel:
Karjalan tašavalta, livvinkarjalan kelel: Karjalan tazavaldu, suomen kelel:
Karjalan tasavalta), om Venälaižen Federacijan subjekt, Venäman üks'
tazovaldkundoišpäi. Se mülüb Lodehližhe federaližhe ümbrikho.

Karjalan Tazovaldkundal om röunoid Arhangel'skan agjanke päivnouzmal, Vologdan
da Leningradan agjoidenke suvel, Suomenmanke päivlaskmal (798 km), Murmanskan
agjanke pohjoižel. Karjalan pohjoižpäivnouzmaižed randad lainištab Jävaldmeren
Vauged meri.

Tazovaldkundan pälidn da kaikiš suremb lidn om Petroskoi. Eläjiden lugu om 632
533 ristitud (2015 vodel). Pind om 180 520 nellikkilometrad.

Valdkundkel' om üks'jäine, se om venäkel'. Sab panda toižid-ki valdkundkelid
kaiken rahvahan referenduman satusiden mödhe (Karjalan Konstitucijan 11.
kirjutuz).

Regionaližed rahvahaližed keled oficialižen statusanke oma karjalan, suomen da
vepsän keled. Sab kävutada niid sijaližen ičeohjandusen tobmuden aluskundoiš.

Tazovaldkundan Konstitucii om vahvištadud vl 2001 uhokun 7. päiväl
tazovaldkundan Ezitajiden Kodil (Käskusenandajan Suiman ezitajil) da om väges
nügüd' äiluguižiden vajehtusidenke.

Pind om 180 520 nellikkilometrad. Mec otab territorijan 85%. Karjalas om 27 000
joged. Ned mülüdas Jävaldmeren Vauktan meren basseinha pohjoižes da Atlantižen
valdmeren Baltijan meren basseinha suves. Karjalan kaikiš pidembad joged oma
Vodl (149 km), Kem' (191 km), Ond (197 km), Čirka-Kem' (221 km), Šui (194 km),
Sun (280 km) Kivačun kos'kenke. Karjalas om mugažo 60 000 järved. Änine da
Ladogjärv oma Evropan kaikiš surembad järved pindan mödhe, tazovaldkundan
suviröun läbitab niid.

Tazovaldkundan reljef om kukkaztazangišt, kudamb päivlaskmal vajehtub
Päivlaskmkarjalaižeks ülüdeks. Karjalan pohjoižel om Maanselkän ülüz, kudambal
sijadase Karjalan kaikiš korktemb Nuorunen-mägi (577 m). Konz jäžom om tagenus
pohjoižele, se om lujas vajehtanu Karjalan reljefad — täs nügüd' om järviden
katlüsid, morenižid sel'gid.

Karjalas om enamba kut sadad löudmižsijid, kudambiš om 24 tarbhaižiden
kaivatusiden toižendad. Sadas aktivižikš slüdad, pöudšpatad, kvarcad,
sauvondmaterialoid (sauvondkivi, savi, lete, gravii, bazal't, granit, mramor,
diabaz, Šokšun babarmkvarcit), raudkivendod. Täs om kuldad, hobedad, platinad,
diamantoid, harvoid mametalloid. Geologad löuziba mugažo urankivendoiden,
titanan, vanadijan da molibdenan löudmižsijid. Sen ližaks, tinan, nikelin,
magnijan, vas'ken da hroman löudmižsijad seištas koskmatomikš. Toižed
londuseližed pävarad oma turbaz, tal'k, mineraližed mujud, mec, kala da
reskvezi.

Klimat om ven paksuidenke sadegidenke, i se vajehtase Karjalan territorijal
merižespäi kontinentaližeks. Tal'v om lumekaz, rainiž, tobjimalaz ilma
vägekahita pakaižita. Keza om lühüdaigaine da rainiž (pohjoižiš rajoniš), suren
sadegiden lugumäranke. Eskai kezakus tazovaldkundas erasti oleskeleb halad. Räk
oleleb harvas, kahtel vai koumel nedalil suvirajoniš. Kesklämuz vilukul om -8.0
C°, a heinkul +16.4 C°. Keskmäine nepsuz — ümbri 80%. Sadegiden vozne lugumär om
500–700 mm.

Karjalan faun da flor oma istorižikš nored, ned oma formiruinus jäl'gmäižen
jäaigan jäl'ghe, 10-12 tuhad vot tagaz. Tazovalkundan territorijal eläb 63
imetaiživatoiden, 285 linduiden, 5 maujujiden erikod. Karjalan jogiš voib
nägištada evropižen da kanadižen majagan pezad. Kanadine majag, ondatr da
amerikaine hähk oma Pohjoižamerikan faunan akklimatiziruiduid ezitajad, a
jenotanvuitte koir om Edahaižen Päivnouzman faunan akklimatiziruiduid ezitai.
Vodespäi 1960 todas mecsigoid da kosulid. Voib vastata kondjid, il'besid,
jänišid, mägrid, reboid da händikahid. Kevädel om äi gavedid: säs'kid,
čopjäižid, kägentäid, kärbhaižid.

Tazovalkundan floras om enamba kavag'mecoid: pohjoižpolel — pedajižid mecoid,
suvel — pedajižid da kuššid mecoid. Karjalan mecoiden pälehtezsugud oma koiv,
hab da raid. Karjal om mugažo marjoiden ma: sinnä kazdas bol, jonikaine, garbol,
babarm, murikeine, čigičaine, sestrikaine da mustikaine.

Aleksandr Hudilainen radab Tazovaldkundan Pämeheks vs 2012 semendkun 24.
päiväspäi, Käskusenandajan Suiman ezitajad vahvištihe händast radnikusele
Venäman prezidentan taričendan mödhe. Vl 2017 kaik rahvaz änestaškandeb pämehen
kandidatad videks vodeks, enamba kaht strokud jäl'geten ei sa. Tazovaldkundan
Pämez' om mugažo sen Ohjastusen pämez', hän märičeb sen strukturad da paneb
Ohjastusen valdkundmehid radnikusile. Tazovaldkundan pämehen administracii, üks'
ezmäine varapämez' da seičeme muite varapämest oma hänele abhu.

Karjalan Tazovaldkundan üks'kodine parlament om Käskusenandai Suim. Vhesai 2002
se oli kaks'kodižeks. Kaik rahvaz valičeb sen 50 ezitajad videks vodeks.
Vladimir Semenov radab Käskusenandajan Suiman ezimeheks vs 2011 tal'vkun 22.
päiväspäi.

Radonoigendai tobmuz om Karjalan Tazovaldkundan Ohjastuz. Tazovaldkundan
ministrused, valdkundaližed komitetad, kaks' ohjandust da üks' inspekcii
alištudas Ohjastusele.

Karjalan Tazovaldkund jagase 16 municipaližhe rajonha (sidä kesken 3 rahvahališt
rajonad) da 2 lidnümbrikho. 2006 vodelpäi municipaližen reforman taguiči rajonad
jagadas 24 lidnkundha (venäkelel: городские поселения) da 86 küläkundha
(venäkelel: сельские поселения, sidä kesken 3 vepsän küläkundad). Vodelpäi 1994
(vodhesai 2005, municipaližhe administrativižhe reformhasai) Änižröunan
(Änižrandan) rajonan suvipol' oli mülütadud Vepsän rahvahaližhe volost'he.

Vn 2010 Venäläižen Federacijan rahvahanlugemižen andmusiden mödhe Karjalas eläb
643 548 ristitud (neche rindataden, 2002 voden rahvahanlugemižen andmusiden
mödhe eläjiden lugu oli 716 281 eläjad) 3,81 rist./km² eläjiden kesktihedusenke.
Eläjiden lugun vähendamižen päsü om ekonomikan hondon situacijan tagut 1990-zil
vozil. Enamb Karjalan eläjiden koumandest eläb kaikiš surembas lidnas da
tazovaldkundan pälidnas — Petroskoiš. Kaikutte kahesanz' ristit kümnepäi om
lidnaneläi. Lidnalaižed elädas koumestoštkümnes lidnas da 11 lidnaližen tipan
žilos. Toižed järedad lidnad (enamba 25 tuh. ristitud vl 2015) oma Kondopog,
Kostamukš da Segež. Sen ližaks, 794 žilod da küläd om tazovaldkundas. Vl 2015
kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): 78,9% oma venänikad (507654 rist.), 7,1% —
karjalaižed (45570 rist.), 3,6% — vaugedvenälaižed (23345 rist.), 2,0% —
ukrainalaižed (12677 rist.), 1,3% — suomalaižed (8577 rist.), 0,5% — vepsläižed
(3423 rist.), 2,6% — toižed (16422 rist.), 4,0% — rahvahuden ozutandata (25880
rist.).

Venänikad, karjalaižed, ukrainalaižed, vaugedvenälaižed da vepsläižed —
ortodoksižen jumalankodikundan uskojad, suomalaižed — lüteranižen
jumalankodikundan uskojad.



https://vep.wikipedia.org/wiki/Kangaz

Kangaz om tehtud stavil tekstil'paltin nitiden püštoiktoiden sistemiden
pletindal keskneze.

Kanghan mödnitiden sistem nimitase loimeks, a poikpoline — kudegeks. Sättujid
nitid nimitadas loimnitikš da kudelangoikš.

Kudomha kangast, loimennitid da kudelangoid plettäs toine tošt järgenduses. Nece
järgenduz rippub nitiden tarbhaižes minimaližes verdaspäi (rapportaspäi)
vaumičemha kanghan pletindan kuvad. Pletindankuva da rapport anttas kanghale
strukturad, irdnägud da ičendoid.

Kanghan koveritomad (siledad vai päižed) pletindan kuvad oleldas paltnasižed,
šaržasižed, satinaižed (atlasanvuiččed) da kombiniruidud.

Tariž erištada kanghid sidotud paltnäspäi (trikokangaz) da kudomatomiš
materiališpäi (hob da aluine paltin).

Kanghan tehmine nimitase kudondaks. Kudomine om tekstil'paltnoiden vaumištamine
kahtiden vastaimiži püštoiktoiden nit'sistemiden kuvadišel.

Kudomine om äipäličmänii process tobjimalaz. Se mülütab nenid azjoid:
vaumištamine kudomha (nitiden kerind, loimen lond da šlihtuind, kudegen kerind
da šlihtuind (ku pidab, ka voidand-ki)), birbitand loimhe vai loimen sidond
stavihe, kudomine ičesaz da gagurdusiden porotand kanghišpäi.

Kanghiden merserizacii om kanghan lühüdaigaižen ümbriradmižen process sapižhe
muglha (kaustižhe sodha) panendal. Sen jäl'ghe pestas kanghad hulal da vilul
vedel. Merserizacii heitab kanghiden mujun kadotust, kaičeb eziauguižid
ližamujuid da gigroskopižust dai varmdust, andab materialale šuukun polhe
loštad.

Kanghiden išketamine (painmine pindale) om kirjaviden maiden samine vauktal vai
mujutadud kanghal. Nene mad sättudas materialan kävutandale. Išketamižen
toižendad: oiged — vaugištoittud vai vauvhaks mujutadud kanghan pindale;
travitud — mujutadud kanghale; rezervine (varha) — jättud mujutamata kanghale.

Kanghan fakturan märhapanendas tariž erištada oiktad pol't murgnipolespäi.
Oiktan polen nägu om čomemb lujas, paremb mujegele; mugažo oiktan polen mujud
oma eläbad vai loštakahamb, kuva om sel'ged. Kaks'pol'žed kanghad oma olmas,
niiden poled oma ühtejiččed, nitiden pletind om kaks'oiktaine — ozutesikš
paltin, panam, kebnetud drapad. Kaks'pol'žil villkanghil oiktan polen karvuz om
lühüdamb.



https://vep.wikipedia.org/wiki/Garbol

Garbol vai Garič (latin. Oxycóccus) om Kanabränvuiččed-sugukundan takson. Se
ühtenzoitab märitud igähižvihandoid ujelijoid penzhaižid, kudambid kazdas
Pohjoižen mapoliškon soidme. Kaik garblon erikoiden marjad oma södabad.

Latinine oxycoccos-sana om saudud grekižes ὀξύς («muiged») da grek. κόκκος
(«marj») sanoišpäi, ploduiden magun mödhe. Nenid sanoid ei sa segoitada:
«oxycoccos» — Vaccinium oxycoccos-sugun ümbrikirjutai adjektiv erikoiden täht, a
«Oxycoccus» om alasugun da sekcijan nimituz.

Kaik garblon erikod oma ujelijad igähižvihandad penzhaižed, niil novelad
nitinvuiččed jurdujad varded oma 15-30 sm pitte.

Jurišt om värtmudenvuitte. Garblon juril sen' eläb, sen nitid ühtenzoittas juren
stajidenke tihedašti da sädas mikorizad. Senen nitid ottas mahusespäi
mineraližid segoitesid da oigetas niid jurihe.

Lehtesed sijadase järgendusen mödhe, ned oma 3-15 mm pitte, 1-6 mm levette,
munanvuiččed vai pit'kačud lühüdan vardenke. Lehtesen plat om muzavihandan mujun
ülähänpäi da tuhkhahkan (vauktan) mujun alahanpäi, se om jänu tal'veks kazmuz.
Vaha om lehtesen alahal, se telustab vedele valada lehtest.

Änikod oma purpuran polhe vai ruskedvauvhad, oiktan formanke, kehnanaluiženke
alahaks, išttas änikjaugal. Nece änikjaug voib olda pit'kaks (järgeližel garblol
— 5 santimetrhasai). Paloid mallüdes om nell'. Vencut om nell'palaine süväs, no
änikod oleldas viden-ki lehtesenke; äniklehtesiden agjad käroudud irdpolele.
Änikos om kahesa pölükäd. Petkloine om üks'jäine. Kandoine om alahaine. Venäman
evropižen palan arvoimižiš garbol änikoičeb semendkul-kezakul. Üks' järgeližen
garblon änik eläb 18 päiväd.

Plod om šurunvuitte, ellipsanvuitte vai munanvuitte marj rustan mujun. Sügüz'kul
garblon marjad oleskeldas küpsnuzikš. Sol kazvanuden marjan suruz om 16
millimetrhasai. Ornitohorii harakterizuib garblon äikerdoičendad: lindud södas
ploduid da vedadas niiden semnid pit'kali. Kaikuččes vodes üks' kazmuz sündub
severz' sadad marjad.

Garblon erikod kazdas Pohjoižen mapoliškon venol vönel da sen pohjoižemb,
mougotil kontinentil. Londuses kaik garblod kazdas närakoid tahoidme: soil,
kavag'mecoiš, mugažo sodunuzid järvenrandoidme.

Garblon ploduiš om äi C-vitaminad apel'siniden, limonoiden, greipfrutoiden da
sadmanzikaižen kartte. Vitaminoiden mülünd (mkg/100 g): A — 3, B1 — 12, B2 — 20,
B3 — 101, B6 — 57, B9 — 1, C — 13300, E — 1200, K — 5. Garbol om K1-vitaminan
(fillohinonan) arvokaz purde, ani kuti linmaine kapust da manzikaine. Ploduiš om
toižid vitaminoid: B5, PP.

Muiktusiden keskes limonmuiktuz enambištub marjoiš, mugažo oma jablok-, benzoine
da toižed muiktused.

Sahariden keskes om äi glükozad da fruktozad, a saharozad eile äi.
Polisaharidoiden keskes om äi pektinoid, niil om sur' praktine znamoičend.

Ploduiš om äi toižid tarbhaižid substancijoid ristitun täht: betain da
bioflavonoidad (antocianad, leikoantocianad, katehinad, flavonolad,
fenolmuiktused). Mikroelementoiden mülünd (mg/100 g): kal'cii — 8; raud — 0,25;
magnii — 6; fosfor — 13; kalii — 85; natrii — 2; cink — 0,1; marganc — 0,36;
vas'k — 0,06; selen — 0,0001; lütein + zeaksantin — 0,091.

Energetine arvuz/100 g — 46 kkal (192 kDž). Vezi — 87 g, vauktušed — 0,39 g,
razvad — 0,13 g, hil'vezikod — 12,2 g.

Järedploduine vai amerikaine garbol (latin. Vaccinium macrocarpon) kazvatase
luhtpöudoil. Necen garblon kaikiš suremb kazvatai om AÜV, mugažo garblon pöudod
oma Kanadas, Vaugedvenämas, Skandinavijan maiš. Il'mkamerad ploduiš om garblon
eriližuz, se laskeb marjoile ujuda veden pindal i kebnendab marjoiden poimind
mašinoil. Pöudho ehtnüziden marjoidenke valadas vet, sid' specialižed kombainad
lödas veden, sen aigan küpsad marjad joudutase da ujuškatas. Ajadas kaikid
marjoid pöudon röunale ühthe sijha, amuntas puhtast da sel'ktad garblod
möhembaižeks ümbriradmižeks.

Garblon marjad kävutadas sömtegimištos, niiden südäimid ližatas likörihe.
Garblospäi voib vaumitada nenid produktoid: garbolvezi, puzertud südäivezi
saharanke, vas, ekstrakt, tisel'. Garblon lehtesid valatadas čajuks.

Marjad kaitas veresil vodes ümbri, nece om toine garblon eriližuz. Sen täht
pidab kaita marjoid puižiš bučiš puhthan vedenke.

Garblon marjoiš om äi vitaminoid, ka kävutadas niid cingad vaste, avitaminoziden
aigan. Mugažo marjad abutadas kül'mehtuzläžundoiden aigan, revmatizmad da
anginad vaste.



https://vep.wikipedia.org/wiki/D%C5%BEibuti_(lidn)

Džibuti (arab. جيبوتي Džībūtī, franc.: Ville de Djibouti, somal.: Magaalada
Jabuuti, afar. Gabuuti) om ühtennimižen valdkundan pälidn (vspäi 1977) da kaikiš
suremb lidn.

Lidn om valdkundan administrativižeks ühtnikaks ühtes sen viden agjanke,
pälidnan territorii om. Äi sur'oigenduzkundoid da Afrikan rahvahidenkeskeižiden
organizacijoiden päfateroid da ezitaikundoid sijatas täs, ozutesikš,
Valdkundoidenkeskeižen šingotesen ohjandusen (angl. IGAD) päfater.

Lidn sijadase Indižen valdmeren Tadžur-lahten randal (Adenan lahten
päivlaskmpolel), 14 m valdmeren pindan päl keskkorktusel, 21 km Somalin
röunhasai suvipäivnouzmpolehe. Strategine Bab-el'-Mandeb-sal'm sijadase
pohjoižpoles lidnaspäi.

Klimat om letetazangišton tropine, kuiv da lujas räk. Paneb 160 mm sadegid
vodes, kezal ei olele ani niid. Vilukun kesklämuz +25°C, heinkun — +36°C.

Vspäi 1981 Džibuti tegese portaks valdkundmaksoita. Se om Efiopijan eksportan
poliškon päverai, tavarad vedase raudtedme sišpäi da tagaze.

Rahvahidenkeskeine Džibuti-Ambuli-lendimport (JIB) sijadase 6 kilometrad
suvipäivnouzmpolehe lidnan keskusespäi. Se om sodaznamoičendanke civiližen
ližaks. Džibuti-valdkundan, Francijan da AÜV:oiden il'mväged kävutadas
aeroportad.



https://vep.wikipedia.org/wiki/Birsk

Birsk (ven.: Бирск, bašk.: Бөрө) om Venäman lidn Baškortostanan Tazovaldkundan
pohjoižes. Se om Birskan rajonan administrativine keskuz vs 1930 elokun 20.
päiväspäi.

Ezmäine eländpunkt mainitase vl 1555 kuti Arhangel'skoje-külä. Nügüdläižen
eländpunktan aluz om pandud vl 1663 kuti venälaine lidnuz, polttud
baškiralaižiden vasthalibundan aigan (1662-1664) Arhangel'skoje-külän sijas. Vl
1774 Salavat Julaevan sodaväged poltiba sidä tošti, no udessauvoihe küläd. Vspäi
1781 külä tegihe lidnaks. Šingotihe kuti ümbrišton torguind- da openduzkeskuz.

Lidn sijadase Vaugedjogen oiktal randal sen alajoksmuses (Kaman bassein), 160
metrad keskmäižel korktusel.

Vl 2010 eläjiden lugu oli 41 635 ristitud. Rahvahad (vn 2010 rahvahanlugemižen
mödhe): venälaižed — 53,6%, totarlaižed — 16,8%, baškiralaižed — 14,6%,
marilaižed — 13,1%, toižed — 1,9%. Ortodoksižen hristanuskondan Pühän Stroican
päjumalanpert' da 2 udessündutadud jumalankodid oma olmas, mugažo islaman
pühäpert' om lidnas.



https://vep.wikipedia.org/wiki/Bangalor

Bangalor (kann. ಬೆಂಗಳೂರು, angl. Bangalore) om sur' lidn da administrativine
keskuz, se om Indijan suves. Lidn sijadase Dekan-mägitazangištos,
Karnatak-štatan longibokas, sen pälidn. Toine lidnan nimi, Bengaluru, om
oficialine nimi vaiše štatan südäimes. Vl. 2011 koumanz' ristitištol (8 425 970
ristitud) da videnz' aglomeracijan surudel (8 499 399 ristitud) Indijas.

Bangalor om üks' kaikiš pigembiš šingotesen lidnoišpäi Azijas. Se om kaikiš
järedamb tedon da tegimišton keskuz valdkundas, kudambas pästtas mašinoid,
elektroladimid, ladimid telekommunikacijan täht. Lidnas om korged
kaičendtegimišt da aerokosmižtegimišt. Sen ližaks, Bangalor paksus nimitadas
«Indijan olasižeks alangištoks», sikš miše täs om äi infotehnologižid
kompanijoid. Tedoaluskundoiden keskes oma Bangaloran universitet, Indijan
tedoiden institut da Aeronavtikan nacionaline laboratorii. Vspäi 1996
rahvahidenkeskeine aviatehnikan «Aero Indii»-ozutelend oleškeleb Bangaloras
kerdan kahtes vodes, sidä vedas Indijan kaičendministrusen da il'mvägiden abuiš.

Bangalor sijadase korktusel 920 metrad meren pindan päl. Lidnan tobj pala om
Bangalor Urban-rajonas (Bangalore Urban), sen küläümbrišt — Bangalor
Rural-rajonas (Bangalore Rural). Štatan ohjastuz sijadase Bangalor Rural-rajonan
erigoittud mas, nügüd' se om Ramanagaram-rajon.

Bangaloran sijaduz om tazoine tarh, no pen' mägisel'g läbitab keskuzfartaloid
pohjoižespäi suvehesai. Ei ole surid vezištoid lidnas, om vaiše severz'-se
uitod. Arkavati- (Arkavathy) da Pennar- (Penner)-jogiden niškad oma
Nandi-kukhiš, se om 60 km lidnaspäi pohjoižhe.

Rahvahan tobmuz Bangaloras ezitase municipalitetal, sen nimituz — Bruhat
Bengaluru Mahanagara Palike (BBMP, Greater Bangalore Municipal Corporation).
Municipalitet om formiruidud vl. 2007 enččen «Bangalor Mahanagara
Palike»-municipalitetan 100 administrativižiš rajonoišpäi. Sen ližaks se nügüd'
kogoneb 8 lähelišt lidnannevondištod da 110 küläd. Vl 2012 Elektronine lidn
(Electronics City) ližazihe Bangalorha.



https://vep.wikipedia.org/wiki/Babajevon_rajon

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikos. Vl 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Vs 1937 sügüz'kun 23. päiväspäi
mülüb Vologdan agjaha. Rajon om olmas nügüdläižiš röunoiš vspäi 1965.

Babajevon rajon om Vologdan agjan päivlaskmaine taho. Pind — 9 200 km² (kahtenz'
surtte agjas). Sen piduz pohjoižespäi suvhe — 200 km, päivlaskmaspäi päivnouzmha
— 50 km. Mec otab territorijan 61%.

Znamasižed joged oma Sud sen ližajogidenke (Kolp' da Šogd), mugažo Sudan sädajad
joged: Nožem da Kološm. Läz kaik joged mülüdas Volgan (Kaspijan meren)
basseinha, pen' pala lodehes — Ojatin (Atlantižen valdmeren) basseinha. Läz 200
järved om soiden kesked.

Reljef om tazo da alangoikaz tobjimalaz. Vepsän ülüz seižub rajonan
pohjoižpalas.

Londuseližed varad oma turbaz, sauvondmaterialad (mouckivi, letked, saved,
gravii), mineraližed mujud, mec, reskvezi.

Vs 2015 sulakun 28. päiväspäi rajonan territorii alajagase 7 municipaližhe
ühtnikha: 1 lidnkund, 5 küläkundad da 1 rahvahaline küläkund.

Vs 2013 sügüz'kuspäi Igor' Kuznecov radab rajonan da sen administracijan
pämehen. 4 ohjandust, 2 komitetad da 5 palakundad alištudas rajonan
administracijale.

Käskusenandai tobmuz om rajonan parlament — Ezitajiden Suim (ven.
Представительное Собрание) 18 ühtnijanke. Nikolai Korotišev radab Suiman
ezimehen vl 2015. Kaik rahvaz valičeb ezitajid nelläks vodeks.



https://vep.wikipedia.org/wiki/%C4%8Cerepovec

Čerepovec (ven. Череповец) om lidn Venäman lodehes. Se om Vologdan agjan kaikiš
suremb eländpunkt, kahtenz' surtte lidnümbrik eläjiden lugun mödhe, Čerepovecan
rajonan administrativine keskuz (ei mülü sihe).

Lidn om agjan tegimišton keskuz. Kaikiš znamasižembad oma raudan da sen
ühthesuladusiden metallurgine kombinat i sen holitajad edheotandad, himižiden
heretusiden tehmine, sauvondmaterialiden tegimed, maižanduztehnikan
ühthekeradamine.

Lidn mainitase ezmäižen kerdan (Hristan) Pühäpäivän mez'jumalankodikš, sen aluz
oli pandud vl 1362. Jumalankodin pala — Pühäpäivän päjumalanpert' — om olmas
nügüd'-ki. Puhtaz («čerettüd») külä (ven. Чистое село) sündui jumalankodin
seiniden taga.

Vozil 1918-1927 lidn oli Čerepovecan gubernijan administrativižeks keskuseks,
sid' vll 1927-1930 Leningradan agjan Čerepovecan ümbrikon keskuseks. Vspäi 1930
om olmas lidnaks agjan alištusenke, kacmata agjaha. Vspäi 1937 lidn mülüb
Vologdan agjaha.

Lidn sijadase läz Ribinskan vezivaradint, Jagorb da Šeksn-jogiden ühthejoksmusen
randoil (Volgan bassein), 130 m valdmeren pindan päl. Matkad Vologdhasai om 113
km päivnouzmha orhal, 136 km avtotedme.

Lidnan pämez' om Jurii Aleksandrovič Kuzin, om valitud vl 2012 keväz'kun 4.
päiväl, sai 54,35% änid.

Lidnan opendusen aluzkundad: 38 keskškolad, valdkundaline universitet,
radioelektronikan sodaškol, 2 tehnikumad, 5 kolledžad da 2 professionališt
školad.

Lidn sijadase transportteiden läbitusel: raudte (Piter - Vologd, vspäi 1905),
avtoted (A114 «Vologd - Uz' Ladog», Čerepovec - Ribinsk, Čerepovec - Belozersk)
da Volgan-Baltijanmeren vezite.

Čerepovecan rahvahidenkeskeine lendimport (CEE/ЧРВ) sijadase 20 kilometrad
pohjoižhe lidnan keskusespäi A114-trassanno, läz Čerepovecan rajonan
Botovo-žilod.



https://vep.wikipedia.org/wiki/Zelenodol%27sk

Zelenodol'sk (ven.: Зеленодольск, tot.: Яшел Үзән / Yäşel Üzän) om Venäman lidn
Tatarstanan Tazovaldkundan lodehes. Se om tazovaldkundan videnz' surtte lidn
eläjiden lugun mödhe, mülüb Kazanin aglomeracijha (1,6 mln rist.).

Nügüd'aigaižen eländpunktan aluz om pandud vl 1802 kuti Gari-külä i vl 1865
Kabačišči-žilo. Vl 1892 niid ühtištuihe Vihand Alangišt-külähä (ven.: Зелёный
Дол). Vl 1913 sidä ühtištuihe Paratskii Zaton-žilonke. Vspäi 1928 Vihand
Alangišt tegihe radnikžiloks, vl 1932 — sai lidnan statusad nügüdläiženke
nimenke.

Lidn sijadase pidust' Volg-jogen hurad randad (Kuibiševan vezivaradim),
Svijag-jogensud vaste (tot. Зөя). Matkad Kazanihesai om 38 km päivnouzmha.

Ižandusen päsarakod oma laivansauvomine, sömtegimišt, mugažo kaks' fanertegint
om olmas. Vihand Alangišt-stancii (ven.: Зелёный Дол) om järed raudtesol'm, siš
raudted ühthejokstas Kazanišpäi, Moskvaspäi, Joškar-Olaspäi da Ul'janovskaspäi.
Mehanikan da laivansauvomižen kolledžad oma lidnas.

Rahvahad (enamba 0,9%, vn 2010 Venäman rahvahanlugemižen mödhe): venälaižed —
61,6%, totarlaižed — 35,4%, čuvašalaižed — 0,9%; toižed — 2,1%.



https://vep.wikipedia.org/wiki/Volhov_(lidn)

Volhov (ven.: Волхов, suom.: Olhava) om Venäman lidn da järed raudtesol'm
Leningradan agjan keskuses. Se om Volhovan rajonan administrativine keskuz da
kaikiš suremb lidn.

Eländpunktan aluz om pandud vl 1918 kuti Volhovstroi-žilo sauvomha Volhovan GES
(sauvoihe vozil 1918-1926). Vl 1933 sidä ühtištuihe lähižen Zvank-radnikžilonke
da raudtestancijanke da anttihe lidnan statusad. Vspäi 1940 lidn om olmas
nügüdläižen nimenke.

Lidn sijadase Olhavanjogen molembil randoil, 33 m valdmeren pindan päl
keskkorktusel. Matkad Piterihesai om 141 kilometrad päivlaskmha.

Rahvahad (vn 2010 Venäman rahvahanlugemižen mödhe, enamba 0,4%): venälaižed —
93,4%, ukrainalaižed — 1,0%, armenijalaižed — 0,8%, čiganalaižed — 0,8%,
azerbaidžanlaižed — 0,5%, vaugedvenälaižed — 0,5%, toižed — 1,7%, rahvahuden
ozutandata — 1,3%.

Erased igähižed rahvahad: karjalaižed — 20 rist. (0,04%), suomalaižed — 10 rist.
(0,02%), estilaižed — 8 rist. (0,02%), vepsläižed — 7 rist. (0,01%).



https://vep.wikipedia.org/wiki/Volgogradan_agj

Volgogradan agj (ven.: Волгоградская область) om Venälaižen Federacijan subjekt.

Volgogradan agj om olmas vl 1936 tal'vkun 5. päivälpäi. Vozil 1936-1961 sidä
nimitihe Stalingradan agjaks.

Volgogradan agjan Päkäskuz om vahvištadud vl 2012 uhokun 24. päiväl Agjan Duman
ezitajil. Se oti enččen Päkäskusen sijad (oli vahvištadud vl 1996).

Agj röunatab Kazahstananke päivnouzmas (sen Päivlaskmaiž-Kazahstanan agjanke),
Astrahanin agjanke suvipäivnouzmas, Kalmikijan Tazovaldkundanke suves, Rostovan
agjanke suvipäivlaskmas, Voronežan agjanke lodehes da Saratovan agjanke
pohjoižes. Ühthine röunoiden piduz om 2221,9 km. Volgogradan agj om
mererandatoi.

Pind om 112 877 km², sidä kesken mustma otab 22%, kaštanmujuine ma — 44%, mec —
6 990 km². Znamasižed joged oma Don (sen Medvedic-ližajogenke) da Volg. Kaikiš
surembad vezištod oma ratud Cimlänskan vezivaradim Rostovan agjanke röunal da
Volgogradan vezivaradim.

Reljef om kukhikaz. Volgan hural randištol om pol'letetazangišt. Kaikiš korktemb
čokkoim om Volganrandaližen ülüden nimetoi kukkaz (358 m).

Londuseližed varad oma londuseline gaz, kivivoi, metallad (raudkivend, magnii,
titan, cirkonii), sauvondmaterialad (lete, savi, sauvondgips, mouckivi),
kaliisol, fosforitad, keitandsol, reskvezi, gidroenergii.

Agjan pämez' nimitase gubernatoraks. Andrei Bočarov radab gubernatoran vs 2014
sulakun 4. päiväspäi. Kaik rahvaz änestab händast videks vodeks. Gubernator om
mugažo agjan Administracijan pämez', hän märičeb sen strukturad da paneb sen
ühtnijoid radnikusile. Kaks' ezmäšt varagubernatorad da kuz' muite
varagubernatorad oma hänele abhu.

Volgogradan agjan üks'kodine parlament om Agjan Dum. Kaik rahvaz valičeb sen 38
ezitajad videks vodeks. Nikolai Semisotov radab Agjan Duman ezimeheks vs 2014
redukun 2. päiväspäi.

Vl 2014 sügüz'kun 14. päiväl gubernatorad valitihe, nügüdläine gubernator sai
vägestust ezmäižel tural (88,49% änid). Järgvaličendad Agjan Dumha oliba sil-žo
päiväl.

Vl 2010 kaiken Venäman rahvahanlugemižen mödhe eläjiden lugu oli 2 610 161
ristitud. Kaikutte koumanz' ristit nelläspäi om lidnalaine.

Agjas om ühesatoštkümne lidnad da 25 lidnanvuittušt žilod. Toižed sured lidnad
(enamba 100 tuh. ristitud, surembaspäi penembha) oma Volžskii da Kamišin.

Rahvahad (enamba 0,5% vl 2010): venälaižed (88,5%), kazahlaižed (1,8%),
ukrainalaižed (1,4%), armenijalaižed (1,1%), totarlaižed (0,9%),
azerbaidžanlaižed (0,6%), toižed — 4,0%, rahvahuden ozutandata — 1,7%.



https://vep.wikipedia.org/wiki/Vitegran_rajon

Rajonan aluz om pandud vl 1927 elokun 1. päiväl Leningradan agjan Pöudon
ümbrikos. 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Rajon om olmas nügüdläižiš
röunoiš vspäi 1959.

Vitegran rajon om Vologdan agjan lodehline taho. Se om kaikiš suremb agjan rajon
pindan mödhe (13 100 km²). Mec otab seičeme ühesandest rajonan territorijad, se
om kavag'mec tobjimalaz.

Volgan-Baltijanmeren vezite läbitab territorijan keskusen. Atlek-čokkoim
sijadase rajonan pohjoižpäivnouzmas, se om ühthine jogiden koumen basseinan
täht: Atlantižen valdmeren, Jävaldmeren da Kaspijan meren. Znamasine jogi om
Andom. Kaikiš suremb vezišt om Änine, se mülüb rajonha vaiše paloin.

Vs 2013 semendkun 30. päiväspäi rajonan territorii alajagase 10 küläkundha da 1
lidnkundha (Vitegr-lidn).

Vs 2013 sügüz'kun 17. päiväspäi Aleksandr Pavlikov radab rajonan da sen
administracijan pämehen (7 ohjandust).

Käskusenandai tombuz om Ezitajiden Suim (15 ezitajad), Aleksandr Zimin radab sen
ezimehen vs 2013 redukun 4. päiväspäi.

Toižed sured eländpunktad oma Depo-žilo (2,8 tuh. rist. vl 2002), Annan
Sild-külä (1,9 tuh. rist. vl 2010), Šušt (1,2 tuh. rist. vl 2002) da
Devätinad-külä (1,1 tuh. rist. vl 2010).



https://vep.wikipedia.org/wiki/Veps%C3%A4n_rahvahaline_volost%27

Vepsän rahvahaline volost' (venäkelel: Вепсская национальная волость) oli
vepsläižiden administrativine avtonomii vodelpäi 1994 vodhesai 2005 Karjalan
Tazovaldkundas, Venämas. Sen sijaduz oli Karjalan Tazovaldkundan suvipolel da
Änižjärven päivlaskmaižel randal. Vodelpäi 2006 siš oliba Änižröunan rajonan
Šokšan, Šoutarven da Kaleigen (Kalajogen) vepsän küläkundad. Keskuz oli
Šoutarves. Pind — 830 km². Vodel 2002 eläjiden lugu oli 3 493 mest. Volostin
küliden enambišton sijaduz oli Änižjärven randal da pidust’ R19-ted (Petroskoi —
Šoutarv — Šušt).

Enččen volostin territorijal oma kvarcitan, gabrodiabazan löudmižsijad da
savisijad. Se volost' oli kaikiš mecakahamb municipaline palakund Karjalas.
Volostin jur'ristitišt om vepsän rahvaz. Vepsläižid oli enamba 30% Volostin
eläjid. Ristitišton päazjin oliba manalaižiden kal'huziden samine, mecradod,
punümbriradmine, kalatez da maižanduz. Volostiš oliba 3 keskškolad, lapsiden
päivkodid, lapsiden muzikškol da üks' sen filial, kirjištod, 3 kul’turkodid da
klub. Vodelpäi 1936 tähäsai radab Vepsän rahvahaline hor, vodelpäi 1982 radab
Vepsän lapsiden hor.

Vepsläižiden rahvahaližed verod kaičeb Šoutarven vepsläine etnografine muzei.
Volostiš om 111 arhitekturan, arheologijan, istorijan muštpacast (68 pušt
arhitekturmuštpacast: küläkodid, läväd da aitoid). Mugažo Volostiš om D’äšarvan
jumalankodi (läz 1580 v.), Brusnenskij jumalankodi, pühän Foman-apostolan
jumalanpert' (XX voz'sada), puine jumalanpert' Vehkoiš (XIX voz'sadan lop),
jumalanpert' Mägiküläs (XIX voz'sadan kesk).



https://vep.wikipedia.org/wiki/Tuv

Tuvan Tazovaldkund (ven. Республика Тыва, tuv. Тыва Республика) vai muite Tuv
(ven.: Тува) om avtonomine valdkund Venämas, üks' subjektoišpäi.

Valdkundkeled oma venäkel' da tuvan kel' Tuvan Tazovaldkundan Konstitucijan 5.
kirjutusen mödhe. Sen ližaks, kaikiden toižiden rahvahiden oiktused pandas eloho
kaičemha da opendamha mamankel't.

Amussai, 1. voz'tuhal edel meiden erad, indoevropižed kalaidajad rahvahad
dominiruiba nügüdläižen tazovaldkundan territorijal, sid' turkankel'žed heimod
ličihe sinnä. Ezmäine valdkund sündui Suvisibirin territorijal voz'sadoil 3.-4.
EME.

Vl 1944 redukun 14. päiväl Tuvan Rahvahaline Tazovaldkund tegihe NSTÜ:n palaks
avtonomižen agjan oiktusidenke. Vs 1961 redukun 10. päiväspäi nimitihe Tuvan
Avtonomižeks Nevondkundaližeks Socialistižeks Tazovaldkundaks. Tuvan
Tazovaldkund om olmas vl 1991 elokun 28. päivälpäi.

Tuvan Tazovaldkundan Konstitucii om vahvištadud vl 2001 semendkun 6. päiväl
kaiken rahvahan referendumal. Se om väges möhembaižidenke vajehtusidenke. Vl
2010 sulakus Konstitucijan tekst oli sättutadud federativižen konstitucijanke
referenduman satusiden mödhe.

Tazovaldkundal om röunoid Burätijan Tazovaldkundanke päivnouzmas, Mongolijanke
suves, Altajan Tazovaldkundanke päivlaskmas, Hakasijan Tazovaldkundanke lodehes,
Krasnojarskan randanke pohjoižes da Irkutskan agjanke pohjoižpäivnouzmas. Tuvan
Tazovaldkund om mererandatoi.

Pind om 168 604 km². Mecad ottas territorijan viž kudendest. Tazovaldkundan
territorii mülüb Jenisei-jogen basseinha. Sur' da Pen' Jenisei-joged
ühthejokstas Jeniseihe läz tazovaldkundan pälidnad.

Reljef om mägikaz tobjimalaz, step' otab vaiše videndest. Mägisel'gad mülüdas
Altajan mägisistemha päivlaskmas, Sajanan mägihe pohjoižes da päivnouzmas.
Kaikiš korktemb čokkoim om Mongun Taig-mägenpä («hobed mägi») 3976 m kortte
valdmeren pindan päl tazovaldkundan suvipäivlaskmas.

Londuseližed varad oma kivihil', raudkivend, kuld, artut', harvad da
mujumetallad, sauvondmaterialad, azbest, mec, reskvezi, gidroenergii.

Šolban Kara-ool radab tazovaldkundan pämeheks da ohjastusen ezimeheks vs 2007
sulakun 6. päiväspäi. Tazovaldkundan pämez' om Ohjastusen ezimeheks mugažo,
märičeb sen strukturad, paneb ministrid radnikusile sättutaden kandidatoid
parlamentanke. Vl 2012 keväz'kun 2. päiväl Ülembaižen Suiman ezitajad vahvištihe
ühtmelel sidä-žo tazovaldkundan pämest kahtendeks strokuks Venäman prezidentan
taričendan mödhe.

Tuvan parlament om üks'kodine Ülembaine Suim (tuv.: Тыва Республиканың Дээди
Хуралы (парламентизи)). Kaik rahvaz valičeb sen 32 ezitajad videks vodeks,
niišpäi vaiše 9 ratas kaikenaigašti. Kan-ool Davaa radab Suiman ezimeheks vs
2010 redukun 21. päiväspäi kahtenden strokun.

Vl 2010 eläjiden lugu om 307 930 ristitud. Sündutandmär ületab kolendmärad
znamasižešti, no elon hätkeližuz om vähemb znamasižešti (61,8 vot vl 2013) mi
Venämas ühthižmäras (70,8 vot vl 2013). Vl 2015 lidnalaižiden eläjiden pala om
54%.

Kaikes tazovaldkundas om viž lidnad da üks' lidnanvuitte Kaa Hem-žilo. Ei ole
toižid surid lidnoid. Vl 2015 kaik om 7 eländpunktad enamba mi 5 tuh.
eläjidenke.

Rahvahad (enamba 0,4% vl 2010): tuvalaižed (81,0%), venälaižed (16,1%), toižed —
1,6%, rahvahuden ozutandata — 1,3%.

Erased toižed igähižed rahvahad: hakaslaižed — 0,28% (877 rist.), burätalaižed —
0,10% (313 rist.), mongolijalaižed — 0,02% (47 rist.).



https://vep.wikipedia.org/wiki/Turcii

Turkanma vai Turcii (turkan kelel: Türkiye), täuz' oficialine form — Turkanman
(Turcijan) Tazovaldkund (turk. Türkiye Cumhuriyeti), om valdkund Azijan
suvipäivlaskmas, paloin Evropan suvipäivnouzmas (20% eläjid da 3% territorijad).
Pälidn om Ankar, kaikiš suremb lidn — Stambul.

Valdkundan aluz oli pandud tazovaldkundaks vl 1923 redukun 29. päiväl Osmanan
imperijan jagon satuseks.

Jäl'gmäine Konstitucii (turk.: Anayasa) om nellänz' lugul. Se tuli väghe vl 1982
kül'mkun 7. päiväl sodaohjastusen aigan, äiluguižiden möhembaižiden
vajehtusidenke.

Turkanma om mavaldkundröunoiš Grekanmanke (röunan piduz — 192 km) da
Bolgarijanke (223 km) päivlaskmas, Gruzijanke (273 km), Armenijanke (311 km),
Azerbaidžananke (17 km) da Irananke (534 km) päivnouzmas, Irakanke (367 km) da
Sirijanke (899 km) suves. Ühthine röunoiden piduz om 2816 km. Valdkundan
pohjoižed randad lainištab Must meri, suvižed randad — Keskmeri, päivlaskmaižed
randad — Egeine meri da Mramormeri. Ühthine randanpird — 7200 km.

Londuseližed pävarad oma kivihil', metallad (raudkivend, vas'k, kuld, hrom,
magnii, artut', barii, stroncii), antimonii, bor; toižed varad — mramor,
mouckivi, perlit, korund, jartal', savi, mahuz, gidroenergii.

Ohjandusen form om unitarine konstitucine parlamentine tazovaldkund. Valdkundan
pämez' om prezident (turk.: Cumhurbaşkanı). Parlament änestab prezidentan
kandidatoid, sid' kaik rahvaz valičeb prezidentad videks vodeks, ühten kahtenden
strokun om voimuz. Parlament-žo valičeb ohjastusen (turk.: Bakanlar Kurulu)
ministrid ičeze ühtnijoišpäi, ezinijan partijan lider tegese päministraks
(turk.: Başbakan) paksus, nelläks vodeks. Ohjastuz om radonoigendajan tobmuden
pä.

Parlament om üks'kodine Sur' Nacionaline Suim (turk.: Türkiye Büyük Millet
Meclisi — TBMM) vai muite Suim (Medžlis) (turk.: Meclis) 550 ühtnijanke. Kaik
rahvaz valičeb heid nelläks vodeks. Partijoiden äniden barjer om 10% putumha
parlamentha.

Prezidentad valitihe vl 2014 elokun 10. päiväl kaikel rahvahal ezmäižen kerdan
valdkundan istorijas. Nügüdläine prezident om Redžep Tajip Erdogan vs 2014
elokun 28. päiväspäi (sai 51,79%). Järgvaličendad parlamentha oliba vl 2015
kezakun 7. päiväl. Nügüdläine päministr om Ahmet Davutoglu vs 2014 elokun 28.
päiväspäi.

Turkanma alajagase 81 agjaha (üks'lugu turk.: il). Agjad alajagadas 957 rajonha
(üks'lugu turk.: ilçe) vl 2013. Äjad rajonad alajagase lidn- da küläkundoihe
(üks'lugu turk.: belediye). Lidnad alajagadas fartaloihe (üks'lugu turk.:
mahalle).

Turkanman 6 lidnad-millionerad (vl 2012, surembaspäi penembha) oma: Stambul,
Ankar, Izmir, Burs, Adan, Gaziantep.

Turkanman päeksport om erazvuiččed sobad (läz 20%), elektromašiništ da
koditehnik (läz 15%), avtod da jüguavtod dai niiden varapalad (11%), raud da
teraz (7%); toine eksport — söndtavarad (5%), kivivoi (3%), kuld (2%), šinad
(1%), cement (1%).



https://vep.wikipedia.org/wiki/Tihvinan_rajon

Tihvinan rajon (ven.: Тихвинский район) om municipaline ühtnik Leningradan
agjas.

Administrativine keskuz om Tihvin-lidn. Siš eläb rajonan ristitišton viž
kudendest. Edel 2006 vot lidn ei mülünd rajonha, se alištui agjan tobmudele.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vozil 1945-2006 Tihvin-lidn alištui agjan tobmudele. Vl 1952
Boksitogorskan rajon erištui rajonaspäi. Tihvinan rajon om olmas nügüdläižiš
röunoiš vspäi 2006.

Znamasižed joged oma Paš (Süvärin hura ližajogi) da Säs' (lankteb Ladogha), ned
mülüdas Atlantižen valdmeren basseinha. Kaik om 146 pen't järved 112 km²
ühthižen pindanke.

Londuseližed varad oma turbaz, sauvondmaterialad (letked, saved), mec, reskvezi.
Londuseližen Vepsän mec-puišton pala om rajonan pohjoižpäivnouzmas.

Käskusenandai tombuz om Ezitajiden Nevondkund (ven. Совет депутатов) 18
ühtnijanke, heišpäi vaiše kaks' voidas rata kaikenaigaižešti. Kaik rahvaz
valičeb heid videks vodeks. Järgvaličendad sihe oliba vl 2014 sügüz'kun 14.
päiväl. Aleksandr Lazarevič radab sen ezimehen da rajonan pämehen vs 2012
sügüz'kun 26. päiväspäi kahtenden strokun jäl'geten. Ezitajiden Nevondkund
valičeb rajonan administracijan pämest. Tihvinan rajonan varapämez,
Tihvin-lidnankundan pämehen varapämez i kaks' nevojad oma hänele abhu.

Vs 2016 keväz'kun 26. päiväspäi Vera Pastuhova om valitud i radab rajonan
administracijan pämehen. Rajonan administracijan koume varapämest oma hänele
abhu. Seičeme komitetad da laudkund alištudas rajonan administracijale.

Vspäi 2014 Kundaline Nevondkund (ven. Общественный Совет) radab rajonas. Siš ei
voi olda 40 ühtnijad enamba.

Toižed sured eländpunktad oma Šugar'v-žilo (2,4 tuh. rist. vl 2012) da Bor-külä
(1,2 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
82,6%, ukrainalaižed — 1,0%, vaugedvenälaižed — 0,7%, toižed — 1,9%, rahvahuden
ozutandata — 13,8%.

Erased igähižed rahvahad: vepsläižed — 0,19% (133 rist.), karjalaižed — 0,08%
(56 rist.).

Vepsläižed elädas rajonan pohjoižpäivnouzmas i administrativižes keskuses
(Tihvinas).

Rajonan ižandusen päsarakod oma transportmašinoidensauvomine (vagonoiden
tehmine), gazanveimtransport, mecan varhapanend da ümbriradmine, maižanduz.



https://vep.wikipedia.org/wiki/Tatarstan

Tatarstanan Tazovaldkund vai Tatarstan (ven.: Республика Татарстан, Татарстан,
tot.: Татарстан Республикасы / Tatarstan Respublikası; Татарстан Җөмһүрияте /
Tatarstan Cömhüriäti, Татарстан — nimitused oma kohtaižed znamoičendal) om
avtonomine valdkund Venämas, sen subjekt.

9. voz'sadaspäi 1240 vodhesai istorine Volgan Bulgarii-valdkund mülüti
nügüd'aigaižen tazovaldkundan-ki territorijad.

Tatarstanan Konstitucii tuli väghe vl 1992 kül'mkun 30. päiväl. Se om väges
nügüd'-ki äiluguižiden vajehtusidenke. Tatarstan om Venälaižen Federacijan
üks'jäine subjekt, kudamb sädab kirjkožmust Federacijan tobmuden aluskundoidenke
valdatusiden erištundas. Ku azj om tazovaldkundan valdatusiš, ka sen
konstitucijan vägi om lujemba federaližen käskusen rindatades.

Tazovaldkundal om röunoid 8 regionanke: Baškortostanan Tazovaldkundanke
päivnouzmas, Orenburgan agjanke suvipäivnouzmas, Samaran da Ul'janovskan
agjoidenke suves, Čuvašijan Tazovaldkundanke päivlaskmas, Marii Elan
Tazovaldkundanke lodehes, Kirovan agjanke da Udmurtijan Tazovaldkundanke
pohjoižes. Tatarstan om mererandatoi tazovaldkund.

Pind om 67 847 km². Mecad ottas territorijan videndest, mustma otab koumandest
suves. Znamasižed joged oma Volg (Kuibiševan vezivaradim) sen Kam-ližajogenke da
Vätkan alajoksmuz.

Tazovaldkundan territorii om kukhikaz tazangišt, sen 90% venub alemba 200 m
valdmeren pindan päl. Kaikiš korktemb čokkoim om Čatirtau-ülüden pä (321 m,
kändase «Šatör-mägi») tazovaldkundan päivnouzmas.

Klimat om ven kontinentaline. Heinkun keskmäine lämuz om +19°C, vilukun
kesklämuz om -13°C. Paneb sadegid 460-520 mm vodes.

Londuseližed varad oma kivivoi, londuseline gaz, kivihil', bur hil', palab
šoidkivi, bitum, turbaz, vas'k, boksitad, sauvondmaterialad (mouckivi,
sauvondkivi, sauvondgips, letked, saved), mec, mustma, reskvezi, gidroenergii.

Tazovaldkundan pämez' nimitase prezidentaks. Kaik rahvaz valičeb händast videks
vodeks. Rustam Minnihanov radab tazovaldkundan prezidentan vs 2010 keväz'kun 25.
päiväspäi.

Tatarstanan parlament om üks'kodine Valdkundaline Nevondkund (tot.: Татарстан
Республикасының Дәүләт Советы). Kaik rahvaz valičeb sen 100 ezitajad videks
vodeks. Farid Muhametšin radab Nevondkundan ezimeheks vs 2004 keväz'kun 26.
päiväspäi. Parlament paneb päministrad da Konstitucižen Käskuzkundan ezimest
radnikusile.

Tazovaldkundan radonoigendai tobmuz om Tatarstanan Ohjastuz. Ministrišt,
valdkundaližed komitetad da toižed aluzkundad mülüdas sihe. Il'dar Halikov radab
päministran vs 2010 sulakun 22. päiväspäi.

Järgvaličendad Valdkundaližhe Nevondkundha oliba vl 2014 sügüz'kun 14. päiväl.
Tazovaldkundan prezidentad valitihe järgkerdan vl 2015 sügüz'kun 13. päiväl,
nügüdläine prezident sai vägestust ezmäižel tural (94,4%) da radab kahtenden
strokun.

Vl 2010 eläjiden lugu om 3 786 488 ristitud. Kaikutte koumanz' ristit nelläspäi
om lidnalaine.

Kaikes tazovaldkundas om kaks'kümne kaks' lidnad, 18 lidnanvuittušt žilod da
3073 küläd (vl 2010). Toižed sured lidnad (enamba 150 tuh. eläjid) oma Jarčalli,
Nižnekamsk, Al'met'jevsk. Vl 2015 kaik om 28 eländpunktad enamba mi 10 tuh.
eläjidenke.

Rahvahad (enamba 0,4% vl 2010): totarlaižed (53,2%), venälaižed (39,7%),
čuvašalaižed (3,1%), udmurtalaižed (0,6%), mordvinalaižed (0,5%), marilaižed
(0,5%), ukrainalaižed (0,5%), baškiralaižed (0,4%); toižed — 1,3%, rahvahuden
ozutandata — 0,2%.



https://vep.wikipedia.org/wiki/Tampereh

Tampereh (suom.: Tampere [ˈtɑmpere], roč.: Tammerfors [tamərˈfɔrs] vai
[tamərˈfɔʂ]) om lidn Suomenman suvipäivlaskmas, Pirkanma-provincijan pälidn. Se
om valdkundan koumanz' lidn eläjiden lugun mödhe, Hel'sinkin da Espoon jäl'ghe.

Ročinman Gustav III-kunigaz pani eländpunktan alusen vl 1775 torguimha, se sai
lidnan statusad jo vl 1779.

Vl 1905 VSDRP:n ezmäine konferencii oli neciš lidnas, kus Lenin i Stalin
vastsihe ezmäižen kerdan.

Tampereh sijadase kahten järven keskes, Näsijärv pohjoižes da Pühäjärv suves.
Tammerkoski-jogi 945 m pitte jokseb Näsijärven padoseinäspäi Pühäjärvhe da jagab
poleti lidnan istorišt keskust. Lidnan ühthine pind om 689,59 km², sidä kesken
kuivma 524,89 km², sokaz ma om nelländez (164,70 km²).

Lähembaižed sured lidnad oma Pori päivlaskmas (114 km) da Laht-lidn
suvipäivnouzmas (126 km). Matkad lidnaspäi nenihe surihe lidnoihesai om läz
ühtejitte, 150-170 km: Hel'sinki suves, Turku suvipäivlaskmas, Seinjogi
pohjoižes-lodehes, Jüväskülä pohjoižpäivnouzmas.

Avtobusad oma kundaližeks transportaks lidnan südäimes. Oiged
avtobusühtenzoittuz om Venäman Piterinke. Lidn om järed raudtesol'm, 150 jonust
päiveses tuldas lidnha.

Rahvahidenkeskeine soda- da civiline Tampere–Pirkkala-lendimport (TMP) sijadase
13 km suvipäivlaskmha lidnan keskusespäi Pirkkal-kundas. Sišpäi tehtas reisid
Evropan erasihe lähižihe maihe, čarterreisid Ispanijha, mugažo Suomenmadme.



https://vep.wikipedia.org/wiki/Taganrog

Taganrog (ven.: Таганрог) om Venäman lidn da meriport Rostovan agjan
suvipäivlaskmas, sen kahtenz' surtte lidn, sodahoštusen lidn (vspäi 2011).

Grekalaižiden žilo, Kremnoi (grek. Κρημνοὶ) ezimeletaden, oli olmas Taganrogan
territorijal 6. voz'sadal EME.

Petr I pani nügüdläižen eländpunktan alusen vl 1698 kuti Troickan lidnuz Taganii
Rog-nemel. Vozil 1712-1769 se oli muretud da tactud sodoiden Turkanmanke tagut,
sid' saudud möst. Se sai lidnan statusad vl 1775. Tegihe vaiše torguindportaks
Sevastopolin alusenpanendan jäl'ghe vl 1783.

Lidn seižub Azovmeren Taganrogan lahten pohjoižpäivnouzmal randal, 50 metrhasai
korktusil. Matkad Rostovhasai Donal om 70 km päivnouzmha, Ukrainan röunhasai —
läz 50 km päivlaskmha da lodeheze.

Rahvahad (enamba 1%, vn 2002 rahvahanlugemižen mödhe): venälaižed (91,1%),
ukrainalaižed (3,8%), armenijalaižed (1,1%); toižed — 3,0%, rahvahuden
ozutandata — 1,0%.

Sodavägiden da civiline Taganrog-Suvine lendimport (TGK / ТАГ) sijadase 6 km
päivlaskmha lidnan keskusespäi, mererandal.



https://vep.wikipedia.org/wiki/T%C3%A4n%27czin%27

Tän'czin' (kit.: 天津, pin'jin': Tiānjīn, sijaline virkand [tʰjɛ̃̀ɦɪ̀ŋ], sana
sanha «taivhaline bradindsija», počtan adresas: Tientsin) om Kitain
keskuzalištusen lidn.

Nügüdläižen lidnan sijas port da varažomad oliba olmas vodespäi 340 edel meiden
erad. Vhesai 1404 lidnad nimitihe Žigu:ks (直沽, «oiged port»). Sikš ku tulii
kitain Jongli-imperator läbiti jogen lidnas ridelten valdištmes vellenpoiganke,
ka lidnad udesnimitihe. Kitain surt kanalad levitihe, vl 1421 Kitain pälidnad
sirdihe Nankinaspäi Pekinha, sid' lidn šingotaškanzihe kuti torguindkeskuz.
Tähäsai lidnrajonad kogotas kaks' palad — kontinentansüdäimine (kanalan randoil)
da mererandaline (rahvahidenkeskeine port).

Lidnan territorii seižub Tünen valdmeren Pakuižen meren Bohai-lahten randal. Se
röunatab Hebei-agjanke suves, päivlaskmas da pohjoižes, Pekinan territorijanke
lodehes. Ühthine röunoiden piduz kuivmadme om 1137 km. Pakuižen meren randanpird
otab 153 km Tän'czinin röunoiš.

Kuz' vanhad lidnrajonad sijadase kontinentan südäimes, Haihe-jogen randoil da
Huanhe-Jänczi-kanalan kaikiš pohjoižembas čokkoimes.

Tän'czinin kogosüdäiprodukt om 1,572 mlrd CNY (225 bln US$ vl 2014), se kaksitui
vodenke 2009 rindataden.

Mail'man Airbus-kompanijan tegimed, Toyota-, Samsung- da Motorola-kompanijoiden
palakundad sijadase lidnas. Vl 2010 285 mail'man kompanijad 500:späi oma ičeze
palakundoid Bin'hai-rajonas «Bohai — Ekonomine Rim» projektan zavodindan
jäl'ghe.

Vl 2010 heredambaine superkompjuter mail'mas sijadase neciš lidnas, se om
Tän'he-1A.

Avtobusad, tramvaid da metro oma kundaližeks transportaks lidnan südäimes. Metro
radab vspäi 1984 (vl 2014 4 jonod, 87 stancijad, 136 km raudted).
Kiruhraudtejonused ühtenzoittas lidnad Pekin-pälidnanke (117 km ted vai
pol'časud).

Rahvahidenkeskeine civiline «Tän'czin' Bin'hai»-lendimport (TSN) sijadase 13
kilometras päivnouzmha lidnan keskusespäi. Sišpäi tehtas reisid Azijan äjihe
verhiže maihe, jügureisid Venäman Sibirin lidnoihe, čarterreisid Egiptha, mugažo
Kitaidme.



https://vep.wikipedia.org/wiki/Sur%27_Ust%C3%BCg

Sur' Ustüg (ven.: Великий Устюг) om Venäman lidn Vologdan agjan
pohjoižpäivnouzmas.

Amuine Gleden-lidn oli olmas 15. voz'sadhasai, seižui Jugan jogensun randpolen
kukhanpäl 4 kilometras nügüdläižen lidnan keskusespäi. Eländpunkt mainitase
ezmäižen kerdan kirjutadud purtkiš kuti pandud Ustügan Kiprianal vodes 1212
Mikoi-arhangelan jumalankodi. Vozil 1364-1474 Ustüg oli ühtennimižen
ruhtinazkundan keskuseks.

16. voz'sadaspäi Ustügad zavodidas nimitada Sureks, se šingotaškanzihe Venäman
järedha keskushe torguides Anglijanke.

Vozil 1918-1929 Sur' Ustüg oli Pohjoižen Dvinan gubernijan administrativižeks
keskuseks.

Lidn sijadase Suhon-jogen hural randal, sen da Jugan ühthejoksmusen sijas, Jugan
jogensud vaste. Edemba mödvedhe, lidnan röunan jäl'ghe, jogi nimitase Pohjoižeks
Dvinaks. Lidn seižub 55 m keskkorktusel, Suhonan kendäk — 50 m, sur'veden varuz
om kaikuččel vodel. Matkad Vologdhasai om 450 km suvipäivlaskmha avtotedme.
Lähembaine sur' lidn om Kotlas.

Sur' Ustüg alajagase 6 lidnanlaptha: Keskuz, Toine pala, Mägi, Jajikovo, Borkid
da RKL:in rajon.

Ižandusen päsarakod oma sömtegimišt da turizmha sidodud sarakod, lidnad lugedas
Pakaine-Dedan kodimaks. Mugažo suvenirfabrikad da kaks' sugasižharjoiden
fabrikad oma olmas. Viž specialižen keskopendusen aluzkundad om lidnas:
politehnine tehnikum, avtotransportan tehnikum, gumanitariž-pedagogine kolledž,
medicinine škol i jogiškol.

Ühtennimine raudtestancii (jüguiden täht tobjimalaz) om lopstancii Kotlas — Sur'
Ustüg raudtel. Avtobusad da taksid oma kundaližeks transportaks lidnan südäimes,
mugažo ehtatim Kuzino-žilhonnoks om Suhonas päliči. Avtotesild ühtenzoitab
Suhonan randoid ülüižel. Tatanmaine lendimport (VUS) sijadase 5 km lodeheze
lidnan keskusespäi, läz raudtestancijad. Sišpäi tehtas reisid Moskvha da Piterha
(molembad Čerepovecan kal't).



https://vep.wikipedia.org/wiki/Sur%27_Petr

Petr Sur', Petr Ezmäine vai Pötr Aleksejevič Romanov (venäkelel: Пётр I Великий;
30. semendku (9. kezaku) 1672, Moskv — 28. viluku (8. uhoku) 1725, Piter) oli
jäl'gmäine Kaiken Venän kunigaz Romanovan dinastijaspäi (1682 vodespäi) da
ezmäine kaikvenälaine imperator (vodespäi 1721).

Petr pandihe kunigahaks vodel 1682, konz hänele oli kümne vot, ühtes hänen
Ivanan veikonke. Petran da Ivanan regent oli heiden čikoi Sof'ja Aleksejevna.
Petr zavodi ohjastada ičenaižešti vodespäi 1689 politižen kukerdusen jäl'ghe.
Hän ozuteli völ noressai mel'hetartust tedoihe da röunantagaižhe elonladuhu,
elonveroho. Petr oli ezmäižen venälaižen kunigahan, ken tegi pit'kaigaižen
matkan Päivnouzmpol'žen Evropan valdkundoihe (vozil 1697-1698). Pördutesen
jäl'ghe, vodel 1698, hän augoti venälaižen valdkundan da kundaližen elon
masštabižid reformid. Mugažo Pohjoižvoinan (1700-1721) jäl'ghe Venälaine imperii
sai maid Baltijan meren randoil. Semendkun 16 päiväl vodel 1703 Julianan
kalendarin mödhe Petr pani Piterin lidnan alusen, a vodespäi 1712 se oli jo
nimitadud kaiken Venäman udeks pälidnaks.



https://vep.wikipedia.org/wiki/Sengilei

Sengilei (ven.: Сенгилей) — om Venäman lidn da lidnankund Ul'janovskan agjan
suvipäivlaskmas. Se om Sengilein rajonan administrativine keskuz da üks'jäine
lidn.

Enzne tatarine Sengili-lidn oli muretud aigan joksten. Muretud lidn sijadase 5
km suvhe nügüdläižen Sengilein territorijaspäi. Lidn oli nimitadud
Sengilei-jogen mödhe, nece nimi om erzän augotižlibundal.

Simbirskan käsknik Ivan Daškov-ruhtinaz pani nügüdläižen eländpunktan alusen vl
1666 kuti Sengilein slabad' (ven. Сенгилеевская слобода) kaičemha venälaižid
žiloid kalaidajiden heimoiden londoišpäi. Vl 1708 koume slabadad (Staničnaj
(päžilo), Butirskaj da Vibornaj) ühtištuihe Pokrovskoje-külähä jumalanpertin
nimen mödhe. Vozil 1780-1925 se oli i vspäi 1943 om Sengilei-lidnaks.

Vl 1954 Sengilein pala oli sirtud udhe sijha edel Kuibiševan vezivaradimen
täutmišt (1955-1957).

Lidn seižub Volgaveren ülüdel. Sengilei sijadase Volgan oiktal randal. Pened
Sengileik- da Tušenk-joged lanktas Volgha lidnan territorijal jogen randal.
Matkad Ul'janovskhasai om 48 km lodeheze orhal, 72 km avtotedme.

Ižandusen päsarakod oma sauvondmaterialoiden tegimed (silikatsavič, cement),
hüväladuližen kvarcletken rafiniruindtegim, mugažo pästtas mineraližid heretusid
i mouckivid.

Jogivaldmad oma lidnas. Lähembaine raudtestancii sijadase rajonan lidnanvuiččes
Krasnii Guläi-žilos 39 km päivlaskmha.



https://vep.wikipedia.org/wiki/Sege%C5%BE

Segež (ven.: Сегежа; suom.: Segeža, mugažo Sekee, Segee, Segehe dai Sekehe) om
Venäman lidn da lidnankund Karjalan Tazovaldkundan keskuses, sen nellänz' surtte
lidn eläjiden lugun mödhe. Segež om Segežan rajonan administrativine keskuz da
üks'jäine lidn. Rajonan ristitišton viž seičemendest eläb lidnas.

Üks'pertiine Segež-külä mainitase vl 1904 S.N. Sokolovan tedoiduses Povenecan
makundan polhe. Külä oli nimitadud järven mödhe — karjalaine sees-tüvi znamoičeb
«sel'ged, vauged» Seesjarvi-nimes, sanan genitiv om sekehen.

Nügüdläižen eländpunktan aluz om pandud vl 1914 kuti pen' Segež-raudtestancii
udel Petroskoi — Murmansk raudtel.

Vl 1932 mectegim da kaik toižed tehmižed oliba sirtud lähižes pohjoižes
Maigub-žilospäi (sen pala om upotadud, vl 2013 üks' kaikenaigaine eläi oli sigä)
Segežha Vaugedmeren-Baltijanmeren veziten i Vigjogen padoseinän sauvomižen
aigan. Vozil 1935-1939 cellülozbumagaine kombinat om saudud lidnas, se oli
kaikiš suremb NSTÜ:s pakuitesen pästandan mödhe. Mugažo mechimijan tehmine om
saudud kombinatanke ühtes.

Toižen mail'man voinan aigan Segež oli nevondkundaližen frontan eziröunas. Vn
1943 tal'vkus Segež-radnikžilo sai lidnan statusad. Vl 1945 udessündutihe
Segežan rajonad i panihe Segežad sen keskuseks. Vspäi 2005 lidn mülüb rajonha,
edel sidä vspäi 1991 se oli alištunu tazovaldkundan tobmudele oikti.

Lidn sijadase pohjoižpolehe Petroskoišpäi, Segežan rajonan keskuses. Matkad
Petroskoihesai om 267 kilometrad suvhe.

Segež seižub Vigjärven-vezivaradimen (ven. Выгозеро) päivlaskmaižel randal
Segež-jogen lanktendan sijas, 80 m valdmeren pindan päl keskkorktusel.

Käskusenandai tobmuz om lidnankundan Nevondkund (ven. Совет поселения) 20
ühtnijanke. Kaik rahvaz valičeb ezitajid videks vodeks. Järgenduseližed
valičendad oliba vl 2013 sügüz'kun 8. päiväl (koumanz' kucund), valitihe
Nevondkundan ezitajid i lidnankundan pämest. Natal'ja Petriläinen radab
Nevondkundan ezimehen vs 2013 sügüz'kun 23. päiväspäi.

Ortodoksižen hristanuskondan ph. Nikolain-čudonsädajan jumalanpert' om lidnas.
Toine pühäpert' om sauvomas, se om ph. Stroican jumalanpert', linneb
kaks'žiruižen.

Lidnan ižandusen päsarakod oma cellülozbumagaine sarak, mechimii, pertiden da
avtoteiden sauvond, mugažo leibtegim om olmas. Vigan GES:oiden kaskad om läz
lidnad.



https://vep.wikipedia.org/wiki/Sant_Jago

Santjago (isp.: Santiago, täuzin Santiago de Chile) om Čilin kaikiš suremb lidn.
Se om Pälidnan agjan i Santjago-agjan administrativine keskuz. Santjago-kommun
(22,4 km²) lidnan keskuses om Čilin pälidnaks.

Lidnan aluz om pandud vl 1541 uhokun 12. päiväl. Sidä nimitihe ph. Jagon
oiktastuseks, kut San Diego-lidnad Kalifornijas.

Nügüde Santjago om valdkundan ižandusen keskuz, sen KSP:n kaks' videndest tehtas
lidnas.

Lidn sijadase valdkundan keskmäižes palas, Mapočo-jogen randoil, Andiden
mägikeskeižes katl'uses, 450-900 m valdmeren pindan päl, keskuz - 540 m. Om
aktivižid vulkanoid ümbrištos. Luja manrehkaiduz oli vl 2010. Matkad Tünen
valdmeren randhasai om sada kilometrad penemba päivlaskmha.

Sur' Santjago (isp. Gran Santiago) jagase 37 kommunha. Kaikutte kommun om olmas
ičeze Suimanke da pämehenke-meranke.

Santjago om järed raudtesol'm. Lidnan avanport om Val'paraiso. Arturo Benitesan
nimel nimitadud rahvahidenkeskeine soda- da civiline Santjago-lendimport (SCL)
sijadase Pudauel'-kommunas, 15 km lodeheze lidnan keskusespäi. Sišpäi tehtas
passažirreisid Suviamerikan äjihe maihe da Pohjoižamerikha, Päivlaskmaižen
Evropan erasihe pälidnoihe i Čilidme, mugažo jügureisid Suviamerikha, AÜV:oihe
da Evropha.



https://vep.wikipedia.org/wiki/Sahar_(rahvahatoi_ma)

Saharan rahvahatoi ma, vai Sahar (arab.: صحراء; franc.: Sahara) om kaikiš suremb
letkesine rahvahatoi ma mail'mas da koumanz' surudel rahvahatoi ma (Antarktidan
da Arktikan jäl'ghe) mail'mas, sijadase Pohjoižafrikal. Se levigandeb 4800 km
päivlaskmaspäi päivnouzmha da 800 — 1200 km pohjoižespäi suvehe. Pind — 8,6 mln.
km² (läz 30% Afrikan pindad), vai 9,1 mln. km² (WWF). Sahar päivlaskmas randičeb
Atlantižen valdmerenke, pohjoižes om röunoiš Atlas-mägidenke da Keskmerenke, a
päivnouzmas — Rusttan merenke. Rahvahatoman man suviröun märičese amuižiden
vähälikujiden letkesižiden düniden zonal (16° p.l.). Sahel'-region om necen
zonan suvehe, sen regionan jäl'ghe Sudanan savann sijadase.

Sahar otab paloikš enamba mi 10 valdkundoiden territorijad — Alžir, Tunis, Livii
da Egipt pohjoižes; Marok da Mavritanii päivlaskmas; Mali, Niger, Čad da Sudan
suves. Ristitud kaikenaigašti eläba vaiše oazisoiš, Nil- da Niger-jogiden
alangištoiš.

«Sahar»-nimi mainitase meiden eran I voz'sadaspäi.. Se om sündnu arabižes
«صَحراء» (ṣaḥrāʾ)-sanaspäi, kudamb znamoičeb «rahvahatoi ma», da sen äilugun
«ṣaḥārāʾ»-sanaspäi. Sen ühtes om kosketuz «aṣḥar»-adjektivanke, «rahvahatoman
man, rusttan polhe mujun» znamoičendanke.

Erasiden regioniden nimed oma berberan augotižlibundanke: Tanezruft (Alžiran
ehtbokas), Tenere (Nigeran keskuses).



https://vep.wikipedia.org/wiki/Puga%C4%8Dova_Alla

Alla Borisovna Pugačova (ven.: Алла Борисовна Пугачёва; sünd. 15. sulaku 1949,
Moskv, Venäman NFST, NSTÜ) om tetab venälaine pajatai, muzikankirjutai, aktris,
prodüser da TV-vedai. NSTÜ:n rahvahan artist (1991), Venäman valdkundaližen
premijan laureat (1995).

Hänen repertuarha mülüb enamb 500 pajoid venän, anglijan, saksan, francijan,
evrejan, suomen da ukrainan kelil, a diskografijas om enamb 100 soloplatoid, CD-
da DVD-diskoid (kesked niid 17 al'bomad, 34 singlad, 25 kompiläcijad). Päiči
Venämas da postnevondkundaližiš valdkundoiš Pugačovan al'bomad pästiba
Japonijas, Suvikorejas, Ročinmas, Suomenmas, Saksanmas, Pol'šanmas,
Čehoslovakijas da Bolgarijas. Ühtnine disktiraž om enamb 250 millionid
egzemplärid.

Alla om sündnu Moskv-lidnha. Vl 1965 seičemendestoštkümnendes igäs äneti ičeze
ezmäižen Робот-pajon. Vl 1967 hän sädi TV-debüt Иду из кино-pajonke. Vozil
1968-1972 pajatai äneti naižroliden pajoid erazvuiččiš fil'miš. Sid' vozil
1974-1976 Alla oli «Весёлые ребята»-ansamblin solistan. Vl 1975 hän sai
vägestust noriden edestajiden Золотой Орфей-konkursal Арлекино-pajonke. Vl 1977
Alla pästi ičeze ezmäine studine «Зеркало души»-al'bom platal. Vl 1978 hän
edesti Anna Strel'cova-rolid (toižin sanoin, ičtaze) Женщина, которая
поёт-fil'mas. Vl 1985 pästtihe Пришли и говорю-fil'm-koncert hänen ühtnendanke.

Vl 1997 hän ezini "Evrovizii"-konkursal, kus pajati "Primadonna"-pajon. Alla sai
15-nden sijan (33 čokkoint).

Vl 2009 Alla tedoti aktivižen sädamižradmižen lopindas. Vspäi 2011 vhesai 2013
hän ühtni sudijoiden ezimeheks «Faktor A»-TV-šouhu. Nügüd' Alla pajatab scenal
harvoin kanzaližiden holiden tagut.

Om naindas Maksiman Galkinanke (nece om hänen 5. naind). Hänel om kaks' tütred,
poig da koume lapsenlapsed. Üks' tütrišpäi — Kristina Orbakaite — om mugažo
tetab pajatai; a sen poig (Allan tütrenpoig), Nikita Presnäkov, om populärine
teatr- da kinoakt'or, pajatai.



https://vep.wikipedia.org/wiki/Pr%C3%A4%C5%BEan_rahvahaline_rajon

Präžan rahvahaline rajon (venäkelel: Пряжинский национальный район, karjalan
keled: Priäžän kanzalline piiri, suomeks: Prääsän kansallinen piiri) om
municipaline ühtnik Karjalan Tazovaldkundas, Venälaižes Federacijas.

Rajon om sädud vl 1930, uhokun 28. päivän VCIK:an käskön mödhe, ühtenzoittihe
Pühäjärven i Sämjärven rajonid.

Vspäi 1956 enččen Vedljärven rajonan territorii mülüb Präžan rajonha päiči
Tigvjärven küläkundas. Vozil 1963-1966 Präžan rajonan territorii mülüi
Änižröunan rajonha.

Reljef om kukhikaz mecakaz sodunu tazangišt. Joged mülüdas Atlantižen valdmeren
basseinha, erigoitai pird Änižen i Ladogan basseinoiden keskes läbitab rajonan
territorijad. Znamasine järv om Sämjärv (ven. Сямозеро) 266 km² pindanke rajonan
pohjoižes.

Klimat om ven pehmed. Vilukun keskmäine lämuz om -10,7°C, heinkun kesklämuz om
+16,3°C.

Londuseližed varad oma turbaz, sauvondmaterialad (rugižkivi, ozrikkivi, mramor,
sauvondkivi, savi), mec, kala, reskvezi.

Toižed sured eländpunktad oma Čaln-žilo (2,6 tuh. rist. vl 2013), Essoil-žilo
(1,7 tuh. rist. vl 2013) da Matrosad-žilo (1,4 tuh. rist. vl 2016).

Rahvahad (vn 2002 Venäman rahvahanlugemižen mödhe, enamba 5%): venälaižed — 46%,
karjalaižed — 37%, suomalaižed — 6%, vaugedvenälaižed — 5%, toižed — 6%.



https://vep.wikipedia.org/wiki/Pharaoh

«Pharaoh» (Faraon) om kaks'märaine kompjutervänd, lidnansauvomižsimulätor.
Pästtud vn 1999 redukun 29. päiväl. Sen tegii — «Impression Games»-kompanii.
Vändon aigtegod mändas Amuižes Egiptas.

Vänd zavodiše penen külän sädandaspäi Nilan randal. Ezmäižen missijan met —
jotta i sötta ristittuid. Jäl'ghine etap om maižanduzstrukturan sädand, sid' —
kaikiš tarbhaižembiden kaluiden (sömän, kanghan, astjoiden) tehmine. Eskai pidab
organiziruida valkundmaksoiden keradand i torguind toižiden žiloidenke.
Kaikuččes missijas ohjandajan lugutegoiden kehkruz sureneb, ristituiden
tarbhаičendad kazdas, metod jügetas. Hilläšti azj mäneb lidnan kaičendan
organizacijahasai, sur'kuluiden sauvusiden sauvomižhesai i Faraonan
specialižiden käsköiden upravindhasai.

Vänd jagase kampanijoikš, kudambad kogotas 38 missijaspäi. Cleopatra oficialižes
ližas oma 15 missijad ližaks. Vändai voib ohjastada valdkund realižiden
ristituiden nimespäi: Tutanhamon, Ramzes II i Kleopatra.

Edelenze Sierra Studio pästi Zeus: Master of Olympus vändon, a edelpäi — Caesar
vändoiden serijan. Neniš vändoiš aigtegod mändas Amuižes Grecijas i Amuižes
Rimas. Sen-žo aigan šingotihe geimplei-ki — ninga Caesar:iš ei olend mugošt
tarbhašt elementad kut Roadblock (tugeduz teil), kudamb toižeti kardinaližešti
lidnan zonoiden planiruindad, ei olend voimust reguliruida aitoiden i
varaaitoiden täutmišt erižiden pozicijoiden mödhe i m.e. Zeus: Master of Olympus
erineb äjal Sierra Studio kompanijan edeližiš vändoišpäi — hiišpäi hajeziba
fortad (nügüd' armii formiruiše kerdalaz ristitištospäi), eländzonad jagase
kahteks tipaks — järgeližeks i elitižeks, vändoišpäi hajeziba lidnalaižed eläjad
(radajad oma sättujad kaiktä eländkodiden korvas), om äi toižid toižetusid-ki.
Sikš voib sanuda, miše Pharaoh:an geimplei om lähemb Caesar:hesai, mi
Zeus:hasai.

Vändon pirdajad kävutiba elegantižen «egiptalaižen» stilin fonpirdandkuviš
dialogoiden al, kudambad voib rindatada, ozutesikš, «Egiptan zalan» kuvatusenke
Egiptan muzejas Berlinas.



https://vep.wikipedia.org/wiki/Pevek

Певек (ven.: Певек, čuk.: Пээкин) om Venäman lidn Čukotkan avtonomižen ümbrikon
pohjoižes.

Eländpunktan aluz om pandud vl 1933 kuti port Pohjoižel meritel da žilo samha
tinad. Möhemba löuzihe tinan toižid sijid i kuldan sijid. Žilo tegihe
lidnanvuiččeks žiloks peitkäskusen mödhe vl 1951. Lidnanvuitte žilo sai lidnan
statusad vl 1967 sulakun 6. päiväl.

Lidn sijadase Pevek-lidnümbrikon pohjoižes, ühtennimižen sal'men päivnouzmaižel
randal, Jävaldmeren Päivnouzmaižen Sibirin meren suvirandal. Sal'm ühtenzoitab
merod sen Čaunan lahtenke. Matkad Anadirihesai om 640 km suvipäivnouzmha.

Klimat om meren subarktine. Kova suvitullei mägipautkilpäi («fön») voib
puhuškata äkkid, se lujeneb 40 metrad sekundpigudehesai ühtes časus i voib
puhuda severz'-se päivesid.

Ortodoksižen hristanuskondan pühäpert' om lidnas — Pühän Jumalanmaman Uspenijan
pühäpert' (vspäi 1994).

Lihamaidkombinat om lidnas. Čaunan LEK lämbitab lidnad da varatoitab sidä
elektroenergijal.

Civiline «Pevek»-lendimport (ПЕВ/PWE) sijadase Apapel'gino-žilos (čuk.
Апывэлгын) kaikenaigaižeta ristitištota, 15 kilometras pohjoižpäivnouzmha
lidnaspäi. Sišpäi tehtas reisid Moskvha, Magadanha da Čukotkadme. Sen ližaks, se
om varalendimport rahvahidenkeskeižiden reisiden täht Pohjoižes Amerikaspäi
Azijan maihe.

Meriport sijadase lidnan randištol, se om federaližen znamoičendanke, kävutase
kezal kut sodamerivägiden štab Päivnouzmaižes Arktikas i kivihilen tomižen täht
Jakutijaspäi Kitaiha. Sen valdmad oma vanhtunuded.



https://vep.wikipedia.org/wiki/Petergof

Petergof (ven.: Петергоф, saks. Peterhof — «Petran tanaz», suom. Pietarhovi), om
Venäman lidn Piterin röunoiš, sen Petrodvorecan rajonas. Vspäi 2005 Petergof om
tedolidnan statusanke, ezmäine mugoine Venämas.

Ende kaks' suomalašt küläd seižuiba neniš tahoiš — Kuusoja da Pohjajoki; mugažo
Papingondo-külä oli ülüdel. Nügüdläižen eländpunktan aluz om pandud vl 1710 kuti
imperatoran lidnantagaine rezidencii. Žilo sai lidnan statusad vl 1762. Vspäi
1944 vhesai 1997 lidnan nimi oli Petrodvorec (ven. Петродворец).

Lidn seižub Suomen lahten suvirandal. Puištoiden ühthine pind om 8,19
nellikkilometrad.

Ižandusen päsarakod oma turizm, ladimensauvomine (časuiden pästand),
metallfurnituran tehmine. Universitet-raudteplatform om kahten raudtestancijan
ližaks (Vanh Petergof da Uz' Petergof), ned ühtenzoittas lidnad Baltijan
päraudtestancijanke (29 km matkad) da Lomonosov-lidnanke. Avtobusad oma
kundaližeks transportaks lidnan südäimes. Lähembaine metro om Avtovo- da
Kirovskii zavod-metrostancijad.



https://vep.wikipedia.org/wiki/N%C3%BCksenican_rajon

Rajonan aluz om pandud vl 1924 sulakun 10. päiväl Pohjoižen Dvinan gubernijha.
Sil aigal rajonan pind oli 5574 nellikkilometrad, ristitišt — 22156 eläjad,
keskuz oli Gorodiščn-küläs. Vl 1928 uhokun 27. päiväl rajonad udesnimitihe
Suhonan rajonaks. Vs 1929 heinkun 15. päiväspäi rajon mülüi Pohjoižen randan
Pohjoižen Dvinan ümbrikho. Vl 1930 heinkun 30. päiväl heitihe ümbrikod, i vodhe
1936 tal'vkun 5. päivhäsai rajon mülüi Pohjoižhe randha kuti administrativine
ühtnik. Vl 1931 heinkun 30. päiväl sidä ühtištuihe Kokšen'gan rajonanke, muga
sädihe rajon eziauguižen nimenke Nüksenic-külän keskuseks. Vozil 1936-1937 oli
Pohjoižen agjan palaks. Vs 1937 sügüz'kun 23. päiväspäi mülüb Vologdan agjaha.
Vozil 1963-1964 oli ühtnenu Tarnogan rajonanke lühüdaks aigaks. Rajon om olmas
nügüdläižiš röunoiš vspäi 2006.

Nüksenican rajon om Vologdan agjan pohjoižpäivnouzmaine taho. Pind — 5 167 km²,
sidä kesken mec otab seičeme kümnendest, koivikod da kuššed mecad oma enambuses.

Znamasižed joged oma Suhon da sen hura Uftüg-ližajogi. Läz kaik joged mülüdas
Suhonan basseinha, kaik — Pohjoižen Dvinan da Jävaldmeren basseinha.

Suhonan huran randpolen reljef om tazo, oiktan randpolen — kukhikaz. Se om sokaz
joga polen.

Londuseližed varad oma turbaz, sauvondmaterialad (mouckivi, saved, letked,
gravii), kaliisol, mec, reskvezi.

Vs 2015 kezakun 30. päiväspäi Nina Istomina radab rajonan pämehen — Ezitajiden
Suiman ezimehen. Vn 2014 agjan käskusen mödhe, rajonan parlamentan ezitajad
valitas rajonan pämest ičeze mülükundaspäi.

Käskusenandai tobmuz om rajonan parlament — Ezitajiden Suim (ven.
Представительное Собрание) 16 ühtnijanke. Kaik rahvaz valičeb heid nelläks
vodeks.

Vs 2015 sügüz'kun 22. päiväspäi Aleksei Kočkin radab rajonan administracijan
pämeheks Ezitajiden Suiman valičendan mödhe. Koume rajonan varapämest oma hänele
abhu. 5 ohjandust da 11 palakundad alištudas rajonan administracijale.

Ku Ezitajiden Suim oli pästtud radmaspäi edel strokud, ka sen ühtnijad oliba
pandud küläkundoiš vl 2015 kezakus. Vl 2015 kezakun 25. päiväl valitihe rajonan
pämest ezmäižen kerdan agjas uden käskusen mödhe, Nina Istomina sai vägestust
(14 ezitajad 15:späi oliba «za»).

Ižandusen päsarakod oma gazanveim-, kivivoinveim- da jogitransport, mecan
varhapanend i sen ümbriradmine pilindmaterialoihe, turizm, sömtegimišt da
maižanduz.



https://vep.wikipedia.org/wiki/N%C3%BChaidai

«Nühaidai» (ven. i ukr.: Нюхач) om ukrainalaine detektivine TV-serial, kudambad
FILM.UA-telekompanii tegi vll 2013—2015. Režissör om Artöm Litvinenko. Om kaik
fil'mdud kaks' sezonad 16 serijoidenke. Sen prem'jerine ozutamine oli vn 2013
kül'mkun 16 päiväl ukrainalaižel ICTV-kanalal, a vn 2013 tal'vkun 16 päiväl oli
ozutadud venälaižel Ezmäižel kanalal-ki. Hot' serial om ukrainalaine dai om
fil'mdud Kijevas, sen originaline kel' om venän kel'.

Pägerojal Nühaidai-kucundnimen al (todesine nimi om tundmatoi) om ülämujai
nühaind, hänele ei ol'goi peitust, a hajun mödhe Nühaidai voib sanuda kaiked
kaikuččen ristitun polhe: hänen sömižes, armastuzelos, om-ik ristitul alibi. Ei
niken voi manitada Nühaidajad. No hän om kaičematoi mail'male sen
erazvuiččidenke hajuidenke: ozutesikš, Nühaidajale ei voi tehta sürpriz,
kaikenvuitte čurahine haju voib heitta hänen laptha romantižes vastlendaspäi.
Gerojan järgeližusetoi mahtuz — hänen lahj dai soiverduz, hänel elo om löumai,
no mel'hetartui.

Ukrainas da Venämas serial oti lujas korktad reitingad. Venämas se oli kaikiš
populärižemb serial 2013/2014-sezonas, a mugažo vn 2013 kaikiš reitingiižemb
material Venäman televizijal; ezmäižid kahtid serioiden (1. sezon) reiting oli
11.6 % (auditorii vanhemb 18 vot) TV-efiraigan jagusenke 29.9 %-oid.



https://vep.wikipedia.org/wiki/Lomonosov_(lidn)

Lomonosov (ven.: Ломоносов) om Venäman lidn da meriport Piterin röunoiš, vspäi
2011 — sodahoštusen lidn. Se mülüb Petrodvorecan rajonha, otab sen päivlaskmašt
palad. Mugažo Leningradan agjan Lomonosovan rajonan ohjandusen aluzkundad
sijadasoiš lidnas.

Eländpunktan aluz om pandud vl 1710 kuti Menšikovan pert'kulu. Vspäi 1727 sen
nimi lähevenujanke žilonke oli Oranijenbaum (ven. Ораниенбаум, saks.
Oranienbaum, suom. Kaarosta, Rampova), raudtestancijoiden nimed (Oranijenbaum I
i Oranijenbaum II) oma mugoižed tähäsai. Žilo sai lidnan statusad vl 1780. Vl
1948 lidnad udesnimitihe nügüdläižikš.

Ižandusen päsarakod oma ladimensauvomine, raudten passažirvagonoiden südäimen
tehmine, sauvondmaterialoiden tehmine. Kaks' raudteplatformad oma kahten
raudtestancijan ližaks, ned ühtenzoittas lidnad Baltijan päraudtestancijanke.
Avtobusad oma kundaližeks transportaks lidnan südäimes. Lähembaine metro om
Avtovo- da Kirovskii zavod-metrostancijad.



https://vep.wikipedia.org/wiki/Lomonosov

Lomonosov (ven.: Ломоносов) om Venäman lidn da meriport Piterin röunoiš, vspäi
2011 — sodahoštusen lidn. Se mülüb Petrodvorecan rajonha, otab sen päivlaskmašt
palad. Mugažo Leningradan agjan Lomonosovan rajonan ohjandusen aluzkundad
sijadasoiš lidnas.

Eländpunktan aluz om pandud vl 1710 kuti Menšikovan pert'kulu. Vspäi 1727 sen
nimi lähevenujanke žilonke oli Oranijenbaum (ven. Ораниенбаум, saks.
Oranienbaum, suom. Kaarosta, Rampova), raudtestancijoiden nimed (Oranijenbaum I
i Oranijenbaum II) oma mugoižed tähäsai. Žilo sai lidnan statusad vl 1780. Vl
1948 lidnad udesnimitihe nügüdläižikš.

Ižandusen päsarakod oma ladimensauvomine, raudten passažirvagonoiden südäimen
tehmine, sauvondmaterialoiden tehmine. Kaks' raudteplatformad oma kahten
raudtestancijan ližaks, ned ühtenzoittas lidnad Baltijan päraudtestancijanke.
Avtobusad oma kundaližeks transportaks lidnan südäimes. Lähembaine metro om
Avtovo- da Kirovskii zavod-metrostancijad.



https://vep.wikipedia.org/wiki/Leningrad

Piter (venäkelel: Санкт-Петербург) om federaližen alištusen lidn Venälaižes
Federacijas, sen subjekt da vägilidn.

Se om Lodehližen federaližen ümbrikon administrativine keskuz. Mugažo lidn om
Leningradan agjan da erasiden Venäman valdkundaližen tobmuden aluzkundoiden
sijaduztahoks. Vspäi 1992 RVÜ:n Parlamentoidenkeskeižen assamblejan sijaduz om
Tavrine pert'kulu. Vspäi 2008 Venälaižen Federacijan Konstitucine käskuzkund
sijadase Piteriš.

Lidnan istorine keskuz da ühtenzoittud senke muštpachiden kompleksad oma pandud
UNESCO:n Man jäl'gusen nimikirjuteshe; se om kaikiš suremb turistine keskuz
Venämas.

Oficialižetomad nimed: «Pohjoine pälidn», «Pohjoine Pal'mir», «Pohjoine
Venecii», «Lidn Neval», «Kul'turpälidn», «SPb», «Vauktoiden öiden lidn»,
«Revolücijan kätte (lidn)» (NSTÜ:n aigan) i m. e.

Sur' Petr pani Piterin lidnan alusen vl 1703. Voz'sadoil 18.-20. Piter oli
Venälaižen Imperijan pälidnan.

Piterin Päkäskuz om vahvištadud vl 1998 vilukun 14. päiväl Käskusenandajan
Suiman ezitajil, allekirjutadud gubernatoral sil-žo vodel uhokun 28. päiväl da
om väges äiluguižiden vajehtusidenke.

Piter sijadase Pohjoižes Evropas, Venälaižen Federacijan lodehpoles, Baltijan
meren Suomen lahten randpolen päivnouzmas, Nevanjogen suhištos.

Federacijan subjekt röunatab Leningradan agjanke kaikil polil päiči
päivlaskmpoles.

Pind om 1439 km², sidä kesken mecištutesed da mec (lidnan röunoil) ottas 310 km²
(vl 2002). Znamasine jogi om Neva sen ližajogidenke (hurad — Ižor, Slavänk,
Murzink; oiktad — Oht da Must jogihut). Lidnan röunoiš Suomen lahten kaikiš
suremb sar' om Kotlin.

Reljef om tazo alangoikaz. Lidnan keskuz seižub 1-5 metrad korktusil ülemb
valdmeren pindad, ende ani jogavoččed sur'veded oleliba täs sihesai, kuni
sauvoihe Piterin dambad vl 2011. Piterin pohjoižpol' sijadase 5-30 m korktusil
(Karjalan kaglaz), suvipäivlaskmpol' — 5-22 m. Kaikiš korktemb čokkoim om
Dudergofan korktusiden Pähkimkukkaz (176 m) lidnan suves Krasnosel'skijan
rajonas.

Klimat om ven kontinentaline Baltijan meren klimatan pirdoidenke. Heinkun
keskmäine lämuz om +19°C. Vilukun da uhokun kesklämuz om -6°C. Paneb sadegid 660
mm vodes, kezakus-elokus niid om enamba (70-80 mm kus), uhokus-sulakus — vähemba
(30-35 mm kus).

Lidnan pämez' nimitase gubernatoraks. Georgii Poltavčenko radab Piterin
gubernatoran vs 2011 elokun 31. päiväspäi. Kaik rahvaz änestab händast videks
vodeks. Gubernator om mugažo lidnan Ohjastusen pämez', hän märičeb sen
strukturad da paneb Ohjastusen ühtnijoid radnikusile. Ühesa varagubernatorad da
Gubernatoran Administracii oma hänele abhu.

Piterin üks'kodine parlament om Käskusenandai Suim. Kaik rahvaz valičeb sen 50
ezitajad videks vodeks. Väčeslav Makarov radab Käskusenandajan Suiman ezimeheks
vs 2011 tal'vkun 14. päiväspäi. Suiman ühthižtö Ohjastusenke paneb eloho
gubernatoran ezitajas - Ohjastusen ühtnijas päliči.

Radonoigendai tobmuz om Piterin Ohjastuz. Federacijan subjektan komitetad,
ohjandused, inspekcijad da radnikoičendad alištudas Ohjastusele.

Vl 2011 tal'vkun 4. päiväl järgvaličendad Käskusenandajha Suimha oliba. Vl 2014
sügüz'kun 14. päiväl gubernatorad valitihe, nügüdläine gubernator sai vägestust
ezmäižel tural 79,3% änid satusenke da radab kahtenden strokun.

Piter om kaikiš pohjoižemb lidn Mas, kudamban eläjiden lugu om enamb 1 mln
eläjid. Se om koumanz' lidn Evropas ristituiden lugun mödhe (Moskvan da Londonan
jäl'ghe) da ezmäine lidn, kudamb ei ole valdkundan pälidnan. Se om suren
lidnaglomeracijan keskuz (5,4 mln vl 2002, 11,6 tuh. km² pindanke).

Vl 2010 kaiken Venäman rahvahanlugemižen mödhe eläjiden lugu oli 4 879 566
ristitud, sidä kesken 271 vepsläšt. Kaik ristitud om lidnalaižed eläjad.

Rahvahad (enamba 0,4% vl 2010): venälaižed (79,1%), ukrainalaižed (1,3%),
vaugedvenälaižed (0,8%), totarlaižed (0,6%), evrejalaižed (0,5%), armenijalaižed
(0,4%), azerbaidžanlaižed (0,4%), toižed — 3,5%, rahvahuden ozutandata — 13,4%.

Piter om Venäman sur' transportsol'm, viž päraudtestancijad om lidnas.
Allegron-üläpiguzjonused kävudas Piterin (Suomenman päraudtestancii) da
Hel'sinkin keskes, Sapsan-üläpiguzjonused kävudas Piterin (Moskvan
päraudtestancii) da Moskvan keskes. Piteriš om kundališt transportad:
avtobusoid, trolleibusid, tramvaid da maršrutkid. 1955 vodespäi lidnas radab
metropoliten.



https://vep.wikipedia.org/wiki/Lahdenpohj

Lahdenpohj (ven.: Лахденпохья, suom.: Lahdenpohja) om Venäman lidn da lidnankund
Karjalan Tazovaldkundan suvipäivlaskmas. Se om Lahdenpohjan rajonan
administrativine keskuz (vozil 1945-1958 i vspäi 1970) da üks'jäine lidn.
Rajonan ristitišton viž ühesandest eläb lidnas.

Vl 1812 eländpunkt kuti Viipurin gubernijan pala oli mülünu Suomenman surhe
ruhtinazkundha, vspäi 1917 — Suomenmaha. Edel 1924 vot eländpunkt oli
Jakkimankülän palaks Sieklahti-nimenke. Vspäi 1925 zavodihe sauda fanertegint.
Vl 1945 Lahdenpohj-radnikžilo sai lidnan statusad. Nügüd' Jakkimanžilo mülüb
Lahdenpohjaha, vastkarin enččele.

Lidn sijadase rajonan pohjoižpäivnouzmas, seižub Ladoganjärven lodehližel
randištol, sen 12-kilometrižen Jakimvaran lahten edembaižel randal. Pen'
Auranjogi lankteb Ladogha lidnan territorijal. Matkad lidnaspäi Petroskoihesai
om 223 km orhal päivlaskmha, 289 km avtotedme. Matkad Piterihesai om 176 km
orhal suvhe, 231 km A121-avtotedme. Matkad Suomenman röunhasai om 25 km lodeheze
orhal. Lähembaine lidn om Sortaval, 33 km pohjoižpäivnouzmha orhal, 42 km
avtotedme.



https://vep.wikipedia.org/wiki/Kubenansun_rajon

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho. Vl 1930 heinkun 30. päiväl heitihe ümbrikod, i vodhe 1936 tal'vkun 5.
päivhäsai rajon mülüi Pohjoižhe randha kuti administrativine ühtnik. Vozil
1936-1937 oli Pohjoižen agjan palaks. Vs 1937 sügüz'kun 23. päiväspäi mülüb
Vologdan agjaha. Vozil 1960-1965 rajonan territorii mülüi Sokolan rajonha. Rajon
om olmas nügüdläižiš röunoiš vspäi 1965.

Kubenansun rajon om Vologdan agjan kesktaho. Pind — 2 444 km², sidä kesken mec
otab kaks' koumandest (1684 nellikkilometrad), kavag'mec da lehtezmec
ühteverzin. Rajonan piduz suvespäi pohjoižhe — 80 km, päivnouzmaspäi päivlaskmha
— 40 km.

Znamasižed joged oma Kuben da Uftüg. Kaik joged mülüdas Kubenanjärven
(Jävaldmeren) basseinha. Kubenanjärv om suvižel da suvipäivlaskmaižel röunoil.
Kaik om 18 järved.

Reljef om tazo tobjimalaz, kukhikaz keskuses. Om äi penid soid. Kubenanjärven
päivnouzmaine rand om sokaz alangišt.

Londuseližed varad oma turbaz, sauvondmaterialad (letked, gravii), mec,
reskvezi.

Vs 2013 sügüz'kun 19. päiväspäi Mihail Lebedev radab rajonan da sen
administracijan pämehen. Koume rajonan varapämest oma hänele abhu. Kaik rahvaz
valičeb rajonan pämest videks vodeks. 5 ohjandust da 8 palakundad alištudas
rajonan administracijale.

Käskusenandai tobmuz om rajonan parlament — Ezitajiden Suim (ven.
Представительное Собрание) 15 ühtnijanke. Kaik rahvaz valičeb heid nelläks
vodeks. Jelena Kalabaškina radab Suiman ezimehen vl 2015.

Vspäi 2012 Kundaline Nevondkund (ven. Общественный Совет) radab rajonas (12
ühtnijad).

Ižandusen päsarakod oma jogitransport, mecan varhapanend i sen ümbriradmine
pilindmaterialoihe, sömtegimišt da maižanduz, turizm.



https://vep.wikipedia.org/wiki/Kos%27kenaluine

Kos'kenaluine vai Podporožj (ven.: Подпорожье, suom.: Koskenala) om Venäman lidn
Leningradan agjas. Se om Kos'kenaluižen rajonan administrativine keskuz da
üks'jäine lidn.

Eländpunktan aluz om pandud 19. voz'sadan lopul kuti Kos'kenaluine-külä
(Podporožj-külä) Sigovec- da Medvedec-küliden ühtištusel. Vozil 1927-1932 se oli
i vspäi 1938 om ühtennimižen rajonan administrativižeks keskuseks. Vozil
1936-1951 sauvoihe Üläsüvärin GES:ad. Vl 1937 Kos'kenaluine-külä oli tehnu
radnikžiloks. Se sai lidnan statusad vl 1956, sil-žo aigal GES:an sauvojiden
žilod da lähižid külid mülütihe lidnha.

Nügüdläine Kos'kenaluižen lidnankund om olmas vspäi 2006, se om 2025
nellikkilometrad pindal (rajonan nelländez), mülütab mugažo Tokari-žilod da 12
küläd. Küliden da žilon ühthine ristitišt om läz 300 eläjad vl 2010, toine om
Kos'kenaluine-lidnan ristitišt.

Lidn sijadase rajonan lodehes, seižub Süvärin hural randal tobjimalaz, 50 metrad
valdmeren pindan päl keskkorktusel. Matkad Piterin röunhasai om 265 kilometrad
suvipäivlaskmha avtotedme. Matkad Petroskoihesai om 98 km pohjoižhe orhal i 232
km avtotedme. Lähembaine lidn om Pöud 40 km suvipäivlaskmha.

Käskusenandai tombuz om lidnan Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgenduseližed valičendad
sihe oliba vl 2014 sügüz'kun 14. päiväl. Vasilii Mosihin radab sen ezimehen da
rajonan Ezitajiden Nevondkundan ezimehen (rajonan pämehen) vs 2009 redukun 23.
päiväspäi kahtenden strokun jäl'geten.

Vspäi 2009 kül'mkun 23. päiväspäi Petr Levin om valitud i radab lidnankundan i
rajonan administracijan pämehen, se om hänen kahtenz' strok jäl'geten. Ezmäine
varapämez' da nell' muite varapämest oma hänele abhu. Kahesa palakundad, koume
komitetad da laudkund alištudas lidnankundan i rajonan administracijale.

Ekonomikan päsarakod oma mecan ümbriradmine, gidroenergetik (Üläsüvärin GES),
sildkonstrukcijoiden tehmine, metallkonstrukcijoiden da tagodud tegesiden
pästand.

Ühtennimine raudtestancii sijadase 1 kilometras lidnan päivlaskmaižes röunaspäi
Piter — Murmansk raudtel. Raudtesild Süväriš päliči om lidnan lodehižel röunal.

Jogiport om Süvärin hural randal. Nece jogi om Volgan-Baltijanmeren veziten
pala.

Üläsüvärin GES:an üläh om avtotesild Süväriš päliči lidnan pohjoižpäivnouzmaižel
röunal.



https://vep.wikipedia.org/wiki/Kos%27kenalui%C5%BEen_rajon

Kos'kenaluižen (Podporožjen) rajon (ven.: Подпорожский район) om municipaline
ühtnik Leningradan agjas.

Administrativine keskuz om Kos'kenaluine-lidn. Siš eläb rajonan ristitišton
koume videndest.

Rajonan aluz om pandud vl 1927 elokun 1. päiväl Leningradan agjan Pöudon
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vozil 1932-1938 Važini-külä oli rajonan pordaigaižeks keskuseks
Üläsüvärin GES:an sauvomižen tagut Kos'kenaluižes. Vl 1954 rajonad ühtištuihe
Ust'kan rajonanke. Vspäi 1963 enččen Vinglan rajonan territorii mülüb
Kos'kenaluižen rajonha. Rajon om olmas nügüdläižiš röunoiš vspäi 2006.

Joged mülüdas Atlantižen valdmeren basseinha. Znamasižed joged oma Süvär' da sen
hura Ojat'-ližajogi. Änine lainištab rajonan pohjoižpäivnouzmaižid randoid.

Londuseližed varad oma turbaz, sauvondmaterialad (sauvondkivi, apakkivi, letked,
saved, gravii), mec, reskvezi, gidroenergii. Londuseližen Vepsän mec-puišton
pala om rajonan suvipäivnouzmas.

Käskusenandai tombuz om rajonan Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vasilii Mosihin radab sen ezimehen da rajonan pämehen
vs 2009 redukun 23. päiväspäi kahtenden strokun jäl'geten, hän-žo radab
Kos'kenaluine-lidnankundan pämehen (sen Ezitajiden Nevondkundan ezimehen).
Rajonan Ezitajiden Nevondkund valičeb rajonan administracijan pämest da paneb
händast radsijha.

Vspäi 2009 kül'mkun 23. päiväspäi Petr Levin om valitud i radab rajonan
administracijan pämehen, se om hänen kahtenz' strok jäl'geten. Hän-žo radab
Kos'kenaluine-lidnankundan administracijan pämehen. Ezmäine varapämez' da nell'
muite varapämest oma hänele abhu. Kahesa palakundad, koume komitetad da laudkund
alištudas rajonan administracijale.

Toižed sured eländpunktad oma lidnanvuiččed Nikol'skii-žilo (2,8 tuh. rist. vl
2016), Važini-žilo (2,7 tuh. rist. vl 2016) da Ust'ka-žilo (2,4 tuh. rist. vl
2016), mugažo Vingl-külä (2,2 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
89,2% (28 324 rist.), vepsläižed — 2,9% (909 rist.), ukrainalaižed — 0,9% (276
rist.), vaugedvenälaižed — 0,7% (234 rist.), karjalaižed — 0,5% (149 rist.),
toižed — 1,6% (514 rist.), rahvahuden ozutandata — 4,2% (1347 rist.).

Rajonan ižandusen päsarakod oma mecan varhapanend da ümbriradmine, laivoiden
sauvomine da kohenduz, sildkonstrukcijoiden tehmine, tarbhaižiden kaivatusiden
samine, torguind, omblend, gidroenergetik (Üläsüvärin GES).



https://vep.wikipedia.org/wiki/Kizil

Kizil (ven. i tuv.: Кызыл) om lidn Venämas. Se om Tuvan Tazovaldkundan pälidn da
kaikiš suremb lidn.

Om kaivuztegimišton edheotandoid lidnan ümbrištos. Tazovaldkundan koumandez eläb
Kizilas. Mongolijan generaline konsuluz om lidnas.

Eländpunktan aluz om pandud vl 1914 venämalaižil kuti Belocarsk-žilo. Vozil
1918-1926 oli sanu Hem-Beldir-nimen, vspäi 1926 om nügüdläiženke nimenke (tuv.
Kizil znamoičeb «rusked»). Vspäi 1944 oli mülünu NSTÜ:he VNFST:n Tuvan
avtonomižen agjan pälidnaks.

Lidn sijadase Sibirin suves, tazovaldkundan keskuses, Tuvan katl'uses, 630 m
korktusel valdmeren pindan päl. Kaks' joged ühthejokstas lidnan rounoiš: Sur'
Jenisei (tuv. Бии-Хем) da Pen' Jenisei (tuv. Каа-Хем, Кызыл-Хем). Se om Jenisein
joginišk (tuv. Улуг-Хем). Lähembaižed sured lidnad oma Minusinsk, Abakan da
Černogorsk 390 km lodeheze avtotedme, lähembaine raudtestancii om Minusinskas.

Klimat om terav kontinentaline kuiv. Tal'vel ei olele sulasäd, paneb 10-20 sm
lunt. Semendkus-heinkus voib olda pölütorokoid da kovid tulleid. Voden keskmäine
lämuz om -1,3 C°, lidnan klimat om tazostadud Edahaižhe Pohjoižhe. Paneb sadegid
217 mm, enamba kezal (127 mm).

Regionaline civiline Kizil-lendimport (KYZ / КЫЫ) sijadase lidnan suves, 6 km
suvipäivlaskmha lidnan keskusespäi. Tehtas regularižid reisid Irkutskha,
Krasnojarskha da Novosibirskha, mugažo Tuvan Tazovaldkundan eländpunktoihe.



https://vep.wikipedia.org/wiki/Kirgizii

Kirgizstan vai Kirgizii, täuz' oficialine nimi om Kirgizstanan Tazovaldkund
(kirgiz.: Кыргыз Республикасы, ven. Кыргызская Республика), om mererandatoi
valdkund Keskmäižes Azijas. Pälidn da kaikiš järedamb lidn om Biškek.

Kirgizstan om mavaldkundröunoiš Kitainke päivnouzmas da suvipäivnouzmas (röunan
piduz — 1063 km), Tadžikistananke suvipäivlaskmas (984 km), Uzbekistananke
päivlaskmas (1314 km) da Kazahstananke pohjoižes (1212 km). Ühthine röunoiden
piduz om 4573 km. Kirgizstan om mererandatoi valdkund.

Mäged ottas enamba koumed nelländest valdkundan territorijad. Man tobj pala
venub Tän'-Šan'-mägisisteman röunoiš, Pamiran mäged oma suvipäivlaskmpoles.
Kaikiš korktemb čokkoim om Vägestusen mägenoc (7439 m) Kitain röunal. Kaikiš
suremb järv om ümbištadud Issik-Kul'. Znamasine jogi om Narin.

Londuseližed pävarad oma metallad (kuld, cink, hahktin, artut', vismut, harvad
mametallad); toižed varad — kivivoi, londuseline gaz, kivihil', gidroenergii.

Kirgizstan om unitarine parlamentiž-prezidentine tazovaldkund. Valdkundan pämez'
om prezident. Kaik rahvaz valičeb händast kudeks vodeks, kahtenden strokun
voimuseta.

Parlament om üks'kodine Ülembaine Nevondkund (kirgiz.: Жогорку Кенеш) 120
ühtnijanke, hö pandas päministrad radnikusele.

Prezidentad valitihe jäl'gmäižen kerdan vl 2011 redukun 30. päiväl, Almazbek
Atambajev sai vägestust (oti 63,24%).

Valdkund alajagase 7 agjaha da 2 lidnha tazovaldkundan alištusenke (Biškek, Oš).

Toižed sured lidnad (enamba 50 tuh. ristitud vn 2009 rahvahanlugemižen mödhe,
surembaspäi penembha): Oš, Džalal Abad, Karakol, Tokmok. Vl 2015 kaik om 31
lidnad valdkundas. Vl 2012 oli 9 lidnanvuittušt žilod.

Kirgizstanan päeksport om kuld (43%), fruktad da maplodud (14%), erazvuiččed
sobad (läz 13%); toine eksport — elektruz (3%), radioaktivižed elementad (2%),
tabak (1%), sahar (1%), elektroveim (1%), varapalad likutimiden täht (1%).



https://vep.wikipedia.org/wiki/Kal%27kutt

Kolkat (beng. কলকাতা, hindi कोलकता, angl. Kolkata) (edel 2001 vot oficialine
nimi oli Kal'kutt, angl. Calcutta) om lidn Gang-jogen suhištos Indijan
päivnouzmas. Se om Päivlaskmaine Bengalii-štatan pälidn.

Suren Kolkat-lidnan pind om toine Indijas (Mumbain jäl'ghe) — 1886 km², a
ristitišt om nellänz' Indijas (Mumbain, Delin da Bangaloran jäl'ghe). Lidnan
ristitišt om 4 486 679 ristitud (2011) (7nz' sija), lidnaglomeracijas — 14 112
536 (2011, koumanz' sija Indijas).

Kolkat oli kaiken Britanižen Indijan pälidn ani 1911 vodhesai, siš päliči nügüd'
se om järed politikan openduz-, tedo- da kul'turkeskuz. Toižes polespäi, lidnas
om problemoid-ki: gollüz, il'man redustoitand da tüpad teiden likumižes.

Kolkat sijadase korktusil 1,5 — 9 metrad meren pindan päl, matk merhesai
(Indižen valdmeren Bengalijan laht) om 148 km. Lidnan päpala om Hugli-jogen
(Gangan jogensarak) päivnouzmaižel randal, sokahiš maiš. Pidi äi voz'kümnid
adaptiruimha ned mad elon täht.

Kolkatan mahuz om allüvialine, kaiken Indan da Gangan tazangišton kartte.
Nelländesižen eran sagedmad kogotas savid, mudad da letet. Ned oma kahtiden
savišoiduiden keskes, alembaine kudambišpäi otab 250 — 650 metrad süvüt, a
ülembaine — 10 — 40 metrad. Lidn da sen ümbrišt om manrehkaidusen varuližusen
zon.

Kolkatan metro om ezmäine Indijas, saudud NSTÜ:n tehnižel abul, sen avaiduz oli
vl. 1984. Siš om üks'jäine jono suvespäi pohjoižehesai pidust' Hugli-joged,
piduz 22,3 km. Völ severz'-se jonod saudas vai projektiruidas.

Kolkat om Päivnouzmaižen Indijan kaikiš järedamb port. Sihe azjaha kacmata, miše
meri (Bengalijan laht) om edahan portalpäi, valdmerilaivil om voimuz ujumha
sihepäi.

Kolkat oli da om-ki bengalijan literaturan tarbhaine keskuz. Kaikiš tetabamb
indine kirjutai Rabindranat Tagor, äjad toižed kirjutajad-ki, eliba da radoiba
täs, Kolkatas. Üks' kaikiš surembiš mail'man kirjjarmankoišpäi (angl. Kolkata
Book Fair) mäneb tobjimalaz kirjoiden prezentacijan tehmaha, ei mömha niid.
Kolkat om bengalijan čomamahton da muzikan tarbhaine keskuz. Vl 1943 ezmäine
pirdajiden ühtnend oli tehtud Indijas, sen nimi oli «Kal'kuttan jouk».



https://vep.wikipedia.org/wiki/Kadujan_rajon

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikos. Vl 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Vs 1937 sügüz'kun 23. päiväspäi
mülüb Vologdan agjaha. Vozil 1962-1965 rajonan territorii mülüi Babajevon
rajonha. Rajon om olmas nügüdläižiš röunoiš vspäi 1965.

Kadujan rajon om Vologdan agjan suvipäivlaskmaine taho. Pind — 3 262,62 km². Mec
otab territorijan nell' videndest.

Znamasine jogi om Sud sen ližajogidenke (Andog, Kolp' da tž.). Se läbitab
rajonad lodehespäi suvipäivnouzmha. Kaik joged mülüdas Sudanjogen (Kaspijan
meren) basseinha.

Londuseližed varad oma turbaz, sauvondmaterialad (mouckivi, sauvondkivi, letked,
saved), mec, reskvezi.

Vspäi 1991 Nikolai Dekteröv radab rajonan da sen administracijan pämehen
kudenden strokun jäl'geten. Kaik rahvaz valičeb rajonan pämest videks vodeks. 4
ohjandust da 4 komitetad alištudas rajonan administracijale.

Käskusenandai tobmuz om rajonan parlament — Municipaline Suim (ven.
Муниципальное Собрание) 15 ühtnijanke. Heiden kesken niken ei rada Suimas
kaikenaigašti. Kaik rahvaz valičeb heid nelläks vodeks. Sergei Lukjančenko radab
Suiman ezimehen vl 2015.

Rajonan kaikiš suremb edheotand om Čerepovecan GRES. Se om kaikiš suremb
elektrostancii Vologdan agjas, londuseline gaz om sen poltuseks. Toižed
ižandusen sarakod oma raudte- da gazanveimtransport, mecan varhapanend da süvä
ümbriradmine, sömtegimišt da maižanduz, metallkonstrukcijoiden tehmine, turizm.



https://vep.wikipedia.org/wiki/Jokoham

Jokoham, oficialižikš Jokoham-lidn (japonan kelel: 横浜市, vepsän kirjamil:
Jokohama-si) om Japonijan kahtenz' surtte lidn Tokion jäl'ghe, valdkundan kaikiš
suremb municipaline ühtnik, Kanagav-prefekturan administrativine keskuz.

Jokoham mülüb Suren Tokion lidnaglomeracijha. Lidnan keskuz sijadase 30 km
suvipäivlaskmha Tokio-pälidnan keskusespäi, Kanto-rajonas. Kavasaki-lidn
erigoitab hoikal jonol Jokoham- da Tokio-lidnoid.

Lidn om Japonijan ižandusen üks' kaikiš surembiš keskusišpäi. Laivansauvomine,
biotehnologii, pol'veimiden tehmine oma ižandusen päsarakoikš. Japonijan äjiden
korporacijoiden päfaterad sijadase täs, sidä kesken Nissan:an päfater vspäi
2010.

Vl 1923 Jokoham oli elänu läbi Suren manrehkaidusen Kantos, 20 tuhad ristituid
oli pölištunu, 60 tuhad sauvusid oli muretud. Lidnad udessündutihe vodele 1929.

Jokoham om saudud Tünen valdmeren Tokion lahten päivlaskmaižel randal, sijadase
Honšü-saren päivnouzman suves.

Pind om 437,49 km² (vl 2015). Reljef om tazo. Lidn seižub Curumi-jogen da sen
ližajogiden randoil.

Klimat om valdmeren subtropine neps. Heinkun da elokun keskmäine lämuz om
+25..+27°C, vilukun da uhokun — +6°C. Vodenkeskeine lämuz om +16°C. Paneb
sadegid 1690 mm vodes, sidä kesken enamba kezakus, sügüz'kus da redukus (190-230
mm kus). Tal'vkus-uhokus paneb 50-70 mm kus. Voib paneškata lunt
vilukus-keväz'kus.

Jokoham alajagase 18 administrativižhe lidnanlaptha (japon.: 区 ku).
Nak-lidnanlapt om administrativižeks keskuseks.

Lidnelektrojonused da metro oma kundaližeks transportaks lidnan südäimes. Vspäi
1972 metro radab lidnas (vl 2014 om 2 jonod, 42 stancijad, 53 km raudted).
«Tokaido Sinkansen»-kiruhraudten Uz' Jokoham-stancii sijadase lidnas.

Lähembaine civiline «Tokio Haned» («Tokio rahvahidenkeskeine»)-lendimport (HND)
sijadase Tokion kaikiš suvižembas mererandaližes Ota-rajonas. Sišpäi tehtas
reisid äjihe verhiže maihe kaiked mail'madme, mugažo Japonijadme.



https://vep.wikipedia.org/wiki/Ingu%C5%A1etii

Ingušetijan Tazovaldkund vai Ingušetii (ven.: Республика Ингушетия, Ингушетия,
inguš.: ГIалгIай Мохк, ГIалгIайче) om Venälaižen Federacijan subjekt.

Ingušetijan Tazovaldkund om olmas vl 1993 vilukun 9. päivälpäi Čečenijan da
Ingušetijan čihodamižen jäl'ghe.

Ingušetijan Tazovaldkundan Konstitucii om vahvištadud vl 1994 uhokun 27. päiväl
kaiken rahvahan referendumal da om väges nügüd' äiluguižidenke vajehtusidenke.

Tazovaldkundal om röunoid Čečenijan Tazovaldkundanke päivnouzmas, Gruzijanke
suves (läz 45 km), Pohjoižosetijan — Alanijan Tazovaldkundanke päivlaskmas da
pohjoižes. Ingušetijan Tazovaldkund om mererandatoi.

Pind om 3685 nellikkilometrad, sidä kesken videndez mecoiden al (756 km²)
mägiden pautkil. Znamasine jogi om Sunž. Kaik joged oma Terekan ližajoged, ned
mülüdas Kaspijan meren basseinha. Om severz' penid nimetomid mägijärvid.

Jagadud süvižil jogialangištoil Kavkazan ezimägištod da mägisel'gad ottas
territorijan tobjad palad. Pohjoižes om stepid. Kaikiš korktemb čokkoim om
Kavkazan Pämägisel'gan Šan-mägenpä (4451 m) tazovaldkundan suves, Gruzijanke
röunal.

Londuseližed varad oma kivivoi, londuseline gaz, sauvondmaterialad (mramor,
dolomit), mec, mustma.

Tazovaldkundan pämez' (inguš.: ГIалгIай Республика Мехкда, ven.: Глава
Республики Ингушетия) om Junus-Bek Jevkurov, radab vs 2008 redukun 31. päiväspäi
(edel 2011 vot nece radnikuz nimitihe «Tazovaldkundan prezident»).
Tazovaldkundan parlamentan ezitajad änestadas Tazovaldkundan pämest videks
vodeks Venäman prezidentan taričendan mödhe, enamba kaht strokud jäl'geten ei
sa. Tazovaldkundan pämez' märičeb Ohjastusen strukturad da paneb sen ühtnijoid
radnikusile, Ohjastusen pämest — parlamentan hüvästusen sandan jäl'ghe.
Tazovaldkundan pämehen Administracii om hänele abhu.

Ingušetijan Tazovaldkundan Rahvahaline Suim (Parlament) om tazovaldkundan
üks'kodižeks parlamentaks 27 ezitajanke. Muharbek Dikažev radab sen ezimehen vs
2014 kezakuspäi.

Radonoigendai tobmuz om Ingušetijan Tazovaldkundan Ohjastuz. Abubakar Mal'sagov
radab sen ezimehen vs 2013 sügüz'kuspäi. Kaks' Ohjastusen ezmäšt varaezimest da
nell' Ohjastusen muite varaezimest oma hänele abhu. Tazovaldkundan ministrused,
komitetad, ohjandused, tazovaldkundan inspekcijad da tazovaldkundan
radnikoičendad alištudas Ohjastusele.

Järgvaličendad Rahvahaližhe Suimha oliba vl 2011 tal'vkun 4. päiväl.
Tazovaldkundan pämest valitihe parlamentas vl 2013 sügüz'kun 8. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (25 än't 27:späi, 92,5%) da radab kahtenden strokun jäl'geten.

Vl 2010 eläjiden lugu om 412 529 ristitud. Kaikutte kudenz' ristit kümnespäi om
lidnalaine.

Ingušetijas om nell' lidnad da 1 lidnanvuitte Ordžonikidzevskaja-žilo. Kaikiš
suremb lidnoišpäi (enamba 100 tuh. ristitud) om Nazran'. Vl 2015 kaik om 12
eländpunktad enamba mi 10 tuh. eläjidenke.

Rahvahad (enamba 0,4% vl 2010): ingušad (93,5%), čečenalaižed (4,6%), venälaižed
(0,8%), toižed — 0,4%, rahvahuden ozutandata — 0,7%.



https://vep.wikipedia.org/wiki/Harovskan_rajon

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho. Vl 1930 heinkun 30. päiväl heitihe ümbrikod, i vhesai 1936 rajon mülüi
Pohjoižhe randha kuti administrativine ühtnik, sid' vozil 1936-1937 — Pohjoižhe
agjaha. Vs 1937 sügüz'kun 23. päiväspäi om olmas Vologdan agjan palaks. Vozil
1962-1965 Sämžan rajonan territorii oli Harovskan rajonan palaks. Rajon om olmas
nügüdläižiš röunoiš vspäi 2006.

Harovskan rajon sijadase Vologdan agjan keskuses. Pind — 3 560 km². Mec otab
territorijan nell' videndest (2817 nellikkilometrad), kavag'mec (kuz', pedai) da
lehtezmec (koiv, hab) oma levitadud tazomäras.

Znamasižed joged oma Kuben da sen oiged Sit'-ližajogi. Läz kaik joged mülüdas
Kubenan basseinha, pen' pala suvipäivnouzmas — Suhonan basseinha. Kaik om 7
järved rajonas, Katromanjärv (14,2 km², 3 m süvütte) om kaikiš suremb niišpäi.
Kaik joged mülüdas Jävaldmeren basseinha.

Reljef om tazo päpaloin, sokaz sijidme. Harovskan kukkazsel'g om rajonan
keskuses da suvipäivlaskmas.

Londuseližed varad oma turbaz, sauvondmaterialad (mouckivi, letked, gravii,
saved), gaž, mec, reskvezi.

Vs 2013 sügüz'kun 8. päiväspäi Sergei Popov om valitud i radab rajonan da sen
administracijan pämehen. Kaik rahvaz änesti händast, valdatusiden strok om viž
vot. Koume administracijan varapämest oma hänele abhu. Nell' ohjandust, 9
palakundad, 1 komitet da 3 laudkundad alištudas rajonan administracijale.

Käskusenandai tobmuz om rajonan parlament — Municipaline suim (ven.
Муниципальное собрание) 18 ühtnijanke. Kaik rahvaz valičeb heid nelläks vodeks.
Järgvaličendad sihe oliba vl 2012 keväz'kun 4. päiväl. Ol'ga Mirolübova radab
sen ezimehen vl 2015.

Kaik om 386 eländpunktad rajonas, sidä kesken 1 lidn, 9 žilod, 375 küläd da 1
raudtestancii. Toine sur' eländpunkt om Semigorodnäj-raudtestancii (1,4 tuh.
rist. vl 2010).

Rajonan ižandusen päsarakod oma mecan varhapanend da ümbriradmine (raudtešpalad,
strubad), sauvondmaterialiden tehmine (bazal'tkuid lämuzizoläcijan täht,
pilindmaterialad), raudtetransport, sömtegimišt da maižanduz, turizm.



https://vep.wikipedia.org/wiki/Gvatemal_(lidn)

Gvatemal-lidn (isp.: Ciudad de Guatemala, enzne täuz' oficialine form — La Nueva
Guatemala de la Asunción) om Gvatemalan pälidn, valdkundan i Keskuzamerikan
kaikiš suremb lidn. Mugažo se om Gvatemal-departamentan administrativine keskuz.

Lidnan i valdkundan nimituz nahuatlin kelel (Cuauhtēmallān) znamoičeb «äjiden
puiden taho».

Eländpunktan aluz om pandud vl 1776. Necil vodel ispanine kolonialine
administracii sirdi Gvatemalan pälidnad neche lidnha (Uz' Gvatemal) De La
Ermita-alangištos, sikš miše luja manrehkaiduz mureni Vanh Gvatemal
(Santjago-de-los-Kabal'jeros-lidn).

Klimat om subekvatorialine mägiden. Kun keskmäine lämuz om +18..+21 C° vodes
ümbri. Paneb sadegid 1660 mm vodes. Kuiv sezon om kül'mkus-sulakus (0-30 mm
kus). Minimaline fiksiruidud lämuz om +6 C°. Manrehkaidused oma paksud (lujad
oliba vll 1917 i 1976). Tropižed torokad oleldas.

Ristitišton kaks' videndest oma kiče-maja-indejalaižed, toižed oma mestizo
(vaugedverižiden da indejalaižiden jäl'gelaižed) da ispanijalaiženke
augotižlibundanke. Eläjiden koume videndest om katoližen jumalankodikundan
uskojad, om äi protestantoid-ki.

Avtobusad da kiruhavtobusad (isp. Transmetro) oma kundaližeks transportaks
lidnas. Avtobusühtenzoituz (isp. Transurbano) om Keskuzamerikan pälidnoidenke da
Meksikan suvilidnoidenke.

Rahvahidenkeskeine soda- da civiline La Aurora-lendimport (GUA) sijadase 6 km
suvhe lidnan keskusespäi. Sišpäi tehtas reisid Keskuzamerikan äjihe maihe,
AÜV:oihe, Meksikha, Madridha i Bogotha, jügureisid Amerikadme da Päivlaskmaižhe
Evropha.



https://vep.wikipedia.org/wiki/Germanii_(valdkund)

Saksanma vai Germanii (saks.: Deutschland, vepsän transkripcii «Doičland»),
täuz' oficialine nimituz — Saksanman Federativine Tazovaldkund (saksan kelel:
Bundesrepublik Deutschland), om valdkund Evropan päivlaskmas, Pohjoižen da
Baltijan meriden randištoidenke. Federacijan pälidn da kaikiš suremb lidn om
Berlin. Federaližen ohjastusen ministrusiden da agentusiden pala sijadase vanhas
Bonn-pälidnas.

Ristitišton lugun mödhe valdkund om kaikiš suremb Päivlaskmaižes Evropas da otab
16:nden sijan mail'mas.

Vspäi 1955 om PAKO:n ühtnijaks (päivlaskmaine pala), vspäi 1958 om üks' EÜ:n
alusenpanijaks da sen ühtnijaks (mugažo päivlaskmaine pala).

Jäl'gmäine Konstitucii (saks.: Grundgesetz «Päkäskuz», GG) tuli väghe vl 1949
semendkun 23. päiväl päivlaskmaižiš federacijanmaiš, vl 1957 — Saaras, vl 1990 —
Berlinas da päivnouzmaižiš federacijanmaiš.

Saksanmal om mavaldkundröunoid Pol'šanmanke (piduz — 467 km) da Čehanmanke (704
km) päivnouzmaižes, Avstrijanke (801 km) da Šveicarijanke (348 km) suves,
Francijanke suvipäivlaskmas (418 km), Lüksemburganke (128 km), Bel'gijanke (133
km) da Alamaidenke (575 km) päivlaskmas, Danijanke pohjoižes (140 km). Ühthine
röunoiden piduz — 3714 km. Pohjoižen da Baltijan meriden randanpird om 2389 km.

Londuseližed pävarad oma kivihil', bur hil', londuseline gaz, raudkivend, vas'k,
nikel', uran; toižed varad — potaš, keitandsol, sauvondmaterialad, mecad, mahuz.

Saksanma om federativine konstitucine parlamentine tazovaldkund. Valdkundan
pämez' om prezident. Keratas Federališt Suimad (Federaližen Parlamentan da
federacijanmaiden ezitajad oma ühteverzin sigä) valičemha händast videks vodeks,
kahtenden strokun om voimuz. Federaližen ohjastusen pämez' om federaline
kancler, prezident paneb händast radsijha.

Federaline käskusenandai tobmuz om kaks'palaine. Üks' pala om üks'kodine
Federaline Parlament (saks.: Bundestag), kaik rahvaz valičeb sen 631 ühtnijad
nelläks vodeks. Federacijanmaiden suimad valitas ičeze 69 ezitajad Federaližhe
Nevondkundha (saks.: Bundesrat), sen ühtnijad ei antkoi pästta hubatajid
käskusid erižiden maiden täht.

Nügüdläine prezident om Joahim Gauk vs 2012 keväz'kun 18. päiväspäi.
Järgvaličendad Bundestag:ha oliba vl 2013 sügüz'kun 22. päiväl.

Saksanma jagase 16 federacijanmaha (saks.: Bundesland vai muite Land). Vl 2009
ned alajagasoiš 403 ümbrikho (saks.: Kreise), sidä kesken 102 lidnümbrikho da
301 küläümbrikho.

Toižed sured lidnad (enamba 600 tuh. ristitud vl 2010, surembaspäi penembha):
Gamburg, Münhen, Köl'n, Frankfurt Mainal, Štuttgart.

Vl 2012 Saksanman päeksport oli mašiništonsauvomižen produkcii (läz 25%, sidä
kesken erazvuiččed likutimed 4%), avtod (11%), toižed likkuimed da niiden palad
(11%); toine eksport oli zelläd (4%), kuld (1%), kivivoi (1%).



https://vep.wikipedia.org/wiki/Gat%C4%8Dinan_rajon

Gatčinan rajon (ven.: Гатчинский район) om municipaline ühtnik Leningradan
agjas.

Administrativine keskuz om Gatčin-lidn (mülüb rajonha vspäi 2006), sijadase
rajonan pohjoižes. Rajonan ristitišton kaks' videndest eläb siš.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke kuti Trockan rajon Trock-lidnan
administrativižen keskusenke. Vn 1929 elokus lidnad da rajonad udesnimitihe,
sättundas, Krasnogvardeiskan rajon:aks da Krasnogvardeisk:aks. Vl 1930 heinkun
23. päiväl heitihe ümbrikod, i siš aigaspäi rajon mülüb Leningradan agjaha kuti
administrativine ühtnik. Vozil 1938-2006 Krasnogvardeisk/Gatčin oli alištunu
agjan tobmudele oikti.

Toižen mail'man voinan aigan vozil 1941 (eloku) - 1944 (uhoku) rajonan
territorii oli okkupiruidud. Vs 1944 vilukun 23. päiväspäi rajon da sen
administrativine keskuz oma nügüdläižiden nimidenke. Vs 1953 heinkuspäi enččen
Pavlovskan rajonan pala mülüb Gatčinan rajonha. Vozil 1963-1965 Lomonosovan
rajon oli Gatčinan rajonan palaks. Vl 1993 lidnanvuitte Kommunar-žilo tegihe
lidnaks da oli alištunu agjan tombudele vhesai 2006. Rajon om olmas nügüdläižiš
röunoiš vspäi 2006.

Gatčinan rajon om Leningradan agjan suvipäivlaskmaine taho. Pind — 2 891
nellikkilometrad (13nz' sija agjas). Mec katab koume videndest rajonan
territorijad (1839 km²). Mecan territorijan koumandez (647 km²) kävutase
parččomaks, jättud mecal om il'man kaičendfunkcijad vaiše. Rajonan suvipala om
sokaz (81 löudmižsija turbhanke).

Znamasižed joged oma Oredež (Lugan oiged ližajogi) da Ižor (Nevan hura
ližajogi). Kaikiš surembad järved oma Väl'je (läz 20 km²) rajonan suvižel röunal
da Orlinskoje (2,2 km²) rajonan suvipäivlaskmaižen röunanno. Kaik joged da
järved mülüdas Baltijan meren (Atlantižen valdmeren) basseinha.

Londuseližed varad oma turbaz, sauvondmaterialad (sauvondkivi, apakkivi, gravii,
šebin', letked), dolomit, mec, reskvezi.

Käskusenandai tombuz om Ezitajiden Nevondkund (ven. Совет депутатов) 34
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Andrei Il'jin radab sen ezimehen da rajonan pämehen
vspäi 2009 kahtenden strokun jäl'geten. Ezitajiden Nevondkund valičeb rajonan
administracijan pämest.

Vs 2012 uhokun 24. päiväspäi Jelena Lübuškina radab rajonan administracijan
pämeheks kahtenden strokun jäl'geten. Ezmäine varapämez da seičeme muite
varapämest oma hänele abhu. Üks'toštkümne komitetad, 15 palakundad, 1 sektor da
2 laudkundad alištudas rajonan administracijan pämehištole.

Toižed sured eländpunktad oma Kommunar-lidn (21,7 tuh. rist. vl 2016),
lidnanvuiččed Viric-žilo (12,5 tuh. rist. vl 2016), Siverskii-žilo (12,5 tuh.
rist. vl 2016), mugažo Uz' Svet-žilo (5,6 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
84,6%, ukrainalaižed — 1,6%, vaugedvenälaižed — 0,9%, suomalaižed — 0,8%,
uzbekalaižed — 0,6%, totarlaižed — 0,5%, čiganalaižed — 0,5%, armenijalaižed —
0,4%, toižed — 1,9%, rahvahuden ozutandata — 8,2% (jäl'gmäižiden keskes vaiše
7,8% mahttas pagišta venäkelel).

Erased igähižed rahvahad: karjalaižed — 128 rist. (0,05%), estilaižed — 113
rist. (0,05%), vepsläižed — 35 rist. (0,01%), ižoralaižed — 4 rist. (vähemba mi
0,01%), saamalaižed — 1 rist. (vähemba mi 0,01%), vodilaižed — 1 rist. (vähemba
mi 0,01%).

Rajonan ižandusen päsarakod oma mašinoiden da mašiništon tehmine,
mujumetalloiden metallurgii, ühthesuladusiden da metalltegesiden pästand,
elektro- da optižladimensauvomine, raudbetontegesed, cellülozbumagaižed
edheotandad, meblän pästand, sömtegimišt, maižanduz, turizm, logistik da
varažomad.



https://vep.wikipedia.org/wiki/Gat%C4%8Din

Gatčin (ven.: Гатчина, suom.: Hatsina) om Venäman lidn Leningradan agjan
keskusen suvipäivlaskmas, Gatčinan rajonan administrativine keskuz (mülüb
rajonha vspäi 2006). Se om Piterin suvine ezilidn, Leningradan agjan da Gatčinan
rajonan kaikiš suremb lidn.

Eländpunkt mainitase ezmäižen kerdan kuti Hotčino-külä Uz'lidnan aigkirjas vl
1500. Vl 1796 Gatčino-külä sai lidnan statusad.

Vl 1923 lidnad udesnimitihe Trock:aks, vn 1929 elokus — Krasnogvardeisk:aks. Vs
1927 elokun 1. päiväspäi lidn om ühtennimižen rajonan administrativižeks
keskuseks. Vozil 1938-2006 Krasnogvardeisk/Gatčin oli alištunu agjan tobmudele
oikti. Vs 1944 vilukun 23. päiväspäi lidn om olmas nügüdläižen nimenke.

Lidn sijadase suvhe Piterišpäi, Gatčinan rajonan pohjoižes. Matkad Piterin
röunhasai om 8 km pohjoižhe, Piterin keskushesai — 42 kilometrad pohjoižhe.

Gatčin seižub Lugan da Oredežan ülüdel 100 m valdmeren pindan päl keskkorktusel.
Reljef om tazo, om madalid kukhid. Ižoranjogi (Nevan hura ližajogi) om lidnan
pohjoižröunaks, sen ližajoged jokstas lidnan puištoidme. Viž pen't järved da
kaks' sur't uitod om lidnas.

Käskusenandai tombuz om Ezitajiden Nevondkund (ven. Совет депутатов) 33
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vitalii Filonenko radab sen ezimehen da lidnan
pämehen vs 2014 sügüz'kun 25. päiväspäi.



https://vep.wikipedia.org/wiki/Francii_(valdkund)

Francii (fr.: France), täuz' oficialine nimi — Francijan Tazovaldkund (fr.:
République française), om valdkund Päivlaskmaižes Evropas, Keskmeren da
Atlantižen valdmeren randoil. Sen pälidn da kaikiš suremb lidn om Pariž.

Francii om üks' videspäi kaikenaigaižes ÜRO:n valdkundas-ühtnijaspäi. Vspäi 1949
Francii om PAKO:n ühtnii (vozil 1966-2009 ei ühtnend sodavägil), vspäi 1957 EÜ:n
ühtnii sen alusenpanijaks.

Kontinentaližel Francijal oma mavaldkundröunad Ispanijanke, Andorranke,
Bel'gijanke, Lüksemburganke, Saksanmanke, Šveicarijanke, Italijanke da
Monakonke. Ühthine röunoiden piduz — 2751 km. Sen ližaks, Francijan Gvian om
röunoiš Brazilijanke (649 km) da Surinamanke (556 km). Ühthine röunoiden piduz —
1205 km. Ühthemänho — 3956 km.

Londuseližed pävarad oma kivihil', metallad (raudkivend, urankivend, boksitad,
cink, vas'k, hahktin, nikel'); toižed varad — mec, gidroenergii, kalii- da
kivisol, kivivoi, londuseline gaz.

Ohjandusen form om unitarine konstitucine prezidentiž-parlamentine tazovaldkund.
Valdkundan pämez' om prezident. Hän paneb päministrad radsijha.

Parlament om kaks'kodine. Üläkodi om Senat (fr.: Sénat) 348 ühtnijanke.
Valičijoiden kollegii änestab heid kudeks vodeks, se kogoneb alakodin da
municipalitetoiden ühtnijoid, a mugažo valdkundan pänevojid. Senatan mülükund
udištase poleks kaikuččel koumandel vodel. Alakodi om Nacionaline Suim (fr.:
Assemblée nationale) 577 delegatanke, kaik rahvaz valičeb heid videks vodeks.
Alakodile sab pästta ohjastust radmaspäi miččel taht aigal.

Francii alajagase 27 regionha (fr.: région): 22 metropolijan regionad da 5
merentagašt regionad-departamentad. Metropolijad alajagase 96 departamentha
(fr.: département). Kaik om 101 departamentad. Sen ližaks, 5 merentagašt
territorijad da 3 territorijad eriližen statusanke oma Francijan palaks.

Toižed sured lidnad (enamba 1 mln rist. aglomeracijas vl 2012, surembaspäi
penembha): Lion, Marsel', Tuluz, Lill', Bordo, Nicc.

Vl 2011 Francijan päeksport oli avtod, jüguavtod da niiden palad (9%), lendimed,
punolendimed da kosmine tehnik (8%), likutimed da gazturbinad (läz 5%), zelläd
(5%); toine eksport — kivivoi (3%), vin (2%), elektromašiništ, nižu, sagud.



https://vep.wikipedia.org/wiki/D%C5%BEord%C5%BEtaun_(Gajan)

Džordžtaun (angl.: Georgetown) om Gajanan pälidn da kaikiš suremb lidn. Mülüb
kuti lidn Demerara-Mahaik-agjaha.

Eländpunktan aluz om pandud vl 1781 alamalaižil Demerar-jogen Borselen-sarel
kuti Starbruk / Tabrok. Vspäi 1784 se tegihe Alamaiden kolonijoiden
administrativižeks keskuseks. Vl 1812 britanijalaižed anastiba eländpunktad i
nimitiba nügüdläižikš Georg III-kunigahan oiktastuseks. Vl 1842 elokun 24.
päiväl Džordžtaun sai oficiališt lidnan (angl. city) statusad.

Lidn sijadase Pohjoižes šurupoliškos, valdkundan pohjoižes, 0 m keskkorktusel,
Atlantižen valdmeren randal. Demerar-jogi sädab estuarii lankten valdmerhe, i
lidn seižub sen päivnouzmaižel randal.

Klimat om subekvatorialine neps. Kun keskmäine lämuz om +26..+28 C° vodes ümbri.
Paneb sadegid 2260 mm vodes, kuivemb om uhokus-keväz'kus da sügüz'kus-redukus
(80-110 mm kus).

Kaks' lendimportad om läz lidnad. Rahvahidenkeskeine civiline
Čeddi-Džegan-lendimport (GEO, angl. Cheddi Jagan) radab vspäi 1969 AÜV:oiden
sodail'mbazan sijas, sijadase 41 km suvhe lidnaspäi Timehri-ezilidnas. Sišpäi
tehtas reisid Keskuzamerikan maihe (Port-of-Spein, Paramaribo, Barbados,
Panam-lidn), AÜV:oiden lidnoihe (Nju Jork, Majami), Torontoho. Toine om
regionaline Ogle-lendimport (OGL), se sijadase 6 km päivnouzmha lidnaspäi, om
reisid Paramaribohosai, Port-of-Speinhasai da Barbadosha, sidä kesken
punolendimil.



https://vep.wikipedia.org/wiki/D%C3%BCssel%27dorf

Düssel'dorf (saks.: Düsseldorf [ˈdʏsl̩ˌdɔɐ̯f]) om Saksanman lidn, Pohjoine Rein
da Vestfalii-federacijanman pälidn, mülüb Rein da Rur-lidnaglomeracijha. Ičeze
ezilidnoidenke Düssel'dorf otab seičemenden sijan Saksanmas ristitišton lugun
mödhe (1,2 mln vl 2013).

Lidn om Saksanman rahaazjoiden (kahtenz' surtte valdkundas Frankfurtan Mainal
jäl'ghe) da modan keskuz, sur' transporttesol'm da jogiport.

Lidn seižub Düssel'- da Rein-jogiden ühthejoksmusen sijas, Rein-jogen oiktal
randal 28-167 metrad korktusil, om uzid rajonid hural-ki randal. Seičeme sildad
ühtenzoittas Reinan randoid lidnan röunoiš. Duisburg-lidn om toine Rein da
Rur-aglomeracijan pala, se sijadase pohjoižpoles ani lidnan röunan taga.

Klimat om ven valdmerine. Voden kesklämuz om +10,6°C. Paneb sadegid 800 mm
vodes. Pil'vesine sä om paks azj.

Düssel'dorf alajagase 10 ümbrikho (saks. Stadtbezirk) ičeze nevondkundoidenke
vaiše nevondfunkcijanke. Ümbrikod jagase 50 lidnanlaptha (saks. Stadtteil).

Mail'man tetabid Henkel' (kodihimii), Metro AG (torguindverk), TissenKrupp
(metallurgii) da E.ON (energii) kompanijoiden päfaterad sijadase lidnas.

Düssel'dorfan rahvahidenkeskeine civiline lendimport (DUS) sijadase 7 km
pohjoižhe lidnan keskusespäi Duisburganke röunanno, se om koumanz' surtte
Saksanmas. Lendimportaspäi tehtas reisid Saksanman lidnoihe, Evropan,
Päivlaskmaižen Azijan da Pohjoižen Afrikan maihe, sezonoidme — tropižihe
lebutahoihepäi. Lendimport ühtenzoitab päraudtestancijanke rippujan jonusen
monorel'stel (Skytrain).



https://vep.wikipedia.org/wiki/Boksitogorskan_rajon

Boksitogorskan rajon (ven. Бокситогорский район) om municipaline ühtnik
Leningradan agjas.

Administrativine keskuz om Boksitogorsk-lidn. Siš da lähižes Pikalövo-lidnas
eläb 70% rajonan ristitištod.

Rajonan aluz om pandud vl 1952 heinkun 25. päiväl Leningradan agjaha. Rajon om
olmas nügüdläižiš röunoiš vspäi 1965.

Znamasižed joged oma Čagodošč da Kolp' päivnouzmas, ned mülüdas Volgan (Kaspijan
meren) basseinha; Tihvink da Voložb mülüdas Atlantižen valdmeren basseinha
rajonan päivlaskmas.

Londuseližed varad oma turbaz, boksitad, sauvondmaterialad (mouckivi, letked,
saved), dolomit, mec, reskvezi. Londuseližen Vepsän mec-puišton pala om rajonan
pohjoižpäivnouzmas.

Käskusenandai tombuz om Ezitajiden Nevondkund (ven. Совет депутатов) 18
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Valerii Tihonov radab sen ezimehen da rajonan pämehen
vs 2011 semendkun 26. päiväspäi. Ezitajiden Nevondkund valičeb rajonan
administracijan pämest.

Vs 2006 vilukun 1. päiväspäi Sergei Muhin om valitud i radab rajonan
administracijan pämehen, se om hänen koumanz' strok jäl'geten. Rajonan ezmäine
varapämez' da kaks' rajonan varapämest oma hänele abhu. Kuz' komitetad, koume
palakundad da laudkund alištudas rajonan administracijale.

Toižed sured eländpunktad oma Pikalövo-lidn (20,5 tuh. rist. vl 2016),
lidnanvuitte Jefimovskii-žilo (3,6 tuh. rist. vl 2016) da Bor-külä (1,7 tuh.
rist. vl 2014).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
86,9%, ukrainalaižed — 1,0%, vaugedvenälaižed — 0,5%, toižed — 1,6%, rahvahuden
ozutandata — 10,0%.

Erased igähižed rahvahad: vepsläižed — 0,20% (108 rist.), karjalaižed — 0,08%
(45 rist.).

Vepsläižed elädas rajonan pohjoižpäivnouzmas. Tihvinan karjalaižiden -
ortodoksižid vanhuskolaižiden küläd sijadase rajonan suvipäivnouzmas.



https://vep.wikipedia.org/wiki/Babu%C5%A1kinan_rajon_(Vologdan_agj)

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho kuti Ledengan rajon Leden'gskoje-külän keskuseks. Vl 1930 heinkun 30.
päiväl heitihe ümbrikod, i vodhe 1936 tal'vkun 5. päivhäsai rajon mülüi
Pohjoižhe randha kuti administrativine ühtnik. Vozil 1936-1937 oli Pohjoižen
agjan palaks. Vs 1937 sügüz'kun 23. päiväspäi rajon mülüb Vologdan agjaha. Vl
1941 uhokun 26. päiväl udesnimitihe rajonad da sen keskust Babuškinan Ivanan
revolücioneran oiktastuseks. Vs 1960 kül'mkun 12. päiväspäi enččen Roslätinon
rajonan territorijan pala om ühtnenu Babuškinan rajonanke. Vozil 1963-1964
Babuškinan rajonan territorii mülüi Tot'man rajonha pordaigaižikš. Rajon om
olmas nügüdläižiš röunoiš vspäi 2006.

Babuškinan rajon sijadase agjan päivnouzmas. Pind — 7 760 nellikkilometrad.
Mecad ottas territorijan 89% (6913 km²). Koskmatoi taig (kavag'mec — kuz',
pedai) om enambuses.

Reljef om kukhikaz tobjimalaz, pened sod oma joga polen. Pohjoižed Uvalad-ülüden
päivlaskmaine pala otab rajonan territorijad läz täuzin. Znamasižed joged oma:
Vanh Tot'm sen Votč- da Ilez-joginiškoidenke i Leden'g, ned mülüdas Suhonan
(Jävaldmeren) basseinha; mugažo Unž sen oiktan Juz-ližajogenke, mülüb Volgan
(Kaspijan meren) basseinha. Om vähä penid järvid (1 km² penemba pindal). Sod oma
12% territorijad.

Londuseližed varad oma turbaz, sauvondmaterialad (letked, saved, gravii),
dolomit, keitandsol, mec, reskvezi.

Vs 2004 sulakun 4. päiväspäi Aleksandr Sekušin om valitud i radab rajonan da sen
administracijan pämehen koumanden strokun jäl'geten. Rajonan pämehen
järgvaličendad oliba vl 2008 da vl 2012 keväz'kun 4. päiväl, hänen valdatusiden
strok om nell' vot, kaik rahvaz änesti. Kaks' ohjandust alištudas rajonan
administracijale.

Käskusenandai tombuz om Ezitajiden Suim (ven. Представительное собрание) 15
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl (videnz' kucund). Vitalii Kolpakov radab sen
ezimehen vl 2015.

Kaik om 141 eländpunktad rajonas, sidä kesken 13 žilod, 127 küläd da 1 futor,
niišpäi 37 seištas kaikenaigažeta ristitištota. Toine sur' eländpunkt om
Min'kovo-külä (1,0 tuh. rist. vl 2009).

Rajonan ižandusen päsarakod oma mecan varhapanend da ümbriradmine
pilindmaterialoihe, sömtegimišt da maižanduz, turizm.



https://vep.wikipedia.org/wiki/Ba%C5%A1kortostan

Baškortostanan Tazovaldkund (ven.: Республика Башкортостан, bašk.: Башҡортостан
Республикаһы) om Venälaižen Federacijan subjekt (tazovaldkund).

Se om kaikiš suremb Venäman tazovaldkund eläjiden lugun mödhe, mülüb Volgaveren
federaližhe ümbrikho.

Baškortostan om olmas vl 1917 kül'mkun 29. päivälpäi. Nevondkundaline Venäma
tundišti Baškortostanan avtonomijan vl 1919 keväz'kun 23. päiväl (alusenpanendan
oficialine dat). Sen röunad oliba levitadud vl 1922 kezakun 14. päiväl, Uf
tegihe pälidnaks.

Baškortostanan Tazovaldkundan Konstitucii om vahvištadud vl 1993 tal'vkun 24.
päiväl Valdkundsuiman (Kurultajan) ezitajil da om väges nügüd' möhembaižiden
vajehtusidenke da ližadusidenke.

Tazovaldkundal om röunoid Čeläbinskan agjanke päivnouzmas, Orenburgan agjanke
suves da suvipäivlaskmas, Tatarstanan Tazovaldkundanke päivlaskmas, Udmurtijan
Tazovaldkundanke lodehes, Permin randanke da Sverdlovskan agjanke pohjoižes.
Baškortostan om mererandatoi tazovaldkund.

Pind om 142 947 km². Mec otab enamba 40% territorijad. Znamasine jogi om
Vaugedjogi (Agidel') sen ližajogidenke (Uf, Döm, Sur' Ik, Sim). Uralan ližajoged
oma vähäluguižed, jokstas tazovaldkundan suves.

Kaikiš korktemb čokkoim om Uralmägiden Jamantau-mägi (Sur' Jamantau-mägenpä —
1640 m).

Londuseližed varad oma kivivoi, londuseline gaz, kivihil', raudkivend, vas'k,
cink, kuld, sauvondmaterialad (mouckivi, sauvondgips, bazal't, saved, letked),
keitandsol, mec, reskvezi.

Tazovaldkundan pämez' (bašk.: Башҡортостан Республикаһы Башлығы, ven.: Глава
Республики Башкортостан) om Rustem Hamitov vs 2010 heinkun 15. päiväspäi (edel
2015 vot hänen radnikuz nimitihe Prezidentaks). Kaik rahvaz änestab händast
videks vodeks. Hän-žo om tazovaldkundan Ohjastusen pämeheks Konstitucijan 91.
kirjutusen mödhe, märičeb Ohjastusen strukturad da paneb sen ühtnijoid
radnikusile Ohjastusen päministran taričendan mödhe, Ohjastusen päministrad —
parlamentan hüvästusen sandan jäl'ghe. Pämehen Administracii om Tazovaldkundan
pämele abhu, mugažo erased regionaližed laudkundad alištudas hänele.

Baškortostanan Tazovaldkundan Valdkundsuim (Kurultai) om tazovaldkundan
üks'kodižeks parlamentaks 110 ezitajanke. Kaik rahvaz valičeb heid videks
vodeks. Konstantin Tolkačov radab sen ezimeheks vs 2013 sügüz'kun 8. päiväspäi.

Radonoigendai tobmuz om Baškortostanan Tazovaldkundan Ohjastuz (bašk.
Башҡортостан Республикаһы Хөкүмәте, ven.: Правительство Республики
Башкортостан). Rustem Mardanov radab Ohjastusen päministraks vs 2015 kül'mkun
26. päiväspäi. Seičeme Ohjastusen varapäministrad oma hänele abhu.
Tazovaldkundan ministrused, valdkundaližed komitetad, ohjandused, agentused da
valdkundaližed inspekcijad alištudas Ohjastusele.

Järgvaličendad Valdkundsuimha (Kurultajha) oliba vl 2013 sügüz'kun 8. päiväl.
Tazovaldkundan pämest valitihe vl 2014 sügüz'kun 14. päiväl, nügüdläine pämez'
sai vägestust ezmäižel tural (82,17%) da radab kahtenden strokun.

Vn 2010 kaiken Venäman rahvahanlugemižen mödhe Baškortostanan Tazovaldkundas
elädas 4 072 102 ristitud. Lidnalaižiden eläjiden pala om 61,7% vl 2015 (vl 2010
— 60,4%).

Kaikes tazovaldkundas om kaks'kümne üks' lidnad, 2 lidnanvuittušt žilod da 4434
küläd. Toižed sured lidnad (enamba 100 tuh. ristitud vl 2015, surembaspäi
penembha) oma Sterlitamak, Salavat, Neftekamsk, Oktäbr'skii. Vl 2015 kaik om 31
eländpunktad enamba mi 10 tuh. eläjidenke.

Rahvahad (enamba 0,5% vl 2010): venälaižed (35,2%), baškiralaižed (28,8%),
totarlaižed (24,8%), čuvašalaižed (2,6%), marilaižed (2,6%), ukrainalaižed
(1,0%), udmurtalaižed (0,5%), mordvinalaižed (0,5%); toižed — 1,6%; rahvahuden
ozutandata — 2,4%.

Ižandusen päsarakod oma kivivoin ümbriradmine, himine da kivivoihimine sarakod,
transportmašinoidensauvomine, torguind, tegimišt- da civiline sauvond,
maižanduz.

Sured tegimištkeskused oma Uf, Sterlitamak, Išimbai, Salavat, Neftekamsk,
Tuimazi, Oktäbr'skii da Beloreck. Tegimišton produkcijan läz pol't sädas Ufas.



https://vep.wikipedia.org/wiki/Anusan_rahvahaline_rajon

Anusan (Olonecan) rahvahaline rajon (venäkelel: Олонецкий национальный район,
karj.: Anuksen kanzalline piiri, suom.: Aunuksen kansallinen piiri) om
municipaline ühtnik Karjalan Tazovaldkundas, Venälaižes Federacijas.

Rajon om sädud vl 1927, elokun 29. päivän VCIK:an käskön mödhe. Vspäi 1930
enččen Vidlican rajonan territorii mülüb Olonecan rajonha.

Olonecan rahvahaline rajon om Karjalan Tazovaldkundan suvine taho. Pind — 3 988
nellikkilometrad (14nz' sija tazovaldkundas 18späi). Mecad da sod ottas
territorijan ühesa kümnendest. Kavag'mecad oma enambuses (78%), sidä kesken
pedajikod oma levitadud (53%).

Reljef om tazo tobjimalaz, om ülüzid pohjoižes i päivnouzmas. Kaikiš korktemb
čokkoim om Raudasine-mägi (ven.: Железная) 97 m kortte valdmeren pindan päl.
Joged mülüdas Ladogan da Atlantižen valdmeren basseinha. Kaik om 11 joged i 49
järved rajonas.

Klimat om ven pehmed. Vilukun keskmäine lämuz om -9,9°C, heinkun kesklämuz om
+16,5°C. Paneb sadegid 584 mm vodes.

Londuseližed varad oma turbaz, sauvondmaterialad (saved, letked, gravii),
mineraline muju (mars-umbr), mec, kala, reskvezi.

Toižed sured eländpunktad oma Il'jinskii-žilo (2,8 tuh. rist. vl 2013),
Vidlic-külä (1,6 tuh. rist. vl 2013) da Tuks-külä (1,1 tuh. rist. vl 2015).



https://vep.wikipedia.org/wiki/Al%C5%BEir_(valdkund)

Alžir (arab.: الجزائر, vepsän transkripcii: Al'-Džazāir), täuz' oficialine
nimituz — Alžiran Rahvahaline Demokratine Tazovaldkund (arab.: الجمهورية
الجزائرية الديمقراطية الشعبية Al'-Džumhurijja Al'-Džazairijja Ad-Dimukratijja
Aš-Šabijja), om valdkund Afrikan pohjoižes. Pälidn da kaikiš suremb lidn om
ühtennimine Alžir-lidn.

Alžir om kaikiš suremb valdkund ičeze pindan mödhe Afrikas, Keskmeren
randištonno, arabankel'žiš valdkundoišpäi.

Alžir om mavaldkundröunoiš Tunisanke (röunan piduz — 1034 km) da Livijanke (989
km) päivnouzmas, Nigeranke suvipäivnouzmas (951 km), Malinke (1359 km) da
Mavritanijanke (460 km) suvipäivlaskmas, Marokonke päivlaskmas (1941 km, sidä
kesken Päivlaskmaižen Saharanke — 41 km). Ühthine röunoiden piduz om 6734 km.
Alžiran pohjoižed randad lainištab Keskmeri 998 km pitte randanpirdanke.
Valdkundan pind om 2 381 741 km².

Atlas-mägiden päivnouzmaine pol' seižub Alžiran pohjoižes, läz mererandištod.
Murendajad manrehkaidused oma paksud täs, kaikiš tihedašti elänzoittud sijas
(93% valdkundan ristitištod eläb läheli). Kaikiš korktemb čokkoim om
Ahaggar-mägišton Tahat-mägi (2908 m) suvipäivnouzmpoles. Kaikiš alahaižemb sija
om solakahan Šott-Mel'gir-järven pind (-40 m). Rahvahatoi Sahar-letetazangišt
otab valdkundan territorijan nell' videndest. Znamasine jogi om Šeliff 700 km
pitte.

Londuseližed pävarad oma kivivoi, londuseline gaz, raudkivend, cink, hahktin,
uran, fosfatad.

Ohjandusen form om unitarine parlamentiž-prezidentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, strokuiden lugu om röunatusita.

Parlament om kaks'kodine. Üläkodi om Nacionaline Nevondkund (arab.: al'-Madžlis
al'-Umma) 144 ühtnijanke (heiden koumandest prezident paneb radnikusile, 2/3 —
valitas agjoiden suimil). Alakodi om Rahvahaline Nacionaline Suim (arab.:
al'-Madžlis al'-Ša'abi al'-Vatani) 462 ezitajanke, kaik rahvaz valičeb heid
videks vodeks.

Järgvaličendad parlamentan alakodihe oliba vl 2012 semendkun 10. päiväl.
Nügüdläine prezident om Abdel' Aziz Buteflika (vspäi 1999). Vn 2014 sulakun 17.
päivän valičendoil hän sai 81,53%, se om hänen nellänz' strok. Päministr om
Abdel'malek Sellal' vs 2014 sulakun 28. päiväspäi. Edel sidä hän oli jo
päministran (03.09.2012 — 13.03.2014).

Alžir alajagase 48 agjaha (üks'lugu arab.: ولاية vilajet). Agjad jagase 553
ümbrikho (üks'lugu arab.: دائرة daira), ned — 1541 kommunha (üks'lugu arab.:
بلدية baladija).

Toižed sured lidnad (enamba 300 tuh. ristitud vl 2012, surembaspäi penembha):
Oran, Konstantin, Džel'f, Batn, Setif. Vl 2012 kaik om 50 sadatuhašt lidnad.

Alžiran päeksport om kivivoi (56%, sidä kesken toreh — 41%, ümbriratud — 15%) da
londuseline gaz (40%).



https://vep.wikipedia.org/wiki/%C5%A0en%27%C4%8D%C5%BEen%27

Šen'čžen' (kit.: 深圳, pin'jin': Shēnzhèn, sana sanha «süvä pöudoidenkeskeine
sija») om Kitain lidn Guandun-agjas, sen kahtenz' surtte lidn (Guančžoun
jäl'ghe), agjale alištusen lidn.

Lidn sijadase Kitain suves, Hel'mjogen suhišton hural randal. Kitain toižed
sured lidnad oma läz: Honkong om ani suviröunan taga, Dunguan' seižub
pohjoižpolel, Guančžou (agjan pälidn) sijadase pohjoižpolehe edemba.

Kitain Suvimeren randanpird otab 230 km Šen'čženin röunoiš. Se om jagadud kahthe
palaha Koulunan pol'sarel. Lidnan keskuz seižub 12 metrad valdmeren pindan päl
korktusel. Lidnan röunoiš mägiden korktuz sase 944 metrhasai.

Klimat om subtropine mussonine, neps da räk. Heinkun da elokun keskmäine lämuz
om +29°C, vilukun da uhokun — +16°C. Paneb sadegid 1935 mm vodes. Kezal om
vihmsezon, paneb 320-350 mm kus. Kuivsezonal (kül'mku-uhoku) paneb 25-50 mm kus.

Šen'čženin kogosüdäiprodukt om 1,6 trln CNY (260 bln US$ vl 2014, nellänz' sija
valdkundas Pekinan, Šanhain da Guančžoun jäl'ghe).

Huawei da BYD Auto mail'man kompanijoiden päfaterad sijadase lidnas, mugažo
Foxconn- da Lenovo-kompanijoiden tegimed. iPhone- da iPad-ladimiden tobjad palad
tehtas Šen'čženiš.

Rahvahidenkeskeine civiline «Šen'čžen' Baoan'»-lendimport (SZX) sijadase 35
kilometras lodeheze lidnan keskusespäi. Sišpäi tehtas reisid Azijan äjihe
verhiže maihe, Evropha, AÜV:oihe da Egiptha, mugažo Kitaidme.



https://vep.wikipedia.org/wiki/%C5%A0eksnan_rajon

Administrativine keskuz om lidnanvuitte Šeksn-žilo (rajonan ristitišton kaks'
koumandest).

Kaikiš surembad vezištod oma Šeksnan da Ribinskan vezivaradimed, ned mülüdas
rajonha vaiše penil paloil. Šeksnan GES om röunaks niiden keskes. Mec otab
rajonan territorijan 56% (1429 km²), sišpäi kavag'mec om pol'.

Londuseližed varad oma turbaz, sauvondmaterialad (letked, saved, gravii), mec,
reskvezi, gidroenergii.

Vs 2015 kezakun 1. päiväspäi rajonan territorii alajagase 8 küläkundha da 2
lidnkundha (lidnanvuitte Šeksn-žilo da Čöbsar-žilo).

Vs 2014 kezakun 29. päiväspäi Jevgenii Bogomazov om valitud i radab rajonan da
sen administracijan pämehen. Viž ohjandust alištudas sihe.

Käskusenandai tombuz om Ezitajiden Suim (19 ezitajad). Järgvaličendad sihe oliba
vl 2015 sügüz'kun 13. päivän. Nikolai Sitnikov radab sen ezimehen vs 2012
keväz'kuspäi kahtenden strokun.

Toižed sured eländpunktad oma Nifantovo-külä (2,7 tuh. rist. vl 2010) da
Čöbsar-žilo (1,4 tuh. rist. vl 2012).



https://vep.wikipedia.org/wiki/%C4%8Cuncin

Čuncin (kit.: 重庆, pin'jin': Chóngqìng [ʈʂʰǔŋ tɕʰîŋ], sana sanha «kaks'kerdaine
üläihastuz») om keskuzalištusen lidn (administrativine ümbrik) Kitaiš, kaikiš
järedamb pindan mödhe nellän mugoižen keskes.

Eländpunktan aluz om pandud 316 vodel edel m.e. kuti Czänčžou (kit. 江州) —
Ba-valdkundan uz' pälidn. Vl 1189 sidä nimitihe nügüdläižikš.

Eländpunkt om olmas oficialiženke lidnan statusanke vspäi 1937. Čuncin oli
Kitain keskuzalištusen lidnaks vozil 1939-1954 i om vspäi 1997. Vozil 1954-1997
lidn mülüi Sičuan'-agjaha.

Vozil 1937-1945 Čuncin oli valdkundan pordaigaližeks pälidnaks Nankinan
okkupacijan tagut, ohjastuz sijazihe siš Čan Kaišinke ühtes.

Lidn sijadase Kitain keskuses, 80 jogen randoil. Hura Czälinczän-ližajogi
lankteb täuz'vezižhe Janczihe lidnan keskuses. Čuncin seižub 243 metrad
valdmeren pindan päl keskkorktusel. Reljef om kukhikaz.

Klimat om subtropine. Paneb sadegid 1100 mm vodes. Sumeg laskese lidnrajonihe
sada päiväd vodes, redukuspäi sulakuhusai.

Čuncin jagase 38 municipaližhe ühtnikha: 21 rajonad, 13 makundad da 4 avtonomišt
makundad. Niiden keskes 9 municipališt ühtnikad lugetas «lidnan päzonaks»
oficialitomašti (kit. 主城区 čžučencüi) vai Keskuzčuncinaks. Municipaližed ühtnikad
alajagasoiš 1259 lidnha, lidnanterritorijha i alarajonha.

Vs 2014 redukuspäi 31 sildad ühtenzoittas Janczin randoid Čuncin-ümbrikos,
niišpäi 12 oma lidnrajoniden territorijal.

Rahvahidenkeskeine civiline «Čuncin Czänbei»-lendimport (CKG) sijadase 21
kilometras pohjoižhe lidnan keskusespäi. Sišpäi tehtas reisid Kitaidme da Azijan
äjihe verhiže maihe. Völ kaks' lendimportad oma sauvomas.



https://vep.wikipedia.org/wiki/You%27re_My_Heart,_You%27re_My_Soul

«You're My Heart, You're My Soul» (Sinä oled minun südäin, sinä oled minun heng)
om Modern Talking-kollektivan tetab pajo da ühtinnimine singl «The 1st
Album»-al'bomas, kudamb om pästtud 1984-žen voden redukun 29. päiväl, BMG- da
Hansa Records-leibloil. Se om gruppan debütine singl. Om änetud anglijan kelel.

Tekstan i muzikan tegii — Diter Bolen (hän oli Modern Talking:an ühtnii); siloi
hän radoi Stiv Benson-psevdoniman al.

Kompozicijal oli sur' satuz Evropas. Pästandan aigan oli mödud enamb 8 millionad
kopijad kaiked mail'madme. Pajo oli ezmäižes sijas valdkundoiden riven čartoiš
(sidä kesken Saksanmas).

Saksanmas i Francijas (mugažo — Bel'gijas, Portugalijas, Ročinmas, Šveicarijas)
singlal oli kuldaine status, Suviafrikan Tazovaldkundas oli platinaine
(kahtišti), a Danijas — hobedaine. Mugažo pajo oli populärine NSTÜ:s.

Pajon uz' versii, «You're My Heart, You're My Soul '98», oli pästtud 1998-žen
voden keväz'kun 16. päiväl, kut singl «Back for Good»-al'bomaspäi. Se oli
populärine mugažo, i mülüi äjiden evropaližiden valdkundoiden hitparadoihe. Uden
singlan pästand linni platinaižeks Saksanmas da kuldaižeks Francijas.

«You're My Heart, You're My Soul» — tipine pajo kebnritmas; mugomad oliba
populärižed 80-žiš voziš. Se om armastusen polhe, allegorižen koveritoman
tekstanke.



https://vep.wikipedia.org/wiki/Vsevolo%C5%BEskan_rajon

Vsevoložskan rajon (ven. Всеволожский район) om municipaline ühtnik Leningradan
agjas.

Administrativine keskuz om Vsevoložsk-lidn, mülüb rajonha vspäi 2006, sijadase
Piterin röunanno.

Vsevoložskan rajonan aluz om pandud vl 1936 elokun 19. päiväl Leningradan agjaha
Vsevoložskii-žilon keskuseks.

Vl 1954 Pargolovon rajonan küläkundoid ühtištuihe Vsevoložskan rajonanke. Vl
1963 Vsevoložskii-radnikžilo tegihe lidnaks, sidä alištihe agjan tombudele
oikti, no lidnan ispolkomale alištuiba molembad lidn da rajon. Vozil 1998-2006
Sertolovo oli lidnaks agjan alištusenke. Rajon om olmas nügüdläižiš röunoiš
vspäi 2006.

Vsevoložskan rajon om Leningradan agjan keskuztaho. Pind — 2 945
nellikkilometrad. Mecad ottas territorijan koume videndest, ned oma kavag'mecad
tobjimalaz. Om soid 3,6 % rajonan territorijal.

Rajonan päivnouzmaižed randad lainištab Ladoganjärv. Znamasine jogi om Oht,
lankteb Nevaha. Neva om rajonan suviröunaks. Znamasižed järved oma
Lembolovonjärv, Kavgolovonjärv, Hepojärv da Volojärv. Joged da järved mülüdas
Atlantižen valdmeren basseinha.

Londuseližed varad oma turbaz, sauvondmaterialad (letked, saved), mineraližed
mujud, mec, kala, reskvezi.

Käskusenandai tombuz om Ezitajiden Nevondkund (ven. Совет депутатов) 38
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Ol'ga Koval'čuk radab sen ezimehen da rajonan pämehen
vs 2014 sügüz'kun 23. päiväspäi. Ezitajiden Nevondkund valičeb rajonan
administracijan pämest.

Vs 2014 redukun 23. päiväspäi Vladimir Dračov om valitud konkursan kal't i radab
rajonan administracijan pämehen kontraktan mödhe. Edel sidä, vs 2013
tal'vkuspäi, hän oli rajonan administracijan pämehen velgusentäutajaks. Seičeme
varapämest abutadas hänele. Koume komitetad, 4 ohjandust, 14 palakundad, 2
sektorad da 2 laudkundad alištudas rajonan administracijale.

Toižed sured eländpunktad oma Sertolovo-lidn (51,1 tuh. rist. vl 2016), Uz'
Devätkino-külä (16,2 tuh. rist. vl 2016), lidnanvuiččed Morozovan nimel
nimitadud žilo (10,6 tuh. rist. vl 2016), Kuz'molovskii-žilo (10,0 tuh. rist. vl
2016) da Sverdlovan nimel nimitadud žilo (9,8 tuh. rist. vl 2016).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
90,3%, ukrainalaižed — 2,7%, vaugedvenälaižed — 1,0%, armenijalaižed — 0,7%,
totarlaižed — 0,7%, uzbekalaižed — 0,5%, suomalaižed — 0,4%, toižed — 2,7%,
rahvahuden ozutandata — 1,0%.

Erased igähižed rahvahad: karjalaižed — 110 rist. (0,04%), estilaižed — 81 rist.
(0,03%), vepsläižed — 30 rist. (0,01%).

Rajonan ižandusen päsarakod oma kebnavtoiden pästand (Ford Motors),
renghanpäližiden tehmine (Nokian Tyres), mecan ümbriradmine, sauvondmaterialiden
sarak, cellülozbumagaine tegim, gazanveimtransport (Elizavetinskai KS),
sömtegimišt, maižanduz (kazvatadas linduid, maploduid, marjoid), torguind da
logistik.



https://vep.wikipedia.org/wiki/Volosovon_rajon

Volosovon rajon (ven.: Волосовский район) om municipaline ühtnik Leningradan
agjas.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vl 1931 enččen Moloskovicin rajonan territorijad ühtištuihe Volosovon
rajonanke. Vozil 1931-1939 koume estišt rahvahališt küläkundad oli sätud
rajonas.

Toižen mail'man sodan aigan vozil 1941 (heinku) - 1944 (uhoku) rajonan
territorii oli okkupiruidud. Vozil 1963-1965 rajonan territorii oli mülünu
Kingiseppan rajonha. Vl 1999 sulakun 20. päiväl lindanvuitte Volosovo-žilo
tegihe lidnaks. Rajon om olmas nügüdläižiš röunoiš vspäi 2006.

Ižoran ülüz om rajonan tobj pala. Znamasine jogi om Lug sen oiktoiden
ližajogidenke (Vrud da Oredež). Om penid järvid rajonadme. Kaik joged da järved
mülüdas Baltijan meren (Atlantižen valdmeren) basseinha.

Londuseližed varad oma turbaz, sauvondmaterialad (šebin', saved, letked,
mouckivi), mec, reskvezi.

Käskusenandai tombuz om Ezitajiden Nevondkund (ven. Совет депутатов) 32
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl (koumanz' kucund). Viktor Savenkov radab sen ezimehen
da rajonan pämehen vs 2014 sügüz'kun 29. päiväspäi. Ezitajiden Nevondkund
valičeb rajonan administracijan pämest.

Vs 2006 vilukun 1. päiväspäi Vasilii Rižkov radab rajonan administracijan
pämeheks koumanden strokun jäl'geten. Koume varapämest oma hänele abhu. Nell'
komitetad, 5 palakundad, 8 sektorad, laudkund da inspekcii alištudas rajonan
administracijan pämehištole.

Toižed sured eländpunktad oma Begunici-külä (3,7 tuh. rist. vl 2010), Sur'
Vrud-külä (2,3 tuh. rist. vl 2010), Izvar-külä (2,2 tuh. rist. vl 2010),
Kikerino-žilo (2,1 tuh. rist. vl 2013) da Sel'co-žilo (2,1 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
88,8%, ukrainalaižed — 1,8%, vaugedvenälaižed — 1,2%, armenijalaižed — 0,9%,
azerbaidžanlaižed — 0,7%, uzbekalaižed — 0,6%, suomalaižed — 0,5%, tadžikalaižed
— 0,5%, totarlaižed — 0,5%, toižed — 2,7%, rahvahuden ozutandata — 1,8%
(jäl'gmäižiden keskes 8,4% mahttas pagišta venäkelel).

Erased igähižed rahvahad: estilaižed — 111 rist. (0,22%), karjalaižed — 24 rist.
(0,05%), saamalaižed — 2 rist. (vähemba mi 0,01%), vepsläižed — 2 rist. (vähemba
mi 0,01%), ižoralaižed — 1 rist. (vähemba mi 0,01%).

Rajonan ižandusen päsarakod oma mecan varhapanend da ümbriradmine, sauvond da
sauvondmaterialoiden tehmine (apakod puspäi, laudad da lahkod, kuivad
sauvondsegoitused, gazbeton), sömtegimišt, maižanduz (maid, kartohkan kazvatuz),
turizm.



https://vep.wikipedia.org/wiki/Vologdan_rajon

Administrativine keskuz om Vologd-lidn. Nece lidn ei mülü rajonha. Rajonan
tobmuden organad sijadase sihe.

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikos. Sil aigal 1115 eländpunktad oli rajonas, eli 74 869 ristitud. Vl 1930
heinkun 30. päiväl heitihe ümbrikod, i vodhe 1932 kezakun 20. päivhäsai rajon
mülüi Pohjoižhe randha kuti administrativine ühtnik. Sid' heitihe rajonad, sen
enččed territorijad jagoihe lähižiden rajoniden keskes, ezilidnad alištihe
Vologdan lidnnevondkundale. Vs 1938 sügüz'kun 1. päiväspäi rajonad udessündutihe
jo Vologdan agjaha. Rajon om olmas nügüdläižiš röunoiš vspäi 1965, Šeksnan
rajonan sätandan jäl'ghe.

Znamasižed joged oma Vologd da Tošn', ned mülüdas Suhonanjogen (Jävaldmeren)
basseinha. Pened joged lodehes da suves mülüdas Volgan (Kaspijan meren)
basseinha. Kaikiš suremb vezišt om Kubenanjärv, rajonan pohjoižpäivnouzmaine
röun mäneb sen keskedme.

Londuseližed varad oma turbaz, sauvondmaterialad (letked, saved), mec, reskvezi.

Vs 2005 redukun 2. päiväspäi Aleksandr Gordejev radab rajonan da sen
administracijan pämehen koumanden strokun. Kaks' rajonan varapämest oma hänele
abhu. 5 ohjandust da 2 komitetad alištudas administracijale.

Käskusenandai tombuz om Ezitajiden Suim (vozil 1993-2005 — Ičeohjandusen
Komitet) 15 ühtnijanke, Andrei Klökov radab sen ezimehen vs 2012 sulakun 3.
päiväspäi. Rajonan kaik rahvaz valičeb ezitajid nelläks vodeks.

Toižed sured eländpunktad oma Fedotovo-žilo (5,3 tuh. vl 2010) da
Kubenskoje-külä (3,2 tuh. vl 2010).



https://vep.wikipedia.org/wiki/Volhovan_rajon

Volhovan rajon (ven.: Волховский район) om municipaline ühtnik Leningradan
agjas.

Administrativine keskuz om Volhov-lidn (mülüb rajonha vspäi 2006), sijadase
rajonan suvipäivlaskmas. Rajonan ristitišton pol' eläb siš.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke. Zvank-radnikžilo oli rajonan keskuseks.
Vl 1930 heinkun 23. päiväl heitihe ümbrikod, i siš aigaspäi rajon mülüb
Leningradan agjaha kuti administrativine ühtnik.

Vodele 1933 Zvank-radnikžilo järedui, i sidä kätihe Volhovstroi-lidnaks, kudamb
vozil 1939-2006 alištui agjan tombudele oikti, hot' rajonan tobmuden organad
oliba neciš lidnas. Vozil 1946-1963 rajonan pala oli mülünu Uden Ladogan
rajonha. Vl 1977 rajonan pala läksi udhe Kirovskan rajonha. Rajon om olmas
nügüdläižiš röunoiš vspäi 2006.

Rajonan pohjoižed randad lainištab Ladoganjärv. Znamasižed joged oma Olhav da
Säs' (lanktas Ladogha), mugažo Paš (Süvärin hura ližajogi). Süvär'-jogensu om
rajonan pohjoižpäivnouzmaižel röunal (Süvärensu). Kaik joged mülüdas Atlantižen
valdmeren basseinha.

Londuseližed varad oma turbaz, sauvondmaterialad (mouckivi, gravii, letked,
saved), fosforitad, mec, reskvezi.

Käskusenandai tombuz om Ezitajiden Nevondkund (ven. Совет депутатов) 30
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vladimir Novikov radab sen ezimehen da rajonan
pämehen vs 2014 redukun 1. päiväspäi. Ezitajiden Nevondkund valičeb rajonan
administracijan pämest.

Vs 2016 sulakun 27. päiväspäi Tat'jana Räzanova radab rajonan administracijan
pämehen velgusentäutajan (ühteks kuks). Vs 2015 keväz'kuspäi ezmäine varapämez',
viž muite varapämest da abunik oma hänele abhu. Kuz' komitetad, 6 palakundad, 4
sektorad, ohjastuz da 2 laudkundad alištudas rajonan administracijan
pämehištole.

Toižed sured eländpunktad oma Säs'stroi-lidn (13,2 tuh. rist. vl 2016), Uz'
Ladog-lidn (8,5 tuh. rist. vl 2016) da Paš-külä (3,8 tuh. rist. vl 2012).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
93,7%, ukrainalaižed — 1,1%, vaugedvenälaižed — 0,6%, čiganalaižed — 0,5%,
azerbaidžanlaižed — 0,5%, armenijalaižed — 0,5%, toižed — 1,6%, rahvahuden
ozutandata — 1,5%.

Erased igähižed rahvahad: karjalaižed — 52 rist. (0,05%), suomalaižed — 25 rist.
(0,03%), vepsläižed — 23 rist. (0,02%), estilaižed — 14 rist. (0,01%).

Rajonan ižandusen päsarakod oma kivivoin ümbriradmine, himine sarak,
gazanveimtransport, cellülozbumagaine sarak, sömtegimišt, maižanduz, mecan
ümbriradmine, gidroenergetik (Volhovan GES), turizm, vhesai 2013 — alüminijan
tehmine.



https://vep.wikipedia.org/wiki/Vo%C5%BEegan_rajon

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho. Sil aigal rajonan ristitišt oli 59 tuhad eläjid. Vl 1930 heinkun 30.
päiväl heitihe ümbrikod, i vhesai 1936 rajon mülüi Pohjoižhe randha kuti
administrativine ühtnik, sid' vozil 1936-1937 — Pohjoižhe agjaha. Vs 1937
sügüz'kun 23. päiväspäi mülüb Vologdan agjaha. Rajon om olmas nügüdläižiš
röunoiš vspäi 1937.

Vožegan rajon sijadase agjan pohjoižes, päivnouzmha Vože-järvespäi. Pind — 5 752
nellikkilometrad. Mec otab territorijan seičeme kahesandest (5014 km²),
kavag'mecad oma enambuses. Sod — 8%. Rajonan piduz pohjoižespäi suvhe — 34 km,
päivnouzmaspäi päivlaskmha — 131 km.

Reljef om kukhikaz tobjimalaz, sokaz sijidme. Ülävagan ülüz seižub
päivnouzmpoles. Znamasižed joged oma Kuben (Suhonan bassein) da Vožeg (Änižjogen
bassein). Kaik om 87 järved rajonas. Kaikiš suremb niišpäi om Vože-järv
(Čarondan), sen päivnouzmaine pala sodunuden randanke mülüb rajonha. Kaik joged
mülüdas Jävaldmeren basseinha.

Londuseližed varad oma turbaz, sauvondmaterialad (gravii, letked, saved), gaž,
tuf, mec, kala, reskvezi.

Vs 2008 kül'mkun 14. päiväspäi Sergei Semennikov om valitud i radab rajonan da
sen administracijan pämehen kahtenden strokun. Rajonan pämehen järgvaličendad
oliba vl 2012 keväz'kun 4. päiväl. Kaks' administracijan varapämest oma hänele
abhu. Nell' ohjandust, 10 palakundad, 1 komitet da 1 radnikoičend alištudas
rajonan administracijale.

Käskusenandai tombuz om Ezitajiden Suim (ven. Представительное собрание) 17
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl (videnz' kucund). Aleksandr Karpov radab sen
ezimehen vl 2012 keväz'kun 29. päivälpäi.

Kaik om 309 eländpunktad rajonas, sidä kesken 1 lidnanvuitte žilo, 12 tošt žilod
da 296 küläd. Toine sur' eländpunkt om Kadnikovskii-žilo-raudtestancii (2,2 tuh.
rist. vl 2002).

Rajonan ižandusen päsarakod oma raudtetransport, mecan varhapanend da
ümbriradmine (pilindmaterialad, strubad), sömtegimišt, maižanduz da kalanpüdand,
omblendtegimišt da turizm.



https://vep.wikipedia.org/wiki/Viipurin_rajon_(Leningradan_agj)

Viipurin rajon (ven. Выборгский район) om municipaline ühtnik Leningradan agjas.

Administrativine keskuz om Viipur (vspäi 2006 mülüb rajonha), sijadase rajonan
päivlaskmas.

Rajonan aluz om pandud vl 1940 heinkun 9. päiväl Karjalaiž-Suomen NST:ha enččel
Suomenman territorijal Tal'vsodan jäl'ghe Viipur-lidnan keskuseks. Vozil
1941-1944 rajonan territorii oli Suomenman tobmuden al sodavägiden tulendan
tagut.

Vl 1944 kül'mkus rajonad alištihe Leningradan agjan tombudele. Vozil 1944-2006
Viipur alištui agjan tobmudele oikti. Vl 1957 rajonad ühtištuihe enččen
Primorskan rajonan territorijanke — Roščinon rajonan palanke. Vl 1960 tal'vkun
9. päiväl Viipurin rajonad ühtištuihe enččen Lesogorskan rajonanke. Vs 1963
uhokun 1. päiväspäi enččen Roščinon rajonan territorii mülüb Viipurin rajonha.
Vspäi 1989 Viipurin rajon oli alištunu Viipur-lidnan Nevondkundale. Rajon om
olmas nügüdläižiš röunoiš vspäi 2006.

Suomen lahten randan pala om suves da suvipäivlaskmas. Znamasine jogi om Vuoks,
lankteb Lagoganjärvhe. Järved ottas 7% rajonan territorijad, znamasižed oma
Glubokoje (37,9 km²), Nahimovskoje (14,3 km²), Pionerskoje (13,8 km²) da
Krasnogvardeiskoje (10,6 km²) järved. Joged da järved mülüdas Atlantižen
valdmeren basseinha.

Londuseližed varad oma turbaz, sauvondmaterialad (sauvondkivi, apakkivi, letked,
saved), mec, kala, reskvezi.

Käskusenandai tombuz om Ezitajiden Nevondkund (ven. Совет депутатов) 36
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Enččen strokun rajonan pämez' da rajonan
administracijan pämez' vajehtihe ištmil niiden satuseks. Aleksandr Lisov radab
Ezitajiden Nevondkundan ezimehen, rajonan pämehen da Viipur-lidnankundan pämehen
vs 2014 sügüz'kun 24. päiväspäi. Ezitajiden Nevondkund valičeb rajonan
administracijan pämest.

Vs 2014 redukun 22. päiväspäi Gennadii Orlov radab rajonan administracijan
pämeheks kontraktan mödhe. Ezmäine varapämez' da koume muite varapämest oma
hänele abhu. Kahesa komitetad, 2 palakundad, 2 ohjastust da laudkund alištudas
rajonan administracijan pämehištole.

Toižed sured eländpunktad oma Svetogorsk-lidn (15,8 tuh. rist. vl 2016),
lidnanvuitte Roščino-žilo (14,4 tuh. rist. vl 2016), Kamenk-žilo (8,2 tuh. rist.
vl 2016) da lidnanvuitte Sovetskii-žilo (7,0 tuh. rist. vl 2016).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
88,5%, ukrainalaižed — 2,1%, vaugedvenälaižed — 1,1%, totarlaižed — 0,6%,
armenijalaižed — 0,5%, uzbekalaižed — 0,5%, toižed — 2,2%, rahvahuden ozutandata
— 4,5%.

Erased igähižed rahvahad: karjalaižed — 191 rist. (0,09%), suomalaižed — 90
rist. (0,04%), estilaižed — 42 rist. (0,02%), vepsläižed — 33 rist. (0,02%).

Rajonan ižandusen päsarakod oma cellülozbumagaine, laivansauvomine,
kivivoinveim- da gazanveimtransport, sauvondkiven samine, sömtegimišt, maižanduz
da kalankazvatuz, torguind da turizm.



https://vep.wikipedia.org/wiki/Verhova%C5%BEjen_rajon

Rajonan aluz om pandud vl 1929 heinkun 15. päiväl Pohjoižen randan Nändoman
ümbrikho. Vl 1930 heinkun 30. päiväl heitihe ümbrikod, sid' vozil 1930-1931 da
1935-1936 Verhovažjen rajon mülüi Pohjoižhe randha kuti administrativine ühtnik.
Vozil 1931-1935 rajonan territorii oli ühtnenu Vel'skan rajonanke. Vozil
1936-1937 rajon mülüi Pohjoižhe agjaha. Vs 1937 sügüz'kun 23. päiväspäi mülüb
Vologdan agjaha. Rajon om olmas nügüdläižiš röunoiš vspäi 1935.

Verhovažjen rajon sijadase agjan pohjoižes. Pind — 4 255 nellikkilometrad. Mec
otab territorijan 86% (3662 km²), kavag'mecad (kuz', pedai) da koivikod oma
enambuses. Rajonan piduz suvespäi pohjoižhe — 70 km, päivnouzmaspäi päivlaskmha
— 85 km.

Reljef om kukhikaz päivlaskmas (Ülävagan kukkazsel'g) süviden
jogialangištoidenke, tazo päivnouzmas, sokaz sijidme. Znamasine jogi om Vag sen
Kuloi- (oiged) da Pežm- (hura) ližajogidenke. Om severz'-se penid järvid
(penemba 1 km²). Kaik joged mülüdas Pohjoižen Dvinan (Jävaldmeren) basseinha.

Londuseližed varad oma turbaz, sauvondmaterialad (mouckivi, letked, gravii,
saved), mec, reskvezi.

Vs 2012 keväz'kun 4. päiväspäi Gennadii Nepomilujev om valitud i radab rajonan
da sen administracijan pämehen. Hänen valdatusiden strok om nell' vot. Kaks'
administracijan varapämest oma hänele abhu. Viž ohjandust, 11 palakundad, 1
komitet da 2 laudkundad alištudas rajonan administracijale.

Käskusenandai tombuz om Ezitajiden Suim (ven. Представительное собрание) 17
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl (videnz' kucund). Vladimir Poležajev radab sen
ezimehen vl 2015.

Rajonan ižandusen päsarakod oma mecan varhapanend da ümbriradmine
pilindmaterialoihe, sömtegimišt da maižanduz, turizm.



https://vep.wikipedia.org/wiki/Veps%C3%A4n_rahvahaline_volost%E2%80%99

Vepsän rahvahaline volost' (venäkelel: Вепсская национальная волость) oli
vepsläižiden administrativine avtonomii vodelpäi 1994 vodhesai 2005 Karjalan
Tazovaldkundas, Venämas. Sen sijaduz oli Karjalan Tazovaldkundan suvipolel da
Änižjärven päivlaskmaižel randal. Vodelpäi 2006 siš oliba Änižröunan rajonan
Šokšan, Šoutarven da Kaleigen (Kalajogen) vepsän küläkundad. Keskuz oli
Šoutarves. Pind — 830 km². Vodel 2002 eläjiden lugu oli 3 493 mest. Volostin
küliden enambišton sijaduz oli Änižjärven randal da pidust’ R19-ted (Petroskoi —
Šoutarv — Šušt).

Enččen volostin territorijal oma kvarcitan, gabrodiabazan löudmižsijad da
savisijad. Se volost' oli kaikiš mecakahamb municipaline palakund Karjalas.
Volostin jur'ristitišt om vepsän rahvaz. Vepsläižid oli enamba 30% Volostin
eläjid. Ristitišton päazjin oliba manalaižiden kal'huziden samine, mecradod,
punümbriradmine, kalatez da maižanduz. Volostiš oliba 3 keskškolad, lapsiden
päivkodid, lapsiden muzikškol da üks' sen filial, kirjištod, 3 kul’turkodid da
klub. Vodelpäi 1936 tähäsai radab Vepsän rahvahaline hor, vodelpäi 1982 radab
Vepsän lapsiden hor.

Vepsläižiden rahvahaližed verod kaičeb Šoutarven vepsläine etnografine muzei.
Volostiš om 111 arhitekturan, arheologijan, istorijan muštpacast (68 pušt
arhitekturmuštpacast: küläkodid, läväd da aitoid). Mugažo Volostiš om D’äšarvan
jumalankodi (läz 1580 v.), Brusnenskij jumalankodi, pühän Foman-apostolan
jumalanpert' (XX voz'sada), puine jumalanpert' Vehkoiš (XIX voz'sadan lop),
jumalanpert' Mägiküläs (XIX voz'sadan kesk).



https://vep.wikipedia.org/wiki/Valfar

Valfar (todesine nimi — Terje Bakken; sünd. 3. sügüz'ku 1978 — kol. 15. viluku
2004) oli norvegijalaine muzikant, Windir-gruppan pävokalist i alusenpanii.
Ezmäissai Windir oli tehtud kuti ühten muzikantan projekt, no sid' šingotihe
täudeks gruppaks, konz hö pästiba 3-nden al'boman. Valfar pajati ičeze pajod
sognamål-norvegijan kelen dialektal, no kävuti anglijan kel't-ki, miše säta
pagin levedambale auditorijale.

Hänen toine al'bom, "Arntor", oli Windir:an jäl'gmäižen al'boman, kudamb kogoni
järg Valfaran sädamižespäi.

Ičeze vokaližehe stilihe kacmata, Valfar ei pidand ičeze muzikad ku blekmetal,
aigoin, sikš miše lugi necidä stereotipaks. Necen sijas hän kuci Windir:an
muzikstilid "Sognametal"-aks. Toižed gruppad, kudambad kävutadas
Sognametal-stilid, oma Cor Scorpii, Vreid, Feigd, Mistur i Sigtyr.

Voden 2004 vilukun 14. päiväl Valfar mäni kävelmaha ičeze kanzan pertihepäi
Fagereggiš, no ei tulend. Koumen päivän jäl'ghe hänen hibj oli löutud
Reppastölenas, Sogndalan alangištos. Valfar oli putnu lumitorokha i koli
vilustusespäi. Hän om pandud maha vn 2004 vilukun 15. päiväl Stedje-jumalankodiš
Sogndalas.



https://vep.wikipedia.org/wiki/Va%C5%A1kiden_rajon

Vs 1938 kezakuspäi administrativine keskuz om Lipin Bor-külä (rajonan
ristitišton pol').

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikho Vaškid-külän keskuseks (upotihe sidä Vaugedjärven tazopindan
libutamižen aigan Volgan-Baltijanmeren veziten sauvomha). Vl 1930 heinkun 23.
päiväl heitihe ümbrikod, i vhesai 1937 rajon mülüi Leningradan agjaha kuti
administrativine ühtnik. Vs 1937 sügüz'kun 23. päiväspäi mülüb Vologdan agjaha.
Vozil 1963-1964 rajonan territorii mülüi Belozerskan rajonha. Rajon om olmas
nügüdläižiš röunoiš vspäi 1965.

Vaškiden rajon sijadase agjan lodehes, päivnouzmha da pohjoižhe Vaugedjärven
randalpäi. Rajonidenkeskeine röun läbitab järved lodehespäi suvipäivnouzmha.
Pind — 2 884 nellikkilometrad. Mec otab territorijan koume nelländest (2148
km²), kavag'mecad (kuz', pedai) da koivikod oma enambuses.

Kirillovan kukkazsel'g mäneb rajonan päivnouzmaspäi keskushe. Reljef om tazo da
sokaz toižil polil. Znamasine jogi om Kemanjogi. Kaik om 125 järved rajonas.

Londuseližed varad oma turbaz, sauvondmaterialad (letked, saved, gravii,
dolomit), mec, kala, reskvezi.

Vs 2009 redukun 11. päiväspäi Aleksandr Ivanov om valitud i radab rajonan da sen
administracijan pämehen kahtenden strokun. Rajonan pämehen järgvaličendad oliba
vl 2013 sügüz'kun 8. päiväl. Kaks' administracijan varapämest oma hänele abhu.
Viž ohjandust alištudas rajonan administracijale.

Käskusenandai tombuz om Ezitajiden Suim (ven. Представительное собрание) 15
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2015 sügüz'kun 13. päiväl (kudenz' kucund). Andrei Fomin radab sen ezimehen
vl 2015 kül'mkun 27. päivälpäi.

Vs 2014 elokun 8. päiväspäi Kundaline Nevondkund (ven. Общественный Совет) radab
rajonas (7 ühtnijad).

Rajonan ižandusen päsarakod oma mecan varhapanend da ümbriradmine
pilindmaterialoihe, jogitransport, sömtegimišt, maižanduz da kalanpüdand,
turizm.

Federaline «Vologd — Vitegr — Medvežjegorsk»-avtote asfal'tižbetonižen alusenke
läbitab rajonan territorijad.



https://vep.wikipedia.org/wiki/Va%C5%A1ington_%28lidn%29

Vašington (anglijan kelel: Washington, D.C. [ˈwɑʃɪŋtən ˌdiː ˌsiː]) om Amerikan
Ühtenzoittud Valdkundoiden pälidn. Oficialine nimi om Kolumbijan federaline
ümbrik. Se om ičenaine territorii, kudamb ei mülü toižihe štatoihe.

Lidnan deviz om (latinan kelel): Justitia Omnibus (angl.: Justice for All,
«Oigedsudind kaikiden täht»).

Lidn sai ičeze nimen ezmäižen Ühtenzoittud Štatoiden prezidentan Džordž
Vašingtonan mödhe. Vodespäi 1871 Vašington, Džordžtaun da toižed rajonad oma
ühtenzoittud Kolumbijan federaližhe ümbrikho (anglijan kelel: District of
Columbia, lühüdas: D.C.). Amerikalaižed tobjimalaz kuctas paginas lidnan
«Di-Si»:kš vai «Vašington Di-Si»:kš, miše erištada lidnad ühtennimižes štataspäi
AÜV:oiden lodehel.

Vašington seižub AÜV:oiden pohjoižpäivnouzmas, 53 kilometras Atlantižen
valdmeren randištospäi. Lidnan sijaduz om Potomak-jogen pohjoižrandal, sil om
röunad Virginii-štatanke suvipäivlaskmal da Merilend-štatanke kaikil toižil
polilpäi. Puištod ottas lidnan videndest, saum vezid om kümnendez (18
nellikkilometrad).

Klimat om subtropine neps. Heinkun keskmäine lämuz om +26,6 C°, vilukun — +2,2
C°. Paneb sadegid 1010 mm vodes (67-101 mm kuidme).

Vs 2015 vilukun 2. päiväspäi Müriel' Elizabet Bouzer radab 8. lidnan pämehen.
Nece naine vajehti endišt pämest, Vinsent Grejad.

Valdkundan koumen tobmuden oksiden ezitaikundad sijadasoiš Vašingtonas, sidä
kesken AÜV:oiden prezidentan rezidencii (Vauged Pert') om, a mugažo rahvahaližen
znamoičendan muzejad da muštpachad. Mail'man bankan, Rahvahidenkeskeižen
valütfondan, Amerikan valdkundoiden organizacijan (AVO), Amerikoidenkeskeižen
bankan da Panamerikaižen tervudenorganizacijan päfaterad oma lidnas.

Avtobusad, ezilidnelektrojonused, velosipedad i taksid oma kundaližeks
transportaks lidnas da sen ezilidnoiš. Vodespäi 1976 metropoliten radab lidnas
(angl. Washington Metro, Metrorail, Metro, vspäi 2014 om 6 jonod, 91 stancijad,
188 km raudted). Päraudtestancii om kaikiš järedambišpäi AÜV:oiš.



https://vep.wikipedia.org/wiki/V%C3%A4gimehen_p%C3%B6rdumine

«Vägimehen pördumine» (ven.: Возвращение героя; angl.: The Last Stand,
sana-sanaližes känduses znamoičeb «jäl'gmäine tora») om voden 2013 AÜV:oiden
torafil'm.

Režissör — suvikorejalaine Kim Čži Un, se oli hänen debüt Gollivudan kinos.
Päroliš — Švarcenegger Arnol'd da Uitaker Forest. Ezmäine ozutez AÜV:oiš oli vl
2013 vulikun 18. päivän, Venämas — uhokun 21. päivän sil-žo vodel.

Ouens Rei (Švarcenegger Arnol'd) radnikoičeb šerifaks tünes Sommerton
Džankšen-lidnas AÜV:oiden da Meksikan röunas. Äi vozid tagaz hän läksi Los
Andželesan policijan palakundaspäi operacijan jäl'ghe, konz salihe surt
narkotikan jügud ika hänen seičeme radsebranikad pölištuiba. Kortes Gabriel
(Norjeg Eduardo), tetab narkobaron da kartelin pämez' koumandes pol'ves,
joudutab ičtaze kaičendaspäi, päzub surmičendad da ohjastades avtod (Chevrolet
Corvette ZR1) oigendase Sommerton Džankšen-lidnha, kus šerif ičeze abunikoiden
kerdalaz vaumičeb jäl'gmäižed torad, miše ei antta ogerantegijale ülitada
valdkundröun. Ted bossan avton täht tegeba äjak-se azektudud hüvin toračuiden
joukud. Üks' niišpäi atakuib Sommerton Džankšen-lidnad, da lidnas levitase
torapöud. Šerifan narkobaronanke käzitora toračul ratud kanjonsildas tegese
voibištelendan hüvuden da pahuden keskes ladvaks.

Kuvadamišt zavodihe vl 2011 redukun 17. päivän. Sidä tegihe AÜV:oiden Nju
Meksiko- da Nevad-štatoiš.



https://vep.wikipedia.org/wiki/Ust%C3%BC%C5%BEnan_rajon

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikos. Vl 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Rajon om olmas nügüdläižiš
röunoiš vspäi 1927.

Londuseližed varad oma turbaz, raudkivend, mouckivi, mel, letked, mec, reskvezi.

Vs 2015 kezakun 1. päiväspäi rajonan territorii alajagase 8 ühtnikha: 1
küläkundha, 6 municipališt ühtnikad da 1 lidnkundha (Ustüžn-lidn).

Vs 2014 sügüz'kun 20. päiväspäi Igor' Petrov om rajonan pämez' da Sijaližen
Suiman ezimez'.

Vs 2014 keväz'kun 28. päiväspäi Mihail Makarov om rajonan administracijan
pämez'. 7 ohjandust alištudas rajonan administracijale.

Vspäi 1996 rajonan parlament — Sijaline Suim (ven. Земское Собрание) — radab
rajonas (15 ühtnijad). Edel 2006 vot sidä nimitihe Ičeohjastusen Nevondkundal
(ven. Совет самоуправления).

Toine sur' eländpunkt om Želäbovan nimel nimitadud žilo (1,0 tuh. rist. vl
2010).



https://vep.wikipedia.org/wiki/Tosnon_rajon

Administrativine keskuz om Tosno-lidn (mülüb rajonha vspäi 2006), sijadase
rajonan pohjoižes.

Rajonan aluz om pandud vl 1930 elokun 19. päiväl Leningradan agjaha enččiden
Lübanin, Detskoje Selon i Kolpinon rajoniden küläkundoišpäi, Tosno-žilod panihe
keskuseks. Vl 1960 enččen Mgan rajonan palad ühtištuihe Tosnon rajonanke. Vl
1963 Tosno tegihe lidnaks i vhesai 2006 se oli alištunu agjan tobmudele. Vl 1977
enččen Mgan rajonan ühtištudud pala läksi Kirovskan rajonha. Rajon om olmas
nügüdläižiš röunoiš vspäi 2006.

Znamasižed joged oma Tosn (Nevan hura ližajogi) da Tigod (Volhovan hura
ližajogi). Kaikiš järedamb järv om Pendikovskoje-järv (2,1 km²). Kaik joged da
järved mülüdas Baltijan meren (Atlantižen valdmeren) basseinha.

Londuseližed varad oma turbaz, sauvondmaterialad (apakkivi, gravii, šebin',
letked, saved, mouckivi), mergel', dolomit, mec, reskvezi.

Käskusenandai tombuz om Ezitajiden Nevondkund (ven. Совет депутатов) 26
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Viktor Zaharov radab sen ezimehen da rajonan pämehen
vs 2014 sügüz'kun 25. päiväspäi. Ezitajiden Nevondkund valičeb rajonan
administracijan pämest.

Vs 2007 elokuspäi Vladimir Dernov radab rajonan administracijan pämeheks
koumanden strokun jäl'geten. Vs 2014 sügüz'kuspäi hän-žo radab Tosnon
lidnankundan administracijan pämeheks. Kahesa varapämest oma hänele abhu. Kahesa
komitetad, 8 palakundad, 5 sektorad da laudkund alištudas rajonan
administracijan pämehištole.

Toižed sured eländpunktad oma Nikol'skoje-lidn (21,3 tuh. rist. vl 2016),
lidnanvuiččed Ul'janovk-žilo (12,6 tuh. rist. vl 2016), Tel'manan žilo (8,7 tuh.
rist. vl 2010), Fornosovo-žilo (6,4 tuh. rist. vl 2016) da Bor-žilo (5,3 tuh.
rist. vl 2016), Lüban'-lidn (4,6 tuh. rist. vl 2016).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
87,8%, ukrainalaižed — 1,7%, vaugedvenälaižed — 0,9%, totarlaižed — 0,7%,
uzbekalaižed — 0,5%, čiganalaižed — 0,4%, armenijalaižed — 0,4%, toižed — 2,5%,
rahvahuden ozutandata — 5,1% (jäl'gmäižiden keskes 22,7% mahttas pagišta
venäkelel).

Erased igähižed rahvahad: suomalaižed — 125 rist. (0,10%), karjalaižed — 70
rist. (0,06%), estilaižed — 26 rist. (0,02%), vepsläižed — 16 rist. (0,01%),
saamalaižed — 6 rist. (vähemba mi 0,01%), ižoralaižed — 1 rist. (vähemba mi
0,01%).



https://vep.wikipedia.org/wiki/Tarnogan_rajon

Rajonan aluz om pandud vl 1935 vilukun 25. päiväl Pohjoižhe randha, i vodhe 1936
tal'vkun 5. päivhäsai rajon mülüi sihe kuti administrativine ühtnik. Vozil
1936-1937 oli Pohjoižen agjan palaks. Vs 1937 sügüz'kun 23. päiväspäi mülüb
Vologdan agjaha. Vozil 1963-1964 Nüksenican rajonan territorii mülüi Tarnogan
rajonha. Rajon om olmas nügüdläižiš röunoiš vspäi 1965.

Tarnogan rajon sijadase agjan pohjoižpäivnouzmas. Pind — 5 181 nellikkilometrad.
Mec otab territorijan nell' videndest (4258 km²). Pedajikod, koivikod da
kuzištod oma enambuses.

Reljef om kukhikaz keskuses, päivlaskmas da suves, tazo päivlaskmas, sokaz
pohjoižes. Znamasižed joged oma Kokšen'g (Ustjan ližajogi) sen huran
Uftüg-ližajogenke. Suhon-jogi om rajonan suvipäivnouzmaižeks röunaks. Om 9 pen't
järved (kaik penemba 1 km², no erased 20-30 m süvütte). Kaik joged mülüdas
Pohjoižen Dvinan (Jävaldmeren) basseinha.

Londuseližed varad oma turbaz, sauvondmaterialad (saved, (gravii, letked),
mouckivi, mec, reskvezi.

Vs 2009 keväz'kun 1. päiväspäi Sergei Gusev om valitud i radab rajonan da sen
administracijan pämehen kahtenden strokun, viž vot valdatusiden strokunke.
Rajonan pämehen järgvaličendad oliba vl 2014 sügüz'kun 14. päiväl, kaik rahvaz
valiči händast. Kaks' administracijan varapämest oma hänele abhu. Koume
ohjandust, 10 palakundad da 1 komitet alištudas rajonan administracijale.

Käskusenandai tombuz om Ezitajiden Suim (ven. Представительное собрание) 15
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2014 sügüz'kun 14. päiväl (videnz' kucund). Valentina Popova radab sen
ezimehen vl 2015.

Vspäi 2012 Kundaline Nevondkund (ven. Общественный Совет) radab rajonas (12
ühtnijad vl 2014).

Rajonan ižandusen päsarakod oma mecan varhapanend da ümbriradmine
(pilindmaterialad, cilindruidud parded), tor'vikveimtransport, maižanduz da
sömtegimišt, turizm.



https://vep.wikipedia.org/wiki/Suvikorei

Korejan Tazovaldkund (kor.: 대한민국, 大韓民國 (Tehan Minguk), angl.: Pepublic of Korea,
se om täuz' oficialine nimi) om valdkund Päivnouzmazijas. Toine valdkundan nimi
om Suvikorei, sidä kävutadas erižtel da levedašti. Se sijadase Korejan pol'saren
suves. Pälidn da kaikiš suremb lidn om Seul.

Vl 1945 elokun 15. päiväl Korejan territorii oli päzutadud Japonijan
sodavägišpäi.

Korejan Tazovaldkund otab Korejan pol'saren suvipol't, sen pol'saren ühthine
piduz om läz 1100 km.

Suvikorejal om meriröunoid Japonijanke da Kitainke, mugažo om demilitarizuidud
zon 4 kilometrad levette da 241 km pitte Pohjoižkorejanke (saudud vl 1960-70).

Ümbärdajad mered: Pakuine meri om päivlaskmas, Japonine meri — päivnouzmas,
Päivnouzmaižen Kitain meri da sen Korejan sal'm oma suves. Randanpiduz om 2413
km.

Läz merirandištod om 3 tuhad sart. Ned sared oma pened, sariden tobmad —
rahvahatomad. Kaikiš järedamb om Čedžudo-sar'.

Ohjandusen form om unitarine prezidentine tazovaldkund äjiden partijoiden
sistemanke.

Korejan Tazovaldkundan pämez' om prezident. Enzne prezident, Pak Kin He, oli
ezmäižeks naižeks neciš radsijas. Händast valitihe vl 2012, hän eziti
Senuri-partijan, läksi radospäi impičmentan rezul'tataks parlamentan
uhtnijoišpäi. Vs 2016 tal'vkun 9. päiväspäi Hvan Göan-päministr tegeb
prezidentan-ki velgusidme. Edelstrokuižed prezidentan valičendad lindäs vl 2017,
edel semendkun. 9. päiväd.

Korejan Tazovaldkund om šingotadud valdkund ekonomižešti. Nece om kaikiš
järedamb laividen sauvoi mail'mas. Holitesen sfer otab 2/3 ekonomikad. Sen
šingotadud avto- da elektrotehnine tegimišt om tetab kaikes mail'mas
(äiprofiližed «Hyundai»- da «Samsung»-holdingad). Sil-žo aigal om-ki problemoid:
mankaivatusid om vähä, arvoimižed otamha velgha oma ahthad, sikš miše ekonomikan
kazvand kändase stagnacijaks paksus.



https://vep.wikipedia.org/wiki/Srednekolimsk

Srednekolimsk (ven.: Среднеколымск, jakut.: Орто Халыма) om Venäman lidn Saha
Tazovaldkundas, sen pohjoižpäivnouzmas.

Nügüd'aigaižen eländpunktan aluz om pandud vl 1643 (1644) kuti Jarmong-lidnuz
(Jarmank) (ven.: острог Ярмонга (Ярманка)) Kolim-jogen hural madalal randal, kus
jukagiralaižiden-tahoživatvodijoiden jurtad jo oliba. Möhemba nimitihe sidä
Kolimsk:aks, sid' nügüdläižikš. Eländpunkt sai lidnan statusad vl 1775.

Vl 1647 sädihe ezmäižen Koliman jarmankan. Vn 1648 kezakus Semen
Dežnev-edelmatkai sebranikoidenke läksi ujuden Jarmongaspäi matkata Čukotkan
pol'sares ümbri.

Lidn seižub läz Ankudink-jogensud, 15 m keskkorktusel valdmeren pindan päl.
Matkad Jakutskhasai om 1485 km suvipäivlaskmha orhal, 2664 km madme, 3940 km
vetme.

Civiline regionaline lendimport (SEK / СРМ) om lidnas. Sišpäi tehtas reisid
Jakutskhasai da ulusadme (rajonadme). Jogivaldmad oma olmas, laivad ujudas
kezakuspäi redukuhusai. Pakaižsezonan aigan kävutadas tal'veližid avtoteid
ajelemha lidnhasai. Vspäi 1988 raudbetonsild ühtenzoitab Ankudink-jogen randad.



https://vep.wikipedia.org/wiki/Sosnovii_Bor_(lidn,_Leningradan_agj)

Sosnovii Bor (ven.: Сосновый Бор) om Venäman lidn da lidnümbrik Leningradan
agjan päivlaskmas. Vspäi 2006 se om üks'jäine alištui agjan tobmudele oikti
lidn.

Eländpunktan aluz om pandud vl 1958 kuti radnikžilo atomtegimišton täht
Lomonosovan rajonas. Vozil 1967-1973 Leningradan AES:an ezmäine energoblok om
saudud, vodele 1981 — jäl'gmäine, nellänz' lugul. Vl 1973 sulakun 19. päiväl
radnikžilo tegihe lidnaks agjan alištusenke. Vl 1974 sidä ühtištuihe lähižen
Ustjan küläkundan eländpunktoidenke. Lidnümbrik om olmas nügüdläižiš röunoiš
vspäi 2006.

Lidn sijadase Suomen lahten suvirandal (Koporjen laht), 20 m valdmeren pindan
päl keskkorktusel. Matkad Piterin röunhasai om 35 kilometrad päivnouzmha orhal
(Lomonosov-lidn), Piterin keskushesai — 80 km.

Sosnovii Bor-lidnümbrik röunatab Lomonosovan rajonanke pohjoižpäivnouzmas,
päivnouzmas da suves. Baltijan meren Suomen laht levigandeb päivlaskmha
lidnaspäi.

Käskusenandai tombuz om Ezitajiden Nevondkund (ven. Совет депутатов) 20
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Dmitrii Puläjevskii radab sen ezimehen da lidnan
pämehen vspäi 2009 kahtenden strokun jäl'geten. Edel sidä vozil 2006-2009 hän
radoi lidnan administracijan pämehen. Ezitajiden Nevondkund valičeb lidnan
administracijan pämest.

Vs 2014 tal'vkuspäi Vladimir Sadovskii radab lidnan administracijan pämehen.
Ezmäine varapämez' da nell' muite varapämest oma hänele abhu. Kuz' komitetad, 18
palakundad da 1 laudkund alištudas rajonan administracijan pämehištole.

Rahvahad (vn 2010 Venäman rahvahanlugemižen mödhe, enamba 0,4%): venälaižed —
71,9%, ukrainalaižed — 2,1%, vaugedvenälaižed — 1,2%, totarlaižed — 0,6%, toižed
— 1,8%, rahvahuden ozutandata — 22,4% (jäl'gmäižišpäi vaiše 3,8% mahttas pagišta
venäkelel).

Erased igähižed rahvahad: suomalaižed — 70 rist. (0,11%), karjalaižed — 37 rist.
(0,06%), estilaižed — 24 rist. (0,04%), vepsläižed — 9 rist. (0,01%),
ižoralaižed — 7 rist. (0,01%), vodilaižed — 3 rist. (vähemba mi 0,01%).

Ižandusen päsarakod oma atomenergetik (Leningradan AES, Leningradan AES 2,
tedoinstitutad), sauvond da sauvondmaterialoiden pästand (raudbeton,
metallkonstrukcijad, teraztorvveimed).



https://vep.wikipedia.org/wiki/Sortavalan_rajon

Sortavalan rajon (venäkelel: Сортавальский район, suom.: Sortavalan piiri) om
municipaline ühtnik Karjalan Tazovaldkundas, Venälaižes Federacijas.

Administrativine keskuz om Sortaval-lidn. Siš eläb rajonan ristitišton koume
videndest.

Rajon om sädud vn 1940 heinkus enččel Suomenman territorijal, sidä anttihe
Tal'vsodan jäl'ghe. Sortaval-lidn tegihe rajonan keskuseks.

Vl 1970 vilukun 1. päiväl likvidiruihe rajonad, Sortaval tegihe lidnaks
tazovaldkundan alištusenke. Sil-žo vodel tal'vkun 22. päiväl erištuihe
Lahdenpohjan rajonad lidnale alištunudes territorijaspäi. Voziden 2003-2006
municipaližen reforman jäl'ghe Sortaval da sille alištunu territorii
nimitaškanzihe Sortavalan rajonaks, udessündutihe sidä.

Vspäi 1995 rahvahidenkeskeine Värtsil'-kontrol'punkt sijadase Suomenman röunal
(Niiral) rajonan pohjoižes.

Joged mülüdas Atlantižen valdmeren basseinha. Ladog lainištab rajonan suvižid
randoid, sen Valaam-sar' sarištonke mülüb rajonha. Toine järed järv om Jänisjärv
rajonan pohjoižpäivnouzmaižel röunal.

Klimat om ven pehmed. Vilukun keskmäine lämuz om -9,1°C, heinkun kesklämuz om
+15,9°C.

Käskusenandai tombuz om Rajonan Nevondkund (ven. Совет района) 15 ühtnijanke.
Kaik rahvaz valičeb kundoiden ezitajid videks vodeks, sid' ezitajad valitas
Rajonan Nevondkundan ühtnijoid. Järgvaličendad kundoihe oliba vl 2013 sügüz'kun
8. päiväl. Sergei Krupin radab Rajonan Nevondkundan ezimehen da rajonan pämehen
vs 2013 redukun 16. päiväspäi. Hän-žo tegeb Sortaval-lidnan pämehen velgusiden
mödhe vs 2015 sügüz'kun 21. päiväspäi. Rajonan Nevondkundan ezitajad valitas
rajonan pämest i rajonan administracijan pämest ičeze valdatusiden strokun
lophusai.

Vs 2009 tal'vkun 8. päiväspäi Leonid Gulevič om valitud i radab rajonan
administracijan pämeheks kontraktan mödhe kahtenden strokun jäl'geten. Kaks'
varapämest oma hänele abhu. Kahesa palakundad da 1 komitet alištudas rajonan
administracijan pämehištole.

Toižed sured eländpunktad oma lidnanvuiččed Värtsil'-žilo (3,0 tuh. rist. vl
2016) da Helül'-žilo (2,6 tuh. rist. vl 2016), mugažo külänvuitte Kaalamo-žilo
(1,2 tuh. rist. vl 2013).

Rahvahad (vn 2002 Venäman rahvahanlugemižen mödhe, enamba 0,4%): venälaižed —
80,8%, vaugedvenälaižed — 8,6%, karjalaižed — 3,2%, ukrainalaižed — 3,1%,
suomalaižed — 1,2%, totarlaižed — 0,5%, toižed — 2,3%, rahvahuden ozutandata —
0,3%.

Rajonan ižandusen päsarakod oma mramoran samine, šebnän pästand, mecan
varhapanend, pumaterialan ümbriradmine, metalližiden tegesiden pästand, turizm,
maižanduz da kalankazvatuz.



https://vep.wikipedia.org/wiki/Sortaval

Sortaval (ven.: Сортавала, edel 1918 vot Сердоболь; karj. i suom.: Sortavala,
roč.: Sordavala) om Venäman lidn Karjalan Tazovaldkundan suvipäivlaskmas. Se om
Sortavalan rajonan administrativine keskuz da üks'jäine lidn. Rajonan
ristitišton koume videndest eläb lidnas. Vspäi 1991 se om olmas Venäman
istorižen lidnan statusanke.

Vozil 1617-1721 oli Ročinman palaks Stolbovon kožundaktan mödhe. Vl 1632
Sordavall-lidn (roč.: Sordavalla) om pandud läz Serdovolin pagastad ročin
Gustavan II kunigahan käskön mödhe. Vspäi 1721 Pohjoižen sodan jäl'ghe Sortaval
oli muretud lujas, kadoti lidnan statusad, sidä nimitihe Serdobolikš (ven.
Сердоболь) da mülütihe Venäman imperijha Ništadtan kožundaktan mödhe. Serdobol'
oli Piterin gubernijan Viipurin provincijan, vspäi 1744 — Viipurin gubernijan
palaks vhesai 1812. Vl 1783 eländpunkt sai lidnan statusad tošti.

Vl 1812 eländpunkt kuti Viipurin gubernijan pala oli mülünu Suomenman surhe
ruhtinazkundha, vspäi 1917 — Suomenmaha. Vn 1893 kül'mkus raudte tuli lidnha, se
tegihe Viipur — Jogensu raudten palaks. Vspäi 1900 mašiništonsauvomižtegim
zavodi radod.

Lidn sijadase rajonan suvipäivnouzmas, seižub Ladoganjärven pohjoižel randištol.
Ladogan Rijekkalan- da Valaam-sared mülüdas Sortavalan lidnankundha. Matkad
lidnaspäi Petroskoihesai om 195 km orhal päivlaskmha, 247 km A121-avtotedme.
Matkad Piterihesai om 197 km orhal suvhe, 271 km avtotedme. Lähembaine lidn om
Lahdenpohj, 33 km suvipäivlaskmha orhal, 42 km avtotedme.

Järgenduseližed valičendad lidnankundan Nevondkundha (ven.: Совет поселения)
oliba vl 2013 sügüz'kun 8. päivän (koumanz' kucund). Kaik rahvaz valičeb sen 15
ezitajid nelläks vodeks.

Vs 2015 sügüz'kun 13. päiväspäi Sergei Krupin om valitud da tegeb lidnankundan
pämehen (sen Nevondkundan ezimehen) velgusidme. Hän-žo radab Sortavalan rajonan
pämehen (sen Nevondkundan ezimehen) vs 2013 redukun 16. päiväspäi. Kaks'
lidnankundan varapämest alištudas hänele. Sortaval-lidnankundan administracii
kogoneb koumes palakundaspäi.

Sortavalas om pandud Petrin Šemeikkan muštpacaz, kudamb oli tetaban karjalaižen
runonpajatajan XIX-ndel voz'sadal.



https://vep.wikipedia.org/wiki/Sokolan_rajon_(Vologdan_agj)

Administrativine keskuz om Sokol-lidn (rajonan ristitišton koume nelländest),
mülüb rajonha vspäi 2006.

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho kuti Sverdlovan rajon. Vl 1930 heinkun 30. päiväl heitihe ümbrikod, i
vhesai 1936 rajon mülüi Pohjoižhe randha kuti administrativine ühtnik (vspäi
1932 nügüdläižen nimenke), sid' vozil 1936-1937 — Pohjoižhe agjaha. Vs 1937
sügüz'kun 23. päiväspäi om olmas Vologdan agjan palaks. Vozil 1960-1965
Kubenansun rajonan territorii mülüi Sokolan rajonha lühüdaks aigaks. Sokolan
rajon om olmas nügüdläižiš röunoiš vspäi 2006.

Sokolan rajon sijadase Vologdan agjan keskuses. Pind — 4 165 km². Mec otab
territorijan seičeme kümnendest (2950 nellikkilometrad), koivištod da habikod
oma enambuses.

Znamasižed joged oma Suhon da sen hura Dvinic-ližajogi. Läz kaik joged mülüdas
Suhonan basseinha, pen' pala lodehes da pohjoižpäivnouzmas jokseb Kubenanjogehe.
Kaik joged mülüdas Jävaldmeren basseinha.

Reljef om tazo, sokaz da alangoikaz päpaloin (Suhonanveren alangišt), kukhikaz
pohjoižpäivnouzmas (Harovskan kukkazsel'g).

Londuseližed varad oma turbaz, sauvondmaterialad (saved, letked, gravii), mec,
reskvezi.

Vs 2014 keväz'kun 16. päiväspäi Vasilii Zvorikin om valitud i radab rajonan da
sen administracijan pämehen. Kaik rahvaz änesti händast, valdatusiden strok om
viž vot. Koume administracijan varapämest oma hänele abhu. Viž ohjandust, 5
palakundad, 1 komitet da 2 laudkundad alištudas rajonan administracijale.

Käskusenandai tobmuz om rajonan parlament — Municipaline suim (ven.
Муниципальное собрание) 18 ühtnijanke. Kaik rahvaz valičeb heid nelläks vodeks.
Järgvaličendad sihe oliba vl 2012 keväz'kun 4. päiväl (videnz' kucund). Andrei
Sohrin radab sen ezimehen vl 2015.

Rajonan ižandusen päsarakod oma mecan süvä ümbriradmine (komplektad pertid
sauvomha, bumag, mebel'), sauvondmaterialiden tehmine (pilindmaterialad, faner,
savič), raudte- da jogitransport, sömtegimišt da maižanduz, omblendtegimišt da
turizm.



https://vep.wikipedia.org/wiki/Sokol

Sokol (ven.: Сокол «sakkal») om Venäman lidn da lidnankund Vologdan agjas. Se om
Sokolan rajonan administrativine keskuz.

Sokolovo-külä mainitase ezmäižen kerdan vl 1615. Vl 1897 sauvoškanzihe
«Sokol»-bumagfabrikad läz küläd, nimitihe külän mödhe. Vl 1932 keväz'kun 2.
päiväl Sokol-randikžilo sai lidnan statusad VCIK:an käskön mödhe.

Lidnan tobj pala sijadase Suhon-jogen molembil randoil. Randad ühtenzoittas
raudte- da avtotesildal lidnan keskuses da M8-trassan avtotesildal 5 km
suvipäivnouzmha lidnaspäi. Lähine lidn om Kadnikov 15 km pohjoižpäivnouzmha.
Lähembaine sur' lidn om Vologd, matkad sihesai om 35 km suvhe orhal, 42 km
avtotedme vai raudtel.

Ortodoksižen hristanuskondan Jumalan Voznesenjan pühäpert' om lidnas vspäi 1997.

Avtobusad da taksid om kundaližeks transportaks lidnas. Avtobusad da jonused
ühtenzoittas Sokolad Vologdanke da agjan toižidenke lidnoidenke.

Jogiport sijadase lidnan lodehes, Kogaš-lidnanlaptas. Suhon-raudtestancii om
Suhon-jogen oiktal randal. Lähembaine lendimport om Vologd (VGD / ВГД) Vologdan
pohjoižröunanno, 30 km suvhe Sokolaspäi. Se om civiline lendimport federaliženke
znamoičendanke, tehtas reisid Moskvha, Piterihe, Surhe Ustügha da Čerepovecha.

Lidn om agjan cellülozbumagaižen tegimišton da pun süvän ümbriradmižen keskuz.
Mugažo savičtegim da sagenzoittud maidon kombinat oma lidnas.



https://vep.wikipedia.org/wiki/Soj%C3%A4rven_rajon

Sojärven rajon (venäkelel: Суоярвский район, suom.: Suojärven piiri) om
municipaline ühtnik Karjalan Tazovaldkundas, Venälaižes Federacijas.

Administrativine keskuz om Sojärv-lidn. Siš eläb rajonan ristitišton viž
ühesandest.

Rajon om sädud vn 1940 heinkus enččel Suomenman territorijal, sidä anttihe
Tal'vsodan jäl'ghe. Sojärv-žilo tegihe lidnaks da rajonan keskuseks.

Vspäi 1957 enččen Petrovskan rajonan territorii om jagadud Sojärven da
Kondopogan rajoniden keskes. Vl 1964 andoihe Veškelican küläkundad rajonha
Änižröunan rajonaspäi. Vl 1982 sijatihe Gumarinon küläkundad rajonha
Medvežjegorskan rajonaspäi.

Kaik om 1800 järved da 490 pen't joged rajonan territorijas. Joged mülüdas
Atlantižen valdmeren basseinha. Znamasižed järved oma Sojärv (58,6 km²),
Salonjärv (46 km²) da Loimolanjärv (20,7 km²).

Londuseližed varad oma turbaz, nikel', sauvondmaterialad (ozrikkivi, rusked
mramor, gabrodiabaz, saved, letked, gravii), pirit, mec, kala, reskvezi.

Toižed sured eländpunktad oma Porosjärv-žilo (2,6 tuh. rist. vl 2013) da
Naistenjärv-žilo (1,2 tuh. rist. vl 2013).



https://vep.wikipedia.org/wiki/SAT

Suviafrikan Tazovaldkund (lühüdašti SAT, ST) vai Afrikan Suvitazovaldkund
(afrikaans Republiek van Suid-Afrika, angl. Republic of South Africa) om nügüd'
unitarine valdkund Afrik-kontinentan suvipoles. Pälidn om Pretorii.

SAT om kaikiš šingotadud Afrikan valdkund, sen suverenitet om üks' amuižišpäi
Afrikas. Nece valdkund šingoti südäitukuine azegišt, a sen jäl'ghe pučihe sišpäi
ičetahtol.

Suviafrikan Tazovaldkundas om 11 valdkundališt kel't (koumanz' sija mail'mas
Indijan da Bolivijan jäl'ghe), SAT:al om 11 oficiališt nint:

Mugoižhe surhe assortimentha kacmata, erased suviafrikalaižed nimitadas
valdkundad Azanijaks, ned oma mustverižed rasistad tobjimalaz, kudambad
tahtoižiba distanciruidas evropalaižiden kolonialižiš jäl'gusišpäi.

Vl 1961 semendkun 30. päiväl Suviafrik sai täut ripmatomut Sures Britanijaspäi
da tegihe tazovaldkundaks.

Konflikt mustnahkaižen enambuden da vaugedverižen penembuden keskes tegihe
päižeks Suviafrikan istorijas. Vozil 1948-1990 valdkundaline aparteidan režim
oli olmas.

Jäl'gmäine valdkundan Konstitucii oli allekirjutadud vl 1996 tal'vkus Nel'son
Mandela-prezidental da tuli väghe vl 1997 uhokun 4. päiväl. Se om väges
möhembaižiden vajehtusidenke da ližadusidenke vozil 1997-2012.

Suviafrik sijadase Afrikan suvipoles. Valdkund om maröunoiš Namibijanke (röunan
piduz — 1005 km), Botsvananke (1969 km) da Zimbabvenke (230 km) pohjoižes,
Mozambikanke (496 km) da Svazilendanke (438 km) homendezbokas. Anklavine
Lesoto-valdkund (röunan piduz — 1106 km) sijadase Suviafrikan Tazovaldkundan
südäimes. Ühthine röunan piduz om 5244 km. Valdkundan suvipäivnouzmaižed randad
lainištab Indine valdmeri, suvipäivlaskmaižed randad — Atlantine valdmeri.
Neglaine nem' jagab nenid randištoid. Ühthine valdmererandan piduz — 2798 km.

Ndžesuti-mägi Drakonan mägiš om ülembaine pä valdkundas, 3410 m valdmeren pindan
päl.

Erazvuiččed klimatižed zonad oma Suviafrikas. Siš om kuiv Namib-rahvahatoi ma,
mugažo subtropikad oma päivnouzmpoles Mozambikan röunan veres, om-ki Indižen
valdmeren randišton klimat. Päivnouzmpolele ma libub i kändase sureks
Veld-südäimägitazangištoks Drakonan mägiden taga.

Man südäimes om äi kal'hid mineraližid torhuzid: kalližarvoižed kived, kivihil',
londuseline gaz, metallad (kuld, platin, raudkivend, vas'k, hrom, nikel', tin,
marganc, vanadii, uran, harvad mametallad), antimonii, fosfatad. Toižed
londuseližed varad oma keitandsol, mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Üks' varaprezident om hänele abhu. Prezident sättutab ičeze
pätandoid parlamentanke. Järgvaličendoiden parlamentan alakodihe jäl'ghe
ezipartijan lider tegese prezidentaks.

Ezmässai Suviafrik oli konfederacijan, sen tagut tobmuden organad seištas enččid
pälidnoidme tazomäras. Valdkundan ohjastuz sijadase Pretorijas, sen tagut
Pretorii om administrativine pälidn. Parlament tegeb ištundoid Keiptaunas.
Ülembaine käskuzkund om Blumfonteinas. Suviafrikan Konstitucine käskuzkund
sijadase Johannesburgas.

   Kacu kirjutuz: Suviafrikan Tazovaldkundan administrativiž-territorialine
jagand.

Suviafrikas elädas suviafrikalaižed. Suviafrik om üks' kaikiš erazvuiččiš
rahvahal Afrikan valdkundoišpäi. Sen vaugedverižen, azijalaižen da segoitadud
ristitišton pala om kaikiš suremb kontinental.

Lidnad-millionerad (surembaspäi penembha): Johannesburg, Keiptaun, Durban,
Pretorii.

Vl 2012 SAT:an päeksport oli 108 milliardad US$, se mülüti nenid tavaroid: kuld
(12%), raudkivend da raudan ühthesuladused (9%), platin (8%), almazad (8%),
kivihil' (8%); toine eksport oli avtod (4%), fruktad (3%), centrifugad (2%),
kivivoi (1%).

Käskusenandmižakt (No 36, 1994) sanub: ku rahvahaline praznik putub pühäpäivhä,
ka jäl'geline ezmärg lugetas praznikpäiväks da lebupäiväks.



https://vep.wikipedia.org/wiki/S%C3%A4m%C5%BEan_rajon

Vspäi 1953 administrativine keskuz om Sämž-külä (rajonan ristitišton läz pol't).

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho, Djakovskaj-külän keskuseks (nece külä vl 1953 oli ühtnenu toižiden
külidenke Sämž-külähä). Vl 1930 heinkun 30. päiväl heitihe ümbrikod, sid' vozil
1930-1931 da 1935-1936 Sämžan rajon mülüi Pohjoižhe randha kuti administrativine
ühtnik. Vozil 1931-1935 rajonan territorii oli jagadud Tot'man da Harovskan
rajoniden keskes. Vozil 1936-1937 rajon mülüi Pohjoižhe agjaha. Vs 1937
sügüz'kun 23. päiväspäi mülüb Vologdan agjaha. Vozil 1962-1965 rajonan
territorii oli ühtnenu Harovskan rajonanke. Rajon om olmas nügüdläižiš röunoiš
vspäi 1935.

Sämžan rajon sijadase agjan keskuses, pohjoižpäivnouzmha Vologdaspäi. Pind — 3
948 nellikkilometrad. Mec otab territorijan viž kudendest (3275 km²),
kavag'mecad oma enambuses. Sod — 6%.

Reljef om tazo keskuses, kukhikaz päivnouzmas da suves (Harovskan kukkazsel'g),
sokaz sijidme. Znamasižed joged oma Kuben (Suhonan bassein) da Vag (Pohjoižen
Dvinan bassein). Kaikiš suremb järvišpäi om Šičenganjärv (10,2 km²). Kaik joged
mülüdas Jävaldmeren basseinha.

Londuseližed varad oma turbaz, sauvondmaterialad (letked, gravii), mec,
reskvezi.

Vs 2012 keväz'kun 4. päiväspäi Aleksandr Frolov om valitud i radab rajonan da
sen administracijan pämehen. Kaks' administracijan varapämest oma hänele abhu.
Nell' ohjandust, 10 palakundad, 1 komitet da 1 radnikoičend alištudas rajonan
administracijale.

Käskusenandai tombuz om Ezitajiden Suim (ven. Представительное собрание) 15
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl. Nikolai Borskii radab sen ezimehen vl 2015.
Ezitajiden Suim alištub rajonan pämehele.

Vspäi 2010 Kundaline Nevondkund (ven. Общественный Совет) radab rajonas (12
ühtnijad).

Rajonan ižandusen päsarakod oma mecan varhapanend da ümbriradmine
pilindmaterialoihe, sömtegimišt da maižanduz, turizm.



https://vep.wikipedia.org/wiki/Riga

Rig (latvijan kelel: Rīga [ˈriːɡa], latg.: Reiga) om Latvijan pälidn da kaikiš
suremb lidn.

Lidnan aluz om pandud vl 1201 Al'bert Buksgevden-episkopal ühtennimižen jogen
sun randoil, Daugavan randištol, üks'jäižeks ümbrištos lasketud
torguindeländpunktaks. Vozil 1211-1270 Dom-päjumalanpert' om saudud. Vl
1222-1223 Rigan Nevondkund sündui, vl 1225 panihe lidnan pämehen valitud
radnikust (fogt episkopan sijas), i Rigad kätihe lidnaks. Alusenpanendan
aigaspäi Rig oli latvijalaižiden maiden pälidnaks kaikenaigašti.

Rig sijadase valdkundan keskuses, Daugav-jogen molembil randoil sen lanktendan
sijas Baltijan meren Rigan lahthe. Lidn seižub 7 metrad keskkorktusel.
Dzegužkalns-dün 28 m kortte sijadase lidnan lodehes, se om rahvalaine puišt.

Klimat om ven Baltijan meren, pil'vesekahad päiväd oma paksud (40%). Keza om
läm' neps. Lämšundad oma paksud tal'vel (10 kerdad uhokus). Heinkun lämuz om
+18,2 C°, vilukun -2,7 C°, uhokun -3 C°. Voden keskmäine lämuz om +7,0 C°. Paneb
sadegid 669 mm vodes, enamba kezakus-redukus (70-80 mm kus).

Rig jagase oficialižešti 3 rajonha (latv. üks'lugu: rajons) da 3 ezilidnha
(latv. üks'lugu: priekšpilsēta). Rajonad da ezilidnad alajagasoiš 58
lidnanlaptha (latv. üks'lugu: apkaime).

Kaikiš suremb ristitišt oli vl 1990 — 909 305 eläjad. Vl 2013 eläjiden lugu oli
695 539 ristitud, se väheni emigracijan da madalan sündutandmäran taguiči. Läz
1,1 mln elädas lidnas ezilidnoidenke.

Vl 2015 Rig-lidnan eläjiden keskes 45,9% oma latvijalaižed, 38,0% — venälaižed,
3,9% — vaugedvenälaižed, 3,5% — ukrainalaižed, 1,9% — pol'šalaižed, 0,8% —
litvalaižed, 6,0% — toižed.

Kodikel' (vn 2011 rahvahanlugemižen mödhe, enamba 0,2%): venäkel' — 55,8%,
latvijan kel' — 43,4% (sidä kesken latgalan kel' — 5,0%), toižed keled — 0,8%.

Kaikiš surembad meriport i lendimport Baltijan maiš sijadase lidnas. Rigan
rahvahidenkeskeine lendimport (RIX) sijadase 10 km päivlaskmha lidnan
keskusespäi, tehtas reisid Evropan äjihe maihe, mugažo Päivlaskmaižen Azijan
erasihe maihe.



https://vep.wikipedia.org/wiki/R%C5%BEev

Ržev (ven.: Ржев) om Venäman lidn da lidnankund Tverin agjan suves. Se om agjan
kahtenz' surtte lidn. Lidn om Rževan rajonan administrativižeks keskuseks, ei
mülü rajonha.

Eländpunkt mainitase ezmäižen kerdan vl 1019 Uz'lidnan käskuzkirjeižes, vl 1216
— lidnuseks, lidnan statusanke. Lidn oli Rževan ruhtinazkundan keskuseks vll
1226-1356 da 1410-1526, rat'kaigas se oli alištadud Litvan Surele
ruhtinazkundale.

Lidn sijadase Volgan randoil, 190 m keskkorktusel. Se om ezmäine lidn jogel
mödvedhe. Matkad Tverihesai om 117 km pohjoižpäivnouzmha. Om kaks'
päraudtestancijad Moskv — Rig i Toržok — Väz'm raudteil. «Baltii»-avtote (M9,
Moskv — Volokolamsk) sijadase 1 km suvhe lidnan röunaspäi.

Rževan oiged randpol' nimitase Rusttan Armijan poleks (ven.: Красноармейская
сторона), hura randpol' — Nevondkundaližeks poleks (ven. Советская сторона), ned
oma lidnan istorižed rajonad.

Ižandusen päsarakod oma mašiništonsauvond (termostatad da stökolpuhtastimed
avtoiden täht, sauvondlibutimed da liftad), sömtegimišt, sauvondmaterialiden
pästand (savič), pun ümbriradmine, omblendfabrik om olmas.



https://vep.wikipedia.org/wiki/Pudo%C5%BE

Pudož (ven.: Пудож, karj.: Puudoži, suom.: Puudoži, Puudosi dai Puutoinen) om
Venäman lidn Karjalan Tazovaldkundan suvipäivnouzmas. Pudož om Pudožan rajonan
administrativine keskuz da üks'jäine lidn. Rajonan ristitišton pol' eläb lidnas.
Vspäi 1991 se om olmas Venäman istorižen lidnan statusanke.

Eländpunkt mainitase ezmäižen kerdan vl 1382 kuti Pudog (ven. Пудога). 15.
voz'sadaspäi se oli tetab kuti Nikolan Pudogan pagast (ven. Никольский Пудожский
погост), vspäi 1478 mülüb Venäman valdkundha. Žilo sai lidnan statusad vl 1785 i
oli alištunu Anuslidnale kuti Pudožan makundan keskuz. Vn 1922 sügüz'kuspäi
Pudož om mülünu Karjalha (ühten aigan sen sädandanke), vozil 1926-1943 oli külän
statusanke pordaigaižešti.

Lidn sijadase rajonan suvipäivlaskmas, seižub Vodlanjogen oiktal (korktal)
randal, 55 m keskkorktusel valdmeren pindan päl. Matkad Änižen randhasai om 25
km päivlaskmha. Matkad Petroskoihesai om 113 km orhal päivlaskmha (Änižen
vastrandal), 352 km avtotedme. Lähembaine lidn om Vitegr, 102 km suvhe.

Koume pen't žilod (Aeroport, Kolovo i Kos'kenaluine (ven. Подпорожье)) da kahesa
küläd mugažo mülüdas Pudožan lidnankundha, niiden ühthine ristitišt om 1 167
eläjad vl 2016.

Federaline Vologd — Medvežjegorsk avtote (A-119) läbitab lidnad
suvipäivlaskmaspäi pohjoižhe. Regionaline Pudož — Kargopol' — Nändom — Dolmatovo
(läz M8) avtote (Р2) lähteb lidnaspäi päivnouzmha. Pudož-lendimport (ПДЖ)
civiližiden südäireisiden täht sijadase 3 km pohjoižpäivnouzmha lidnaspäi, vspäi
2011 se om olmas vaiše lämoipaloaviacijan täht (punolendimed). Vodl-jogi sättub
laivoiden täht vaiše Kos'kenaluine-žilhosai (11 km päivlaskmha lidnaspäi
avtotedme).

Lähembaižed raudtestancijad, kuna voib sadas avtotedme, sijadasoiš
Medvežjegorskas (192 km lodeheze) i Nändomas (236 km päivnouzmha).



https://vep.wikipedia.org/wiki/Priozerskan_rajon

Priozerskan rajon (ven. Приозерский район) om municipaline ühtnik Leningradan
agjas.

Administrativine keskuz om Priozersk (vspäi 2006 mülüb rajonha), sijadase
rajonan pohjoižpäivnouzmas.

Rajonan aluz om pandud vl 1940 heinkun 9. päiväl Karjalaiž-Suomen NST:ha enččel
Suomenman territorijal Tal'vsodan jäl'ghe kuti Kägisal'men rajon
Kägisal'm-lidnan keskuseks. Vozil 1941-1944 rajonan territorii oli Suomenman
tobmuden al sodavägiden tulendan tagut.

Vl 1944 kül'mkus rajonad alištihe Leningradan agjan tombudele. Vl 1948 redukun
1. päiväl rajon om olmas nügüdläižen nimenke, kut rajonan keskuz-ki. Vozil
1948-2006 Priozersk alištui agjan tobmudele oikti. Vl 1960 tal'vkun 9. päiväl
rajonad ühtištuihe Sosnovon rajonan palanke. Rajon om olmas nügüdläižiš röunoiš
vspäi 2006.

Ladoganjärven randan pala om pohjoižpäivnouzmas da päivnouzmas. Znamasine jogi
om Vuoks, lankteb Lagoganjärvhe. Järved ottas 12% rajonan territorijad,
znamasižed oma Vuoks (108 km², sidä kesken sared 15 km²), Otradnoje (72 km²) da
pit'k Suhodol'skoje järved. Joged da järved mülüdas Atlantižen valdmeren
basseinha.

Londuseližed varad oma sauvondmaterialad (ozrikkivi, rugižkivi, letked, saved),
mec, kala, reskvezi.

Käskusenandai tombuz om Ezitajiden Nevondkund (ven. Совет депутатов) 28
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vladimir Mil'nikov radab sen ezimehen da rajonan
pämehen vs 2014 sügüz'kun 29. päiväspäi. Ezitajiden Nevondkund valičeb rajonan
administracijan pämest.

Vspäi 2011 Svetlana Potapova om valitud i radab rajonan administracijan pämehen,
se om hänen kahtenz' strok jäl'geten. Ezmäine varapämez' da viž muite varapämest
oma hänele abhu. Nell' komitetad, 19 palakundad da laudkund alištudas rajonan
administracijale.

Kaik om 103 eländpunktad rajonas, sidä kesken 1 lidn, 1 lidnanvuitte
Kuznečnoje-žilo, 73 žilod, 5 raudtestancijan žilod, 23 küläd.

Toižed sured eländpunktad oma Sosnovo-žilo (7,2 tuh. rist. vl 2010),
lidnanvuitte Kuznečnoje-žilo (4,3 tuh. rist. vl 2016) da Sapörnoje-žilo (3,6
tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
84,1%, ukrainalaižed — 2,7%, vaugedvenälaižed — 1,4%, uzbekalaižed — 0,8%,
totarlaižed — 0,6%, armenijalaižed — 0,4%, toižed — 2,6%, rahvahuden ozutandata
— 7,4%.

Erased igähižed rahvahad: karjalaižed — 89 rist. (0,14%), suomalaižed — 50 rist.
(0,08%), estilaižed — 24 rist. (0,04%), vepsläižed — 7 rist. (0,01%).

Rajonan ižandusen päsarakod oma mecan varhapanend da ümbriradmine, ozrikkiven
samine, meblän tehmine, plastiktegesiden pästand, sömtegimišt, maižanduz da
kalankazvatuz, turizm.



https://vep.wikipedia.org/wiki/Pohjoi%C5%BEosetii_%E2%80%94_Alanii

Pohjoižosetijan — Alanijan Tazovaldkund (ven.: Республика Северная Осетия —
Алания, oset.: Республикæ Цæгат Ирыстон-Алани) om Venälaižen Federacijan
subjekt, üks' sen tazovaldkundoišpäi.

Pohjoižosetijan — Alanijan Tazovaldkundan Konstitucii om vahvištadud vl 1994
kül'mkun 12. päiväl Ülembaižen Nevondkundan ezitajil da om väges vs 1994
tal'vkun 7. päiväspäi möhembaižiden vajehtusidenke.

Tazovaldkundal om röunoid Kabardinijan da Balkarijan Tazovaldkundanke,
Stavropolin randanke, Ingušetijan Tazovaldkundanke, Čečenijan Tazovaldkundanke,
Gruzijanke da Suviosetijanke. Pohjoižosetijan — Alanijan Tazovaldkund om
mererandatoi.

Londuseližed varad oma kivivoi, londuseline gaz, turbaz, metallad (vas'k,
hahktin, cink, äimetalližed kivendod, harvad mametallad), sauvondmaterialad
(mouckivi, katekivi, mramor, granit, letked, saved), reskvezi, gidroenergii.

Pohjoižosetijan — Alanijan Tazovaldkundan Parlament om üks'kodine 68 ezitajanke.
Kaik rahvaz valičeb heid videks vodeks. Aleksei Mačnev radab sen ezimehen vs
2012 kül'mkun 20. päiväspäi.

Radonoigendai tobmuz om Pohjoižosetijan — Alanijan Tazovaldkundan Ohjastuz.
Väčeslav Bitarov radab sen ezimehen vs 2015 sügüz'kun 24. päiväspäi.

Järgvaličendad tazovaldkundan Parlamentha oliba vl 2012 redukun 14. päiväl.
Tazovaldkundan pämest valitihe parlamentas vl 2015 sügüz'kun 13. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (66 än't 68:späi, 97%).

Vl 2010 eläjiden lugu om 712 980 ristitud. Sündutandmär ületab kolendmärad
znamasižešti. Vl 2015 lidnalaižiden eläjiden pala om 64%.

Tazovaldkundas om kuz' lidnad, 7 lidnanvuittušt žilod da 209 küläd. Toižed sured
lidnad (enamba 35 tuh. eläjad, surembaspäi penembha) oma Mozdok da Beslan. Vl
2015 kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): osetijalaižed (64,5%), venälaižed (20,6%),
ingušad (4,0%), armenijalaižed (2,3%), kumikalaižed (2,2%), gruzijalaižed
(1,0%), turkalaižed (0,5%), ukrainalaižed (0,5%), azerbaidžanlaižed (0,4%),
kabardalaižed (0,4%), toižed — 2,7%, rahvahuden ozutandata — 0,9%.



https://vep.wikipedia.org/wiki/Pohjoi%C5%BEen_saldat_(fil%27m)

«Pohjoižen saldat» (suom.: Jadesoturi, kit.: 玉战士 (pinju Yù zhànshì), est.:
Igavese armastuse sõdalane, angl.: Jade Warrior, ven.: Воин севера, sana sanaha
kändase kuti Nefritsaldat) om voden 2006 suomalaiž-kitailaine sädud ühthe fil'm.
Se ühtenzoitab vuksii-žanran kohtad suomalaiž-karjalaižen Kalevala-eposan
mifologijanke. Režissör — Antti-Jussi Annila.

Fil'man ezmäine ozutez Suomenmas oli vl 2006 redukun 13 päivän 40 kopijas. Film
om ozutadud #2 debütantaks Mecamez' paneb «Prada»:n päle-fil'man jäl'ghe. Necen
fil'man ezmäine ozutez Kitaiš oli vl 2006 redukun 24 päivän 150 kopijas 70
lidnas. «Pohjoižen saldat» om ezmäine ozutadud Kitain kinoteatroiš suomalaine
fil'm. Kitain ližaks, rahvahankeskeižid oiktuzid ozutamha fil'mad ostiba enamba
30 valdkundad. Suomenmas nece fil'm kerazi €607,038, möihe 79,050 biletad.

Starinoičend zavodiše kadonudes ičeze ozad, mahtmatomas sepäspäi,
suomalaiž-karjalaižen Kalevala-eposan kartte. Sepän nimi om Kai. Ronja-neižne
okaizi händast, voib olda, igäks.



https://vep.wikipedia.org/wiki/Podporo%C5%BEjen_rajon

Kos'kenaluižen (Podporožjen) rajon (ven.: Подпорожский район) om municipaline
ühtnik Leningradan agjas.

Administrativine keskuz om Kos'kenaluine-lidn. Siš eläb rajonan ristitišton
koume videndest.

Rajonan aluz om pandud vl 1927 elokun 1. päiväl Leningradan agjan Pöudon
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vozil 1932-1938 Važini-külä oli rajonan pordaigaižeks keskuseks
Üläsüvärin GES:an sauvomižen tagut Kos'kenaluižes. Vl 1954 rajonad ühtištuihe
Ust'kan rajonanke. Vspäi 1963 enččen Vinglan rajonan territorii mülüb
Kos'kenaluižen rajonha. Rajon om olmas nügüdläižiš röunoiš vspäi 2006.

Joged mülüdas Atlantižen valdmeren basseinha. Znamasižed joged oma Süvär' da sen
hura Ojat'-ližajogi. Änine lainištab rajonan pohjoižpäivnouzmaižid randoid.

Londuseližed varad oma turbaz, sauvondmaterialad (sauvondkivi, apakkivi, letked,
saved, gravii), mec, reskvezi, gidroenergii. Londuseližen Vepsän mec-puišton
pala om rajonan suvipäivnouzmas.

Käskusenandai tombuz om rajonan Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Vasilii Mosihin radab sen ezimehen da rajonan pämehen
vs 2009 redukun 23. päiväspäi kahtenden strokun jäl'geten, hän-žo radab
Kos'kenaluine-lidnankundan pämehen (sen Ezitajiden Nevondkundan ezimehen).
Rajonan Ezitajiden Nevondkund valičeb rajonan administracijan pämest da paneb
händast radsijha.

Vspäi 2009 kül'mkun 23. päiväspäi Petr Levin om valitud i radab rajonan
administracijan pämehen, se om hänen kahtenz' strok jäl'geten. Hän-žo radab
Kos'kenaluine-lidnankundan administracijan pämehen. Ezmäine varapämez' da nell'
muite varapämest oma hänele abhu. Kahesa palakundad, koume komitetad da laudkund
alištudas rajonan administracijale.

Toižed sured eländpunktad oma lidnanvuiččed Nikol'skii-žilo (2,8 tuh. rist. vl
2016), Važini-žilo (2,7 tuh. rist. vl 2016) da Ust'ka-žilo (2,4 tuh. rist. vl
2016), mugažo Vingl-külä (2,2 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
89,2% (28 324 rist.), vepsläižed — 2,9% (909 rist.), ukrainalaižed — 0,9% (276
rist.), vaugedvenälaižed — 0,7% (234 rist.), karjalaižed — 0,5% (149 rist.),
toižed — 1,6% (514 rist.), rahvahuden ozutandata — 4,2% (1347 rist.).

Rajonan ižandusen päsarakod oma mecan varhapanend da ümbriradmine, laivoiden
sauvomine da kohenduz, sildkonstrukcijoiden tehmine, tarbhaižiden kaivatusiden
samine, torguind, omblend, gidroenergetik (Üläsüvärin GES).



https://vep.wikipedia.org/wiki/Podporo%C5%BEj

Kos'kenaluine vai Podporožj (ven.: Подпорожье, suom.: Koskenala) om Venäman lidn
Leningradan agjas. Se om Kos'kenaluižen rajonan administrativine keskuz da
üks'jäine lidn.

Eländpunktan aluz om pandud 19. voz'sadan lopul kuti Kos'kenaluine-külä
(Podporožj-külä) Sigovec- da Medvedec-küliden ühtištusel. Vozil 1927-1932 se oli
i vspäi 1938 om ühtennimižen rajonan administrativižeks keskuseks. Vozil
1936-1951 sauvoihe Üläsüvärin GES:ad. Vl 1937 Kos'kenaluine-külä oli tehnu
radnikžiloks. Se sai lidnan statusad vl 1956, sil-žo aigal GES:an sauvojiden
žilod da lähižid külid mülütihe lidnha.

Nügüdläine Kos'kenaluižen lidnankund om olmas vspäi 2006, se om 2025
nellikkilometrad pindal (rajonan nelländez), mülütab mugažo Tokari-žilod da 12
küläd. Küliden da žilon ühthine ristitišt om läz 300 eläjad vl 2010, toine om
Kos'kenaluine-lidnan ristitišt.

Lidn sijadase rajonan lodehes, seižub Süvärin hural randal tobjimalaz, 50 metrad
valdmeren pindan päl keskkorktusel. Matkad Piterin röunhasai om 265 kilometrad
suvipäivlaskmha avtotedme. Matkad Petroskoihesai om 98 km pohjoižhe orhal i 232
km avtotedme. Lähembaine lidn om Pöud 40 km suvipäivlaskmha.

Käskusenandai tombuz om lidnan Ezitajiden Nevondkund (ven. Совет депутатов) 15
ühtnijanke. Kaik rahvaz valičeb heid videks vodeks. Järgenduseližed valičendad
sihe oliba vl 2014 sügüz'kun 14. päiväl. Vasilii Mosihin radab sen ezimehen da
rajonan Ezitajiden Nevondkundan ezimehen (rajonan pämehen) vs 2009 redukun 23.
päiväspäi kahtenden strokun jäl'geten.

Vspäi 2009 kül'mkun 23. päiväspäi Petr Levin om valitud i radab lidnankundan i
rajonan administracijan pämehen, se om hänen kahtenz' strok jäl'geten. Ezmäine
varapämez' da nell' muite varapämest oma hänele abhu. Kahesa palakundad, koume
komitetad da laudkund alištudas lidnankundan i rajonan administracijale.

Ekonomikan päsarakod oma mecan ümbriradmine, gidroenergetik (Üläsüvärin GES),
sildkonstrukcijoiden tehmine, metallkonstrukcijoiden da tagodud tegesiden
pästand.

Ühtennimine raudtestancii sijadase 1 kilometras lidnan päivlaskmaižes röunaspäi
Piter — Murmansk raudtel. Raudtesild Süväriš päliči om lidnan lodehižel röunal.

Jogiport om Süvärin hural randal. Nece jogi om Volgan-Baltijanmeren veziten
pala.

Üläsüvärin GES:an üläh om avtotesild Süväriš päliči lidnan pohjoižpäivnouzmaižel
röunal.



https://vep.wikipedia.org/wiki/Pit%27krand

Pit'krand (ven.: Питкяранта, karj.: Pitkyrandu, suom.: Pitkäranta) om Venäman
lidn Karjalan Tazovaldkundan suvipäivlaskmas. Se om Pit'krandan rajonan
administrativine keskuz (vozil 1952-1957 i vspäi 1966) da üks'jäine lidn.

Eländpunkt mainitase ezmäižen kerdan Uz'lidnan Vodin pätinan aigkirjas kuti külä
Ladogan Pit'kal randal (ven.: деревня на Долгом берегу) vl 1499.

Vozil 1617-1721 oli Ročinman palaks Stolbovon kožundaktan mödhe. Vspäi 1721
Pohjoižen sodan jäl'ghe Pit'krand oli mülünu Venäman imperijha Ništadtan
kožundaktan mödhe. Se oli Piterin gubernijan Viipurin provincijan, vspäi 1744 —
Viipurin gubernijan palaks vhesai 1812.

Vl 1812 eländpunkt kuti Viipurin gubernijan pala oli mülünu Suomenman surhe
ruhtinazkundha, vspäi 1917 — Suomenmaha. Vl 1920 mecpilindtegim, vl 1921
sul'fatiž-cellülozine tegim oma saudud. Ned oliba lidnan päedheotandoikš pit'kan
aigan. Vl 1932 ezmäine jonuz tuli Pit'krandha Läskeläspäi. 19. voz'sadaspäi
1950-he vozihesai saihe vas'k-, tin- da raudkivendoid lidnan ümbrištos.

Pit'krand om Karjalan palaks Tal'vsodan jäl'ghe, sai lidnan statusad vl 1940.
16.06.1941-11.07.1944 Suomenman sodaväged oliba lidnas. Lidn oli mülünu
Nevondkundaližhe Ühtištushe vn 1947 Parižan kožundaktan mödhe.

Lidn sijadase rajonan keskuses, seižub pidust' Ladoganjärven pohjoižpäivnouzmašt
randad. Lidnan territorii om läz 15 km pitte. Matkad Petroskoihesai om 156 km
orhal päivlaskmha, 202 km avtotedme. Lähembaine lidn om Sortaval, 44 km
päivlaskmha orhal, 70 km A121-avtotedme.

Järgenduseližed valičendad lidnankundan Nevondkundha (ven.: Совет поселения)
oliba vl 2013 sügüz'kun 8. päivän (koumanz' kucund). Kaik rahvaz valičeb sen 15
ezitajid nelläks vodeks.

Lidnan administracijan pämez' radab lidnankundan pämeheks. Sergei Kovalöv radab
sen pämehen kahten strokun jäl'geten.

Ižandusen päsarakod oma sauvondmaterialiden samine da ümbriradmine (šebin',
sauvondkivi), tehmine (raudbeton), mecan varhapanend, turizm, mugažo cellülozine
tegim om olmas.

Ühtenzoitai A121-trassad Anus-lidnanke avtote läbitab Pit'krandad pohjoižespäi
suvipäivnouzmha. Raudte Pöud — Jänisjärvi mugažo läbitab lidnad, sidä kävutadas
nügüd' vaiše jüguiden täht.



https://vep.wikipedia.org/wiki/Petr_I

Petr Sur', Petr Ezmäine vai Pötr Aleksejevič Romanov (venäkelel: Пётр I Великий;
30. semendku (9. kezaku) 1672, Moskv — 28. viluku (8. uhoku) 1725, Piter) oli
jäl'gmäine Kaiken Venän kunigaz Romanovan dinastijaspäi (1682 vodespäi) da
ezmäine kaikvenälaine imperator (vodespäi 1721).

Petr pandihe kunigahaks vodel 1682, konz hänele oli kümne vot, ühtes hänen
Ivanan veikonke. Petran da Ivanan regent oli heiden čikoi Sof'ja Aleksejevna.
Petr zavodi ohjastada ičenaižešti vodespäi 1689 politižen kukerdusen jäl'ghe.
Hän ozuteli völ noressai mel'hetartust tedoihe da röunantagaižhe elonladuhu,
elonveroho. Petr oli ezmäižen venälaižen kunigahan, ken tegi pit'kaigaižen
matkan Päivnouzmpol'žen Evropan valdkundoihe (vozil 1697-1698). Pördutesen
jäl'ghe, vodel 1698, hän augoti venälaižen valdkundan da kundaližen elon
masštabižid reformid. Mugažo Pohjoižvoinan (1700-1721) jäl'ghe Venälaine imperii
sai maid Baltijan meren randoil. Semendkun 16 päiväl vodel 1703 Julianan
kalendarin mödhe Petr pani Piterin lidnan alusen, a vodespäi 1712 se oli jo
nimitadud kaiken Venäman udeks pälidnaks.



https://vep.wikipedia.org/wiki/Pert

Pert (angl.: Perth [ˈpɜːrθ]) om lidn Avstralijan suvipäivlaskmas, nellänz'
surtte lidn valdkundas. Se om Päivlaskmaine Avstralii-štatan pälidn. Pert jagase
30 municipaližhe ühtnikha, kaikutte om ičeze flaganke da administracijanke.

Anglijalaine Džeims Sterling-admiral pani lidnan alusen Suon-River-kolonijaks vl
1829 elokun 12. päiväl. Vl 1850 eländpunkt sai joudjut, i vl 1856 Suren
Britanijan Viktorija-kunigaznaine andoi lidnale «siti»-statusad. Lidnan istorine
keskuz sijadase Indižen valdmeren randpoles, Suon-jogen randoil, 15 km ülezjogen
Frimantl-meriportaspäi. Pert om edahaine, no strategine eländpunkt, lähembaine
sur' lidn om Adelaid 2100 km päivnouzmha.

Štatan ristitišton koume nelländest elädas Pertas ezilidnoidenke. Raudted,
avtobusad, taksid da ehtatimed oma kundaližeks transportaks lidnas.
Rahvahidenkeskeine civiline lendimport (PER) sijadase 12 km (tatanmaižed
terminalad) i 17 km (rahvahidenkeskeine terminal) päivnouzmha lidnan azjaližes
keskusespäi. Sišpäi tehtas reisid Suvipäivnouzmaižen Azijan lidnoihe, Persijan
lahten maihe, Johannesburgha i Mavrikijha, mugažo kaikedme Avstralijadme.



https://vep.wikipedia.org/wiki/Persii

Iran (farsi: ایران Iran), täuz' oficialine nimituz — Iranan Islamine
Tazovaldkund (farsi: جمهوری اسلامی ایران‎ Džomhurijo Eslamijo Iran), om valdkund
Päivlaskmaižes Azijas. Edel 1935 vot sen toine nimituz oli Persii mugažo. Sen
pälidn da kaikiš suremb lidn om Tehran.

Iran om mavaldkundröunoiš Afganistananke (röunan piduz om 921 km) da
Pakistananke (959 km) päivnouzmas, Irakanke päivlaskmas (1599 km), Turkanmanke
(534 km) da Armenijanke (44 km) dai Azerbaidžananke (689 km) lodehes,
Turkmenistananke pohjoižes (1148 km). Ühthine röunoiden piduz — 5894 km. Iranan
pohjoižed randad lainištab Kaspijan meri (randanpird om 740 km), suvižed randad
— Indižen valdmeren Arabijan meren Persijan da Omanan lahted (1700 km). Ühthine
randanpird om 2440 km.

Iran om mägikaz ma. Valdkundan kaikiš korktemb čokkoim om sambnuden Demavend
(Damavand)-vulkananpä (5604 m). Kaikiš madalamb om Kaspijan meren pind — -28
metrad (valdmeren pindan alemba).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, hrom, cink, marganc), rik.

Ohjandusen form om unitarine teokratine (islamine) prezidentine tazovaldkund.
Valdkundan pämez' om Ülembaine ohjandai (Ali Hamenei).

Parlament om üks'kodine Islamine Konsul'tativine Suim (farsi: مجلس شورای اسلام
Medžlis-e šura-je islami). Kaik rahvaz valičeb sen 290 ühtnijoid nelläks vodeks.

Valdkund alajagase 31 agjaha (ostān:ha, farsi: استان). Vl 2012 agjad alajagase
402 ümbrikho (farsi: شهرستان šahrestān), a ned — 999 rajonha (farsi: بخش bahš).
Edemba, rajonad alajagase municipalitetoihe: 1167 lindankundha (farsi: شهر šahr)
da 2512 küläkundha (farsi: دهستان dehestān).

Toižed seičeme lidnad-millionerad (vn 2011 rahvahanlugemižen mödhe, surembaspäi
penembha): Mešhed, Keredž, Isfahan, Tebriz, Širaz, Ahvaz, Kum.

Vl 2010 Iranan päeksport oli kivivoi (82%); toine eksport — himižed substancijad
(3%), londuseline gaz (2%), polietilen (2%), pähkmed (1%), raudkivend, vas'k,
kuld, kourad.



https://vep.wikipedia.org/wiki/Pavlovsk

Pavlovsk (ven.: Павловск) om lidn Venämas, federacijan Piter-subjektan
administrativižiden röunoiden südäimes. Se mülüb Puškinan rajonha.

Nügüdläižen eländpunktan aluz om pandud vl 1777 kuti Pavlovskoje-külä (ven.:
Павловское село), konz Jekaterina II lahjoiči nened mad ičeze poigale, tulijale
Pavel-imperatorale. Külä sai lidnan statusad vl 1796 Pavlovsk-nimenke. Vozil
1918-1944 lidnan nimi oli Sluck (Vera Sluckaja-revolücionernaižen kanzannimen
mödhe).

Lidn seižub Slavänk-jogen randoil, Nevan alangišton hural randpolel. Matkad
Piterin rengazavtotehesai om läz 15 km pohjoižhe. Pavlovsk röunatab
Puškin-lidnanke lodehes. Pavlovskan puišt (6 km²) otab lidnan
pohjoižpäivnouzmpol't.

Ižandusen päsarakod oma turizm (pol'tošt mln rist. vodes) i kebn tegimišt
(kartonan pästand, nahkgalanterejan fabrik). Pavlovsk-raudtestancii sijadase
Puškin-lidnan röunal. Raudtesarak om Pavlovskan jäl'ghe, i tulijad Piterišpäi
jonused ajadas Suren Uz'lidnan vai Vitebskan raudteidme. Matkad
Pavlovsk-raudtestancijaspäi Vitebskan päraudtestancijhasai om 25 km pohjoižhe.



https://vep.wikipedia.org/wiki/Party_for_Everybody

«Party for Everybody» (Ehtpraznik kaikiden täht) om «Buranovon
Baboid»-muzikaližen kollektivan pajo.

Pajon tekst om udmurtan da anglijan kelil. Evrovizii-2012-konkursal pajo oli
lujas satusekaz i oti toižen sijan.

Ӝӧккышет тӧдьы вӧлдӥсько, пиосме возьмасько. Котэм нянь буй-буй будэ, сюлэмы
керектэ.

Party for everybody! Dance! Come on and dance! Come on and dance! Come on and…
Boom! Boom!

Корка тыр ик нылпиосы, бертӥзы, мусоосы. Корка тыр ик нылпиосы, бертӥзы,
мусоосы. Вож дэремме дӥсяло но горд кышетме мон кертто. Вож дэремме дӥсяло но
эктыны пото.

Party for everybody! Dance! Come on and dance! Come on and dance! Come on and …
Party for everybody! Dance! Come on and dance! Come on and dance! Come on and…
Boom! Boom!

Коӵыше но шумпотэ но, пуные но шумпотэ. Коӵыше но шумпотэ но, пуные но шумпотэ.
Мылы-кыды капчия но шумпотонэн пачылме. Мылы-кыды капчия но шумпотонэн пачылме.

Party for everybody! Dance! Come on and dance! Come on and dance! Come on and …
Party for everybody! Dance! Come on and dance! Come on and dance! Come on and…
Boom! Boom!

Party for everybody! Dance! Come on and dance! Come on and dance! Come on and …
Party for everybody! Dance! Come on and dance! Come on and dance! Come on and…
Boom! Boom! Boom! Boom! Dance!



https://vep.wikipedia.org/wiki/Or%C3%B6l

Orel (ven.: Орёл) om lidn Venämas, järed raudte- da avtotesol'm. Se om Orelan
agjan administrativine keskuz da kaikiš suremb lidn.

Eländpunktan aluz om pandud vl 1566 sügüz'kun 21. päiväl kuti Orel-lidnuz lidnan
statusanke Ivan Grazijan käskön mödhe. Vspäi 1719 lidn oli Orelan provincijan
keskuseks, vll 1778-1928 — Orelan gubernijan pälidnaks. Sen jäl'ghe severz'-se
vot lidn mülüi Kurskan agjaha.

Vs 1937 sügüz'kun 27. päiväspäi sädihe Orelan agjad, i lidn tegihe sen
keskuseks. Vozil 1941 (3. reduku) - 1943 (5. eloku) lidn oli okkupiruidud
Germanijan sodavägil. Pandud mantazole lidn om udessündutadud 20. voz'sadan
kahtendes poles.

Lidn sijadase agjan keskusen lodehes, Okanjogen da sen huran Orlik-ližajogen
muugotil randoil, 170 m korktusel valdmeren pindan päl. Matkad Moksvhasai om 340
km pohjoižpäivnouzmha. Lähembaine sur' lidn om Bränsk 119 km lodeheze.

Orel jagase 4 territorialižhe rajonha: Tegimiden (ven. Заводской), Raudteiden
(ven. Железнодорожный), Nevondkundaline (ven. Советский) i Pohjoine (ven.
Северный).

Ižandusen päsarakod oma erazvuitte elektromehanine tegimišt, biotehnologine
sarak da medicinine tehmine, tömašiništon pästand tegimišton sarakoiden täht
(tömašintegimišt), raudbetontegesiden edheotandad, metalližiden tegesiden
pästand, sömtegimišt.

Avtobusad, trolleibusad, tramvaid, taksid da jogitaksid (kezal) oma kundaližeks
transportaks lidnas. Civiline Orel-Suvine-lendimport (OEL / ОЕЛ) sijadase 6 km
suvipäivlaskmha lidnan keskusespäi, 2010-ndes vspäi om konservacijas,
kävutamata. Lähembaine radai lendimport om Bränskas.



https://vep.wikipedia.org/wiki/Nikol%27skan_rajon

Rajonan aluz om pandud vn 1924 elokus Pohjoižen Dvinan gubernijha. Sil aigal
rajonan pind oli 8863 nellikkilometrad, ristitišt — 59317 eläjad. Vs 1929
heinkun 15. päiväspäi rajon mülüi Pohjoižen randan Pohjoižen Dvinan ümbrikho. Vl
1930 heinkun 30. päiväl heitihe ümbrikod, i vodhe 1936 tal'vkun 5. päivhäsai
rajon mülüi Pohjoižhe randha kuti administrativine ühtnik. Vozil 1936-1937 oli
Pohjoižen agjan palaks. Vs 1937 sügüz'kun 23. päiväspäi rajon mülüb Vologdan
agjaha. Rajon om olmas nügüdläižiš röunoiš vspäi 2004.

Nikol'skan rajon sijadase agjan suvipäivnouzmas. Pind — 7 476 nellikkilometrad.
Mecad ottas territorijan 86% (6448 km²). Koivikod habikoidenke oma enambuses,
kavag'mec otab koumandest (kuz', pedai).

Reljef om kukhikaz tobjimalaz, pened sod oma sijidme. Pohjoižed Uvalad-ülüden
päivlaskmaine pala otab rajonan territorijad läz täuzin. Znamasine jogi om Jug
sen huran Šaržen'g-ližajogenke, mülüdas Pohjoižen Dvinan (Jävaldmeren)
basseinha. Rajonan päivlaskmas Unž-jogi ližajodidenke mülüb Volgan (Kaspijan
meren) basseinha. Penid da surid jogid om läz seičemed sadad. Om vähä penid
järvid (1 km² penemba pindal). Sod oma 1% territorijad.

Londuseližed varad oma turbaz, sauvondmaterialad (letked, saved, gravii),
dolomit, mec, reskvezi.

Vs 2008 keväz'kuspäi Väčeslav Panov om valitud i radab rajonan da sen
administracijan pämehen kahtenden strokun. Rajonan pämehen järgvaličendad oliba
vl 2012 keväz'kun 4. päiväl, hänen valdatusiden strok om viž vot. Nell'
administracijan varapämest oma hänele abhu. Kaks' ohjandust, 8 palakundad da 1
komitet alištudas rajonan administracijale.

Käskusenandai tombuz om Ezitajiden Suim (ven. Представительное собрание) 19
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl. Väčeslav Podnebesnikov radab sen ezimehen vl 2015.

Rajonan ižandusen päsarakod oma mecan varhapanend da ümbriradmine
(pilindmaterialad, strubad brusaspäi), sömtegimišt da maižanduz, omblendtegimišt
da turizm.



https://vep.wikipedia.org/wiki/Nevondkundaline_%C3%9Chti%C5%A1tuz

Nevondkundaližiden Socialistižiden Tazovaldkundoiden Ühtištuz (Nevondkundaline
Ühtištuz; ven.: Союз Советских Социалистических Республик) — valdkund oli
vodespäi 1922 vodhesai 1991 Evropas da Azijas.

Eläjiden lugu — 293 047 571 (1989) (nellänz' surtte mail'mas). Pind — 22 402 200
km² (kaikiš suremb mail'mas). Pälidn oli Moskv.

Ühtištuz oli sätud enččen Venälaižen imperijan sijas Suomenman i Pol'šanman
territorijoita (saiba ripmatomut) Rahvahanikoiden sodan rezul'tataks.

Vozil 1940-1956 16 tazovaldkundad oli NSTÜ:s. Vspäi 1956 Karjal läksi VNFST:n
alistušhe, i tegihe 15 tazovaldkundad. Nevondkundaline Ühtištuz sai ekonomišt
kilad Vilusodas.

Üks' tazovaldkundoišpäi, Venälaine Federacii, tegihe valdkundan täudeks
oiktusenjäl'ghetulijaks.

Üks'jäine partii oli olmas valdkundas — NÜKP. Sen Keskuzkomitetan generaline
sekretar' oli de-fakto valdkundan pämehen.

Nevondkundaline Ühtištuz oli koumandel-nelländel sijil ristitišton mödhe
mail'man valdkundoiden keskes (Kitain da Indijan jäl'ghe, AÜV:oidenke läz
tazostadud).



https://vep.wikipedia.org/wiki/N%C3%A4ndom

Nändom (ven.: Няндома) om Venäman lidn Arhangel'skan agjan suvipäivlaskmas. Se
om Nändoman rajonan administrativine keskuz (vspäi 1929) da üks'jäine lidn.
Rajonan ristitišton koume nelländest elädas Nändom-lidnas.

Lidnan aluz om pandud vl 1895 kuti Nändom-raudtestancii Vologd — Arhangel'sk
raudtel, om nimitadud lähižen jogen mödhe. Vl 1910 sur' lämoipalo tegihe
raudtestancijan žilos. Vl 1923 raudtestancijad ühtištuihe lähižen
Šenkurskii-žilonke da nimitadihe Nändom-žiloks. Vl 1939 radnikžilole anttihe
lidnan statusad.

Vhesai 1917 se mülüi Oloncan gubernijan Kargopolin makundha, vozil 1917-1929
mülüi Vologdan gubernijha.

Lidn sijadase ühtennimižen jogen randpolel (Änižjogen bassein), Nändoman ülüden
pohjoižel, 220 m keskkorktusel. Matkad Arhangel'skhasai om 342 km pohjoižhe.

Ühtennimine raudtestancii om Konoš — Arhangel'sk raudtel. Dolmatovo (läz M8) —
Kargopol' — Pudož avtote (Р2) läbitab lidnad päivnouzmaspäi suvipäivlaskmha.
Kaks' Pohjoižen raudten sured depod om lidnas.



https://vep.wikipedia.org/wiki/Murikeine

Murašk vai Murik, vai Murikeine, vai Murm, (latin. Rubus chamaemorus) om
äivoččen heinäsižen kazmusen erik Rozanvuiččed-sugukundan Rubus
(Babarm)-suguspäi.

Erikon tedoline nimi om saudud amuižgrekan χαμαί- («man pindal») da latinan
morus («šuukovic»)-sanoišpäi.

Änikod oma vauktad, ühtensuguižed. Pölükäkahad da petkloižkahad änikod išttas
erazvuiččil kazmusil, mužiksuguižed änikod oma järedambad vähäižel.
Mall'anvuiččid lehtesid da äniklehtesižid om vizin; pölükäd da petkloižed oma
äiluguižed. Kezakul - heinkul kazmuz änikoičeb, a sen jäl'ghe 40 — 45 päiviš
plodud ehttäs.

Plod om ühtištadud semnikahad marjad 1,5 sm diametras, kogoneb 5 — 25
palad-murud. Sen form om babarman ploduiden pojav. Muraškon plod om maged,
eriližen hajun da magunke. Muraškumbikod oma rusttad, küpsad plodud —
ruskedpakuižed, a mädahmod oma läz läbinägujad, puhthan loštakahan jartalin
kartte.

Murašk kazvab pohjoižel šurupoliškol 78° — 55° pohjoižlevedust, soidme
tobjimalaz. Lujas harvoin vasttas sidä mägirajoniš 55° — 44° levedust.

Levigandusen londuseližed zonad: turbazsod, sodunuded mecad, samlokaz da
penzastunu arktine tundr. Valdkundoidme: Venäman pohjoine, sen Sibir' da
Edahaine Päivnouzmpol', Venäman evropižpalan keskmäine zon; Vaugedvenäma,
Norvegii, Ročinma, Suomenma, Grenlandan suvi, Kanad, Aläsk (AÜV). Kojo-kus
kul'tiviruidas sidä.

Muraškpaikad oma susedoiš bolžomidenke, mustikkištoidenke, jonikžomidenke.
Ludeghein da samal kazdas niiden sires. Mugoižed tahod oma čomad meckanoile
sötlemhas da mecoile kimimhas.

Küpsad plodud mülüdas: saharad (6%), vauktušed (0,8%), stajišt (3,8%);
organižmuiktused: jablokan, limonan (0,8%); vitaminad: C (30 — 200 mg%), B (0,02
mg%), PP (0,15%), A (enamba mi morkofkas); ližakahad mineraližed substancijad:
äi kalijad, fosfor, raud, kobal't, antocianad, dubind- da pektinsubstancijad.

Ezikät, murašk om sokazmuz. Poimdüd ploduiden arvod lujas vajehteldas satusen
mülühü kacten, ned voidas sabustada 10 evrod kilogrammas.

Muraškod kävutadas tarbhaižiden da spravitajiden substancijoiden purtkeks.
Ozutesikš, C-vitaminad muraškon ploduiš 4 kerdad enamba, mi apel'siniš.

Plodud oma čoman magunke. Sömhä kävutadas niid erazvuiččikš: veresed plodud,
keitiž, südäivezi, džem, kompot. Ligotadud plodud varadase pit'kan strokun.
Likör muraškonke tehtas Suomenmas (lakkalikööri), Ročinmas da Kanadas
(čikoutai), verazmaižiden turistoiden täht tobjimalaz.

Suomenmas södas ploduid lämbitadud sagudenke (leipäjuusto — sijaline sagud,
kändase «sagud leibhä»), a mugažo kerthuzidenke da saharanke. Ročinmas muraškod
da sen džem pandas jähižen, keksoiden, vahliden päle. Norvegijas ploduid paksus
segoitadas kremanke da saharanke Multekrem («muraškokaz krem»)-desertan sades,
mugažo muraškod ližatas pirgaižihe marcipananke. Atlantižes Kanadas muraškod
kävutadas avol'jaižid pirgoid päštamha.



https://vep.wikipedia.org/wiki/Mura%C5%A1k

Murašk vai Murik, vai Murikeine, vai Murm, (latin. Rubus chamaemorus) om
äivoččen heinäsižen kazmusen erik Rozanvuiččed-sugukundan Rubus
(Babarm)-suguspäi.

Erikon tedoline nimi om saudud amuižgrekan χαμαί- («man pindal») da latinan
morus («šuukovic»)-sanoišpäi.

Änikod oma vauktad, ühtensuguižed. Pölükäkahad da petkloižkahad änikod išttas
erazvuiččil kazmusil, mužiksuguižed änikod oma järedambad vähäižel.
Mall'anvuiččid lehtesid da äniklehtesižid om vizin; pölükäd da petkloižed oma
äiluguižed. Kezakul - heinkul kazmuz änikoičeb, a sen jäl'ghe 40 — 45 päiviš
plodud ehttäs.

Plod om ühtištadud semnikahad marjad 1,5 sm diametras, kogoneb 5 — 25
palad-murud. Sen form om babarman ploduiden pojav. Muraškon plod om maged,
eriližen hajun da magunke. Muraškumbikod oma rusttad, küpsad plodud —
ruskedpakuižed, a mädahmod oma läz läbinägujad, puhthan loštakahan jartalin
kartte.

Murašk kazvab pohjoižel šurupoliškol 78° — 55° pohjoižlevedust, soidme
tobjimalaz. Lujas harvoin vasttas sidä mägirajoniš 55° — 44° levedust.

Levigandusen londuseližed zonad: turbazsod, sodunuded mecad, samlokaz da
penzastunu arktine tundr. Valdkundoidme: Venäman pohjoine, sen Sibir' da
Edahaine Päivnouzmpol', Venäman evropižpalan keskmäine zon; Vaugedvenäma,
Norvegii, Ročinma, Suomenma, Grenlandan suvi, Kanad, Aläsk (AÜV). Kojo-kus
kul'tiviruidas sidä.

Muraškpaikad oma susedoiš bolžomidenke, mustikkištoidenke, jonikžomidenke.
Ludeghein da samal kazdas niiden sires. Mugoižed tahod oma čomad meckanoile
sötlemhas da mecoile kimimhas.

Küpsad plodud mülüdas: saharad (6%), vauktušed (0,8%), stajišt (3,8%);
organižmuiktused: jablokan, limonan (0,8%); vitaminad: C (30 — 200 mg%), B (0,02
mg%), PP (0,15%), A (enamba mi morkofkas); ližakahad mineraližed substancijad:
äi kalijad, fosfor, raud, kobal't, antocianad, dubind- da pektinsubstancijad.

Ezikät, murašk om sokazmuz. Poimdüd ploduiden arvod lujas vajehteldas satusen
mülühü kacten, ned voidas sabustada 10 evrod kilogrammas.

Muraškod kävutadas tarbhaižiden da spravitajiden substancijoiden purtkeks.
Ozutesikš, C-vitaminad muraškon ploduiš 4 kerdad enamba, mi apel'siniš.

Plodud oma čoman magunke. Sömhä kävutadas niid erazvuiččikš: veresed plodud,
keitiž, südäivezi, džem, kompot. Ligotadud plodud varadase pit'kan strokun.
Likör muraškonke tehtas Suomenmas (lakkalikööri), Ročinmas da Kanadas
(čikoutai), verazmaižiden turistoiden täht tobjimalaz.

Suomenmas södas ploduid lämbitadud sagudenke (leipäjuusto — sijaline sagud,
kändase «sagud leibhä»), a mugažo kerthuzidenke da saharanke. Ročinmas muraškod
da sen džem pandas jähižen, keksoiden, vahliden päle. Norvegijas ploduid paksus
segoitadas kremanke da saharanke Multekrem («muraškokaz krem»)-desertan sades,
mugažo muraškod ližatas pirgaižihe marcipananke. Atlantižes Kanadas muraškod
kävutadas avol'jaižid pirgoid päštamha.



https://vep.wikipedia.org/wiki/Mar%C5%A1alan_Sared

Maršalan Sared vai Maršalad, täuz' oficialine nimituz — Maršalan Sariden
Tazovaldkund (maršalan kelel: Aolepān Aorōkin M̧ajeļ, angl.: Republic of the
Marshall Islands), om sar'hine valdkund Valdmerimaiš. Sen pälidn da kaikiš
suremb lidn om Madžuro.

Vl 1986 redikun 21. päivän Maršalan Sared tedištoitiba ičeze ripmatomudes
AÜV:oišpäi.

Vs 1979 semendkun 1. päiväspäi nügüdläine Konstitucii om väges, se ottud edel
ripmatomut völ. Sil-žo vodel ohjastusen da parlamentan ezmäižed ištundad oliba.
Vl 2003 kožundkirjutez associacijas AÜV:oidenke oli pidetud 20 vodeks.

Maršalan Sared sijadase 29 korallatolloil da 5 edembaižil saril, kaik om 1156
sart da sarikod. Ned oma ühtennimižen sarišton palad, sijadase päivnouzmpolehe
da pohjoižpäivnouzmha Federativižiš Mikronezijan Valdkundoišpäi da pohjoižpolehe
Kiribatišpäi. Maršalan Sariden randad lainištab Tün' valdmeri. Randanpird — 370
km.

Sared oma kattud korallil vedenalaižiden vanhiden upnuziden vulkanoiden päd.
Kaikiš korktemb nimetoi čokkoim sijadase Likiep-atollal, 10 m meren pindan päl.

Ohjandusen form om unitarine parlamentine tazovaldkund äjiden partijoiden
sistemanke, AÜV:oidenke associacijoiš. Valdkundan pämez' om prezident, hän om
vaiše parlamentan ühtnii. Üks' varaprezident om hänele abuhu. Parlament paneb
prezidentad da 6 ministrid radsijha. Valitadas prezidentad nelläks vodeks,
kahtenden strokun om voimuz. Prezident om mugažo ohjastusen pämez' da ühtnii.

Parlament om kaks'kodine. Üläkodi om Vejiden Nevondkund (marš.: Council of
Iroij) 12 ezitajanke, vaiše konsul'tativižed funkcijad oma heil. Alakodi om
Käskusenandai Suim (Nitižel) (marš.: Nitijela) 33 ezitajanke, kaik rahvaz
valičeb heid 4 vodeks. Valičemižoiktuz om 18-voččil da sen vanhemb.

Maršalan Sariden päeksport om laivad da venehed (84%), kül'menzoittud kala (8%);
toine eksport — merenproduktad.



https://vep.wikipedia.org/wiki/Ma_(planet)

Ma (latinan kelel: Terra) om koumanz' planet Päiväižespäi lugeden Päiväižen
sistemas, kaikiš jaredamb diametran, vedusen da tihedusen mödhe Maižen gruppan
planetoiden (Merkurii, Vener, Ma i Mars) keskes. Matk Maspäi Päiväižehesai om
149 597 887 kilometrad vai 1 astronomine ühtnik. Planet punose ümbri Päiväižes
da tegeb kogonaižen punondan 365,26 päiviš. Mugažo se punose ümbri ičeze
värtmudes da tegeb kogonaine punond 23 časuiš 56 minutoiš i 4.091 sekundoiš. Mal
om üks'jäine londuseline kaimdai — Kudmaine. Keskmäine matk Man keskusespäi
Kudmaižen keskushesai om läz 384 467 kilometrad. Mal om ičeze atmosfer, kudambha
mülüdas azot (78,08 %), hapanik (20,95 %), argon (0,93 %) i toižed elementad.

Man pind om 510 072 000 nellikkilometrad. Necišpäi 70,8 procentad om
Manvaldmeren veded. Manvaldmerhe mülüdas Atlantine, Indine, Jä-, Suvi- da Tün'
valdmered. Valdmered da sal'med jagadas kuivmad kontinentihe: ned oma Afrik,
Antarktid, Avstralii, Evrazii, Pohjoižamerik, Suviamerik. Tedoližed andmused
ozutadas, miše Ma om sänus Päiväižen sumegusespäi läz 4,54 milliardad vozid
tagaze. Elo om tulnu Male läz 3,5 milliardad vozid tagaze.



https://vep.wikipedia.org/wiki/Lugan_rajon

Administrativine keskuz om Lug-lidn (mülüb rajonha vspäi 2006), sijadase rajonan
pohjoižes. Rajonan ristitišton läz pol't eläb siš.

Rajonan aluz om pandud vl 1927 elokun 1. päiväl Leningradan agjan Lugan ümbrikho
ühten aigan niiden sädandanke. Vl 1930 heinkun 23. päiväl heitihe ümbrikod, i
siš aigaspäi rajon mülüb Leningradan agjaha kuti administrativine ühtnik. Vozil
1939-2006 Lug-lidn oli alištunu agjan tobmudele oikti.

Toižen mail'man voinan aigan vozil 1941 (eloku) - 1944 (uhoku) rajonan
territorii oli okkupiruidud. Vs 1959 redukun 22. päiväspäi enččen Oredežan
rajonan territorii mülüb Lugan rajonha. Vs 1963 uhokun 1. päiväspäi Slancin
rajonan enzne pala mülüb Lugan rajonha. Rajon om olmas nügüdläižiš röunoiš vspäi
2006.

Lugan rajon om Leningradan agjan suvipäivlaskmaine taho. Pind — 6 006
nellikkilometrad (videnz' sija agjas). Mec katab kaks' videndest rajonan
territorijad (2354 km²).

Saum vezid — 3,5% (210 km²). Znamasižed joged oma Lug (vod. Laugaz) da sen
ližajoged: oiktad — Oredež, Jaščer, i hura — Sab. Kaikiš surembad järved oma
Samro (40,4 km²) rajonan päivlaskmas, Väl'je (läz 20 km²) rajonan pohjoižes,
Čeremeneckoje (15 km²) da Vrevo (12,8 km²) rajonan suves. Kaik joged da järved
mülüdas Baltijan meren (Atlantižen valdmeren) basseinha.

Käskusenandai tombuz om Ezitajiden Nevondkund (ven. Совет депутатов) 30
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Andrei Ivanov radab sen ezimehen da rajonan pämehen
vs 2014 sügüz'kun 30. päiväspäi. Ezitajiden Nevondkund valičeb rajonan
administracijan pämest.

Vs 2012 redukun 19. päiväspäi Oleg Malaščenko radab rajonan administracijan
pämeheks kahtenden strokun jäl'geten. Ezmäine varapämez da nell' muite
varapämest oma hänele abhu. Kuz' komitetad, 17 palakundad, 4 sektorad da 2
laudkundad alištudas rajonan administracijan pämehištole.

Toižed sured eländpunktad oma lidnanvuitte Tolmačovo-žilo (2,9 tuh. rist. vl
2016), mugažo Oredež-žilo (2,7 tuh. rist. vl 2010) da Zaklin'je-külä (2,7 tuh.
rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
82,3%, ukrainalaižed — 1,8%, vaugedvenälaižed — 1,0%, totarlaižed — 0,4%, toižed
— 2,4%, rahvahuden ozutandata — 12,1% (jäl'gmäižiden keskes vaiše 2,8% mahttas
pagišta venäkelel).

Erased igähižed rahvahad: estilaižed — 36 rist. (0,05%), karjalaižed — 36 rist.
(0,05%), suomalaižed — 27 rist. (0,03%), vepsläižed — 3 rist. (vähemba mi
0,01%).

Rajonan ižandusen päsarakod oma sauvondmaterialoiden tehmine (abrazivtegesed,
raudbetontegesed, metallkonstrukcijad), grafittegesed, stökoltegimišt
(vinbutulkad), sömtegimišt, plastikpalad avtoiden südäimen täht, maižanduz.



https://vep.wikipedia.org/wiki/Lomonosovan_rajon_(Leningradan_agj)

Lomonosovan rajon (ven. Ломоносовский район) om municipaline ühtnik Leningradan
agjas.

Nece om Leningradan agjan üks'jäine municipaline ühtnik, kudamban ohjandusen
organad sijadase toižes fegeracijan subjektas — Piteriš. Rajonan
administrativine keskuz om Lomonosov-lidn, iče mülüb Piterin Petrodvorecan
rajonha, sijadase pohjoižpoles rajonaspäi.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke kuti Oranijenbauman rajon. Oranijenbaum
tegihe rajonan keskuseks. Vl 1930 heinkun 23. päiväl heitihe ümbrikod, i siš
aigaspäi rajon mülüb Leningradan agjaha kuti administrativine ühtnik.

Vspäi 1939 Oranijenbaum-lidn alištui agjan tombudele oikti, hot' rajonan
tobmuden organad oliba neciš lidnas. Toižen mail'man sodan aigan rajonan
suvipala oli okkupiruidud. Vl 1948 lidnad da rajonad udesnimitihe nügüdläižikš.
Vl 1955 Krasnoje Selon rajonad ühtištuihe Lomonosovan rajonanke. Vl 1963
Krasnoje Selo-lidn tegihe lidnaks agjan alištusenke. Vl 1973 Sosnovii Bor tegihe
lidnaks agjan alištusenke da läksi rajonaspäi.

Vl 1978 Lomonosov-lidn tegihe Leningradan palaks, no lidnan Ezitajiden
Nevondkund kätihe Lomonosovan rajonan Ezitajiden Nevondkundaks. Rajon om olmas
nügüdläižiš röunoiš vspäi 2006.

Suomen laht lainištab rajonan päivlaskmaižed da pohjoižed randad 65 km
randanpirdanke. Lühüdad joged mülüdas Suomen lahten (Atlantižen valdmeren)
basseinha.

Londuseližed varad oma sauvondmaterialad (gravii, letked, saved), mineraližed
mujud, reskvezi.

Käskusenandai tombuz om Ezitajiden Nevondkund (ven. Совет депутатов) 30
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Dmitrii Polkovnikov radab sen ezimehen da rajonan
pämehen vs 2014 redukun 5. päiväspäi. Ezitajiden Nevondkund valičeb rajonan
administracijan pämest.

Vs 2014 kül'mkun 1. päiväspäi Aleksei Kondrašov om valitud i radab rajonan
administracijan pämehen kontraktan mödhe. Nell' varapämest oma hänele abhu. Kuz'
komitetad, 13 palakundad, 1 sektor, ohjastuz da 27 laudkundad alištudas rajonan
administracijan pämehištole.

Kaikiš surembad eländpunktad oma Gorbunki-külä (7,5 tuh. rist. vl 2015),
Russko-Visockoje-külä (5,3 tuh. rist. vl 2010) da lidnanvuitte Lebäžje-žilo (4,4
tuh. rist. vl 2016).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
87,1%, ukrainalaižed — 2,2%, vaugedvenälaižed — 1,4%, uzbekalaižed — 0,7%,
suomalaižed — 0,5%, armenijalaižed — 0,4%, toižed — 3,3%, rahvahuden ozutandata
— 4,4%.

Erased igähižed rahvahad: karjalaižed — 41 rist. (0,06%), estilaižed — 28 rist.
(0,04%), vepsläižed — 5 rist. (vähemba mi 0,01%), vodilaižed — 5 rist. (vähemba
mi 0,01%), ižoralaižed — 1 rist. (vähemba mi 0,01%).

Rajonan ižandusen päsarakod oma mašinoidensauvomine, sauvondmaterialoiden
pästand (apakut, metallkonstrukcijad, pilindmaterialad), poligrafii, maižanduz
da kalankazvatuz, torguind da varažomad, tabakan ümbriradmine, sömtegimišt,
turizm.



https://vep.wikipedia.org/wiki/Litvanman_Tazovaldkund

Litvanma (litv.: Lietuva), oficialižikš Litvanman Tazovaldkund (litv.: Lietuvos
Respublika), om valdkund Päivnouzmpol'žes Evropas, Baltijan meren randal. Vspäi
2004 EÜ:n da PAKO:n ühtnii. Pälidn da kaikiš suremb lidn om Vil'nüs.

Ezmäine johtutez keskaigaižes Litvanmas oli vl 1009. XIII voz'sadalesai
germanižed ricer'kundad (ordenad) ladiba anastada Litvanmad i toda sinnä
hristanuskondad, no satusita. Litvanma tegihe hristianižeks vaiše XIV voz'sadan
lopuks. Sil aigal se oli jo üks' surembaižiš valdkundoišpäi päivlaskmaižes
Evropas. Vl 1569 Litvanma ühtištui Pol'šanmanke Pol'šanlitvanmaha (ninga
nimitadud Lüblinan Unii). Vl 1795 kaik Litvanma tegihe Venälaižen Imperijan
palaks. 18.02.1918 Litvanman nevonkund (kaikiden litvalaižiden ezitai organ) om
tedotanu Litvanman ripmatomut. Sil aigal kaik Litvanma oli völ okkupiruidud
germanižil sodavägil (oli Ezmäine mail'mansoda). Jäl'ges germanižiden
sodavägiden lähtendad pol'šalaižed nacionalistad tegiba Vil'nüsha kumaiduz,
kudamban ezinenas oli jeneral Želigovski. Litvanman ohjastuz pageni Kaunasha.
Kaunas oli Litvanman pälidnan vodelesai 1940.

Vl 1940 Litvanman okkupirui Nevondkundaline Ühtištuz; nece oli
Molotovan-Ribbantropan paktan oiged rezul'tat. Vozil 1941 — 1944 Litvanman
okkupirui nacional-socialistine Germanii. Vl 1944 Litvanman möst anasti
Nevondkundaline Ühtištuz.

Ripmatomuz tedotihe udes 11.03.1991. Litvanma tegihe EÜ:n da PAKO:n ühtnijaks vl
2004.

Litvanma om kaikiš suremb Baltijan valdkund, se om väheta Irlandijan surtte.
Litvanman merirandan piduz' — 99 km. Pälidnan Vil'nüsan korktuz om 213 metrad
ülemba meren tazopindad.

Litvanma oma mavaldkundröunoiš Latvijanke, Vaugedvenämanke, Pol'šanmanke da
Venämanke (Kaliningradan agj).

Litvanman kaikiš korktembad mäged oma Juozapine vai Kruopine (niiden korktuz om
ühtejitte). Valdkundan pindan koumandesen kattas mecad. Kaikiš suremb (pidemb)
jogi om Nämunas (Nemunas); Litvanmas om enamb 4000 järved.

Litvanma om unitarine konstitucine parlamentine tazovaldkund äjiden partijoiden
sistemanke.

Litvanman prezident om valdkundanpämez', händast valitas ühtihižil valičemižil
viden voden strokuks. Prezident om armijan päkäsknik i ohjandab irdpolitikal.
Hän sijatab mugažo päministran (nece sijatez vahvištab parlament, litv. Seimas).

Litvanma jagadas kümnehe agjaha (litvank. apskritis). Surembad lidnad oma
ičenaižed agjad.

Enamba 83% Litavnman eläjid — litvalaižed, 6,6% — pol'šalaižed, 5,4% — venänikad
da 1,3% — vaugedvenälaižed.

Litvanman ižanduz kazvab stabiližešti; vl 2006 radotomiden lugu oli 6,1%,
infläcii oli 3%. Edel surt finansišt krizisad Venämas (vl 2008) Litvanman
torguindan päpartnöran oli Venäma. Nügüd' Litvanman torguindan päpartnör om EÜ.
Kaikiš suremb radišt — Ignalinan atomine elektrostancii, kudamb andab 70%
valdkundha tehtud elektrust.



https://vep.wikipedia.org/wiki/L%C3%A4t%C3%A4nma

Latvii vai Lätänma (latv.: Latvija), oficialižikš Latvijan (Lätänman)
Tazovaldkund (latv. Latvijas Republika), om valdkund Evropan pohjoižes, Baltijan
meren randal. Pälidn da kaikiš suremb lidn om Rig.

Latvii tedoti ičeze ripmatomudes vl 1918 kül'mkun 18. päiväl Venälaižes
imperijaspäi.

Vozil 1940-1991 Latvii oli Nevondkundaližen Ühtištusen palaks. Latvijan
käskusišton mödhe, se oli okkupacii. Toštripmatomuden dat om 21. eloku 1991.

Jäl'gmäine Konstitucii (latv.: Satversme) oli vahvištadud Konstitucižel Suimal
vl 1922 uhokun 15. päiväl da tuli väghe sil-žo vodel kül'mkun 7. päiväl, sen
vägi oli udištadud vl 1993.

Latvijal om mavaldkundröunoid Estinmanke pohjoižes (röunan piduz — 333 km),
Venämanke päivnouzmas (332 km), Vaugedvenämanke suvipäivnouzmas (161 km) da
Litvanmanke suves (544 km). Ühthine röunoiden piduz om 1370 km. Valdkundan
päivlaskmaižed da lodehližed randad lainištab Baltijan meri, sen randanpird om
498 km pitte valdkundan südäimes.

Reljef om tazo, ülüded da alangištod vajehteldas keskneze. Valdkundan kaikiš
korktemb čokkoim om Gaizin'kalns-kukkaz (312 m). Mererandaline alangišt om
kaikiš pidemb. Znamasižed joged oma Gauj da Daugav (Päivlaskmaine Dvin). Kaik om
12 tuhad jogid da 3 tuhad järvid valdkundas.

Klimat om ven Baltijan meren. Järghine pil'višt om paksus, om vaiše 30-40
päivoikahid päivid vodes. Tal'v vedase 3 kud: kesktal'vkuspäi keskkeväz'kuhusai.
Uhokun keskmäine lämuz om -9°C, heinkun kesklämuz — +15...+17°C. Paneb sadegid
500-800 mm vodes. Kaikiš kuivamb da päipaštokahamb ku om semendku.

Londuseližed varad oma turbaz, mouckivi, dolomit, letked, jartal', mec (56%
territorijad), mahuz, gidroenergii, kala.

Ohjandusen form om unitarine parlamentine tazovaldkund äjiden partijoiden
sistemanke. Valdkundan pämez' om valitud Suimal prezident (latv. Valsts
prezidents). Hänen valdatusiden strok om 4 vot, ühten kahtenden strokun om
voimuz. Prezident paneb radnikusele märitud ristitud formiruimha ohjastust, Suim
vahvištab ohjastusen ministrid radnikusiš päministranke (latv. Ministru
prezidents — «ministriden prezident») pämeheks äniden enambusel.

Käskusenandai organ om üks'kodine parlament — Latvijan Suim (latv. Saeima),
kudamban 100 ühtnijad Latvijan rahvahanikad täuzidenke oiktusidenke valitas 4
vodeks.

Järgvaličendad parlamentha oliba vl 2014 redukun 4. päiväl. Prezidentan
järgvaličendad Suimas oliba vl 2015 kezakun 3. päiväl, i uz' Raimonds
Vejonis-prezident tuleškanzi radho heinkun 8. päiväspäi. Laimdota Straujuma om
päministraks vl 2014 vilukun 22. päivälpäi.

Latvii jagase 110 agjaha (üks'lugu latv.: novads) da 9 lidnha tazovaldkundan
alištusenke (üks'lugu latv.: republikas pilsēta). Toižed agjad alajagadas
volostihe (üks'lugu latv.: pagasts), toižed agjad seištas jagamatomikš.

Toižed järedad lidnad (enamba 50 tuh. ristituid vl 2011, surembaspäi penembha):
Daugavpils, Lepai, Elgav, Jurmal. Kaik om 77 Latvijan lidnad.

Latvijan ižandusen päsarakod oma bankad, logistik (transportiruind da
varažomad), turizm, sömtegimišt.

Vl 2011 valdkundan päeksport oli elektromašiništ da mašinad (12%), raud da teraz
(11%), pu (material) (7%); toine eksport oli zelläd (4%), sobad (3%), toižed
metallad da tegesed niišpäi (2%).

Vl 2012 Litvanma, Venäma, Estinma, Saksanma da Pol'šanma oliba valdkundan
pätorguindpartnörikš.



https://vep.wikipedia.org/wiki/Kostamuk%C5%A1

Kostamukš (ven. Костомукша, ičen. karj. Koštamuš, suom. Kostamus) om Venäman
lidn da lidnümbrik Karjalan Tazovaldkundan lodehes. Se om Karjalan koumanz'
surtte lidn eläjiden lugun mödhe.

Nügüdläine eländpunkt om saudud enččiden Kontokki- i Kostamukš-küliden sijas
kuti žilo sädamha raudkivendon ümbriradajad kombinatad. Se sai oficiališt
statusad (lidnanvuitte žilo) vl 1977 kül'mkun 17. päiväl. Vspäi 1983 (25.
sulaku) Kostamukš om lidnan statusanke. Lidnanpäiv praznuiše semendkun 1.
päiväl.

Lidn seižub Kontokkijärven (Kondokijärven) päivlaskmaižen i suvižen randpolil,
220 m keskkorktusel valdmeren pindan päl. Matkad Petroskoihesai om 365 km orhal
suvipäivnouzmha, 491 km avtotedme. Matkad Suomenman röunhasai om 35 km
päivlaskmha, röunal raudten da avtoten «Lüttä-Vartius»-kontrol'punkt om olmas.

Päraudtestancii om lidnan pohjoižel röunal. Kostamukš-lendimport civiližiden
südäireisiden täht (КСШ) sijadase 5 km päivlaskmha lidnaspäi, vspäi 2013 se ei
ole rados.



https://vep.wikipedia.org/wiki/Komsomol%27sk_Amural

Komsomol'sk Amural (ven.: Комсомольск-на-Амуре) om Venäman lidn Habarovskan
randas. Se om nellänz' surtte lidn Venäman Edahaižes Päivnouzmpoles
(Vladivostokan, Habarovskan da Jakutskan jäl'ghe).

Eländpunktan aluz om pandud vl 1932 lidnan statusanke, Permskoje-külän (sen aluz
oli pandud vl 1860) da nanalaižiden Dzemgi-seižundtahon sijas.

Lidn seižub Amur-jogen hural randal. Taigmec da sod ümbärtas lidnad. Matkad
Habarovskhasai om 404 km suvipäivlaskmha avtotedme, Amuran jogensuhusai — 569 km
jogiportaspäi.

Ižandusen päsarakod oma lendimiden sauvomine, laivansauvomine, metallurgii,
kivivoin ümbriradmine (kivivoin- da gazanvedod Sahalinaspäi).

Avtobusad, tramvaid da taksid oma kundaližeks transportaks. Vspäi 1975 raudte-
da avtotesild ühtenzoitab Amuran randoid. Ühtennimine raudtestancii om järed
raudtesol'm Baikalan-Amuran magistralil. Sodavägiden da civiline
«Hurb»-lendimport (KXK / КСЛ) sijadase 22 km avtotedme suvipäivlaskmha lidnan
keskusespäi. Toižed lendimportad oma «Dzemgi» jüguzlendimiden da VIP-personiden
täht i «Pobed» (Vägestuz) kebnan aviacijan täht.



https://vep.wikipedia.org/wiki/Kirovskan_rajon

Kirovskan rajon (ven.: Кировский район) om municipaline ühtnik Leningradan
agjas.

Rajonan aluz om pandud vl 1977 sulakun 1. päiväl Leningradan agjaha Volhovan da
Tosnon rajoniden paloišpäi, Kirovsk-lidnad agjan alištusenke panihe keskuseks.
Vozil 1993-2006 Šlissel'burg-lidn oli alištunu agjan tobmudele. Rajon om olmas
nügüdläižiš röunoiš vspäi 2006.

Rajonan pohjoižed randad lainištab Ladoganjärv. Znamasine jogi om joksii sišpäi
Neva. Nevanjogi om olmas rajonan lodehližeks röunaks, lankteb Suomen lahthe.
Kaik joged mülüdas Baltijan meren (Atlantižen valdmeren) basseinha.

Londuseližed varad oma turbaz, sauvondmaterialad (apakkivi, gravii, šebin',
letked, saved, mouckivi), mec, kala, reskvezi.

Käskusenandai tombuz om Ezitajiden Nevondkund (ven. Совет депутатов) 22
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Junus Ibragimov radab sen ezimehen da rajonan pämehen
vs 2016 sügüz'kun 26. päiväspäi ezmäižen strokun. Ezitajiden Nevondkund valičeb
rajonan administracijan pämest.

Vs 2016 sügüz'kun 26. päiväspäi Andrei Vit'ko radab rajonan administracijan
pämeheks. Ezmäine varapämez', kuz' muite varapämest oma hänele abhu. Kuz'
komitetad, 12 palakundad, 8 ohjastust da 11 laudkundad alištudas rajonan
administracijan pämehištole.

Vspäi 2015 Kundaline Kodi (ven. Общественная палата) radab rajonas (15
ühtnijad).

Toižed sured eländpunktad oma Otradnoje-lidn (25,2 tuh. rist. vl 2016),
Šlissel'burg-lidn (14,7 tuh. rist. vl 2016), lidnanvuiččed Mga-žilo (10,2 tuh.
rist. vl 2016), Priladožskii-žilo (5,7 tuh. rist. vl 2016) da Nazii-žilo (4,8
tuh. rist. vl 2016).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
88,3%, ukrainalaižed — 1,9%, vaugedvenälaižed — 1,0%, totarlaižed — 0,5%,
armenijalaižed — 0,5%, uzbekalaižed — 0,4%, toižed — 2,7%, rahvahuden ozutandata
— 4,6% (jäl'gmäižiden keskes 14,5% mahttas pagišta venäkelel).

Erased igähižed rahvahad: suomalaižed — 102 rist. (0,10%), karjalaižed — 76
rist. (0,07%), estilaižed — 23 rist. (0,02%), vepsläižed — 8 rist. (vähemba mi
0,01%), ižoralaižed — 3 rist. (vähemba mi 0,01%).

Opendusen aluzkundoiden verk mülütab 19 päivkodid, 17 keskskolad, 3 lapsiden da
norišton sportskolad.



https://vep.wikipedia.org/wiki/Kingiseppan_rajon

Kingiseppan rajon (ven. Кингисеппский район) om municipaline ühtnik Leningradan
agjas.

Administrativine keskuz om Kingisepp-lidn (vspäi 2006 mülüb rajonha), sijadase
rajonan suves. Rajonan ristitišton koume videndest eläb siš.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke. Vl 1930 heinkun 23. päiväl heitihe
ümbrikod, i siš aigaspäi rajon mülüb Leningradan agjaha kuti administrativine
ühtnik. Vn 1931 vulikul Kingiseppan rajonad ühtištuihe enččen Kotliden
rajonanke.

Toižen mail'man voinan aigan vozil 1941-1944 rajonan territorii oli
okkupiruidud. Vspäi 1945 Narv-jogen oiged randpol' Ivangorod-lidnanke (Estinman
NST:an enzne pala) mülüb rajonha. Vozil 1976-2006 Kingisepp oli alištunu agjan
tobmudele oikti. Vozil 1992-2006 Ivangorod oli lidnaks agjan alištusenke. Rajon
om olmas nügüdläižiš röunoiš vspäi 2006.

Kingiseppan rajon om Leningradan agjan päivlaskmaine taho. Pind — 2 907
nellikkilometrad (agjan 11nz' surtte 17:späi). Mecad ottas territorijan koume
videndest (1 748 km²), lehtezmecad oma enambuses, habikod da koivikod
tobjimalaz. Rajonan territorijan kahesandez om kattud soil.

Suomen laht lainištab rajonan lodehližed da pohjoižed randad. Znamasižed joged
oma Luganjogi da Narv, lanktas Suomen lahthe. Znamasine vezišt om ratud Narvan
vezivaradim (191,4 km²), mülüb rajonha vaiše paloin. 11 pen't järved om rajonas.
Joged da järved mülüdas Baltijan meren (Atlantižen valdmeren) basseinha.

Londuseližed varad oma turbaz, sauvondmaterialad (mouckivi, apakkivi, gravii,
letked, saved), fosforitad, dolomit, abrazivmaterial, mec, kala, reskvezi.

Käskusenandai tombuz om Ezitajiden Nevondkund (ven. Совет депутатов) 22
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Aleksandr Sergejev radab sen ezimehen da rajonan
pämehen vs 2014 sügüz'kun 24. päiväspäi, hän-žo radab Kingisepp-lidnkundan
pämehen. Ezitajiden Nevondkund valičeb rajonan administracijan pämest.

Vl 2014 redukun 24. päiväl Viktor Gešele om valitud ezitajil i om pandud rajonan
administracijan pämeheks, radab vs 2010 vilukun 1. päiväspäi kahtenden strokun
jäl'geten. Ezmäine varapämez, koume muite varapämest da abunik oma hänele abhu.
Nell' komitetad, 9 palakundad, juridine radnikoičend da 2 laudkundad alištudas
rajonan administracijan pämehištole.

Toižed sured eländpunktad oma Ivangorod-lidn (10,5 tuh. rist. vl 2016),
Ust'-Lug-žilo (2,4 tuh. rist. vl 2010), Kingiseppskii-žilo (2,1 tuh. rist. vl
2010) da Kotel'skii-žilo (1,9 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
84,9%, ukrainalaižed — 2,0%, vaugedvenälaižed — 1,3%, totarlaižed — 0,6%,
armenijalaižed — 0,4%, toižed — 2,7%; rahvahuden ozutandata — 8,1% (heišpäi
vaiše 5,4% mahttas pagišta venäkelel).

Erased igähižed rahvahad: suomalaižed — 167 rist. (0,21%), ižoralaižed — 151
rist. (0,19%), estilaižed — 129 rist. (0,16%), karjalaižed — 60 rist. (0,08%),
vodilaižed — 24 rist. (0,03%), vepsläižed — 11 rist. (0,01%).



https://vep.wikipedia.org/wiki/Ki%C4%8Dmengan_rajon

Rajonan aluz om pandud vl 1924 kezakun 10. päiväl Pohjoižen Dvinan gubernijha.
Vl 1928 Jenangan rajonad ližaduihe sihe. Vs 1929 heinkun 15. päiväspäi rajon
mülüi Pohjoižen randan Pohjoižen Dvinan ümbrikho. Vl 1930 heinkun 30. päiväl
heitihe ümbrikod, i vodhe 1936 tal'vkun 5. päivhäsai rajon mülüi Pohjoižhe
randha kuti administrativine ühtnik. Vl 1931 Kičmengan rajonan pind oli 7700
nellikkilometrad, ristitišt — 73400 eläjad. Vozil 1936-1937 oli Pohjoižen agjan
palaks. Vs 1937 sügüz'kun 23. päiväspäi rajon mülüb Vologdan agjaha. Rajon om
olmas nügüdläižiš röunoiš vspäi 2004.

Kičmengan rajon sijadase agjan suvipäivnouzmas. Pind — 7 061 nellikkilometrad.
Mecad ottas territorijan 86% (6061 km²), kuššed mecad oma enambuses.

Reljef om tazo päivlaskmas, kukhikaz toižil sijil, pened sod oma päivlaskmas da
pohjoižes. Pohjoižed Uvalad-ülüden pohjoine pala om rajonan territorijad suves.
Znamasine jogi om Jug sen huran Kičmen'g- da oiktan Jontal-ližajogidenke,
mülüdas Pohjoižen Dvinan (Jävaldmeren) basseinha. Om vähä penid järvid (1 km²
penemba pindal). Sod oma 15% territorijad.

Londuseližed varad oma turbaz, sauvondmaterialad (letked, saved, gravii), mec,
reskvezi.

Vs 2015 tal'vkun 14. päiväspäi Lübov' Djakova radab rajonan pämeheks parlamentan
valdatusiden strokun lophusai (2017. voz'). Hän-žo om rajonan parlamentan
ezimez' vspäi 2013. Käskusenandai tombuz om rajonan parlament — Municipaline
Suim (ven. Муниципальное собрание) 20 ühtnijanke. Kaik rahvaz valičeb heid
nelläks vodeks. Järgvaličendad sihe oliba vl 2013 sügüz'kun 8. päiväl.

Vs 2015 tal'vkun 14. päiväspäi Galina Trufanova radab rajonan administracijan
pämehen. Kaks' administracijan varapämest oma hänele abhu. Kuz' ohjandust, 7
palakundad da 1 komitet alištudas rajonan administracijale.

Kaik om 357 eländpunktad rajonas, sidä kesken 11 žilod da 346 küläd. Toine sur'
eländpunkt om Jugskii-žilo (1,1 tuh. rist. vl 2002).

Rajonan ižandusen päsarakod oma mecan varhapanend da ümbriradmine
pilindmaterialoihe, sömtegimišt da maižanduz, turizm.



https://vep.wikipedia.org/wiki/Keskm%C3%A4ine_meri

Keskmeri om kontinentidenkeskeine meri Evropan da Afrikan keskes. Sijadase suvhe
Evropaspäi, pohjoižhe Afrikaspäi, päivlaskmha Azijaspäi. Ühtenzoitase
Gibraltaran sal'mel Atlantižen valdmeren päpalanke, Dardanellad-sal'mel
Mramormerenke, Suecan kanalal Indižen valdmeren Rusttan merenke. Keskmert
mülütadas Atlantižen valdmeren basseinha.

Ezmäižen kerdan rimalaine Gai Julii Solin-kirjutai kävutaškanzi
Keskmeri-nimitusen (latin. Mare Mediterranea — "meri keskel Mad") 4. voz'sadal
meiden erad.

Keskmeri süvenub kuivushe edahaks. Se lainištab neniden valdkundoiden randad
(častomaraižen mödhe): Ispanii, Francii, Monako, Italii, Slovenii, Horvatii,
Bosnii da Gercegovin, Mustmägi, Albanii, Grekanma, Turkanma, Sirii, Kipr, Livan,
Izrail', Egipt, Livii, Tunis, Alžir da Marok. Läz 60 valdkundad mülüdas
Keskmeren basseinha.

Keskmeren järedad lahted: Valensijan, Lionan, Genujan, Taranton, Sidr da Gabes
lahted.

Sured sared: Korsik, Sardinii, Sicilii, Krit da Kipr. Sarištod: Balearan sared
(Ispanii), Mal'tan sarišt (Mal't), Dalmatinan sared (Horvatii), Ionižed sared,
Kikladad, Pohjoižsporadad da Suvisporadad (Dodekanes) (Grekanma). Kaik om enamba
3,3 tuhad sart.

Sured pol'sared: Pirenejan, Apenninan, Balkanan da Anatolijan (Pen' Azii)
pol'sared.

Järedad joged, kudambad langetas Keskmerhe (častomaraižen mödhe): Ebro, Ron,
Tibr, Ponjogi, Nil.

Lidnad-millionerad da portad: Barselon, Marsel', Neapol', Afinad, Izmir,
Antal'j, Beirut, Tel' Aviv, Aleksandrii, Bengazi, Tripoli, Tunis, Alžir da Oran.



https://vep.wikipedia.org/wiki/Kalmikii

Kalmikijan Tazovaldkund (ven.: Республика Калмыкия, kalm.: Хальмг Таңһч, vepsän
kirjamil: Hal'mg Tangč) vai Kalmikii (ven. Калмыкия) om avtonomine valdkund
Venämas, sen subjekt.

Kalmikijan Tazovaldkund om olmas vl 1920 kül'mkun 4. päivälpäi. Sen aluz oli
pandud kuti Kalmikijan avtonomine agj. Vl 1935 redukun 20. päiväl udesnimitihe
sidä da vhesai 1992 sulakun 21. päivhäsai nimitihe Kalmikijan Avtonomižeks
Nevondkundaližeks Socialistižeks Tazovaldkundaks. Vozil 1943-1957 avtonomijad ei
olend olmas, kalmikalaižid panihe deportacijan alle.

Tazovaldkundan Stepin Käskusenpanend (Konstitucii) om vahvištadud vl 1994
sulakun 5. päiväl Rahvahaližen Suiman ezitajil. Se om väges möhembaižiden
vajehtusidenke.

Tazovaldkundal om röunoid Astrahanin agjanke päivnouzmas, Dagestanan
Tazovaldkundanke suves, Stavropolin randanke suvipäivlaskmas, Rostovan agjanke
päivlaskmas da Volgogradan agjanke lodehes. Kalmikijan Tazovaldkundan
suvipäivnouzmaižed randad lainištab Kaspijan meri. Randanpird om 167 km pitte.

Pind om 74 731 km². Znamasižed joged oma Volg (12 km), mugažo Kum-jogi
Dagestananke röunaks (kezal kändase ojandeheks). Kaikiš suremb järv om solakaz
Manič Gudilo (kalm.: Манц) päivlaskmpoles. Kalmikijan territorijal om 6 ratud
irrigacijan sistemad.

Reljef om tazo. Kuman da Maničun alang om amuižen sal'men sijas Mustmeren da
Kaspijan meren keskes. Jergeni-ülüz seižub tazovaldkundan päivlaskmas. Kaikiš
korktemb čokkoim om sen Šared-mägi (222 m) tazovaldkundan suvipolehe Elistaspäi,
Stavropolin randanke röunanno.

Klimat om kuiv kontinentaline, kontinentaližuz ližadab päivlaskmaspäi
päivnouzmha. Kezal Kalmikii om kaikiš räkemb federacijan subjekt ühtes
Volgogradan agjanke. Heinkun keskmäine lämuz om +23...+25°C, vilukun kesklämuz —
-8...-11°C. Voden aigan poud otab kaikiden päividen pol't. Paneb sadegid 210-340
mm vodes.

Londuseližed varad oma londuseline gaz, kivivoi, sauvondmaterialad (mouckivi,
sauvondkivi, saved, letked), kaliisol, keitandsol, mustma.

Aleksei Orlov radab tazovaldkundan pämehen vs 2010 redukun 24. päiväspäi. Kaik
rahvaz änestab händast videks vodeks. Tazovaldkundan pämez' märičeb ohjastusen
strukturad. Hän paneb Ohjastusen ezimest radnikusele sättutaden kandidatad
parlamentanke. Tazovaldkundan pämehen Administracii om hänele abhu.

Kalmikijan Tazovaldkundan parlament om üks'kodine Rahvahaline Suim (kalm.:
Хурал). Kaik rahvaz valičeb sen 27 ezitajad videks vodeks, kaik hö ratas
kaikenaigašti. Anatolii Kozačko radab Suiman ezimeheks vs 2008 keväz'kun 7.
päiväspäi kahtenden strokun.

Radonoigendai tobmuz om Kalmikijan Tazovaldkundan Ohjastuz. Tazovaldkundan
ministrused, radnikoičendad da ohjandused alištudas Ohjastusele. Igor' Zotov
radab Ohjastusen ezimeheks vs 2012 kül'mkuspäi.

Järgvaličendad Rahvahaližhe Suimha oliba vl 2013 sügüz'kun 8. päiväl.
Tazovaldkundan pämest valitihe vl 2014 sügüz'kun 14. päiväl, nügüdläine pämez'
sai vägestust ezmäižel tural (82,89%) da radab kahtenden strokun.

Vl 2010 eläjiden lugu om 289 481 ristitud. Vl 2015 lidnalaižiden eläjiden pala
om 45%.

Kaikes tazovaldkundas om koume lidnad da 262 küläd. Ei ole toižid surid lidnoid.
Vl 2015 kaik om 11 eländpunktad enamba mi 5 tuh. eläjanke.

Rahvahad (enamba 0,5% vl 2010): kalmikalaižed (56,2%), venälaižed (29,6%),
darginalaižed (2,6%), kazahlaižed (1,7%), turkad-meshetijalaižed (1,3%),
čečenalaižed (1,2%), avarad (0,8%), ukrainalaižed (0,5%), korejalaižed (0,5%);
toižed — 3,6%, rahvahuden ozutandata — 2,0%.

Erased toižed igähižed rahvahad: kumikalaižed — 0,21% (619 rist.), rutulalaižed
— 0,20% (584 rist.), lezginalaižed — 0,16% (451 rist.).



https://vep.wikipedia.org/wiki/Kabardinii_da_Balkarii

Kabardinijan da Balkarijan Tazovaldkund (ven.: Кабардино-Балкарская Республика,
kab. da čerk.: Къэбэрдей-Балъкъэр Республикэ, kar. da balk.: Къабарты-Малкъар
Республика) om Venälaižen Federacijan subjekt, üks' sen tazovaldkundoišpäi.

Valdkundkeled oma venäkel', kabardinan da čerkesan kel', karačajan da balkaran
kel'.

Kabardinijan da Balkarijan Tazovaldkundan Konstitucii om vahvištadud vl 1997
sügüz'kun 1. päiväl tazovaldkundan Parlamentan ühtnijoil, om allekirjutadud
tazovaldkundan Prezidental sil-žo päiväl, om vajehtadud vl 2006 heinkun 12.
päiväl Konstitucižen Suiman ezitajil da om väges möhembaižiden vajehtusidenke.
Se vajehti enččen Konstitucijan, kudamb oli vahvištadud vl 1978 semendkun 26.
päiväl.

Tazovaldkundal om röunoid Pohjoižosetijan — Alanijan Tazovaldkundanke
päivnouzmas, Gruzijanke suvipäivlaskmas, Karačajan da Čerkesijan
Tazovaldkundanke päivlaskmas da Stavropolin randanke pohjoižes. Kabardinijan da
Balkarijan Tazovaldkund om mererandatoi.

Pind om 12 470 km², sidä kesken mecad ottas kümnendest, ned oma levitadud 2200 m
korktusihesai. Znamasižed joged oma Terek da sen äiluguižed ližajoged (Malk da
tž.), Baksan. Läz kaik joged mülüdas Terekan basseinha. Kaks' pen't Kuman
ližajoged jokstas pohjoižes. Kaik joged mülüdas Kaspijan meren basseinha.

Tazovaldkundan tobj pala sijadase Pohjoižen Kavkazan mägipautkil. Kabardinan
alangišt om pohjoižpäivnouzmas. Kaikiš korktemb čokkoim om El'brus-mägenoc (5642
m) Karačajan da Čerkesijan Tazovaldkundan suvipäivlaskmaižel röunal. Se om
mugažo Kavkazan, Venäman da Evropan kaikiš korktemb čokkoim. Kaik om seičeme
vižtuhametrišt mägenpäd da sen korktemb.

Klimat om ven kontinentaline tazangištol. Sigä heinkun keskmäine lämuz om +23°C,
vilukun kesklämuz om -4°C. Mägisel'gil om vilumb: heinkun keskmäine lämuz
sabustab +4 Cel'sijan gradushasai, vilukun kesklämuz oleleb -12°C. Paneb sadegid
500 mm vodes pohjoižpäivnouzmas da 2000 millimetrhasai mägipautkil.

Londuseližed varad oma kivihil', metallad (raudkivend, hrom, nikel', vanadii,
kuld, vol'fram, molibden), sauvondmaterialad (mouckivi, katekivi, saved), mec,
mustma, reskvezi, gidroenergii.

Tazovaldkundan pämez' om Jurii Kokov, radab vs 2013 tal'vkun 6. päiväspäi.
Tazovaldkundan Parlamentan ezitajad änestadas Tazovaldkundan pämest videks
vodeks Venäman prezidentan taričendan mödhe. Tazovaldkundan pämehen
Administracii om hänele abhu, sidä kesken nell' nevojad.

Kabardinijan da Balkarijan Tazovaldkundan Parlament om üks'kodine 70 ezitajanke.
Tat'jana Jegorova radab sen ezimehen vs 2014 sügüz'kun 18. päiväspäi.

Radonoigendai tobmuz om Kabardinijan da Balkarijan Tazovaldkundan Ohjastuz. Alii
Musukov radab sen ezimehen vs 2014 redukuspäi. Kaks' Ohjastusen ezmäšt
varaezimest da koume Ohjastusen muite varaezimest oma hänele abhu.
Tazovaldkundan ministrused, ohjandused, valdkundaližed komitetad da
radnikoičendad alištudas Ohjastusele.

Järgvaličendad tazovaldkundan Parlamentha oliba vl 2014 sügüz'kun 14. päiväl.
Tazovaldkundan pämest valitihe parlamentas vl 2014 redukun 9. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (70 än't 70:späi, 100,0%).

Vl 2010 eläjiden lugu om 859 939 ristitud. Sündutandmär ületab kolendmärad
znamasižešti. Kaikutte kahtenz' ristit om lidnalaine eläi.

Tazovaldkundas om kahesa lidnad da 2 lidnanvuittušt žilod. Toine sur' lidn
(enamba 50 tuh. ristitud) om Prohladnii. Vl 2015 kaik om 15 eländpunktad enamba
mi 10 tuh. eläjidenke.

Rahvahad (enamba 0,4% vl 2010): kabardalaižed (57,0%), venälaižed (22,5%),
balkarijalaižed (12,6%), turkad (1,6%), osetijalaižed (1,1%), armenijalaižed
(0,6%), ukrainalaižed (0,6%), korejalaižed (0,5%), toižed — 3,2%, rahvahuden
ozutandata — 0,3%.



https://vep.wikipedia.org/wiki/KDT

Kongon Demokratine Tazovaldkund (franc. République démocratique du Congo, nece
om täuz' oficialine nimituz), KDT lühüdas, Kongo Kinšas-paginnimi, om valdkund
Keskmäižes Afrikas. Pälidn da kaikiš suremb lidn om Kinšas.

Vl 2012 kaikiš gollemb valdkund mail'mas Rahvahankeskeižen valütfondan
tedoidusen mödhe.

Vl 1960 kezakun 30. päiväl Kongon Demokratine Tazovaldkund tedoti ripmatomudes
Bel'gijaspäi.

Edel ripmatont nimitihe kolonijad Bel'gijan Kongo:ks. Vozil 1960-1964 valdkundan
nimi oli Kongon Tazovaldkund, sid' vajehtihe erištamha susedližes Kongon
Tazovaldkundaspäi. Vozil 1971-1997 — Zajiran Tazovaldkund.

Jäl'gmäine Konstitucii oli hüvästadud kaiken rahvahan referendumal vl 2005
tal'vkun 17-18. päivil da tuli väghe vl 2006 uhokus.

Valdkundas om üks' oficialine kel' — francijan kel'. Sen ližaks, om 4 muga
nimitadud nacionališt kel't: lingala, kongon (kikongo), suahili (kingvan-pagin),
luban (čiluba).

Kongon Demokratine Tazovaldkund om röunoiš Kongon Tazovaldkundanke lodehes
(röunan piduz — 1229 kilometrad), Keskafrikan Tazovaldkundanke (1747 km) da
Suvisudananke (714 km) pohjoižes, Ugandanke (877 km), Ruandanke (221 km),
Burundinke (236 km) da Tanzanijanke (479 km) päivnouzmas, Zambijanke (2332 km)
da Angolanke (2646 km) suves. Ühthine röunoiden piduz om 10 481 km. Päivlaskmas
om 37 km Atlantižen meren randištod.

Valdkundan territorii om Kongo-jogen bassein. Pidust' päivnouzmašt röunad seižub
korged Ruvenzorin mägisel'g. Kaikiš korktemb valdkundan čokkoim sijadase Ugandan
röunal, se om Margarit-mägenoc Ngaliem-mägel (Stenli-mägi), 5109 m meren pindan
päl. Üks' kaikiš järedambišpäi Afrikan järviden, Tanganjik-järv, sijadase
Tanzanijan röunal.

Klimat om ekvatorialine da subekvatorialine paloin. Ekvatorialižed mecad da
savannad oma levitadud.

Londuseližed pävarad oma metallad (vas'k, kobal't, germanii, niobii, tantal,
kuld, hobed, tin, marganc, cink, uran, boksitad, raudkivend), kivivoi,
londuseline gaz, kivihil', almazad; toižed varad oma mec da gidroenergii.

Ohjandusen form om prezidentine tazovaldkund. Valdkundan da ohjastusen pämez' om
prezident, kudambad kaik rahvaz valičeb 5 vodeks, kahtenz' strok om voimusine.

   Kacu kirjutuz: Kongon Demokratižen Tazovaldkundan
administrativiž-territorialine jagand.

Administrativiž-territorialižikš Kongon Demokratine Tazovaldkund alajagase 11
agjaha (provincijha). Vn 2005 jäl'ghe alajagoihe niid, linniži 26 agjad uden
konstitucijan mödhe, no parlament jäti sidä azjad vahvištoituseta.

Toižed järedad lidnad (enamba vai läz 1 mln. ristitud vl 2012): Mbuži Maji,
Lubumbaši, Bukavu, Kanang, Kisangani.

Vl 2009 KDT:n päeksport oli vas'k da sen ühthesuladused (35%), toižed metallad
(32%), kivivoi (16%), almazad (6%); toine eksport — pumaterialad (2%), elektruz
(1%).



https://vep.wikipedia.org/wiki/Jogidenkeskeine_rajon_(Vologdan_agj)

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho kuti Šuiskojen rajon, vspäi 1931 rajon om nügüdläižen nimenke. Vl 1930
heinkun 30. päiväl heitihe ümbrikod, i vhesai 1936 rajon mülüi Pohjoižhe randha
kuti administrativine ühtnik, sid' vozil 1936-1937 — Pohjoižhe agjaha. Vs 1937
sügüz'kun 23. päiväspäi mülüb Vologdan agjaha. Rajon om olmas nügüdläižiš
röunoiš vspäi 2004.

Jogidenkeskeine rajon om Vologdan agjan suvine taho. Pind — 3 624 km². Mec otab
territorijan seičeme kümnendest (2553 nellikkilometrad), sidä kesken äi
sodunuzid mecoid, lehtezmec (koivikod, habikod) om enambuses. Sod — 14% (509
km²). Saum vezid — 1,1% (34,5 km²).

Znamasine jogi oma Suhon sen oiktoiden Šuj- da Ihalic (Mizüg)-ližajogidenke. Läz
kaik joged mülüdas Suhonan (Jävaldmeren) basseinha. Rajonan suves Monz
ližajogidenke da erased toižed pened joged mülüdas Volgan (Kaspijan meren)
basseinha.

Reljef om tazo päpaloin, sokaz sijidme. Suhonanveren alangišt om pohjoižes.
Avnegan ülüz sijadase rajonan keskuses.

Londuseližed varad oma kivivoi, turbaz, sauvondmaterialad (letked, saved,
gravii), gaž, mec, reskvezi.

Vl 2014 sügüz'kun 14. päiväl Aleksandr Šadrin oli valitud rajonan da sen
administracijan pämehen, vl 2015 tal'vkun 18. päiväl läksi erindha. Hänen sijas
oma Dmitrii Lukičev — rajonan pämehen velgusentäutai, i Sergei Kiselöv — rajonan
administracijan pämehen velgusentäutai. Koume administracijan varapämest oma
hänele abhu. Koume ohjandust da 1 palakund alištudas rajonan administracijale.

Käskusenandai tobmuz om rajonan parlament — Ezitajiden suim (ven.
Представительное собрание) 15 ühtnijanke. Kaik rahvaz valičeb heid videks
vodeks. Järgvaličendad sihe oliba vl 2012 keväz'kun 4. päiväl. Jurii Boines
radab sen ezimehen vl 2015.

Kaik om 157 eländpunktad rajonas, sidä kesken 6 žilod da 151 küläd. Toine sur'
eländpunkt om Turovec-žilo (1,0 tuh. rist. vl 2002), matkad avtotedme
Šuiskoje-keskushesai om 250 km.

Rajonan ižandusen päsarakod oma mecan varhapanend da ümbriradmine
(pilindmaterialad, komplektad pertid sauvomha, strubad), tor'vikveimtransport,
maižanduz.



https://vep.wikipedia.org/wiki/Jelabug

Jelabug (ven.: Елабуга, tot.: Алабуга / Alabuğa) om Venäman lidn Tatarstanan
Tazovaldkundan pohjoižpäivnouzmas. Se om tazovaldkundan seičemenz' surtte lidn.
Mülüb Alakaman lidnaglomeracijha (1,1 mln rist.), sen lähembaine lidn om
Jarčalli suvipäivnouzmha.

Ezmäine lidnanvuitte žilo oli olmas 11. voz'sadaspäi (oficialižikš — vspäi
1007). Nügüd'aigaižen eländpunktan aluz om pandud 17. voz'sadal kuti
Trehsvätskoje-külä (mž. Jelabug). Se sai lidnan statusad vl 1780 nügüdläiženke
nimenke.

Lidn sijadase Kamanjogen oiktal korktal randal (Alakaman vezivaradim), läz
Toim-jogensud. Jelabugan keskuz sijadase 70 m korktusel ülemb valdmeren pindad.
Matkad Kazanihesai om 200 km päivlaskmha avtotedme.

Ižandusen päsarakod oma avtosauvomine da koditehnikan tegimed. Viž specialižen
keskopendusen sijališt aluzkundad om lidnas: kul'turan da čomamahton škol,
Suvorovan sodaškol, medicinine škol, ekonomiž-juridine da politehnine kolledžad.

Rahvahad (enamba 0,8%, vn 2010 Venäman rahvahanlugemižen mödhe): venälaižed —
51,7%, totarlaižed — 42,6%, čuvašalaižed — 1,0%, udmurtalaižed — 0,8%; toižed —
3,9%.



https://vep.wikipedia.org/wiki/Hobart

Hobart (mugazo anglijan kelel, virktas [ˈhoʊbɑːrt]) om lidn da valdmeriport
Avstralijas, Tasmanii-saren suvipäivnouzmas, om Tasmanii-štatan pälidnaks.

Lidnan aluz om pandud vl 1804 uhokun 20. päiväl (kahtendeks Sidnein jäl'ghe)
kuti türm Suren Britanijan ogernikoiden täht. Nimitihe imperijan soda- da
kolonijoiden azjoiden ministran Hobart-lordan oiktastuseks, ezmäi Hobart Town,
Hobarton. Hobart sai «siti»-statusad vl 1842 elokun 21. päiväl.

Hobart sijadase Deruent-jogen (angl. Derwent) estuarijan randoil.
Kunanii/Vellington-mägi om 15 km päivlaskmha lidnan azjaližes keskusespäi, mägi
om 1271 m kortte. Klimat om ven valdmeren. Vilukun da uhokun lämuz om +16,8 C°,
heinkun +8,2 C°. Voden keskmäine lämuz om +12,6 C°. Minimaline registriruidud
lämuz om -2,8 C°, mägen päl — -9,1 C°. Paneb sadegid 616 mm vodes, läz tazomäras
vodes ümbri.

Nügüd' lidn om laivansauvomižen edheotandoiden päsija, rahvahidenkeskeižen
turizman järed keskuz, laivoiden oigendusen keskuz Antarktidha. Ende Hobart oli
kitoiden samižen päportaks.

Avtobusad da venehed oma kundaližeks transportaks lidnan südäimes. Hobartan
rahvahidenkeskeine civiline lendimport (HBA) sijadase Kembridž-ezilidnas, 17 km
pohjoižpäivnouzmha lidnan keskusespäi. Sišpäi tehtas reisid Avstralijan surihe
lidnoihe, jügureisid Kitaihe.



https://vep.wikipedia.org/wiki/Helsinki

Hel'sinki (suomen kelel: Helsinki, ročin kelel: Helsingfors) om Suomenman pälidn
da kaikiš järedamb lidn. Mugažo se om Udenma-agjan administrativine keskuz.

Ročinman Vasan Gustav-kunigaz pani Hel'sinkin lidnan alusen vodel 1550. Vodel
1809 Suomenma ühtni Venälaižhe imperijha da vodel 1812 tegihe Suomenman Suren
ruhtinazkundan pälidnaks. Vodel 1870 lidnad üntenzoittihe raudtel Piterinke.
Vodelpäi 1920 se om ripmatoman Suomenman pälidn.

Hel'sinkin sijaduz om valdkundan suvipolel, Baltijan meren Suomen lahten randal,
kall'oikahas tahondas. Vezilanktendad oma lidnan jogil.

Vodel 2011 eläjiden lugu oli 588 941 ristitud. Helsinkid lidnoiden-kaimdajidenke
(Vantaan, Espoon da Kauniainenan) mülüdas ühtes «Sur' Hel'sinki» pälidnan
regionha. Suren Hel'sinkin eläjiden lugu, kudambha mülüb 12 kommunad, om enamb
1,3 millionad ristituid.

Hel'sinki om mugažo jalos znamasine transportsol'm. Siš om rahvahidenkeskeine
Hel'sinki-Vantaa-lendimport da penemb Hel'sinki-Mal'min aeroport, sur'
raudtestancii i meriport. Allegro-üläpiguzjonused kävudas Piterin da Hel'sinkin
keskes. Hel'sinkiš om kundališt transportad: avtobusoid, tramvaid,
lidnelektrojonusid. 1982 vodespäi lidnas radab metropoliten. Se om kaikiš
pohjoižemb metropolitenan sistem Mal.



https://vep.wikipedia.org/wiki/Gr%C3%A4zovecan_rajon

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikos. Vl 1930 heinkun 30. päiväl heitihe ümbrikod, i vhesai 1936 rajon mülüi
Pohjoižhe randha kuti administrativine ühtnik, sid' vozil 1936-1937 — Pohjoižhe
agjaha. Vs 1937 sügüz'kun 23. päiväspäi mülüb Vologdan agjaha. Rajon om olmas
nügüdläižiš röunoiš vspäi 2006.

Gräzovecan rajon om Vologdan agjan suvine taho. Pind — 5 029 km². Sen piduz
pohjoižespäi suvhe — 70 km, päivlaskmaspäi päivnouzmha — 150 km. Mec otab
territorijan koume nelländest (3723 nellikkilometrad).

Znamasižed joged oma Lež da Monz. Joged mülüdas Suhonan (Jävaldmeren) da Volgan
(Kaspijan meren) basseinoihe.

Londuseližed varad oma kivivoi, turbaz, sauvondmaterialad (letked, saved,
gravii), mec.

Mihail Lupandin om rajonan pämez' vs 2003 tal'vkuspäi, hän-žo radab Sijaližen
Suiman ezimehen vs 2009 keväz'kuspäi.

Käskusenandai tobmuz om rajonan parlament — Sijaline Suim (ven. Земское
Собрание) 29 ühtnijanke. Sen aluz om pandud vl 1993 redukun 23. päiväl. Suim om
ezmäine mugoine Venälaižes Federacijas, no jätktab edelrevolücišt tradicijad.

Vs 2009 semendkuspäi Andrei Kazunin om rajonan administracijan pämez'. 5
ohjandust alištudas rajonan administracijale.



https://vep.wikipedia.org/wiki/Germanii

Saksanma vai Germanii (saks.: Deutschland, vepsän transkripcii «Doičland»),
täuz' oficialine nimituz — Saksanman Federativine Tazovaldkund (saksan kelel:
Bundesrepublik Deutschland), om valdkund Evropan päivlaskmas, Pohjoižen da
Baltijan meriden randištoidenke. Federacijan pälidn da kaikiš suremb lidn om
Berlin. Federaližen ohjastusen ministrusiden da agentusiden pala sijadase vanhas
Bonn-pälidnas.

Ristitišton lugun mödhe valdkund om kaikiš suremb Päivlaskmaižes Evropas da otab
16:nden sijan mail'mas.

Vspäi 1955 om PAKO:n ühtnijaks (päivlaskmaine pala), vspäi 1958 om üks' EÜ:n
alusenpanijaks da sen ühtnijaks (mugažo päivlaskmaine pala).

Jäl'gmäine Konstitucii (saks.: Grundgesetz «Päkäskuz», GG) tuli väghe vl 1949
semendkun 23. päiväl päivlaskmaižiš federacijanmaiš, vl 1957 — Saaras, vl 1990 —
Berlinas da päivnouzmaižiš federacijanmaiš.

Saksanmal om mavaldkundröunoid Pol'šanmanke (piduz — 467 km) da Čehanmanke (704
km) päivnouzmaižes, Avstrijanke (801 km) da Šveicarijanke (348 km) suves,
Francijanke suvipäivlaskmas (418 km), Lüksemburganke (128 km), Bel'gijanke (133
km) da Alamaidenke (575 km) päivlaskmas, Danijanke pohjoižes (140 km). Ühthine
röunoiden piduz — 3714 km. Pohjoižen da Baltijan meriden randanpird om 2389 km.

Londuseližed pävarad oma kivihil', bur hil', londuseline gaz, raudkivend, vas'k,
nikel', uran; toižed varad — potaš, keitandsol, sauvondmaterialad, mecad, mahuz.

Saksanma om federativine konstitucine parlamentine tazovaldkund. Valdkundan
pämez' om prezident. Keratas Federališt Suimad (Federaližen Parlamentan da
federacijanmaiden ezitajad oma ühteverzin sigä) valičemha händast videks vodeks,
kahtenden strokun om voimuz. Federaližen ohjastusen pämez' om federaline
kancler, prezident paneb händast radsijha.

Federaline käskusenandai tobmuz om kaks'palaine. Üks' pala om üks'kodine
Federaline Parlament (saks.: Bundestag), kaik rahvaz valičeb sen 631 ühtnijad
nelläks vodeks. Federacijanmaiden suimad valitas ičeze 69 ezitajad Federaližhe
Nevondkundha (saks.: Bundesrat), sen ühtnijad ei antkoi pästta hubatajid
käskusid erižiden maiden täht.

Nügüdläine prezident om Joahim Gauk vs 2012 keväz'kun 18. päiväspäi.
Järgvaličendad Bundestag:ha oliba vl 2013 sügüz'kun 22. päiväl.

Saksanma jagase 16 federacijanmaha (saks.: Bundesland vai muite Land). Vl 2009
ned alajagasoiš 403 ümbrikho (saks.: Kreise), sidä kesken 102 lidnümbrikho da
301 küläümbrikho.

Toižed sured lidnad (enamba 600 tuh. ristitud vl 2010, surembaspäi penembha):
Gamburg, Münhen, Köl'n, Frankfurt Mainal, Štuttgart.

Vl 2012 Saksanman päeksport oli mašiništonsauvomižen produkcii (läz 25%, sidä
kesken erazvuiččed likutimed 4%), avtod (11%), toižed likkuimed da niiden palad
(11%); toine eksport oli zelläd (4%), kuld (1%), kivivoi (1%).



https://vep.wikipedia.org/wiki/Dmitrii_Medvedev

Dmitri Anatol'jevič Medvedev (ven.: Дмитрий Анатольевич Медведев, 14.09.1965,
Piter) — Venälaine valdukundmez' da politikanmez', koumanz' Venälaižen
Federacijan prezident, kudamban oli valitud 2.3.2008. Juridižiden tedoiden
kandidat. Vspäi 2012 semendkun 8. päiväspäi radab Venälaižen Federacijan
ohjastusen ezimehen.

14.11.2005 vodelpäi — ezmäine Venälaižen Federacijan Ohjastusen Varapämez',
nacionaližiden projektoiden kurator. 10.12.2007 voden hän tegihe Venälaižen
Federacijan prezidentkandidataks partijoišpäi: «Ühthine Venäma (Jedinaja
Rossija)», «Oiktusekaz Venäma (Spravedlivaja Rossija)», «Rahvahanikoiden vägi
(Graždanskaja sila)», «Venäman agrarine partii (Agrarnaja partija Rossii)».

D. Medvedev om sündnu 14.9.1965 Leningradha. Hän eli Leningradan
Kupčino-rajonas.

Tat — Anatolii Afananas'jevič Medvedev, lopi Leningradan Tehnologižen Üläškolan.
Mam — Julija Veniaminovna (om sündnu 21.11.1939) — filolog, radoi opendajan
Pedogogižes Üläškolas, sid' ekskursijanveikš Pavlovskas.



https://vep.wikipedia.org/wiki/Dagestan

Dagestanan Tazovaldkund (ven.: Республика Дагестан, avar.: Дагъистаналъул
Республика da tž.1) vai Dagestan om avtonomine valdkund Venämas, sen subjekt.

Tazovaldkundan Konstitucii om vahvištadud vl 2003 heinkun 10. päiväl
Konstitucižen Suiman ezitajil. Se om väges möhembaižiden vajehtusidenke. Enzne
vahvištadud vl 1994 Konstitucii kadoti ičeze väged.

Tazovaldkund om röunoiš Azerbaidžananke suves, Gruzijanke suvipäivlaskmas,
Čečenijan Tazovaldkundanke päivlaskmas, Stavropolin randanke lodehes da
Kalmikijan Tazovaldkundanke pohjoižes. Dagestanan Tazovaldkundan päivnouzmaižed
randad lainištab Kaspijan meri. Randanpird om 530 km pitte.

Pind om 50 270 km². Mec da penzhišt ottas 9% territorijad. Znamasižed joged oma
Terekan alajoksmuz da Sulak, mugažo Kum-jogi (kezal kändase ojandeheks)
Kalmikijanke röunal pohjoižes da Samur Azerbaidžananke röunal suves. Kaik joged
mülüdas Kaspijan meren basseinha, 20 joged lanktas arni merhe.

Reljef om tazo pohjoižes da mägikaz suves. Ezimägišt om keskuses. Nogajan step'
da Kaspijanveren alangišt oma tazovaldkundan pohjoižes. Pohjoižen Kavkazan mäged
oma suves. Kaikiš korktemb čokkoim om sen Bazardüzü-mägenpä («torg», 4466 m)
Azerbaidžanan röunal, Venäman kaikiš suvemb čokkoim sijadase severdas kilometras
sišpäi.

Londuseližed varad oma kivivoi, londuseline gaz, kivihil', palab šoidkivi,
raudkivend, sauvondmaterialad (saved, letked), gidroenergii.

Ramazan Abdulatipov radab tazovaldkundan pämehen vs 2013 vilukun 28. päiväspäi,
edel 2014 vot nece radnikuz nimitihe prezidentan. Parlamentan ezitajad änestadas
händast videks vodeks taritud Venäman prezidental koumes kandidataspäi.
Tazovaldkundan pämez' paneb Ohjastusen ezimest radnikusele, sid' paneb
radnikusile sen ühtnijoid Ohjastusen ezimehen taričendan mödhe. Tazovaldkundan
pämehen da Ohjastusen Administracii, Tazovaldkundan pämehen ohjandused oma
hänele abhu. Sanumatoman ohjandimen mödhe, tobmuden sarakoiden pämehed oma
erazvuiččiš rahvahišpäi.

Dagestanan Tazovaldkundan parlament om üks'kodine Rahvahaline Suim. Kaik rahvaz
valičeb sen 90 ezitajad videks vodeks. Hizri Šihsaidov radab Suiman ezimeheks vs
2013 uhokun 7. päiväspäi kahtenden strokun.

Radonoigendai tobmuz om Dagestanan Tazovaldkundan Ohjastuz. Tazovaldkundan
ministrused, komitetad, radnikoičendad, agentused da inspekcijad alištudas
Ohjastusele. Abdusamad Gamidov radab Ohjastusen ezimeheks vs 2013 heinkuspäi.

Tazovaldkundan pämest valitihe järgkerdan vl 2013 sügüz'kun 8. päiväl,
nügüdläine pämez' sai vägestust ezmäižel tural (86 än't 88:späi). Järgvaličendad
Rahvahaližhe Suimha oliba vl 2011 keväz'kun 13. päiväl, lindäs vl 2016 sügüz'kun
18. päiväl.

Vl 2010 eläjiden lugu om 2 910 249 ristitud. Vl 2015 lidnalaižiden eläjiden pala
om 45%.

Kaikes tazovaldkundas om kümne lidnad da 18 lidnanvuittušt žilod. Toižed sured
lidnad (enamba 100 tuh. ristitud, surembaspäi penembha): Hasavürt, Derbent,
Kaspiisk. Vl 2015 kaik om 28 eländpunktad enamba mi 10 tuh. eläjidenke.

Dagestan om Venäman kaikiš äirahvahaližemb region. Rahvahad (enamba 0,5% vl
2010): avarad (29,2%), darginalaižed (16,8%), kumikalaižed (14,8%),
lezginalaižed (13,2%), lakalaižed (5,5%), azerbaidžanlaižed (4,5%),
tabasaranalaižed (4,1%), venälaižed (3,6%), čečenalaižed (3,2%), nogajalaižed
(1,4%), agulalaižed (1,0%), rutulalaižed (1,0%); toižed — 1,7%, rahvahuden
ozutandata — 0%.

Erased toižed igähižed rahvahad: cahuralaižed — 0,34% (9771 rist.), tatalaižed —
0,02% (456 rist.), mägievrejalaižed — 0,01% (196 rist.).



https://vep.wikipedia.org/wiki/Cin%27_%C5%A0ihuandi

Cin' Šihuandi (kit. 秦始皇帝, pin'jin' Qín Shǐ Huáng-dì, sana sanaha: «Ezmäine
Cin'-imperator»), todesine nimi om In Čžen (kit. 嬴政, pin'jin' Yíng Zhèng) (sünd.
259 edel m.e., 7. uhoku, Han'dan' — kol. 210 edel m.e., 10. sügüz'ku,
Päivnouzmaine Kitai) — Cin'-valdkundan ohjastai (vspäi 246 edel m.e.). Hän om
Toradajiden Valdkundoiden aigan lopunpanii. Vl 221 edel m.e. hän pani ičeze
üksintobmuden Südäikitain kaikel mal. Se azj tegi händast ezmäižeks
Kitai-valdkundan ohjastajaks istorijas. Cin'-dinastii, kudamban alusen Cin'
Šihuandi pani, tahtoi valdoita Kitajal 10 tuhan ičeze sugupol'viden aigan, no
oli heittud hänen surman jäl'ghe severziš voziš (vl 206 edel m.e.).

Cin' Šihuandi oli sündnu Han'danihe (Čžao-valdkundan pälidn) da oli kolnu matkan
aigan Päivnouzmaižen Kitain territorijas. Hänen valdištmen jäl'gnik — Cin' Er
Šihuandi (In Hu Hai), noremb poig. Lapsed (poigad): vanhemb In Fu Su, noremb In
Hu Hai. Cinin znamasine tond Kitain šingoteshe om siš, miše kaik jäl'ghižed
Kitain valdkundad kävutiba hänen administrativiž-bürokratišt ohjanduzsistemad.

Cin' Šihuandi sana sanaha znamoičeb «Cin'(-dinastijan) imperator-alusenpanii».
Ezmässai Huan- («tobmudenpidai») da Di- («imperator») tärtused kävutihe eriži
toine toižespäi. Niiden ühtištuz lujeni uden ohjastajan üksintobmut. Mugoine
arvnimi oli olnu vhesai 1912 — Kitain imperijoiden lophusai (Sin'hai-revolücii).

In Čžen oli sündnu Han'danihe (Čžao-valdkundan pälidn). Hänen aristokratine tat,
Čžuansän-van, ištui sigä plenas založnikaks. In Čženan mam, Čžao-emänd, oli
valatoitajad Čžaon sugud. Jäl'ghižen sodan augotišes Čžao-valdkundan ohjastai
tahtoškanzi surmita Cinin založnikoid da heiden kanzoid, ka aristokratine
augotižlibund abuti Čžao-emändale da hänen poigale päzda henghe. Siloi In Čženan
mamale heimolaižed andoiba katuz pän päl, a Čžuansän-van andoi oton
varjoičijoile da pageni Cinin voinvägiden sijadushe. Elokaz Lüi Buvei-torgovan
andoi hänele rahoid sihe azjaha da andoi toivotuz sirta händast tobmuses
ülähäpäi. Sodan lopindan jäl'ghe Čžao-emänd poiganke ajoi Cin'-valdkundha. Sigä
čoma tulii aig varasti hänen poigad.

Sil aigal Cin'-valdkund oli jo kaikiš vägevaks ičeze susedoiden keskes. Lüi
Buvei — ministrišton ezimez' — arvosti tedomehid lujas. Hän kucui läz tuhad
tedomehid kaikiš Amuižen Kitain valdkundoišpäi olmha koštul. Ned veiba
tedoridoid da kirjutiba kirjoid. Sid' kerazihe tetabad Lüiši
čun'cü-enciklopedijad.

Lüi Buvei tegihe Inan Čženan holenandajaks i zavodi avol'jaižikš eläda ühtes
hänen mamanke, Čžao-emändanke. Mam sai evnuhad lahjaks. Hänen nimi oli Lao Ai.
Hän keskenzi suren tobmuden ičeze käziš fal'šižiden evnuhan dokumentoiden abul.
Vl 238 In Čžen sabuti täuz'igäd i sai ohjandust ičeze käzihe. Siloi-žo Lao Ai da
hänen heimkund koumiš pol'viš oliba surmitud sidoiš Čžao-emändanke,
valdkundaližen štampan fal'sifikacijan tagut da naprindan otta pert'kulud vägel
taguiči. Vl 237 Lüi Buvei Lao Ain sidoiš oli heittud radospäi da oli oigetud
küksushe Sičuanihe. Sijale matkates hän tegi ičtazrikondad. Inan Čženan mam
mugažo oli oigetud küksushe, no händast pördihe pert'kuluhupäi nevojiden
kibedoiden pakičendoiden jäl'ghe.

Li Si, legizman polenpidai da Sün' Dzin openik, tegihe jäl'ghižeks päministraks.
In Čžen hänenke jätksi satusekahid päivnouzmpol'žid sodid. Niiden aigan hö
kävutiba kaik metodad: zorijoiden verkod, otoiden andand, elonmelevoiden
nevojiden abu kaikiš Amuižen Kitain valdkundoišpäi.

Keskmäižen Kitain valdkundoiš lugetihe Cin'-tahoid varvariden laptaks, no todeks
sanudes Cin'-valdkundas oli järed voinvägiden sistem da äiluguine bürokratii. In
Čžen sai anastaden kaik kuzid valdkundoid toine tošt jäl'ghe, kudambid oli
Kitajas sil aigal: vl 230 edel m.e. Han'-valdkund oli alištadud, vl 225 —
Vei-valdkund, vl 223 — Ču-valdkund, vl 222 — Čžao-valdkund da Jan'-valdkund, a
vl 221 — Ci-valdkund. Ühtenzoitmižen aigan In Čžen tirpi 3 rikondnaprindoid.
Niišpäi ühten aigan häniče vägesti vihanikad mekal, satati händast 8 kerdad.
Han'danin anastaden, tulijan aigan imperator löuzi da käski rikta kaikid hänen
kanzan vihanikoid. Sidaig hänen mamad ei olend jo hengiš.

Sän'jan-lidn valitihe pälidnaks, se seižui amuižiš Cinin valdusiš, läz nügüdläšt
Sianid. Arvmehed da vel'možad kaikiš alištunuziš valdkundoišpäi oliba ajatadud
sinnä, 120 tuhad kanzad kaiked. Mugoine mär abuti Cinin imperatorale sijata
alištadud valdkundoiden elitoid varmdan sil'mišpidandan alle.

Li Sin lujan nevondan mödhe, imperator pani uden maiden pämehikš toižid mehid,
ei ičeze heimolaižid vai läheližid. Imperii alajagoihe 36 sodaümbrikoihe
(«czün'», kit.: 郡), niiden pämehikš oliba ohjandajad radnikad da valdkundmehed.
Sodaümbrikod alajagoihe agjoihe (縣), ujezdoihe (鄉), külävolostihe (里) 100
kanzoišpäi. Edelkävujiden erineden, nece administrativine sistem oli
keskustoittud täuzin.

Anastadud alištunuziš vanoišpäi azegišt oli kogotud Sän'janha. Azegišpäi suladen
tegihe sur'kulud kellod da 12 bronzašt kolossad, kudambid seižutihe pälidnas.

Veihe reformad «kaikile ajoregile — ühtenpitte värtmuz»-lozunganke. Sädihe
ühthižen rahasisteman, ühthižen märiden da vedusiden sisteman. Sauvoihe ühthižen
teiden verkon. Nened märad panihe Kitain kul'turan da ižandusen ühthižhe alushe
i eläba jo kaks' tuhad vot, hot' Cin'-imperii oli lühüdaigaine. Nügüd'aigaine
kitaine kirjkel' om sündnu arni Cinin kirjkelespäi.

Kaičendseinäd enččiden valdkundoiden keskes oliba heittud ühtmuden znamaks.
Niiden seiniden vaiše pohjoižpalan jätihe, sen pidustad oliba vahvištadud da
ühtištoittud toine toiženke. Severz' sadad tuhad ristitud vedihe seinid
sauvomha. Muga sättud udes Sur' Kitaine sein erigoitaškanzi Keskmäižen
Valdkundan kalaidajiš varvarišpäi.

Cin' Šihuandi-imperator kävuti millioniden mahtusid toižiden-ki sur'kuluiden
sauvomižiden aigan. Sauvondad oliba jügedaks ikheks ristituiden täht. Ani ičeze
vencastusen jäl'ghe imperator zavodi sauda kaumuz ičeleze. Hän sauvoi teiden
verkod kaiked valdkundadme. Koume likundjonod oli niiš teiš, keskmäine
likundjono oli imperatoran ajoregen täht. Hänen ohjastusen aigan, vl 214 edel
m.e., zavodihe (a sid' lopihe-ki) Lincüi-kanalan sauvomižen läz Guilin'-lidnad.
Se 36-kilometrine kanal ühtištoiti Janczi-jogen Suvikitain ogibalan
territorijanke. Vl 212 edel m.e. Epan-pert'kulun kompleks zavodihe sauda, sigä
äi kalližarvoižusid varazihe da äi imperatoran naložnicoid sijazihe.

Elon jäl'gmäižen voz'kümnen aigan imperator oleli ičeze pälidnas harvoin. Hän
kaiken aigan kodvi ičeze valdkundan tahoid, toi andoid sijaližihe pühäpert'he,
sauvoi steloid ičtazkitändoidenke. Imperator pani mugoižen veron alusen, miše
ohjastajale tarbiž libudas Taišan'-mägehe. Inspekcižed matkad sidoihe teiden,
pühäpertiden, pert'kuluiden sauvondanke. Vn 220 augotaden oli 5 ajod severz'
tuhad kilometrad kaikutte ajo. Sadad saldatoid da äi kodiabunikoid kaimziba
Cinid Šihuandid matkan aigan. Tulend Tünen valdmeren randpolehe oli tetpaižen.
Imperator varaiži rikondnaprindoid, sen tagut hän oigenzi teidme severz'
ajoregid kerdalaz da peiti ičtaze uudimen taga. Eskai hänen saldatad ei tekoi,
ajab-ik heidenke imperator vai ei.

Hanin Siman Cänin-istorikan «Ši czi»-kirjeižiden mödhe, imperator südeganzi
ičeze surman polhe enamba kaiked. Matkoiden aigan imperator tegeli tundmust
noididenke, völhoidenke da spravitajidenke. Hän tahtoi sada heišpäi kolmatomuden
eliksiran peitust.

Konfucijan openikad pagižiba, miše kolmatomuden ecind om tühj azj, sen tagut
imperator ei navedi heid. Ozutesikš, hän käski mahapanda 460 konfucijanalaižid
eläbalaz. Vl 213 Li Si-päministr uskotoiti imperatorad poltta kaik kirjad, päiči
maižandusen, medicinan da arboindan kirjoiš. Mugažo jättihe imperatorižen
kirjoiden keraduz da Cinin ohjastajiden aigkirjad. Ei ole čud, miše jäl'ghižiden
aigoiden istorikad tegiba meles Cinin Šihuandin polhe, hö oliba tendenciozižed.
Ozutesikš, hö kuvazihe händast opakoks tiranaks da kirjutiba, miše imperator ei
olend aristokratišt sugud.

Ičeze valdusiden järgümbärdusen aigan, vn 210 edel m.e. sügüz'kun 10. päivän,
imperatoran heng mäni Ülähäižele Šacü-lidnan pert'kulus (Päivnouzmaine Kitai)
kahted kud matkad pälidnaspäi. Hän läžui da koli hillän morindan tagut,
«kolmatomuden eliksiran» pilülid artutinke ottes südäimehe.

Cin' Šihuandi koli, a Čžao Gao da Li Si ümbärziba ajoregi solakahal kalal i läz
kaht kud katliba hänen surman. Hö fal'sificiruiba imperatoran zavetoičendan da
paniba norembad In Hu Hai-poigad jäl'ghižeks jäl'gnikaks, kenen näradoičijal
imperator oli. Hö mugažo Cin Šihuandi-nimelpäi oigenziba vanhembale In Fu
Su-poigale da Men Tän-jenaralale (varjoiči valdkundan pohjoižröunad) käsk rikta
ičtaze arvostusenke rahvahan edes.

Ezmäižen imperatoran surman jäl'ghe enččiden dinastijoiden polenpidajad zavodiba
hänen jäl'gusen jagon. Vl 206 edel m.e. hänen jäl'gmäine heimolaine, Czi In
(surman jäl'ghe Cin' San' Šihuandi — Koumanz' Cinin imperator), kudamb oli jo
vanaks (ei imperatoraks), oli surmitud edhetungijoil Hanin sodavägil, a Cinin
pälidn oli muretud heil.

Kaumusen sauvomine zavodidas ani imperijan alusenpanendan jäl'ghe läz
nügüd'aigašt Sianid. Siman Cänin tundištusen mödhe, 700 tuhad radnikoid da
mastarid oli vedatud sen mavzolejan sauvomha. Kaumusen irdaližen seinän ühthine
piduz om 6 km.

Käpin sijaduz ezmäižen imperatoran kaumžomanke oli löutud vaiše vl 1974
arheologijan tedomehil (Maon Dzedunan kul'turrevolücii mäni lophu jo). Sen
tedoiduz jätkase nügüd'aigan-ki. Imperatoran kaumsija varastab völ ičeze
avaidamišt. Edel meiden aigad eraz-se piramidanvuitte sauvuz oli käpin päks.
Ühten versijan mödhe, kolijaižen heng lendi taivhaze necen sauvusen kal't.

Äiluguine terrakotasine armii oli sättud kaimdamha imperatorad sil mal. Läz 8
tuhad saldatoid, a mugažo soitvändajad, valdkundmehed da akrobatad, om löutud
sigä. Kaikuččen ristitun mod om erazvuitte, a hibjad oliba mujutadud kirjavaks
enččikš (nügüd' muju om vaiše erasil sijil). Ičeze edelkävujiden erineden,
imperator pučihe äiluguižiš ristituiden andakstondoišpäi, no hänen 48
naložnicoid mahapanihe eläbalaz sigä-žo.

Vl 1987 Cin' Šihuanan-kaumusen kompleks oli pandud UNESCO:n Mail'man
kul'turjäl'gusiden objektoiden nimikirjuteshe ezmäižeks Kitain objektoišpäi.



https://vep.wikipedia.org/wiki/Bur%C3%A4tii

Burätijan Tazovaldkund (ven.: Республика Бурятия, burät.: Буряад Республика) om
üks' Venälaižen Federacijan tazovaldkundoišpäi.

Burätijan Tazovaldkundan Konstitucii om vahvištadud vl 1994 uhokun 22. päiväl
tazovaldkundan Ülembaižen Nevondkundan ezitajil da om väges nügüd'
äiluguižidenke vajehtusidenke. Se vajehti enččen Konstitucijan, kudamb oli
vahvištadud vl 1978 semendkun 30. päiväl.

Burätijal om röunoid Baikalantagaižen randanke päivnouzmas da suvipäivnouzmas,
Mongolijanke suves, Tuvan Tazovaldkundanke suvipäivlaskmas, Irkutskan agjanke
päivlaskmas (sidä kesken Baikalas üliči) da pohjoižes.

Pind om 351 334 km², mecad ottas sen viž kudendest. Znamasižed joged oma Seleng
da Vitim.

Reljef om mägikaz tobjimalaz. Kaikiš korktemb čokkoim om Päivnouzmaižen Sajanan
Munku Sardik-mägenpä tazovaldkundan päivlaskmas, Mongolijanke röunal (3491 m).
Baikal-järven kendäk om kaikiš madalamb (456 m).

Londuseližed varad oma kivihil', bur hil', metallad (kuld, cink, vol'fram,
urankivend, molibden, berillii, tin, hahktin, äimetalližed kivendod), špat,
azbest, nefrit, grafit, mec.

Tazovaldkundan pämez' (burät.: Буряад Уласай Толгойлогшо, ven.: Глава Республики
Бурятия) om Väčeslav Nagovicin, radab vs 2007 heinkun 10. päiväspäi. Hän-žo om
tazovaldkundan Ohjastusen ezimez' Burätijan Konstitucijan mödhe. Edel 2012 vot
semendkun 11. päiväd hän oli Tazovaldkundan prezidentaks, sid' läksi erindha.
Väčeslav Nagovicin om vahvištadud radnikusele möst Rahvahaližel Suimal vl 2012
semendkun 12. päiväl Venäman prezidentan taričendan mödhe jo Tazovaldkundan
pämeheks, se om toine radnikuz formaližikš. Tulebal aigal kaik rahvaz
änestaškandeb händast videks vodeks. Tazovaldkundan pämez' märičeb Ohjastusen
strukturad da paneb sen ühtnijoid radnikusile. Ohjastusen ezmäine varaezimez',
kuz' Ohjastusen muite varaezimest, Tazovaldkundan pämehen da Ohjastusen
Administracii oma hänele abhu.

Burätijan Tazovaldkundan Rahvahaline Suim (burät.: Буряад Республикын Арадай
Хурал) om tazovaldkundan üks'kodižeks parlamentaks 66 ezitajanke. Ciren-Daši
Doržijev radab sen ezimehen vs 2015 elokun 28. päiväspäi.

Radonoigendai tobmuz om Burätijan Tazovaldkundan Ohjastuz (burät. Буряад Уласай
Засагай Газар, ven.: Правительство Республики Бурятия). Tazovaldkundan
ministrused, ohjandused, tazovaldkundan agentused da tazovaldkundan
radnikoičendad alištudas Ohjastusele.

Kaikes tazovaldkundas om kuz' lidnad, 12 lidnanvuittušt žilod da 631 küläd. Ei
ole toižid surid lidnoid. Vl 2015 kaik om 7 eländpunktad enamba mi 10 tuh.
eläjidenke.

Rahvahad (enamba 0,4% vl 2010): venälaižed (64,9%), burätalaižed (29,5%),
totarlaižed (0,7%), ukrainalaižed (0,6%), sojotalaižed — (0,4%), toižed — 2,1%,
rahvahuden ozutandata — 1,8%.

Erased toižed igähižed rahvahad oma evenkalaižed — 2974 rist. (0,31%),
tuvalaižed — 909 rist. (0,09%), mongolad — 395 rist. (0,04%).



https://vep.wikipedia.org/wiki/Bombei

Mumbai (marathin: मुंबई, hindi: मुम्बई, angl.: Mumbai; edel 1995 vot — Bombei,
angl. Bombay) — om lidn Indijan päivlaskmas, Arabijan meren randpolel. Se om
Maharaštr-štatan administrativine keskuz.

Mumbai om kaikiš tihedašti elänzoittud Indijan lidn. Sen ristitišt om enamba mi
12,4 mln. ristituid (2011) ühtes ezilidnoidenke. Mumbai otab Maharaštr-štatan
kaht rajonad: «Mumbai» (157 km², 3 145 966 eläjad vl 2011), mugažo «Mumbai
(ezilidnalaine)» (446 km², 9 332 481 eläjad vl 2011), 603 km² kaiked. Ühtes
ičeze kaimdai-lidnoidenke se om kudenz' surtte mail'man lidnaglomeracii, sen
ristitišt om enamb 20,5 mln. ristituid.

Lidn sijadase man korktusil 10 — 15 m meren pindan päl, ristitištos läz 1/2 oma
marathilaižed, läz 1/4 — gudžaratalaižed. Mumbai otab Bombei-sared da
Solsett-saren suvipalad, da Ulhas-jogensun lähelišt randpol't. Sared
ühtenzoittas sildoil da damboil.

Mumbai om Indijan bobištuzindustrijan päkeskuz. Indijan kinoindistrijan keskuz,
muga nimitadud Bollivud (angl. Bollywood) sijadase Mumbaiš, sigä-žo om
vähätetabid-ki kinostudijoid.



https://vep.wikipedia.org/wiki/Belozerskan_rajon

Administrativine keskuz om Belozersk-lidn, kudamb sijadase 214 km
Vologd-lidnaspäi.

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikos. Vl 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Vs 1937 sügüz'kun 23. päiväspäi
mülüb Vologdan agjaha. Rajon om olmas nügüdläižiš röunoiš vspäi 1965.

Rajonan territorii sijadase päilaskmaha da suvhe Vaugedjärven randalpäi,
rajonidenkeskeine röun läbitab järved lodehespäi suvipäivnouzmha.
Volgan-Baltijanmeren vezite ümbärdab Vaugedjärven randad. Rajonan piduz
pohjoižespäi suvhe — 120 km, päivlaskmaspäi päivnouzmha — 95 km.

Pind — 5 398 nellikkilometrad. Mec otab territorijan nell' videndest (4525 km²).
Kaik om 131 järved rajonas.

Londuseližed varad oma turbaz, sauvondmaterialad (letked, gravii, dolomit), mec,
kala, reskvezi.

Vs 2013 keväz'kun 10. päiväspäi Jevgenii Vladimirovič Šaškin om valitud i radab
rajonan da sen administracijan pämehen, Ühthine Venäma-partijan ühtnii. Viž
ohjandust alištudas rajonan administracijale.

Käskusenandai tombuz om Ezitajiden Suim (videnz' kucund, 19 ezitajad).
Järgvaličendad sihe oliba vl 2012 keväz'kun 4. päiväl. Aleksei Petrovič Jakovčuk
radab sen ezimehen vl 2015.

Toižed sured eländpunktad oma Zubovo-külä (1,5 tuh. rist. vl 2002) da
Alamondom-žilo (1,1 tuh. rist. vl 2002).

Rajonan ižandusen päsarakod oma mecan varhapanend da ümbriradmine, jogitransport
da turizm, sömtegimišt da maižanduz.

Rajonankeskeižed avtoted asfal'tižbetonižen alusenke: Belozersk — Čerepovec,
Belozersk — Vologd.



https://vep.wikipedia.org/wiki/Belgii

Bel'gii (alam.: België, franc.: Belgique, saks.: Belgien), täuz' oficialine nimi
— Bel'gijan Kunigahuz, om valdkund Evropan päivlaskmas, Pohjoižmeren randal.
Pälidn da kaikiš suremb lidn om Brüssel'.

Vspäi 1949 om PAKO:n ühtnii (alusenpanijaks). Vspäi 1957 om EÜ:n ühtnijan
(mugažo ühteks alusenpanijoišpäi).

Bel'gijal oma mavaldkundröunad Alamaidenke pohjoižes (röunan piduz — 478 km),
Germanijanke päivnouzmas (133 km), Lüksemburganke suvipäivnouzmas (130 km),
Francijanke suves da päivlaskmas (556 km). Ühthine röunoiden piduz — 1297 km.
Valdkundan lodehližed randad lainištab Pohjoižmeri, sen randan pird — 66 km.
Ühthine pind — 30 528 km².

Ohjandusen form om parlamentine konstitucine monarhii. Bel'gii om federativine
valdkund vspäi 1980, kaks'jäine federacii. Nece znamoičeb, miše ičeohjastuz om
kahten parametran mödhe — regionil (3) da kel'kundoil (3) — üks'-se valdkundan
territorijal.

Bel'gii alajagase koumhe regionha: Flandrii (alajagase 5 agjaha), Vallonii
(mugažo 5 agjaha), Brüsselin pälidnaine ümbrik. Ühten aigan valdkund alajagase
koumhe kel'kundha: Flandrijan kel'kund, francijankel'ne da saksankel'ne kundad.

Toižed sured lidnad (enamba 150 tuh. rist. vl 2013, surembaspäi penembha):
Antverpen, Gent, Šarlerua, L'jež. Vl 2013 kaik oli 71 lidnad valdkundas enamba
mi 30 tuh. eläjidenke.

Vl 2009 Bel'gijan päeksport oli himižen tegimišton erazvuitte produkcii —
voižimad, glikozidad, polimerizacijan produktad (läz 16%), zelläd (11%), avtod
da niiden palad (8%); toine eksport oli sobad (läz 4%), almazad (3%), raudan da
teraraudan lehtesed (2%), londuseline gaz (1%).



https://vep.wikipedia.org/wiki/Bari%C5%A1_(lidn)

Bariš (ven.: Барыш) om Venäman lidn da lidnankund Ul'janovskan agjan
päivlaskmas.

Eländpunktan aluz om pandud vl 1925 kahten žilon ühtištusel:
Troickoje-Kurse-külä da Marjinan bumagfabrikan radnikžilo. Vl 1954 tal'vkun 22.
päiväl Bariš-radnikžilod ühtištuihe Gurjevkan vatefabrikan radnikžilonke i
anttihe lidnan statusad. Vozil 1975-2008 lidn oli alištunu agjan tobmudele
oikti. Nügüd' Bariš om ühtennimižen rajonan administrativine keskuz, Barišan
lidnankundan üks'jäine eländpunkt.

Lidn seižub Volgaveren ülüdel. Bariš sijadase ühtennimižen jogen randal, se om
Suran oiged ližajogi (Volgan bassein). Matkad Ul'janovskhasai om 139 km
pohjoižpäivnouzmha.

Vspäi 1754 ortodoksižen hristanuskondan Pühän Stroican pühäpert' om lidnan
keskuses.

Ižandusen päsarakod oma sauvondmaterialoiden tegimed (katuzmaterialad, asfal't),
tekstil'tegimišt, sömtegimišt (linduidenfabrik i Rosrezerv:an lihategim), mugažo
mebel'fabrik om olmas.

Ühtennimine raudtestancii om Saransk — Sizran' raudtel. Ul'janovsk — Inz avtote
(suvine) läbitab lidnad päivnouzmaspäi lodeheze.



https://vep.wikipedia.org/wiki/Avstralii_(valdkund)

Avstralii (angl.: Australia) om üks'jäine valdkund ühtennimižel kontinental.
Täuz' oficialine nimi om Avstralijan Ühtištuz (angl.: Commonwealth of Australia
[ˈkɒm.ənˌwɛlθ əv əˈstreɪljə]). Pälidn om Kanberr.

Vs 1901 vilukun 1. päiväspäi Avstralii tegihe Suren Britanijan dominionaks da
zavodi ičeze formiruind valdkundaks.

Vl 1986 keväz'kun 3. päiväl Avstralii sai täut ripmatomut Sures Britanijaspäi,
sen parlamentan käskusišpäi.

Avstralii-valdkund sijadase ühtennimižel kontinental, Indižen da Tünen
valdmeriden keskes. Valdkundan pind om 7,692,024 km² (kudenz' sija mail'mas).
Valdkundröunoid madme eile. Randanpird 25,760 km. Indonezii, Päivnouzmaine Timor
da Papua — Uz' Gvinei sijadasoiš pohjoižpoles, Solomonan Sared, Vanuatu da Uz'
Kaledonii oma pohjoižpäivnouzmpoles, Uz' Zelandii — suvipäivnouzmpoles.

Sur' Zaborkrif vedase pidust' kontinentan pohjoižpäivnouzmašt randad. Valdkundan
kaikiš korktemb čokkoim om Mouson-vulkan (2745 m) Herd-sarel läz Antarktidad.
Kaikiš korktemb kontinentaline čokkoim om Koscüško-mägi (2228 m). Kaikiš
pidembad joged oma Murrei (Marri) sen Darling-ližajogenke. Umbištadud solakaz
Eri-järv (Kati Tand) täudes olendas om kaikiš suremb Avstralijas, 9500
nellikkilometrhasai pindanke.

Londuseližed pävarad oma kivihil', kivivoi, londuseline gaz, kaikenvuiččed
metallad (raudkivend, boksitad, vas'k, kuld, hobed, tin, hahktin, cink, marganc,
harvad mametallad, uran); toižed varad — almazad, lete.

Ohjandusen form om federativine parlamentine konstitucine monarhii. Valdkundan
pämez' om britanijan Elizavet Toine-kunigaznaine. Kunigaznaine paneb ičeze
ezitajad, jenaral-gubernatorad, radsijha, Avstralijan päministran nevondan
mödhe. Jenaral-gubernator om armijan päkäsknik, hän paneb aigad valičemha
päministrad. Parlamentan alakodin enambusen lider tegese päministraks päazjas.
Vaiše alakodin ühtnijad tehtas ministrikš. Nügüdläine päministr om Malkol'm
Ternbull.

Parlament (angl.: The Commonwealth Parliament) om kaks'kodine. Kunigaznaine om
parlamentan ühtnijaks mugažo. Üläkodi om Senat (angl.: Senate), kaik rahvaz
valičeb sen 76 ühtnijoid kudeks vodeks. Senatan pol' udištase koumes vodes
päliči. Alakodi om Ezitajiden Kodi (angl.: House of Representatives) 150
ezitajanke, kaik rahvaz valičeb heid koumevoččen valdatusiden strokunke.

Lidnad-millionerad (vl 2012, surembaspäi penembha): Sidnei, Mel'burn, Brisben,
Pert, Adelaid. Valdkundan ristitišton kaks' koumandest eläb neniš
valdmererandaližiš lidnoiš.

Vl 2012 Avstralijan päeksport oli raudkivend (22%), kivihil' (18%), kuld (8%),
londuseline gaz (6%), kivivoi (5%); toine eksport — söndtavarad (läz 4%), nižu
(3%), cinkan da hahktinan kivendod (2%), vill (1%), puvill (1%).



https://vep.wikipedia.org/wiki/Araban_%C3%9Chtenzoittud_Valdkundad

Araban Ühtenzoittud Emiratad (lühenduz: AÜE) vai Araban Ühtenzoittud Valdkundad
(arab.: الإمارات العربية المتحدة Davlat al-Imārāt al-‘Arabīja al-Muttaḥida) om
valdkund Azijas. Pälidn om Abu Dabi.

AÜE oma mavaldkundröunoiš Omananke päivnouzmas (röunan piduz — 609 km), Saudan
Arabijanke suves da päivlaskmas (457 km). Ühthine röun kuivmadme — 1066 km. Om
meriröunoid Kataranke päivlaskmas da Irananke pohjoižes. AÜE:oiden pohjoižed
randad lainištab Indižen valdmeren Persijan laht. Ühthine randanpird — 1318 km.

Reljef om tazo. Jogid ei ole olmas. Rub El' Hali-letetazangišt otab territorijan
tobmad palad. Mäges seištas pohjoižpoles da päivnouzmpoles. Kaikiš korktemb
čokkoim om Džabal' Jibir-mägi (1527 m).

Londuseližed pävarad oma kivivoi da londuseline gaz; toižed varad — letked,
keitandsol.

Kivivoin varoiden suruz märičeb emiratoiden politižen valatoitusen. Abu Dabin
emir radab prezidentan, Dubain emir — päministran.

Parlament om üks'kodine Federaline Nacionaline Nevondkund (arab.: المجلس الوطني
الإتحادي‎ al'-Madžlis al'-Vatani al'-Ittihadi) 40 ühtnijanke. Kaik rahvaz
valičeb sen 20 ühtnijoid videks vodeks, toižid kahtkümned valičijoiden kollegii
änestab.

Araban Ühtenzoittud Valdkundoiden prezident om Halifa ibn Zaid al'-Nahajan vs
2004 kül'mkun 3. päiväspäi. Päministr om Mohammed ibn Rašid al'-Maktum vs 2006
vilukun 5. päiväspäi.

   Kacu kirjutuz: Araban Ühtenzoittud Emiratoiden administrativiž-territorialine
jagand.

AÜE alajagadas 7 nimitadud pälidnoiden mödhe emiratha (arab.: (إمارات imarat,
üks'lugu — إمارة imara): Abu Dabi (85% territorijad), Adžman, Dubai (kaikiš
suremb ristitišton mödhe), El' Fudžair, Ras El' Haim, Šardž, Umm El' Kaivain.
Kaikutte niišpäi om absolütine monarhii.

Igähine rahvaz om emiratalaižed (arabalaižed tobjas palas), vaiše hö oma
rahvahanikusenke, läz 1,4 mln ristituid vl 2013.

Lidnad-millionerad (surembaspäi penembha): Dubai, Abu Dabi (pälidn), Šardž. Vl
2008 oli 8 lidnad enamba 100 tuh. ristitištonke Emiratoiš.

Emiratoiden päeksport om kivivoi (48%), almazad (10%, tošteksport), kuld (6%,
tošteksport); toine eksport — nozoltadud londuseline gaz (5%), alüminii (2%),
raud (1%), turbolikutimed (1%), polietilen (1%), rogosahar (1%).



https://vep.wikipedia.org/wiki/Anna_Lisicina

Lisicina Anna Mihailovna (ven. Лисицына Анна Михайловна; 14.02.1922, Ozrei
(nügüd' Kalagen posad), Karjalaine radkommun, VNFST — 3.8.1942, Süvär'jogi
(Svir'jogi), Leningradan agj) — Karjalaiž-Suomalaižen Nevondkundaližen
Socialistižen Tazovaldkundan Kommunistižen partijan keskuzkomitetan sidonik,
partizan. Nevondkundaližen Ühtištusen vägiak. Hän sai mugažo Leninan da Rusttan
tähthan ordenad.

Anna oli sündnu vl 1922 Ozreihe (ven. Žitnoručein külä) (nügüd' Kaleigen külän
posadas Änižröunan (Änižrandan) rajonas, Karjalan Tazovaldkundas). Hän oli
vepsläine. Anna lopi Kaleigan keskmäižen školan. Vodespäi 1938 vodehesai 1940
hän openzihe Karjalaižes kul'turtehnikumas (vai Leningradižes
kirjišttehnikumas). Sid' Anna radoi kirjištakan Segežan rajonan klubas.

1942 voden kezakul Lisicinan Annad da hänen sebranikad Melent'jevan Marijad
oigetihe anastadud Šoutarven rajonha. Šoutarves hö sädiba peitkomitetoid,
konspirativižid peittahoid, keraziba andmusid okkupacižen tobmuden polhe,
lämoipunktoiš da toižiš sodasauvuziš. 1942 voden elokun 3 päiväl Lisicina upsi
ehtatades Süväres poikpoli.



https://vep.wikipedia.org/wiki/Altai_(tazovaldkund)

Altajan Tazovaldkund (ven.: Республика Алтай, suvialt.: Алтай Республика) om
üks' Venälaižen Federacijan tazovaldkundoišpäi, sen subjekt.

Valdkundkeled oma venäkel' da altajan kel' Konstitucijan 13. kirjutusen mödhe.
Mugažo kazahan kel' kävutase oficialižiš kosketusiš kazahlaižiden eländsijiš.

Vl 1922 kezakun 1. päiväl Oiratan avtonomižen agjan aluz oli pandud. Vspäi 1932
keväz'kun 2. päiväspäi sidä nimitihe Oirotan avtonomižeks agjaks, vspäi 1948
vilukun 7. päiväspäi — Mägi-Altajan avtonomižeks agjaks. Vl 1992 semendkun 16.
päiväl se läksi Altajan randan mülündaspäi da sai Mägi-Altajan
Tazovaldkund-nimen. Vs 1993 tal'vkun 12. päiväspäi sidä nimitadas Altajan
Tazovaldkundaks.

Tazovaldkundan Konstitucii om vahvištadud vl 1997 kezakun 7. päiväl
Valdkundaližen Suiman ezitajil. Se om väges möhembaižiden vajehtusidenke.

Tazovaldkundal om röunoid Hakasijan Tazovaldkundanke da Tuvan Tazovaldkundanke
päivnouzmas, Mongolijanke da Kitainke (sen Sin'czän-Uiguran avtonomižen agjanke)
suves, Kazahstananke (sen Päivnouzmaižen Kazahstanan agjanke) suvipäivlaskmas,
Altajan randanke lodehes, Kemerovon agjanke pohjoižpäivnouzmas. Altajan
Tazovaldkund om mererandatoi.

Pind om 92 903 km². Znamasižed joged oma Katun' da Bij ližajogidenke. Kaikiš
suremb järv om Teleckan järv (vai Altin Köl', 230 km², 325 m süvütte).

Reljef om mägikaz, äi mägisel'gid kaidoiden jogialangištoidenke. Altajan
Tazovaldkundan da kaiken Sibirin kaikiš korktemb čokkoim om Beluh-mägenpä (4509
m, toižed nimed: Kadin Baži, Uč Sumer) tazovaldkundan suviröunal Kazahstananke.

Londuseližed varad oma kivihil', bur hil', metallad (raudkivend, kuld, hobed,
vas'k, vol'fram, kobal't, vismut, tantal, molibden, artut'), sauvondmaterialad
(mouckivi, sauvondkivi, saved, letked), gidroenergii.

Aleksandr Berdnikov radab tazovaldkundan pämehen vs 2006 vilukun 20. päiväspäi.
Hän-žo om tazovaldkundan ohjastusen ezimez'. Kaik rahvaz änestab händast videks
vodeks. Tazovaldkundan pämez' märičeb ohjastusen strukturad. Hän paneb ministrid
radnikusile sättutaden kandidatoid parlamentanke. Kaks' ezmäšt varapämest da
nell' muite varapämest oma hänele abhu.

Altajan Tazovaldkundan parlament om üks'kodine Valdkundaline Suim (suvialt.: El
Kurultai). Kaik rahvaz valičeb sen 41 ezitajad videks vodeks. Ivan Belekov radab
Suiman ezimeheks vs 2006 keväz'kun 31. päiväspäi koumanden strokun.

Tazovaldkundan pämest — Ohjastusen ezimest valitihe järgkerdan vl 2014 sügüz'kun
14. päiväl, nügüdläine pämez' sai vägestust ezmäižel tural (50,63%) da radab
koumanden strokun. Järgvaličendad Valdkundaližhe Suimha oliba sil-žo päiväl
(14.09.2014).

Vl 2010 eläjiden lugu om 206 168 ristitud. Vl 2015 kaikutte koumanz' ristit
kümnespäi om lidnalaine.

Rahvahad (enamba 0,5% vl 2010): venälaižed (55,7%), altajalaižed (35,3%),
kazahlaižed (6,1%), ukrainalaižed (0,5%); toižed — 0,7%, rahvahuden ozutandata —
1,7%.

Erased toižed igähižed rahvahad: tuvalaižed — 0,08% (158 rist.), šorijalaižed —
0,04% (87 rist.).



https://vep.wikipedia.org/wiki/Adigei

Adigejan Tazovaldkund vai Adigei (ven. Республика Адыгея, Адыгея, adig. Адыгэ
Республик) om Venälaižen Federacijan subjekt.

Valdkundkeled oma venäkel' da adigejan kel' Adigejan Tazovaldkundan
Konstitucijan 5. kirjutusen mödhe.

Adigejan Tazovaldkundan aluz om pandud vl 1922 heinkun 27. päiväl kuti Adigejan
(Čerkesan) avtonomine agj. Vspäi 1928 elokun 13. päiväspäi sidä nimitihe
Adigejan avtonomižeks agjaks. Vl 1990 tal'vkun 15. päiväl Adigei läksi
Krasnodaran randaspäi, se sai nügüdläižen nimitusen vl 1992 semendkun 16.
päiväl.

Adigejan Tazovaldkundan Konstitucii om vahvištadud vl 1995 keväz'kun 10. päiväl
Valdkundaližen Nevondkundan ezitajil. Se om väges möhembaižiden vajehtusidenke.

Tazovaldkundal om röunad Krasnodaran randanke kaikiš polišpäi, nece om anklav
sen südäimes. Ühthine röunoiden piduz om läz 900 km. Adigejan Tazovaldkund om
mererandatoi.

Pind om 7 792 nellikkilometrad. Mecad ottas territorijan koumandest (läz 2800
km²). Tazovaldkundan territorii mülüb Kuban'-jogen basseinha. Toižed sured joged
oma nened: Vauged da Lab oma Kubanin ližajoged; Fars da Giag oma Laban
ližajoged. Znamasine reskvezišt om ratud Krasnodaran vezivaradim.

Reljef om alangoikaz pohjoižes da mägikaz suves. Ezimägišt da sel'gad mülüdas
Kavkazan mägisistemha. Kaikiš korktemb čokkoim om Čuguš-mägenpä 3237 m kortte
valdmeren pindan päl tazovaldkundan suves.

Klimat om ven pehmed. Vilukun keskmäine lämuz om -2°C. Paneb sadegid 560-840 mm
vodes.

Londuseližed varad oma londuseline gaz, kuld, sauvondmaterialad (mouckivi,
gravii, saved, letked), mec, reskvezi, gidroenergii.

Aslan Thakušinov radab tazovaldkundan pämeheks vs 2007 vilukun 13. päiväspäi.
Tazovaldkundan pämez' märičeb Ministrišton strukturad, paneb päministrad da
toižid ministrid radnikusile sättutaden kandidatoid parlamentanke, sen
hüvästusen sandan jäl'ghe. Tazovaldkundan pämehen da Ministrišton ühthine
Administracii om hänele abhu. Vl 2012 vilukun 13. päiväl Valdkundaližen
Nevondkundan ezitajad vahvištihe sidä-žo tazovaldkundan pämest kahtendeks
strokuks.

Adigejan parlament om üks'kodine Valdkundaline Nevondkund (adig.: Хасэ). Kaik
rahvaz valičeb sen 54 ezitajad videks vodeks, ličemha röun om 7% partijoiden
täht. Vladimir Narožnii radab Nevondkundan ezimeheks vs 2013 vilukun 16.
päiväspäi.

Radonoigendai tobmuz om Adigejan Tazovaldkundan Ministrišt. Murat Kumpilov radab
sen päministraks vspäi 2008. Tazovaldkundan ministrused, komitetad da ohjandused
alištudas Ministrištole.

Vl 2010 eläjiden lugu om 439 996 ristitud. Vl 2015 lidnalaižiden eläjiden pala
om 47%.

Kaikes tazovaldkundas om kaks' lidnad da viž lidnanvuittušt žilod. Toine lidn om
Adigeisk.

Rahvahad (enamba 0,5% vl 2010): venälaižed (61,5%), adigejalaižed (24,3%),
armenijalaižed (3,5%), ukrainalaižed (1,3%), kurdlaižed (1,0%), čerkesalaižed
(0,6%), totarlaižed (0,5%), čiganalaižed (0,5%); toižed — 3,5%, rahvahuden
ozutandata — 3,3%.



https://vep.wikipedia.org/wiki/A%C3%9C%C5%A0

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



https://vep.wikipedia.org/wiki/%C4%8Cuva%C5%A1ii

Čuvašijan Tazovaldkund (ven.: Чувашская Республика, čuv.: Чӑваш Республики) vai
Čuvašii (ven.: Чувашия, čuv.: Чӑваш Ен) om üks' Venälaižen Federacijan
subjektoišpäi.

Čuvašijan Tazovaldkundan Konstitucii om vahvištadud vl 2000 kül'mkun 30. päiväl
Čuvašijan Valdkundaližen Nevondkundan ezitajil.

Tazovaldkundal om röunoid Tatarstanan Tazovaldkundanke päivnouzmas, Ul'janovskan
agjanke suves, Mordovijan Tazovaldkundanke suvipäivlaskmas, Alalidnan agjanke
päivlaskmas, Marii Elan Tazovaldkundanke pohjoižes da pohjoižpäivnouzmas.
Čuvašijan Tazovaldkund om mererandatoi.

Pind om 18 343 km². Mecad ottas territorijan tobmad palad. Tazovaldkundan tobj
pala sijadase Volg-jogen oiktal randal sen Sur- da Svijag-ližajogiden keskes.
Kaikiš suremb järv om ratud vezišt — Čeboksaran vezivaradim Volg-jogel.

Klimat om ven kontinentaline. Heinkun keskmäine lämuz om +19°C, vilukun — -13°C.
Paneb sadegid 550 mm vodes.

Londuseližed varad oma palab šoidkivi, turbaz, fosforitad, sauvondmaterialad
(letked, saved), reskvezi, mustma, gidroenergii.

Mihail Ignatjev radab Tazovaldkundan pämeheks vs 2010 elokun 29. päiväspäi. Kaik
rahvaz änestab händast videks vodeks. Tazovaldkundan pämez' märičeb ministrišton
strukturad, paneb ministrid radnikusile. Hän sättutab ministrišton ezimehen
kandidatad parlamentanke. Tazovaldkundan pämehen administracii om hänele abhu.

Čuvašijan parlament om Valdkundaline Nevondkund (čuv.: Чăваш Республикин
Патшалăх Канашĕ). Kaik rahvaz valičeb sen 44 ezitajad videks vodeks. Jurii Popov
radab Nevondkundan ezimeheks vs 2011 tal'vkun 15. päiväspäi.

Radonoigendai tobmuz om Čuvašijan Tazovaldkundan Ministrišt. Ivan Motorin radab
Ministrišton ezimeheks vspäi 2011 tal'vkun 23. päiväspäi. Tazovaldkundan
ministrused da radnikoičendad alištudas Ministrištole.

Nügüdläšt tazovaldkundan pämest valitihe järgkerdan vl 2015 sügüz'kun 13.
päiväl, hän sai vägestust ezmäižel tural (65,54%) da radab kahtenden strokun.
Järgvaličendad Čuvašijan Valdkundaližhe Nevondkundha oliba vl 2011 tal'vkun 4.
päiväl.

Vl 2010 eläjiden lugu om 1 251 619 ristitud. Vl 2015 kaikutte kudenz' ristit
kümnespäi om lidnalaine.

Kaikes tazovaldkundas om ühesa lidnad. Toine sur' lidn (enamba 100 tuh. eläjid
vl 2015) om Novočeboksarsk — Čeboksaran päivnouzmaine kaimdailidn.

Rahvahad (enamba 0,5% vl 2010): čuvašalaižed (65,1%), venälaižed (25,8%),
totarlaižed (2,7%), mordvinalaižed (1,0%); toižed — 1,6%, rahvahuden ozutandata
— 3,8%.



https://vep.wikipedia.org/wiki/%C4%8Ce%C4%8Denii

Čečenijan Tazovaldkund (ven.: Республика Чечня, čeč.: Нохчийн Республика) vai
muite Čečenii vai Čečnä (ven.: Чечня, čeč.: Нохчийчоь) om tazovaldkund (subjekt)
Venämas.

Čečenijan Tazovaldkund om olmas vl 1992 tal'vkun 10. päivälpäi Čečenijan da
Ingušetijan čihodamižen jäl'ghe.

Čečenijan Tazovaldkundan Konstitucii om vahvištadud vl 2003 keväz'kun 23. päiväl
kaiken rahvahan referendumal da om väges nügüd' möhembaižiden vajehtusidenke da
ližadusidenke.

Čečenijal om röunoid Dagestanan Tazovaldkundanke pohjoižes, päivnouzmas da
suvipäivnouzmas, Gruzijanke suvipäivlaskmas, Ingušetijan Tazovaldkundanke
päivlaskmas, Pohjoižosetijan — Alanijan Tazovaldkundanke da Stavropolin randanke
lodehes. Čečenijan Tazovaldkund om mererandatoi.

Pind om 15 647 km². Mecad seištas ezimägištoil. Znamasižed joged oma Terek da
Sunž. Läz kaik joged oma Terekan ližajoged. Kaik joged mülüdas Kaspijan meren
basseinha. Kaik om 14 järved tazovaldkundas, kaikiš suremb niišpäi om Kezenojam
(2,4 km², 72 m süvütte) suvipäivnouzmaižel röunal Dagestananke.

Reljef om tazo tazovaldkundan pohjoižes, kukhikaz da ezimägišton keskuses,
mägikaz suves. Kaikiš korktemb čokkoim om Kavkazan Pämägisel'gan
Tebulosmt-mägenpä (čeč.: Tuloi Lam) tazovaldkundan suvipäivlaskmas, Gruzijanke
röunal (4492 m).

Londuseližed varad oma kivivoi, londuseline gaz, sauvondmaterialad (mouckivi,
sauvondgips, saved, letked, dolomit), mineraližed mujud, reskvezi, mustma.

Tazovaldkundan pämez' (čeč.: Нохчийн Республикин Куьйгалхо, ven.: Глава
Чеченской Республики) om Ramzan Kadirov, radab vs 2007 uhokun 15. päiväspäi
kahtenden strokun. Ramzan Kadirov om vahvištadud radnikusele möst Tazovaldkundan
Parlamental vl 2011 keväz'kun 5. päiväl Venäman prezidentan taričendan mödhe.
Tulebal aigal (18.09.2016) kaik rahvaz änestaškandeb händast videks vodeks.

Čečenijan Tazovaldkundan Parlament om tazovaldkundan üks'kodižeks parlamentaks
41 ezitajanke, vaiš 10 heišpäi ratas kaikenaigašti. Magomed Daudov radab sen
ezimeheks vs 2015 heinkun 3. päiväspäi.

Radonoigendai tobmuz om Čečenijan Tazovaldkundan Ohjastuz. Ruslan Edel'gerijev
radab Ohjastusen ezimeheks vs 2012 semendkun 24. päiväspäi. Ohjastusen ezmäine
varaezimez' da nell' Ohjastusen muite varaezimest oma hänele abhu.
Tazovaldkundan ministrused, ohjandused da komitetad alištudas Ohjastusele.

Vl 2010 eläjiden lugu om 1 268 989 ristitud. Eläjiden keskes vaiše koumandez om
lidnalaine.

Kaikes tazovaldkundas om viž lidnad da 2 lidnanvuittušt žilod. Toižed sured
lidnad (enamba 50 tuh. ristitud, surembaspäi penembha) oma Urus Martan, Šali da
Gudermes. Vl 2015 kaik om 26 eländpunktad enamba mi 10 tuh. eläjidenke.

Rahvahad (enamba 0,4% vl 2010): čečenalaižed (95,1%), venälaižed (1,9%),
kumikalaižed (1,0%), avarad (0,4%), toižed — 1,4%, rahvahuden ozutandata — 0,2%.



https://vep.wikipedia.org/wiki/%C3%9Chthi%C5%BErahvazkundad

Ühtenzoittud Rahvahiden Organizacii (ÜRO) vai Ühthižrahvazkundad (ÜRK) vai
Ühtištetad Nacijad (ÜN) om rahvahidenkeskeine organizacii. Se oli sätud vl 1945
redukun 24. päivän (ÜRO:n Käskuzkirjan tulendan väghe dat) pid'oitelemha da
vahvištamha kožundad da varuitomut rahvahiden keskes, šingotamha ühthižid töid
valdkundoiden keskes.

Valdkundad mülüdas ÜRO:ho lugul 193 (vl 2014). Päine pert' sijadase Udes Jorkas,
ližaofisad oma Venas, Ženevas da Nairobiš.

Nügüdläižed pämehed: Päsekretar' — Antoniu Guterreš (Portugalii, Evrop, radab
01.01.2017-dataspäi), Päsuiman ezimez' — Piter Tomson (Fidži, Valdmerimad,
13.09.2016-dataspäi).

ÜRO:s om kuz' oficiališt kel't radmaha: anglijan, francijan, venän, kitain,
araban da ispanijan keled.

Toižen mail'man sodan aigan Gitleranvastaižen koalicijan vejad ühtnijad sädiba
ÜRO:n radmižen alusid da sen strukturad. Edeline organizacii oli Nacijoiden
Ühtnend. «Ühthižrahvahad»-nimituz («Ühtištoittud rahvahad») oli kävutadud
ezmäižen kerdan Ühthižrahvahiden deklaracijas, sidä allekirjutihe vl 1942
vilukun 1. päiväl.

ÜRO:n Käskuzkirj oli vahvištadud San Franciskon konferencijan aigan, kudamb oli
vl 1945 sulakuspäi kezakuhusai. Vl 1945 kezakun 26. päivän 50 valdkundoiden
ezitajad allekirjutihe sidä, sen ližaks Pol'šanma-ki sil-žo vodel redukun 15.
päivän. ÜRO:n Käskuzkirj tuli väghe vl 1945 redukun 24. päiväl, sidä oigetas
ÜRO:n päiväks.

Varuitomuden Nevondkund om rahvahidenkeskeižen kožundan da varuitomuden
kaičendan päorgan. Kaikil ÜRO:n ühtnijoil om velgusiš panda eloho sen pätandoid.
Kogoneb 15 valdkundad-ühtnijad: 5 — kaikenaigaižed (Venäma, AÜV, Sur' Britanii,
Francii, Kitai), niil om kel'don oiktuz; 10 — pordaigaižed, niid valitas
Nevondkundha edelkirjutadud ÜRO:n Käskuzkirjas proceduran mödhe (23. kirjutusen
2. koht).

Vl 1994 kül'mkun 1. päivän Holenandai Nevondkund jäti kesken ičeze radod, sikš
miše ÜRO:n jäl'gmäine olnu holenandmižes territorii, Palau, vl 1994 redukun 1.
päivän sai ičeze ripmatomut. Nevondkund keradaškandese möst tarbhaižusen mödhe
ičeze vai ičeze ezimehen pätandan jäl'ghe vai ičeze ühtnijoiden enambusen,
Päsuiman, Varuitomuden Nevondkundan pakičendan mödhe.

Se pästab počtmarkoid da ünäižid kaluid dollarnominalanke ÜRO:n Uden Jorkan
ofisan täht, Šveicarijan franknominalanke ÜRO:n Ženevan ofisan täht,
evronominalanke ÜRO:n Venan ofisan täht. Nominalan (počttarifan) suruz sättub
valdkundan tarifoile necen sijatud ÜRO:n ofisanke.

Ezmässai 50 valdkundad mülüiba ÜRO:ha, ned allekirjutiba ÜRO:n Käskuzkirjad.
Nene valdkundad kaikidenke ičeze kolonijoidenke da rippujidenke
territorijoidenke ezitiba läz kaiked mail'mad. Aigan mändes kolonijad saiba
ripmatomut, erased valdkundad jagoihe, i ÜRO:n ühtnijoiden lugu ližadui. Vl 2011
heinkun 14. päivän Suvisudan tegihe 193nden ÜRO:n ühtnijan.

Vaiše rahvahidenkeskeižikš tundištadud valdkundale, rahvahidenkeskeižen oiktusen
subjektale, sab olda ÜRO:n ühtnijan. Miše otta udeks ühtnijaks, ka hot' 9
Varuitomuden Nevondkundan ühtnijoile 15:špäi pidab ozutada tügen (sil-žo aigal
kel'don oiktuz om kaikenaigaižil ühtnijoil lugul 5). Mugoižen rekomendacijan
vahvištusen Varuitomuden Nevondkundal jäl'ghe küzund sirdab Päsuimha. Sid' sigä
änestadas sidä, pidab äniden 2/3 vahvištamha rezolücijad vasthaotandas. Sen
jäl'ghe valdkund tegese ÜRO:n uden ühtnijan.

Ühtnijan status om, a völ ÜRO:n kaclijan status om, kuti ripmatoman ühtnijan
röunatud oiktusidenke. Voidas sada kaclijan statusan edel ühtnijan statusad sen
täuziden oiktusidenke. Päsuiman änestuz (pidab enamba pol't änid) andab kaclijan
statusad. Nügüd' Vatikan da Palestin oma mugoman statusanke. ÜRO:n kaclijoile
sab olda sen specializiruidud aluzkundoiden ühtnijoikš (ozutesikš, UNESCO:n).

Vl 1948 tal'vkun 10. päivän ÜRO:n Päsuim vahvišti da tedištoiti Ristitun
oiktusiden ühthišt deklaracijad, sen jäl'ghe rekomendui kaikile
valdkundoile-ühtnijoile tedištoitta Deklaracijan tekst — «levitandal,
edeslugemižel da sel'gitesel, školiš da toižiš openduzsijiš päpaloin,
valdkundoiden da territorijoiden politižen statusan erinendata».

Gumanitarine katastrof ei valiče sijad da aigad. Sen mitte taht sü — sur'vezi,
kuivaig, manrehkaiduz, konflikt — kaiken veb ristituid mokidennoks da
surmidennoks, ristitišt sirdaškandeb, kundad ei voigoi sötta ičtaze.

Gumanitarine abu om kuti üks' ühthižiden naprindoiden elementoišpäi varmitamha
kožundan sädandan. Toižed mugoižed elementad — abu šingotesen täht, raha- da
politine abu. Abutadas valdkundoile, kus lujad londuseližed onetomuded oliba vai
suren konfliktan jäl'ghe.

Ozutesikš, läz 40 ÜRO:n sisteman organizacijad zavodihe rata lükäidamata kaikiš
dramatižemban londuseližen onetomuden tagut jäl'gmäižiš voziš — manrehkaiduz
Indižes valdmeres vl 2004 jäl'ghižen cunaminke. Nened organizacijad täuduiba äi
gumanitarižid kulutuzmärid, sidä kesken, nenidme sarakoidme: maižanduz,
koordinacii da abuholituz, rahvahanižandusen da infrastrukturan endištuz,
openduzsistem, kanzoiden varatoitand eländkodil da tegimišton tavaroil, sömine,
tervhudenkaičend, deminiruind, ristitun oiktusiden kaičend da oiktusiden
tobmuden pod'oitelend, varuitomuz, vedenvaratoitand da sanitarii. Mugoižiden
ekstraordinarižiden statjoiden aigan kogotas ližarahoid. Päsekretar' paneb ičeze
Erilišt sur'oigenut oigendamha kaikiš tarbhaižembid radoid mokičenus maiš.

Vl 2001 ÜRO sai Nobelän premijad kožundas ühtes sen Päsekretarinke, sil aigal
Kofi Annananke. Premijan nimituz oli «Enamba organizuidud mail'man sädamižen
tondas da kožundan kaikes mail'mas varmituses». Vl 1988 ÜRO:n kožundsädajad
väged mugažo saihe Nobelän premijad kožundas.

Erased tetabad ristitud abutiba ÜRO:le sen radmižes: Tereza-mam, Bono, Andželina
Džoli, Diana-princess, Šakira.



https://vep.wikipedia.org/wiki/Vologdan_p%C3%B6rut%C3%BCgitegim

Vologdan pörutügitegim (SAS «VPT») (ven. Вологодский подшипниковый завод, angl.
Vologda bearing factory) om Venäman pörutügitegmišton üks' surembaižiš
edheotandoišpäi, sijadase Vologdas. Se om kaikiden konstruktivižjonoiden
pörutügiden ezinenahine tegii.

Vl 1967 uhokun 4. päivän NSTÜ:n Ministrišt oti Käsköd № 102 Valdkundaližen
pörutügitegimen sauvondas Vologdha varatoitamha Volgan avtotegint komplektacijan
tegesil. Ezmäižen Vologdan pörutügen pästandan oficialine dat om vn 1971 26.
viluku. Vn 1971 uhokun augotaden Vologdan VPT oigendaškanzi ičeze produkcijad
Tol'jatti-lidnan avtotegimhe kaikenaigaižikš.

Vn 1971 sügüz'kus tegim pästi ičeze ezmäine million pörutüged. Vl 1975 VPT-23
pörutügiden 13 tipile anttihe valdkundališt Hüvän Ladun znamad. Vn 1981
keväz'kun 12. päivän Valdkundaline pörutügitegim № 23 sai ičeze ezmäšt arvlahjan
— Radoližen Rusttan flagan ordenan.

Vs 1972 redukun 26. päiväspäi tegimes pästtas ičeze maksutont «Vologdan
pörutügi»-lugendlehtest (ven. Вологодский подшипник).



https://vep.wikipedia.org/wiki/Vol%C5%BEskii

Volžskii (ven.: Волжский) om Venäman lidn Volgogradan agjan suves. Se om agjan
kahtenz' surtte lidn, om konurbacijas Volgogradanke, mülüb Volgogradan
lidnaglomeracijha (1,4 mln rist.).

Nügüd'aigaižen eländpunktan aluz om pandud vl 1951 Bezrodnoje-külän sijas kuti
žilo sauvomha Volgan GES:ad (sil aigal Stalingradan GES, sauvomine oli vozil
1950-1961). Vl 1954 žilo sai lidnan statusad.

Lidn sijadase Ahtub-jogen hural randal (Volgan hijam), Volgogradad vaste, 20 m
keskkorktusel. Röunatab Volgogradanke päivlaskmas. Matkad Volgogradan
keskushesai om 20 km suvipäivlaskmha.

Ižandusen päsarakod oma gidro- da lämuzenergetik, himine tegimišt,
transportmašinoidensauvomine, sömtegimišt, mugažo pörutügi- i teraztor'viden
tegimed oma olmas. Ühtennimine raudtestancii om Volgograd — Alabaskunčak
raudtel. Järed jogiport om lidnas. Raudte- da avtotesild ühtenzoitab jogen
randoid, se mäneb Volgan GES:an padoseinän ülähadme.

Rahvahad (enamba 0,4% vn 2010 Venäman rahvahanlugemižen mödhe): venälaižed —
90,8%, ukrainalaižed — 1,4%, kazahlaižed — 0,8%, armenijalaižed — 0,8%,
totarlaižed — 0,8%, uzbekalaižed — 0,5%, azerbaidžanlaižed — 0,5%; toižed —
2,4%, rahvahuden ozutandata — 2,0%.



https://vep.wikipedia.org/wiki/Vitebsk

Vitebsk (vaugedvenäkelel: Вiцебск, venäkelel: Витебск) om lidn Vaugedvenäman
homendezbokas, Vitebskan agjan da Vitebskan rajonan adminisrativine keskuz.
Eläjiden lugu - 367,7 tuhad rustitud (2012), pind — 124,538 km².

Sijadase agjan päivnouzmaižes palas Päivlaskmaine Dvin-jogel. Se om
Vaugedvenäman toine kaikiš amuižemb lind Polockan jäl'ghe i koumanz' ristituiden
lugun mödhe.

Železnodorožnii rajon sijadase lidnan päivlaskmaižes palas Päivlaskmaižen Dvinan
oiktal randal. Rajonan territorijal keskendab lidnan tegimišton znamasine pala:
ratas 25 tegimištedheotandad, 34 kohenduz-sauvondorganizacijad, kommunaližen
ižandusen organizacijad, 20 transport- i sidoorganizacijad, raudte- da
avtobusvokzalad.

Oktäbrin rajon om lidnan istorine, kul'turine i tegimištkeskuz. Territorii otab
pindan enamb, mi 3500 ha. Sijadase lidnan homendezbokas. Rajonan eländmassivad
ühtištoittas nell' prospektad i enamb 298 irdad da kujod, kudambiden piduz om
enamb 300 km. 1999 vn rahvahanlugemižen mödhe rajonas elädas 129 137 ristitud.

Pervomaiskii rajon kogoneb kahtes sures palaspäi, kudambad sijadase
Päivlaskmaižen Dvinan i Lučosan randoidme lidnan suvipalas. Se om Vitebskan
kaikiš tobjemb rajon. Ristitišt om läz 180 tuhad mest. Om tehtud 19. heinkun
1940 vl.



https://vep.wikipedia.org/wiki/Vengrii

Mad'jaranma (mad'j.: Magyarország), se om täuz' oficialine nimituz (vspäi 2012),
om mererandatoi valdkund Evropan keskuses. Mad'jaranman pälidn da kaikiš suremb
lidn om Budapešt.

Valdkund om PAKO:n ühtnijaks vspäi 1999. Vs 2004 semendkun 1. päiväspäi om EÜ:n
ühtnijaks.

Vl 1918 redukun 17. päiväl Mad'jaranma sai ripmatomut Avstrijan da Mad'jaranman
imperijan čihodamižen satuseks.

Jäl'gmäine Konstitucii (mad'j.: Magyarország Alaptörvénye) oli hüvästadud vl
2011 sulakun 18. päiväl parlamentas, tuli väghe vl 2012 vilukun 1. päiväl da om
väges vn 2013 znamasižiden vajehtusidenke. Valdkundan oficialine nimituz oli
vajehtadud ühtes valdkundansüdäimižiden da röunantagaižiden mad'jaralaižiden
oiktusiden tazostamiženke.

Mad'jaranma om mavaldkundröunoiš Ukrainanke pohjoižpäivnouzmas (röunan piduz —
128 km), Romanijanke päivnouzmas (424 km), Serbijanke suves (164 km),
Horvatijanke suvipäivlaskmas (348 km), Slovenijanke päivlaskmas (94 km),
Avstrijanke lodehes (321 km) da Slovakijanke pohjoižes (627 km). Ühthine
röunoiden piduz — 2106 km. Mad'jaranma om mererandatoi valdkund.

Reljef om tazo tobjimalaz. Valdkundan kaikiš korktemb čokkoim om Kekeš-mägi
(1014 m). Balaton om kaikiš suremb reskvezijärv Keskuzevropas. Mecad ottas läz
videndest valdkundan territorijad.

Londuseližed pävarad oma kivihil', londuseline gaz, boksitad; toižed varad —
kivivoi, väghine mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Parlamentan ühtnijad valitas händast videks vodeks.

Parlament om Nacionaline Suim (mad'j.: Országgyűlés). Kaik rahvaz valičeb sen
199 ühtnijoid nelläks vodeks.

Vl 2012 semendkun 2. päiväl valitihe nügüdläšt prezidentad (Janoš Ader).
Järgvaličendad valdkundan parlamentha oliba vl 2014 sulakun 6. päiväl.

Mad'jaranmas om 346 lidnad, kudambad mülüdas 19 administrativižhe agjaha
(med'jed, mad'j.: megye), a ned — 7 statistižhe regionha (mad'j.: Magyarország
régiói). Pälidn da völ 5 lidnad (Debrecen, Miškol'c, Seged, Peč, D'jor) ei
mülügoi agjoihe. Agjad alajagase 175 ümbrikho (mad'j.: járás). Ümbrikod —
lidnoihe (város) da küläkundoihe (község). Pälidn alajagase rajonihe
(kerületei).

Valdkundan toižed sured lidnad (enamba 100 tuh. rist. vl 2012, surembaspäi
penembha): Debrecen, Seged, Miškol'c, Peč, D'jor, N'jired'haz, Kečkemet da
Sekešfehervar. Vl 2012 kaik oli 19 lidnad enamba mi 50 tuhad eläjidenke. Vl 2009
ühthemänho oli 328 lidnad (mad'j.: város) Mad'jaranmas.

Mad'jaranman päeksport om mašiništ radiosidon täht (20%), elektromašiništ (läz
17%), söndtavarad (läz 10%), avtod da niiden palad (8%); toine eksport — zelläd
(3%), kivivoi (1%), elektruz (1%).



https://vep.wikipedia.org/wiki/Ven%C3%A4laine_Federacii

Venäma (venäkelel: Россия) vai Venälaine Federacii (lühetud nimi: VF, venäkelel:
Российская Федерация), molembad nimitused oma oficialižed, om valdkund
Päivnouzmaižes Evropas da Pohjoižes Azijas.

Venäman pälidn da kaikiš suremb lidn om Moskv. Vl 2013 Venäläižes Federacijas
oli 15 lidnad, kudambiden eläjiden lugu oli enamb 1 mln eläjad: Moskv, Piter,
Novosibirsk, Jekaterinburg, Alanovgorod (Alauz'lidn), Kazan', Čeläbinsk, Samar,
Omsk, Rostov Donal, Uf, Krasnojarsk, Perm', Voronež, Volgograd.

Venäma om Man kaikiš suremb valdkund pindan mödhe — 17 075 400 km². Vl 2010
Venäläižen federacijan eläjiden lugu oli 141 927 297 eläjad (9-nz' sija Mas).
Valdkundaline kel' om venäkel', dai mugažo ičeze valdkundaližed keled oma 23
federacijan subjektoiš.

Venäma om Ühtenzoittud Rahvahiden Organizacijan, Ripmatomiden Valdkundoiden
Ühtnendan, Evrazijan Ekonomižen Ühtištusen da toižiden organizacijoiden ühtnii.

Vl 862 päivnouzmslavine (Amuižvenälaine) valdkund sündui. Äjad päivnouzmslavižed
heimod ühtetas sihe. Möhemba, feodaližen rouhusen tagut, se jagase paloihe —
ičenaižihe ruhtinazkundoihe. XIII. voz'sadal venälaižed ruhtinazkundad puttas
mongoližiden hanoiden tobmusen alle. Vl 1380 venälaine Donan Dmitrii (Dmitri
Donskoi)-ruhtinaz vägestab Mamai-hanan voinväged Kulikovo-toras.

XVI. voz'sadal Moskvan ruhtinazkund (möhemba — valdkund) zavodib lujetas,
susedruhtinazkundad ühtetas sihe. Muga ühthine keskustoittud valdkund oli
sündnu. Ivanan IV (Grazijan)-carin aigan Venälaine valdkund levitab jalos ičeze
röunad. Se anastab Kazanin da Astrahanin hankundoid. XVII. voz'sadal, jäl'ges
Ivanan IV surmad, Torokaig zavodiše. Pol'šanmaižed voinväged tuldas Venämaha. Vl
1612 venälaine ratnikišt, kudamban ezinenas Minin da Požarskii oma, vägestadas
pol'šalaižid. Vl 1613 uz' car' valičese, kudambaks Mihail Romanov tegese.
Romanoviden dinastii ohjastab Venämad vodelesai 1917.

XVIII. voz'sadan augotišes Petr I-car' zavodib ičeze masštabižed reformad
valdkundas da tegeb sidä Venäman imperijaks. Pohjoižvoinan (1700—1721) jäl'ghe
Venälaine imperii sab maid Baltijanmeren randoil. Vl 1812 voin («Tatanmaine
voin») zavodiše Napoleonižen Francijanke. Venälaižed voinväged vägestadas neciš
voinas evropalaižiden ühtnenuziden valdkundoiden abunke. Vl 1861 maorjanoiktuz
om tühjitadud. XIX. voz'sadan lop harakterizuiše tegimišton da radajiden lugun
kazvol.

Vozil 1905—1907 oli ezmäine venäläine revolücii. Vl 1914 Venäläine imperii,
Antantan ühtnijan oldes, tuleb Ezmäižhe mail'manvoinha. Vn 1917 uhokul revolücii
zavodiše («Uhokun revolücii»), kudamb tühjitab monarhijad i tegeb Venäman
tazovaldkundaks. Pordaigaine ohjastuz tedotab voinan jätkmižes, no sügüzel
bol'ševikad anastadas tobmut Lenin ezinenas. Vozil 1918—1922 — Rahvahanikoiden
soda, kudambas bol'ševikad vägestadas. Vl 1922 tedotadas NSTÜ:n sädandas.

Vozil 1941—1945 — Venäman ühtnemine Toižhe mail'manvoinha («Surhe Tatanman
voinha») Saksanmad vaste.

Venäma sijadase Pohjoižes mapoliškos, Evrazii-kontinentan pohjoižel. Ümbri 14
procentas Venäman territorijad sijadase Pohjoižen polärižen pirdan taga,
igähižen rougun zonas.

Venälaine Federacii om Tünen, Antlantižen (Baltijan, Must- da Azovan mered),
Jävaldmerin da Kaspijan meren randoil, sen merirandad oma kaikiš pidembad Man
toižihe valdkundoihe rindataden (37,653 km).

Venämal oma mavaldkundröunad Norvegijanke, Suomenmanke, Estinmanke, Latvijanke,
Litvanmanke, Pol'šanmanke, Vaugedvenämanke, Ukrainanke, Gruzijanke (sidä kesken
Abhazijanke da Suviosetijanke), Azerbaidžananke, Kazahstananke, Mongolijanke,
Kitainke da Korejan Rahvahaližen Demokratižen Tazovaldkundanke;
vezivaldkundröunad Amerikan Ühtenzoittud Valdkundoidenke (Štatoidenke) da
Japonijanke.

Venäman agjahižed čokkoimed kontinental: agjahine pohjoine punkt — Čelüskinan
nem' Krasnojarskan randas; agjahine suvipunkt — Bazardüzünmägi Dagestanan
Tazovaldkundas; agjahine päivlaskmpol'ne punkt — Dežnövan nem' Čukotkan
avtonomižes ümbrikos; agjahine päivnouzmpol'ne punkt — Baltijan letejono
Kaliningradan agjas. Keskuzpunkt — Vivijärv Krasnojarskan randas.

Venämas om enamba 120 tuhad jogid da ümbri 2 mln järvid. Kaikiš pidembad joged
oma Amur, Lenanjogi, Kamanjogi, Jenisei, Irtiš, Ob', Volg; kaikiš surembad
järved — Kaspijan meri, Baikal, Ladogjärv da Änine.

1993 voden konstitucijan mödhe Venälaine Federacii om demokratine federativine
valdkund prezidentiž-parlamentižen tazovaldkundaližen ohjanduzmahtusenke.

Käskusenandajan tobmuden ülembaine aluzkund om kaks'kodine parlament (Federaline
Suim): alahaine kodi (palat) — Valdkundaline Dum da ülähäine kodi (palat) —
Federacijan Nevondkund.

RosStat:an andmusiden mödhe, vl 2010 Venäläižen Federacijan eläjiden lugu oli
141 927 297 eläjad. Venäma om ühesandel sijal ristituiden lugun mödhe toižihe
valdkundoihe rindataden.

Venäman eläjiden enambuz (2/3) eläb valdkundan evropižes palas, toižed (1/3) —
Uralan taga.

79% Venäman eläjid oma venälaižed, 3,9% — kazanin totarlaižed, 2% —
ukrainalaižed, 1,2% — baškiralaižed, 1,1% — čuvašalaižed. Venäma om
äirahvahaline valdkund, kus äjid rahvahiden ezitajad elädas.

Vl 2012 Venäman päeksport oli kivivoi da londuseline gaz (45%), kivivoiproduktad
(25%), metallad da metalltegesed (8%), himižen tegimišton produkcii (6%),
mašinansauvomižen sarakon produkcii (5%); toine eksport — söndtavarad (3%), pu
(2%).



https://vep.wikipedia.org/wiki/Vauged_meri

Vauged meri (ven.: Белое море, karj. i suom.: Vienanmeri, nenc.: Сэрако ям' ,
latin.: Mare Album, norv.: Kvitsjøen, roč.: Vita havet) om olmas Evrazijan
pohjoižes laptas. Se om kontinentansüdäimine meri. Sijadase Pohjoiževropan
randanno. Mert mülütadas Jävaldmeren basseinha.

Vauged meri lainištab vaiše Venäman randad. Meri om sen südäivezikš täuzin.
Kuviteldud jono ühtenzoitab Pühä Nena- da Kanin Nena-pol'sarid, se erigoitab
Vauktad mert Barencan merespäi.

Belomorskan da Baltijan kanal ühtenzoitab Vauktad mert Baltijan merenke, mugažo
Volgan da Baltijan vezitenke.

Vauktan meren järedad lahted (častomaraižen mödhe): Mezenin, Dvinan, Änižen da
Kandalakšan lahted.

Sured sared: Solohkaižed sared (Arhangel'skan agj), Moržovec (Arhangel'skan
agj).

Kaikiš pidembad joged, kudambad langetas Vauktha merhe (častomaraižen mödhe):
Mezen', Pohjoine Dvin, Änižjogi, Kem'- da Ponoi-joged.

Järedad portad (päiväižen mödhe): Mezen', Arhangel'sk, Severodvinsk, Oneg,
Belomorsk, Kem', Kandalakš.

Vezinouzendan korktuz sase 0,6 metraspäi (Dvinan lahten pohjoižpäivnouzm) 7,7
metrhasai (Mezenin laht) randoidme.



https://vep.wikipedia.org/wiki/Udmurtii

Udmurtijan Tazovaldkund vai Udmurtii (ven.: Удмуртская Республика, Удмуртия,
udm.: Удмурт Республика vai Удмурт Элькун, Удмуртия) om avtonomine tazovaldkund
Venämas, sen subjekt.

Jäl'gmäine Udmurtijan Konstitucii tuli väghe vl 1994 tal'vkun 7. päiväl. Se om
väges nügüd'-ki äiluguižiden vajehtusidenke.

Tazovaldkundal om röunoid Permin randanke päivnouzmas, Baškortostanan
Tazovaldkundanke suvipäivnouzmas, Tatarstanan Tazovaldkundanke suves, Kirovan
agjanke päivlaskmas da pohjoižes. Udmurtii om mererandatoi tazovaldkund.

Pind om 42 061 km². Znamasižed joged oma Kam sen Iž- da Siv-ližajogidenke,
mugažo Vätkan Čepc- da Kil'mez'-ližajoged.

Klimat om ven kontinentaline. Heinkun keskmäine lämuz om +18°C, vilukun
kesklämuz om -15°C. Paneb sadegid 500-600 mm vodes.

Londuseližed varad oma kivivoi, kivihil', bur hil', turbaz, sauvondmaterialad
(mouckivi, dolomit, sauvondkivi, letked, saved), reskvezi.

Aleksandr Solov'jov radab tazovaldkundan pämehen vs 2014 uhokun 14. päiväspäi.
Hän-žo om tazovaldkundan ohjastusen pämez'. Kaik rahvaz änestab händast videks
vodeks. Tazovaldkundan pämez' märičeb ohjastusen strukturad, sen kandidatoid da
paneb heid radnikusile. Hän sättutab Valdkundaližen Nevondkundanke ohjastusen
ezimehen, sen varamehiden da rahaazjoiden ministran kandidatoid.

Udmurtijan parlament om üks'kodine Valdkundaline Nevondkund (udm.: Удмурт
Элькунлэн кун кенешез). Kaik rahvaz valičeb sen 90 ezitajad videks vodeks.
Vladimir Nevostrujev radab Nevondkundan ezimeheks vs 2013 kezakun 25. päiväspäi.

Tazovaldkundan radonoigendai tobmuz om Udmurtijan Ohjastuz. Viktor Savel'jev
radab ohjastusen ezimeheks vspäi 2014.

Järgvaličendad Valdkundaližhe Nevondkundha oliba vl 2012 redukun 14. päiväl.
Tazovaldkundan prezidentad valitihe järgkerdan vl 2014 sügüz'kun 14. päiväl,
nügüdläine tazovaldkundan pämez' sai vägestust ezmäižel tural (84,84%).

Vl 2010 eläjiden lugu om 1 521 420 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om kuz' lidnad, 10 külänvuittušt žilod da 2119 küläd (vl
2015). Toižed sured lidnad (enamba 90 tuh. eläjid vl 2015, surembaspäi penembha)
oma Sarapul, Votkinsk da Glazov. Vl 2015 kaik om 11 eländpunktad enamba mi 10
tuh. eläjidenke.

Rahvahad (enamba 0,4% vl 2010): venälaižed (60,0%), udmurtalaižed (27,0%),
totarlaižed (6,5%), ukrainalaižed (0,6%), marilaižed (0,5%); toižed — 1,8%,
rahvahuden ozutandata — 3,6%.



https://vep.wikipedia.org/wiki/Turkmenii

Turkmenii, oficialižikš Turkmenistan (turkmen.: Türkmenistan), om
valdmererandatoi valdkund Keskmäižes Azijas. Pälidn da kaikiš suremb lidn om
Ašhabad (turkmen.: Aşgabat).

Vl 1991 redukun 27. päiväl Turkmenistan tedoti ripmatomudes Nevondkundaližes
Ühtištusespäi.

Turkmenistan om mavaldkundröunoiš Kazahstananke (röunan piduz — 413 km) da
Uzbekistananke (1793 km) pohjoižes, Irananke (1148 km) da Afganistananke (854
km) suves. Ühthine röunoiden piduz om 4158 km. Valdkundan päivlaskmaižed randad
lainištab Kaspijan meri. Necen järven randanpird — 1768 km. Turkmenistan om
valdmererandatoi valdkund.

Karakum-letetazangišt otab nell' videndest valdkundan territorijad.
Turkmenistanan kaikiš korktemb čokkoim om Airibab-mägi, 3139 m valdmeren pindan
päl. Kaikiš madalamb čokkoim om Akčakai-alang (-81 m) valdkundan lodehes.

Londuseližed pävarad oma londuseline gaz (nellänz' surtte mail'mas) da kivivoi;
toižed varad — rik, keitandsol, turbaz.

Ohjandusen form om unitarine prezidentine tazovaldkund. Prezident om valdkundan
da radonoigendajan tobmuden pämez'. Kaik rahvaz valičeb händast videks vodeks.
Teoretižikš parlament voib tehta prezidentan strokuiden lugu lopmätoman (hänen
elon pitte).

Parlament om üks'kodine Medžlis (turkmen.: Türkmenistanyň Mejlisi) 125
ühtnijanke. Kaik rahvaz valičeb heid videks vodeks.

Prezidentan valičendad oliba järgenduseližen kerdan vl 2012 uhokun 12. päiväl.
Nügüdläine prezident om Gurbanguli Berdimuhamedov (sai 97,14% kahesan kandidatan
keskes), se om hänen kahtenz' strok. Järgvaličendad parlamentha oliba vl 2013
tal'vkun 15. päiväl.

Turkmenistan jagase 6 regionha: 5 agjad (üks'lugu turkmen.: welaýaty) da üks'
Ašhabad-pälidn agjaha tazostadud. Agjad alajagasoiš 77 ümbrikho (üks'lugu
turkmen.: etraby): 52 — agjoiš, 6 — Ašhabadas, 2 — Turkmenabatas, 2 —
Turkmenbašiš, 15 oma lidnad da žilod ümbrikho tazostadud.

Toižed sured lidnad (enamba 200 tuh. ristitud vl 2009, surembaspäi penembha):
Turkmenabat, Dašoguz, Mari. Vl 2014 kaik oli 24 lidnad valdkundas.

Turkmenistanan päeksport om londuseline gaz (38%, sidä kesken nozoltadud),
kivivoi (27%), puvill (18%); toine eksport — turbaz (4%), polipropilen (4%),
sobad (läz 3%), elektruz (1%), mujutimed da dubindsubstancijad maploduišpäi
(1%).



https://vep.wikipedia.org/wiki/Tot%27man_rajon

Administrativine keskuz om Tot'm-lidn. Rajonan ristitišton pol' eläb siš da läz
sidä.

Rajonan aluz om pandud vl 1929 heinkun 15. päiväl Pohjoižen randan Vologdan
ümbrikho. Vl 1930 heinkun 30. päiväl heitihe ümbrikod, i vhesai 1936 rajon mülüi
Pohjoižhe randha kuti administrativine ühtnik, sid' vozil 1936-1937 — Pohjoižhe
agjaha. Vs 1937 sügüz'kun 23. päiväspäi mülüb Vologdan agjaha. Rajon om olmas
nügüdläižiš röunoiš vspäi 2006.

Tot'man rajon om Vologdan agjan päivnouzmaine taho. Pind — 8 393
nellikkilometrad (koumanz' surtte agjas). Mecad ottas territorijan ühesa
kümnendest (7361 km²), se om kaikiš suremb mülü agjas. Koivikod da kavag'mec oma
enambuses. Soiden pind om 7%.

Znamasižed joged oma Suhon sen Carev- (hura) da Tolšm- (oiged) ližajogidenke.
Jogiden tobj pala mülüb Pohjoižen Dvinan (Jävaldmeren) basseinha, pen' pala
suves — Volgan (Kaspijan meren) basseinha. Kaik om kuz' järved rajonas.

Londuseližed varad oma turbaz, sauvondmaterialad (letked, saved, gravii),
keitandsol, mec, reskvezi.

Vs 2012 keväz'kun 14. päiväspäi Sergei Selänin om valitud i radab rajonan da sen
administracijan pämehen. Kaks' rajonan varapämest oma hänele abhu. Viž
ohjandust, kaks' komitetad, 11 palakundad da 5 laudkundad alištudas rajonan
administracijale.

Käskusenandai tombuz om Municipaline Suim (ven. Муниципальное собрание) 18
ühtnijanke. Kaik rahvaz valičeb heid nelläks vodeks. Järgvaličendad sihe oliba
vl 2012 keväz'kun 4. päiväl. Valentin Novosölov radab sen ezimehen vl 2015.

Toižed sured eländpunktad oma Jubileinii-žilo (1,6 tuh. rist. vl 2002) da
Sovetskii-žilo (1,4 tuh. rist. vl 2002).

Rajonan ižandusen päsarakod oma jogi- da tor'vikveimtransport, turizm, maižanduz
da sömtegimišt, mecan varhapanend da ümbriradmine (pilindmaterialad, strubad).



https://vep.wikipedia.org/wiki/Tor%C5%BEok

Toržok (ven.: Торжок) om Venäman lidn da raudtesol'm Tverin agjan keskuses. Se
om agjan nellänz' surtte lidn eläjiden lugun mödhe.

Uz'lidnan torgovanad panihe eländpunktan alusen 9.-10. voz'sadoiden röunal.
Eländpunkt mainitase ezmäižen kerdan vl 1139 Uz'lidnan aigkirjas kuti Uz' Torg
(ven.: Новыи търгъ). 13. voz'sadale pulidnuz oli saudud kivesižiden
čuhundusidenke. Vodele 2016 16 tohesišt kirješt om löutud lidnas.

Lidn sijadase Tverc-jogen molembil randoil (Volgan hura ližajogi), seižub
Valdai-ülüden ezikukhil sen päivnouzmas, 165 m keskkorktusel. Matkad Tverin
keskushesai om 64 km suvipäivnouzmha.

Ižandusen päsarakod oma elektrotehnine tegimišt, mecan ümbriradmine,
sömtegimišt, turizm. Mugažo lämoipalovastaižen da toižen päzutandmašiništon
edheotand, poligrafižmujuiden tegim, voižimiden järed tegim (Royal Dutch Shell),
vuivodsistemiden tegim da omblendfabrikad oma olmas.

Koume specialižen keskopendusen sijališt aluzkundad om lidnas: politehnine
(Rosrezerv:an), pedagogine i gumanitarine kolledžad. Mugažo lendajiden škol da
pölvhan tedoinstitut oma olmas.



https://vep.wikipedia.org/wiki/Tokion_prefektur

Tokio (jap.: 東京 (lugetas «to:kö:»), sana sanha «Päivnouzmaine pälidn») —
Japonijan pälidn, sen administrativine, finansine, kul'turine, politine da
tegimišton keskuz. Se om kaikiš järedamb administrativižen ühtnikon ekonomik
mail'mas. Prefektur sijadase Honsü-saren longibokas, Kanto-tazangištol, seižub
Tünen valdmeren Tokion lahten randal.

Tokio eile lidn juridižikš. Tokion prefektur, vai Tokion pälidnaine ümbrik, — se
om Japonijan administrativine ühtnik. Sihe mülüdas 23 Tokion speciališt rajonad
(«Tokio-lidn»), Tam-agj da severz'-se sarid, sen ühtes Idzu-sared da
Ogasavar-sar'.

Tokion aglomeracijan pind om 13 572 km², ristitišt — 35 682 460 ristitud (2011).
Specialižiden rajoniden pind om 622 km², ristitišt — 8 967 665 ristitud (2011).
Vl 2011 Tokion prefekturan ristitišt oli 13 185 502 ristitud.

Pälidnaižen ohjastuzkundan pämez' om kaikel rahvahal valitud gubernator.
Ohjastusen päine pert' sijadase Sindzüku-rajonas. Sindzüku om pälidnaižen
ümbrikon keskuz.

Rahvaz valičeb gubernatorad da lidnan suiman ezitajid. Gubernator om Tokion
ohjastusen pämez'. Nece ohjastuz ištub Sindzüku-rajonas da ohjastab kaikel
Tokiol, tehtes specrajoniden erasid funkcijoid-ki ühtes.

Heimod eliba Tokion rajonas kiviaigassai völ. Ezmäine lidnan nimi — Edo (vhesai
1869). XII. voz'sadal Tara Sigenada-saldat sauvoi fortad täs. Kut vero mäneb,
hän ližazi ičeleze Edo-nimen (jap.: 江戸 «tulend lahthe») elämižen sijan
ümbrikirjutandan mödhe. Vl 1457 Kanto-agjan ohjastai japonižen sögunan aigan,
Otto Dokan, zavodi Edo-lidnusen sauvomišt. Vl 1590 Tokugava Iejasu
(Tokugava-söguniden klanan alusenpanii) sai sidä ičeze valdha. Muga Edo tegihe
sögunatan pälidnaks. Sil aigal Kioto oli imperijan pälidnaks. Vl 1615 Iejasun
armijad saiba vägestust ičeze vihanikoiden päl (Tojotomi-klan). Edon sögunad
saiba absolütišt tobmut 250 vodeks da paniba pit'kaigaižiden aluzkundoiden. Lidn
šingotihe pigašti, 18 voz'sadan augotišes sidä jo tegihe ühteks kaikiš
järedambišpäi mail'mas.

Vl 1868 Meidzi-restavracijan jäl'ghe sögunat oli heittud poiš, imperatoran
tobmut udessündutihe. Vl 1869 Mucuhito-imperator pani Edon pälidnaks da nimiti
sidä Tokioks.

19. voz'sadan toižpolel lidnan tegimišt zavodi ičeze lujan šingotamižen, sen
jäl'ghe laivoiden sauvond-ki. Vl 1872 om saudud Tokio-Jokogam-raudte, vl 1877 —
Kobe-Osak-Tokio raudte.

Vl 1923 sügüz'kun 1. päiväl luja manrehkaiduz tegihe Tokios da sen ümbrištos,
sen magnitud oli 8.3 ballad Rihteran pordhišton mödhe. Läz pol'lidnad oli
muretud, sur' lämoipalo tegihe. Läz 140 tuhad ristituid tegihe sen kadoikš. Sen
jäl'ghe lidn zavodi ičeze udessündutamine, hot' rekonstrukcijan plan oli lujas
kalliž, puižid pertid oli tariž vajehtada kivesižikš seismiženvastaižikš.

Toižen mail'man sodan aigan lidn oli muretud todesižikš möst. Se putui
intensivižiden lendimatakoiden alle. Vl 1945 keväz'kun 8. päiväl päidusele
enamba mi 80 tuhad eläjid pölištui — vaiše ühten päivän. Äi puižid pertid
paloihe, vanh Imperatoran pert'kulu satatihe.

Sodan jäl'ghe amerikaižed sodaväged okkupiruihe Tokion, a Korejan sodan aigan
lidn tegihe järedaks sodakeskuseks. Severz'-se amerikaižid bazoid jädas täs
nügüd'-ki (Yokota Air Base Tam-rajonas, harjoituz- da lebukeskused).

Kesked 20. voz'sadad valdkundan ekonomik kogonaz sai heredad udessündutamišt. Vl
1966 Japonijan ižanduz oli jo toižel sijal ičeze surudel mail'mas (muga
nimitadud «Japonine ekonomine čud»). Päzutand sodan satatesišpäi oli todestadud
Olimpiadvändoiden satusekahal vedandal Tokios vl 1964. Lidn ozuti ičtaze
rahvahidenkeskeižel arenal.

1970-vozišpäi radvägen ližaduz Tokioho küläkundoišpäi vedi sihe azjaha, miše
1980-voziden lopus lidn tegihe üks' kaikiš heredoiš šingotesen lidnoišpäi
mail'mas.

Tokion kontinentaline pala sijadase Tokion lahten lodehes. Lidnan piduz om läz
90 km päivnouzmaspäi päivlaskmhasai da 25 km pohjoižespäi suvhesai. Tokion
prefektur om röunoiš päivnouzmas Tiban prefekturanke, päivlaskmas — Jamanasin
prefekturanke, suves — Kanagavan prefekturanke da pohjoižes — Saitaman
prefekturanke.

Severz'-se nacionaližid puištoid om Tokios: Meidzi-sarik Takao-mäges ümbri,
Ogasavar-rahvahanpuišt Bonin-saril, Ueno-puišt ičeze tetabiden muzejidenke.

Tokion lidnanzon (Tokion, Kanagavan da Tiban prefekturad) om kaikiš järedamb
produkcijan pästandan mödhe (US$1,497 trln vl 2008) mail'man kaikiš surembiden
aglomeracijoiden keskes.

Tokio om Japonijan ižandusen päkeskuz. 51 kaikiš surembad mail'man kompanijad
500:špäi (Fortune Global 500-nimikirjutesen mödhe) sijadase ičeze päkontorid
arni Tokios.

Tokion fondbirž om kaikiš suremb Azijas, toižel sijal mail'mas ičeze
kapitalizacijan mödhe (Uden Jorkan fondbiržan jäl'ghe). Biržan listingas 2,5
tuhad kompanijoid oma kirjutadud. Ned kompanijad pästtas produkcijad US$ 3 trln
arvol joga vot.

Tokio om üks' mail'man koumiš finansižiš keskusišpäi, Uden Jorkan da Londonan
ühtes.

Tokio radab kuti Japonijan transportan sarakon koncentrator. Se om
Kanto-regionan transportine päkeskuz.

Tokios da sen ümbrištos om 2 rahvahidenkeskešt lendimportad. Mugažo om
severz'-se regionaližid lendimpöudoid civiližen aviacijan täht lendamha
prefekturan edahaižhe sarihepäi. Rahvahidenkeskeine Haned-lendimport (vspäi
1931) kävutase valdkundansüdäimižiden reisiden täht päpaloin. Narit-lendimport
(vspäi 1978) sijadase Tiban prefekturas, i se om rahvahidenkeskeižiden reisiden
täht.

Tokio om Japonijan informacine päkeskuz da üks' rahvahidenkeskeižiš informacižiš
keskusišpäi. Pälidnas sijadase lugendlehtesiden da pästandkodiden päofisad:
Jomiuri simbun, Mainiti simbun, Nihon Keidzai simbun, Ivanami söten.
Regionaližel pressal Tokios oma ičeze ofisad.

Tokio om kaiken valdkundan televizijan kompanijoiden päkeskusiden olemižen sija:
Japonijan teleradiooigendai korporacii (NHK), Asahi-TV, Fudzi-TV, Nippon-TV
(NTV), Tokion teleradiooigendai sistem (TBS).



https://vep.wikipedia.org/wiki/Sur%27_Kitaine_sein

Kitain sur' sein (kit.: 長城 / 长城, pin'jin' Chángchéng, sana sanha: «Pit'k sein»
vai kit.: 萬里長城 / 万里长城, pin'jin' Wànlǐ Chángchéng, sana-sanhal'ne känduz: «Pit'k
sein 10 tuhad liden pitte») — kaikiš järedamb arhitekturine muštnik mail'mas.
Sein seižub Kitain pohjoižes, se om 8851,9 km pitte sarakoidenke (toižid
andmusiden mödhe — 21 196 km). Sauvomine vedihe 3. voz'sadaspäi edel m.e. 1644
vodhesai. Sein om kaitud valdkundal, mülüb UNESCO:n Mail'man kul'turjäl'gusiden
objektoiden nimikirjuteshe.

Lödud savespäi seinän ezmäižiden paloiden sauvomine zavodihe 3. voz'sadal edel
m.e., Toradajiden Valdkundoiden aigan (475-221 vv. edel m.e.), kaičemha
valdkundad hunnulaižid vaste. Läz millionad ristituid ühtni sauvondas, toižin
sanoin, sen aigan eläban ristitišton videndez. Saudud sein fiksiruiži sel'ktas
kitajižen civilizacijan röunoid. Sein abutiži ühtištuda maid imperijha: tombai
severz' sadud vägestaden car'kundoid ližaduihe sihe.

Järedad valdkundad röunoidenke pohjoižpoles — Cin', Vei, Jan' da Čžao —
sauvoškanziba seinid röunoil kaičemha ičtaze kalaidajiš heimoišpäi. Keskuzkitain
tazangišton šingotajad eländpunktad kätihe torguindan järedoikš keskusikš. Se
azj maniti kalajdajid heimoid, i hö zavodiba tehta londoid paksus nenihe
lidnoihe In'šanin tagapäi. Vei-valdkund libui seinäd Cin'-valdkundan röunal läz
353 vot edel m.e., Cin'- i Čžao-valdkundad sauvoiba seinäd läz 300 vot edel
m.e., Jan'-valdkund — edel 289 vot edel m.e.. Möhemba erazvuiččid
seinkonstrukcijoid kätihe ühthižeks sauvuseks.

Ani Cinin aighasai seinän znamasine pala sauvoihe järgeližiš sijaližiš
materialoišpäi trambuindan abul. Saven da kločkiven šoiduid pressuihe
vicasižiden vai rogosižiden cinovkoiden keskhe. Erašti kävutihe kuivatud
päiväižel savičud.

Cin' Šihuandi-imperatoran tobmuden aigan Kitain valdkund ühtištui i sai lujad
vägevut. Mugoi varmed kaičend kalaidajiš heimoišpäi pidab sille, kut nikonz edel
sidä aigad, i Cin' Šihuandi andab käsköd Suren seinän sauvondas pidust'
In'šanid. Olnuzid seinid kävutihe sauvomižhe, niid varmitihe, korgoitihe,
ühtenzoittihe uzil paloil da jätksihe. Sen ühtes, paloid valdkundoiden keskes
murenzihe sauvondmaterialha. Men Tän'-käskmez' oli pandud ohjandamha seinän
sauvomižel.

Cinin aigan erasil paloil kävutaškanzihe kiviapakoid, niid panihe ahthas toine
toiženke lödud man šoiduidme. Kivesižed konstrukcijad libuihe Seinän
päivnouzmas. Ku ei olend kivid sijaližiden sauvondmaterialiden keskes, ka
sauvoihe surt pudotest (päivlaskmaižed mad, nügüdläižiden Gan'su i
Šensi-provincijoiden territorijal).

Han'-dinastijan tobmuden aigan (v 206 edel m.e. — v 220 m.e.) Seinäd jätksihe
päivlaskmpolehe Dun'huanhasai (Gan'su-agj). Mugažo vahtčuhundusiden jono oli
saudud. Se jätksihe rahvahatoman man südäimehe i oli tarbhaine kaičemha
torguindkaravanoid kalaidajiden heimoiden londoid vaste. Han'-dinastii
udessünduti da sauvoi seinid läz 10 tuhad km pitte, nece lugu om kahthe kerdha
enamba mi Cin'-dinastijan aigan, arheologiden melen mödhe.

Czin'-dinastii zavodi sauda seinid 12. voz'sadal. Necen aigan imperatorad
mobiliziruiba radmaha 750 tuhazesai ristituid kaikenaigašti.

Kaitud tähäsai Suren Seinän palad oma saudud Min-dinastijan aigan (1368-1644)
tobjimalaz. Sil aigal savičud da kiviblokoid ottihe päsauvondmaterialikš, ned
andoiba konstrukcijale varmdust enamba. Min-dinastijan tobmuden aigan Sein
oigeni päivnouzmaspäi päivlaskmha Pakuižen meren Bohai-lahten randaspäi
(Šan'haiguan'-zastav) nügüdläižiden Sinczän- da Gan'su-agjoiden röunhasai
(Juimen'guan'-zastav).

Seinän suruded oliba erazvuiččed tahoidme. Keskmäižed parametrad oliba: korktuz
— 7,5 m, piidenke — 9 m, pän leveduz — 5,5 m, alusen leveduz — 6,5 m.

Čuhundused oma seinän ühthižeks palaks. Libutadud edel seinän sauvondad
čuhundused oliba ottud seinän südäimehe. Mugoižed čuhundused oma penemban
levedusenke paksus, mi sein, i niiden sijadused oma statjaližed. Ühten aigan
seinänke saudud čuhundusid panihe 200 metrhasai matkad toine toižespäi, se om
tomaran lendusen edhuz. Čuhundused oma erazvuiččed arhitekturižen planiruindan
mödhe. Čuhundusen kaikiš levitadud toižend om kaks'žiruine, oigedsaumaine ku
kacta ülähänpäi. Mugoižed čuhundused oma parangonke i reiguidenke toran täht
ülähän. Signalčuhundused sijazihe seinädme kahten koprin nägubuden röunal (läz
10 km), niiden päilpäi kaceltihe vihalaižid heiden tulendan aigan da oigetihe
signalid.

Kaks'toštkümne verajad om saudud seinän südäimehe läbiajandan täht. Aigan mändes
varmitihe niid, kätihe vägevikš zastavoikš.

Kitajižiden tedomehiden melen mödhe, Min-dinastijan aigan sein tegihe
sodavällüden i kapituläcijan simvolaks järgenduseližiden varvariden edes. 17.
voz'sadal Van Situn-istorijantedai da runokirjutai sädi necen runon:

Evropalaižiden mel'hetartuz hödhüvižes sauvuses čududeli Cinan aigan
kitajalaižid.

Sein sai ut znamoičendad Kitain nügüd'aigaižes literaturas. Se kätihe rahvahan
sättundan elole da sädandvägevuden simvolaks, ripmata sodakävutandan
satusetomuzišpäi. Mugoi Mao Dzedunan virkand om kirjutadud seinäl läz tulendad
restavriruidud palaha: «Ku sinä ei olend Kitain Surel Seinäl, ka ed ole todesine
kitajalaine».

Turistsijiden irdpolel sein mureneb hilläšti londusen painmižen al (kovad
tulleid, valeged, letetorokad), mugažo mehen radmine valatoitab (intensivine
maižanduz, kiven otand külid sauvomižhe, avto- da raudteiden sauvond pidust'
seinäd, graffitin pirdand).



https://vep.wikipedia.org/wiki/Soj%C3%A4rv_(lidn)

Sojärv (ven.: Суоярви, karj. da suom.: Suojärvi) om lidn Venämas, lidnankund da
raudtesol'm Karjalan Tazovaldkundan suvipäivlaskmas. Se om Sojärven rajonan
administrativine keskuz (vspäi 1940) da üks'jäine lidn.

16. voz'sadal mülüi Uz'lidnan Vodin pätinha kuti Šujanjogen pagast' (ven.:
Шуерецкий погост).

Vozil 1617-1721 oli Ročinman palaks Stolbovon kožundaktan mödhe. Vspäi 1721
Pohjoižen sodan jäl'ghe Sojärv oli mülünu Venäman imperijha Ništadtan
kožundaktan mödhe. Se oli Piterin gubernijan Viipurin provincijan, vspäi 1744 —
Viipurin gubernijan palaks vhesai 1812. 18.-19. voz'sadoil saihe järven
raudkivendod Sojärven pühäkodin tulendas.

Vl 1812 eländpunkt kuti Viipurin gubernijan pala mülüi Suomenman surhe
ruhtinazkundha, vspäi 1917 — Suomenmaha. Vl 1926 mectegim i fabrik kartonan
pästandan täht oma saudud. Ned oma lidnan päedheotandoikš tähäsai.

Lidn sijadase ühtennimižen järven suvirandal, 155 m valdmeren pindan päl
keskkorktusel. Matkad Petroskoihesai om 112 km päivnouzmha orhal, 135 km
avtotedme, 132 km raudtedme.

Klimat om ven meren klimatan pirdoidenke. Vilun pördumižed oleldas paksus.
Vilukun keskmäine lämuz om -11°C, heinkun — +17°C.

Roman Petrov radab lidnankundan da lidnan ohjastusen pämehen vspäi 2012 (om
valitud vl 2013 sügüz'kun 8. päiväl).

Järgenduseližed valičendad lidnan Nevondkundha oliba vl 2013 sügüz'kun 8. päiväl
(koumanz' kucund). Siš 15 ezitajad om, üksin kaikuččes valičemižümbrikospäi.
Sergei Potehin radab sen ezimehen.

Ortodoksižen hristanuskondan Raštvoiden jumalanpert' om lidnas vs 2011
kül'mkuspäi.



https://vep.wikipedia.org/wiki/Slancin_rajon

Slancin rajon (ven. Сланцевский район) om municipaline ühtnik Leningradan agjas.

Administrativine keskuz om Slanci-lidn (vspäi 2006 mülüb rajonha), sijadase
rajonan päivlaskmas. Rajonan ristitišton nell' videndest eläb siš.

Rajonan aluz om pandud vl 1941 keväz'kun 11. päiväl Leningradan agjaha
Kingiseppan da Gdovan rajoniden paloišpäi, Slanci-radnikžilod panihe keskuseks.

Toižen mail'man sodan aigan vozil 1941 (heinku) - 1944 (uhoku) rajonan
territorii oli okkupiruidud. Vl 1945 Narv-jogen oiktan randpolen palad (Estinman
NST:an enzne pala) ühtištuihe rajonanke kahteks küläkundaks. Vozil 1958-2006
Slanci-lidn oli alištunu agjan tobmudele. Vl 1963 rajonan territorii läksi
Kingiseppan rajonha i Lugan rajonha. Vl 1965 Slancin rajonan udessündutamižes
pördutihe vaiše küläkundoid Kingiseppan rajonaspäi. Rajon om olmas nügüdläižiš
röunoiš vspäi 2006.

Slancin rajon om Leningradan agjan suvipäivlaskmaine taho. Pind — 2 191
nellikkilometrad (agjan 16nz' surtte 17:späi). Mecad ottas territorijan koume
nelländest (1 638 km²).

Znamasižed joged oma Luganjogi da Narv (lanktas Suomen lahthe), rajon sijadase
niiden keskes. Kaikiš suremb vezišt om ratud Narvan vezivaradim (191,4 km²), sen
suvipala mülüb rajonha, znamasine Plüssanjogi lankteb sihe. Joged da järved
mülüdas Baltijan meren (Atlantižen valdmeren) basseinha.

Londuseližed varad oma palab šoidkivi, turbaz, sauvondmaterialad (mouckivi,
letked, saved), mergel', dolomit, fosforitad, mec, reskvezi.

Käskusenandai tombuz om Ezitajiden Nevondkund (ven. Совет депутатов) 21
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl (koumanz' kucund). Marina Čistova radab sen ezimehen
da rajonan pämehen vs 2014 sügüz'kun 30. päiväspäi. Ezitajiden Nevondkund
valičeb rajonan administracijan pämest.

Vl 2014 redukun 31. päiväl Igor' Födorov om valitud ezitajil i om pandud rajonan
administracijan pämeheks, radab kontraktan mödhe ezmäižen strokun. Nell'
varapämest oma hänele abhu. Üks'toštkümne komitetad, 4 palakundad, 3 sektorad,
radnikoičend, aburadnikoičendoiden ohjastuz da laudkund alištudas rajonan
administracijan pämehištole.

Toižed sured eländpunktad oma Viskatk-külä (1,6 tuh. rist. vl 2010) da
Gostici-külä (1,2 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
82,0%, ukrainalaižed — 1,2%, vaugedvenälaižed — 1,2%, toižed — 2,7%; rahvahuden
ozutandata — 12,9% (heišpäi vaiše 2,7% mahttas pagišta venäkelel).

Erased igähižed rahvahad: estilaižed — 87 rist. (0,20%), karjalaižed — 18 rist.
(0,04%), suomalaižed — 17 rist. (0,04%), vepsläižed — 2 rist. (vähemba mi
0,01%), ižoralaižed — 1 rist. (vähemba mi 0,01%).



https://vep.wikipedia.org/wiki/San_Marino_(valdkund)

San Marino, oficialine nimi — San Marinon Tazovaldkund, täuz' nimituz om San
Marinon Vauvhembaine Tazovaldkund (ital.: Serenissima Repubblica di San Marino),
om valdkund Evropan suves. Pälidn — ühtennimine San Marino — sijadase valdkundan
keskuses.

Vl 301 sügüz'kun 3. päiväl San Marino tedoti ripmatomut Rimalaižes imperijaspäi.

Jäl'gmaine Konstitucii tuli väghe vl 1600 redukun 8. päiväl (vl 1974 da 2002
vajehtusidenke).

San Marino om mavaldkundröunoiš Italijanke kaikiš poliš. Ühthine röunoiden piduz
— 39 km. San Marino om mererandatoi valdkund.

Valdkund sijadase Apenninoiden pol'sarel, koumepäižen Monte Titano-mägimassivan
suvipäivlaskmaižel pautkel. Sen kaikiš korktemb čokkoim om 749 m valdmeren
pindan päl. Kall'massivad ottas 80% valdkundan territorijad. Tazangištoid da
järvid eile. Znamasižed joged oma Aus, Marano, San Marino.

Klimat om Keskmeren subtropine pehmed, lujad räkad ei oleskele. Paneb 800-900 mm
sadegid vodes, sügüzel-tal'vel tobjimalaz. Kesklämuz kezal +24°C, tal'vel +4°C.

Ohjandusen form om unitarine konstitucine parlamentine tazovaldkund. Nece om
kaikiš amuižemb tazovaldkund mail'mas. Valdkundan pämehed oma kaks'
regentkapitanad. Parlament valičeb heid pol'vodeks, valdatusiden strok zavodiše
sulakun 1. päiväl da redukun 1. päiväl. Om 10 sekretariatad ohjastuseks. San
Marinon röunantagaižiden azjoiden da politikan sekretariatan pämez' (vspäi 2012,
5. tal'vku — Paskuale Valentini) tegeb äi päministran funkcijoišpäi.

Parlament om üks'kodine Sur' Generaline Nevondkund (ital. Consiglio Grande e
Generale). Se kogoneb 60 ühtnijaspäi, heiden valdatusiden strok om 5 vot.

San Marinos om 9 lidnad-kommunad (municipališt ühtnikad) (ital. castello
«lidnused»).

San Marinos elädas sanmarinolaižed (80%), italijalaižed (19%). Sen ližaks,
enamba 13 tuhad tošt valdkundan rahvahanikad elädas verhiš maiš (Italii — 5,7
tuh., AÜV — 3 tuh., Francii — 1,9, Argentin — 1,6).

Toižed sured lidnad-kommunad (enamba 5 tuh. ristutud): Serravalle, Borgo
Madžore.

Kožundkirjutusen EÜ:nke mödhe, San Marinole sab löda evro-rahuzid ičeze
simvolidenke.

Bankoiden da varmitusen sarak otab 18,6% valdkundan kogosüdäiproduktad. Turizm
om lujas šingotadud, kaikuččes vodes läz 3 mln turistoid tuldas valdkundha.

Vl 2011 San Marinon päeksport oli sauvondkivi, keramik, nižu, laimad, vinad,
lihaproduktad, pumaterialad, lambhan nahkad — kaik US$3,827 mln.



https://vep.wikipedia.org/wiki/San_Huan_(lidn,_Puerto_Riko)

San Huan (isp.: San Juan Bautista, San Juan [saŋ ˈxwan] «Joann-valatoitai»,
angl.: San Juan [ˌsæn ˈhwɑːn]) om AÜV:oiden Puerto Riko-territorijan pälidn, sen
kaikiš suremb lidn. Vl 2010 läz 2,3 mln ristituid elädas lidnan aglomeracijas.
San Juan om konurbacijas Karolinanke päivnouzmas, Kaguasanke suves da
Gvainabonke päivlaskmas.

Vl 1521 ispanižed kolonizirujad paniba lidnan alusen, ezmäižikš Ciudad de Puerto
Rico-nimenke («sal'hekahan portan lidn»). Se om kahtenz' lidn Amerikas aigan
mödhe, kudamban alusen evropalaižed paniba, Santo Domingon jäl'ghe. Ujuden
vedihe kuldad da hobedad portan kal't.

Lidnan pind om 199 km², sidä kesken ma otab 124 km², vezi — 75 km² (37,8%). San
Huan seižub Atlantižen valdmeren randal 8 metrad keskkorktusel. Ühtennimine
merilaht da kaks' lagunad (Kondado da San Hose) oma lidnas.

Klimat om meren tropine, räk da neps. Kesklämuz om +25...+28°C vodes ümbri.
Paneb sadegid 1434 mm vodes, kaikiš kuiv pord om uhoku-keväz'ku (111 mm kaikes
pordos), kaikiš märgad oma semendku da kül'mku (150-160 mm kus).

Rahvahidenkeskeine soda- da civiline «Luis Munjos Marin»-lendimport (SJU)
sijadase 13 kilometras suvipäivnouzmha lidnan amuižes keskusespäi. Sišpäi tehtas
reisid AÜV:oihe, Kariban meren toižihe sarihe, Suviamerikan pohjoižhe, Kanadha
da Päivlaskmaižen Evropan maihe.



https://vep.wikipedia.org/wiki/Saha_(Jakutijan)_Tazovaldkund

Saha (Jakutijan) Tazovaldkund vai Jakutii (ven.: Республика Саха (Якутия),
jakut.: Саха Өрөспүүбүлүкэтэ, oficialitomikš Саха Сирэ) om üks' Venälaižen
Federacijan subjektoišpäi.

Saha Tazovaldkundan Konstitucii om vahvištadud vl 1992 sulakun 4. päiväl Saha
Tazovaldkundan Ülembaižen Nevondkundan ezitajil da tazovaldkundan prezidental,
tuli väghe sil-žo vodel sulakun 27. päiväl (znamoičese kuti Tazovaldkundan
päiv). Vl 2002 redukun 17. päiväl se om vahvištadud käskuseks Valdkundaližen
Suiman ezitajil.

Tazovaldkundal om röunoid 7 regionanke: Čukotkan avtonomižen ümbrikonke da
Magadanan agjanke päivnouzmas, Habarovskan randanke suvipäivnouzmas, Amuran
agjanke da Baikalantagaižen randanke suves, Irkutskan agjanke suvipäivlaskmas da
Krasnojarskan randanke päivlaskmas. Sen pohjoižed randad lainištadas Jävaldmeren
Laptevoiden da Päivnouzmaine Sibirin mered. Ühthine mererandan pird om läz 4,5
tuhad km.

Pind om 3 083 523 km². Saha Tazovaldkund om kaikiš suremb
administrativiž-territoriaine ühtnik mail'mas. Igähine roug otab territorijad
täuzin. Mecad ottas territorijan nell' videndest.

Mäged ottas territorijan kaks' koumandest. Kaikiš korktemb čokkoim om Čerskijan
mägisel'gan Pobed-mägi (3003 m). Znamasižed joged oma Len sen ližajogidenke
(Aldan, Olökm, Vilüi), Kolim, Indigirk, Olenök, Jan, Anabar.

Klimat om terav kontinentaline. Enamba 40% territorijad venub Pohjoižen
nabakehkruden südäimes. Pohjoižen mapoliškon vilun naba sijadase läz Oimäkonad i
Verhojanskad.

Londuseližed varad oma kivivoi, londuseline gaz, kivihil', bur hil', metallad
(raudkivend, tin, hahktin, kuld, hobed, artut', vol'fram, uran (ühtenz' sija
Venämas), harvad mametallad), antimonii (ühtenz' sija Venämas), almazad (ühtenz'
sija Venämas), mec, reskvezi, gidroenergii.

Jegor Borisov radab tazovaldkundan pämeheks (jakut.: Ил Дархан) vs 2010
semendkun 31. päiväspäi (edel vn 2014 sulakud nece radnikuz nimitihe
prezidentaks). Tazovaldkundan pämehen valdatusiden strok om viž vot, kaik rahvaz
änestab händast. Tazovaldkundan pämez' märičeb Ohjastusen strukturad da paneb
sen ühtnijoid radnikusile, sidä kesken Ohjastusen ezimest, Ohjastusen
varaezimehid, erasid ministrid — parlamentan hüvästusen sandan jäl'ghe. Üks'
tazovaldkundan varaprezident, Tazovaldkundan pämehen da Ohjastusen Administracii
oma hänele abhu.

Käskusenandai tobmuz om üks'kodine parlament — Saha (Jakutijan) Valdkundaline
Suim (jakut.: Саха Өрөспүүбүлүкэтин Ил Түмэнэ). Kaik rahvaz valičeb sen 70
ezitajad videks vodeks. Aleksandr Žirkov radab Valdkundaližen Suiman ezimeheks
vs 2013 redukun 2. päiväspäi.

Radonoigendai tobmuz om Saha Tazovaldkundan Ohjastuz. Tazovaldkundan ministrused
da valdkundaližed komitetad alištudas Ohjastusele. Galina Dančikova radab
Ohjastusen ezimeheks vs 2010 kezakun 18. päiväspäi. Kaks' ezmäšt Ohjastusen
varaezimest da viž Ohjastusen muite varaezimest oma hänele abhu.

Järgvaličendad Saha (Jakutijan) Valdkundaližhe Suimha oliba vl 2013 sügüz'kun 8.
päiväl. Tazovaldkundan pämehen valičendad oliba vl 2014 sügüz'kun 14. päiväl,
nügüdläine pämez' sai vägestust ezmäižel tural (58,79%) da radab kahtenden
strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 958 528
ristitud. Sündutandmär ületab kolendmärad znamasižešti. Kaikutte kahtenz' ristit
koumespäi om lidnalaine.

Tazovaldkundas om koumetoštkümne lidnad, 42 lidnanvuittušt žilod da 586 küläd
(vl 2009). Toine sur' lidn (enamba 50 tuh. eläjid) om Nerüngri. Vl 2015 kaik om
16 eländpunktad enamba mi 8 tuh. eläjidenke.

Rahvahad (enamba 0,4% vl 2010): jakutalaižed (48,7%), venälaižed (36,9%),
evenkalaižed (2,2%), ukrainalaižed (2,1%), evenalaižed (ende lamutalaižed)
(1,6%), totarlaižed (0,9%), burätalaižed (0,7%), kirgizlaižed (0,5%),
armenijalaižed (0,4%), uzbekalaižed (0,4%), toižed — 3,1%, rahvahuden ozutandata
— 2,5%.

Erased toižed igähižed rahvahad: dolganalaižed — 1906 rist. (0,20%),
jukagiralaižed — 1281 rist. (0,13%), čukčulaižed — 670 rist. (0,07%).



https://vep.wikipedia.org/wiki/Saha_(Jakutii)

Saha (Jakutijan) Tazovaldkund vai Jakutii (ven.: Республика Саха (Якутия),
jakut.: Саха Өрөспүүбүлүкэтэ, oficialitomikš Саха Сирэ) om üks' Venälaižen
Federacijan subjektoišpäi.

Saha Tazovaldkundan Konstitucii om vahvištadud vl 1992 sulakun 4. päiväl Saha
Tazovaldkundan Ülembaižen Nevondkundan ezitajil da tazovaldkundan prezidental,
tuli väghe sil-žo vodel sulakun 27. päiväl (znamoičese kuti Tazovaldkundan
päiv). Vl 2002 redukun 17. päiväl se om vahvištadud käskuseks Valdkundaližen
Suiman ezitajil.

Tazovaldkundal om röunoid 7 regionanke: Čukotkan avtonomižen ümbrikonke da
Magadanan agjanke päivnouzmas, Habarovskan randanke suvipäivnouzmas, Amuran
agjanke da Baikalantagaižen randanke suves, Irkutskan agjanke suvipäivlaskmas da
Krasnojarskan randanke päivlaskmas. Sen pohjoižed randad lainištadas Jävaldmeren
Laptevoiden da Päivnouzmaine Sibirin mered. Ühthine mererandan pird om läz 4,5
tuhad km.

Pind om 3 083 523 km². Saha Tazovaldkund om kaikiš suremb
administrativiž-territoriaine ühtnik mail'mas. Igähine roug otab territorijad
täuzin. Mecad ottas territorijan nell' videndest.

Mäged ottas territorijan kaks' koumandest. Kaikiš korktemb čokkoim om Čerskijan
mägisel'gan Pobed-mägi (3003 m). Znamasižed joged oma Len sen ližajogidenke
(Aldan, Olökm, Vilüi), Kolim, Indigirk, Olenök, Jan, Anabar.

Klimat om terav kontinentaline. Enamba 40% territorijad venub Pohjoižen
nabakehkruden südäimes. Pohjoižen mapoliškon vilun naba sijadase läz Oimäkonad i
Verhojanskad.

Londuseližed varad oma kivivoi, londuseline gaz, kivihil', bur hil', metallad
(raudkivend, tin, hahktin, kuld, hobed, artut', vol'fram, uran (ühtenz' sija
Venämas), harvad mametallad), antimonii (ühtenz' sija Venämas), almazad (ühtenz'
sija Venämas), mec, reskvezi, gidroenergii.

Jegor Borisov radab tazovaldkundan pämeheks (jakut.: Ил Дархан) vs 2010
semendkun 31. päiväspäi (edel vn 2014 sulakud nece radnikuz nimitihe
prezidentaks). Tazovaldkundan pämehen valdatusiden strok om viž vot, kaik rahvaz
änestab händast. Tazovaldkundan pämez' märičeb Ohjastusen strukturad da paneb
sen ühtnijoid radnikusile, sidä kesken Ohjastusen ezimest, Ohjastusen
varaezimehid, erasid ministrid — parlamentan hüvästusen sandan jäl'ghe. Üks'
tazovaldkundan varaprezident, Tazovaldkundan pämehen da Ohjastusen Administracii
oma hänele abhu.

Käskusenandai tobmuz om üks'kodine parlament — Saha (Jakutijan) Valdkundaline
Suim (jakut.: Саха Өрөспүүбүлүкэтин Ил Түмэнэ). Kaik rahvaz valičeb sen 70
ezitajad videks vodeks. Aleksandr Žirkov radab Valdkundaližen Suiman ezimeheks
vs 2013 redukun 2. päiväspäi.

Radonoigendai tobmuz om Saha Tazovaldkundan Ohjastuz. Tazovaldkundan ministrused
da valdkundaližed komitetad alištudas Ohjastusele. Galina Dančikova radab
Ohjastusen ezimeheks vs 2010 kezakun 18. päiväspäi. Kaks' ezmäšt Ohjastusen
varaezimest da viž Ohjastusen muite varaezimest oma hänele abhu.

Järgvaličendad Saha (Jakutijan) Valdkundaližhe Suimha oliba vl 2013 sügüz'kun 8.
päiväl. Tazovaldkundan pämehen valičendad oliba vl 2014 sügüz'kun 14. päiväl,
nügüdläine pämez' sai vägestust ezmäižel tural (58,79%) da radab kahtenden
strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 958 528
ristitud. Sündutandmär ületab kolendmärad znamasižešti. Kaikutte kahtenz' ristit
koumespäi om lidnalaine.

Tazovaldkundas om koumetoštkümne lidnad, 42 lidnanvuittušt žilod da 586 küläd
(vl 2009). Toine sur' lidn (enamba 50 tuh. eläjid) om Nerüngri. Vl 2015 kaik om
16 eländpunktad enamba mi 8 tuh. eläjidenke.

Rahvahad (enamba 0,4% vl 2010): jakutalaižed (48,7%), venälaižed (36,9%),
evenkalaižed (2,2%), ukrainalaižed (2,1%), evenalaižed (ende lamutalaižed)
(1,6%), totarlaižed (0,9%), burätalaižed (0,7%), kirgizlaižed (0,5%),
armenijalaižed (0,4%), uzbekalaižed (0,4%), toižed — 3,1%, rahvahuden ozutandata
— 2,5%.

Erased toižed igähižed rahvahad: dolganalaižed — 1906 rist. (0,20%),
jukagiralaižed — 1281 rist. (0,13%), čukčulaižed — 670 rist. (0,07%).



https://vep.wikipedia.org/wiki/S%C3%A4s%27stroi

Säs'stroi (ven.: Сясьстрой, suom.: Sjasstroi) om Venäman lidn Leningradan agjan
keskuses. Se mülüb Volhovan rajonha, kahtenz' surtte lidn koumespäi.

Amuine Säsin Rädkid-eländpunkt (ven. Сясьские Рядки) mainitase kirjutadud
purtkiš ezmäižen kerdan vl 1572, sigä torguihe kalad da mecad. Nügüdläižen
eländpunktan aluz om pandud vl 1927 radnikžiloks sauvomha Säsin cellülozbumagašt
kombinatad (sauvoihe vozil 1926-1928). Vl 1992 žilo sai lidnan statusad.

Lidn sijadase Säs'-jogen oiktal randal, Valgomk-jogen lanktendan sijas,
Ladoganjärven randpolel (4 km randhasai), 25 m valdmeren pindan päl
keskkorktusel. Matkad Piterihesai om 152 kilometrad päivlaskmha. Matkad
Volhov-rajonkeskushesai om 35 km suvipäivlaskmha.

Vl 2010 eläjiden lugu oli 13 745 ristitud. Ortodoksižen hristanuskondan üks'
pühäpert' om lidnas, se om Pühän Jumalanmaman Emäganpäivän jumalanpert'.

Lähembaine passažirraudtestancii om Lungačid 5 km suvipäivnouzmha lidnan
keskusespäi Volhov — Pöud raudtel.



https://vep.wikipedia.org/wiki/Reikjavik

Reikjavik (isl.: Reykjavík [ˈreiːcaˌviːk] «savesine merikar», Reykjavíkurborg,
edel 1800 vot oli Reykjarvík) om Islandijan pälidn da kaikiš suremb lidn. Se om
kaikiš pohjoižemb valdkundan pälidn mail'mas.

Vl 874 ezmäine tulii sarehe elämhä, Ingol'f Arnarson, sauvoi ferm pol'sarel, kus
nügüd' Reikjavik om olmas. Nimitihe sijad purun (ei ole saven, isl. reykur
«savi») heitandoiden tagut huliš purtkišpäi. Vn 1262 jäl'ghe Reikjavik tegihe
andan da valdkundmaksoiden keradandan keskuseks Norvegijan täht, mugažo
torguindan keskuseks. Vspäi 1395 Islandii tegihe Danijan palaks, i eländpunktan
znamoičend lujeni.

Eländpunkt sai lidnan statusad vl 1786 elokun 18. päiväl. Vspäi 1845 rippujan
territorijan i vspäi 1944 valdkundan parlament da ohjastuz sijadase Reikjavikas.
Toižen mail'man sodan aigan lidn tegihe znamasižeks keskuseks amerikaižiden da
britanižiden merisodalaivoiden täht.

Pälidn sijadase Islandii-saren suvipäivlaskmas, Seltjarnarnes-pol'sarel. Pen'
Ellid-jogi läbitab lidnad. Lidnan pind — 274,5 km2.

Klimat om subarktine meren. Heinkun kesklämuz +10,6 C°, tal'vkun, vilukun,
uhokun da keväz'kun — -0,5..+0,6 C°. Voden keskmäine lämuz om +4,3 C°. Merikar
om jädumatoi vodes ümbri lämän Gol'fstrim-merijoksmusen taguiči. Paneb sadegid
799 mm vodes, tazomäras kuidme, enamba tal'vel (70-80 mm kus).

Reikjavik alajagase 10 ümbrikho, Mitborg (isl. Miðborg «lidnan keskuz») om
istorine keskuz lidnan lodehes.

Rahvahidenkeskeine soda- da civiline Keblavik-lendimport (KEF) sijadase 50 km
suvipäivlaskmha Reikjavikaspäi i 3 km päivlaskmha Keblavik-lidnaspäi, sišpäi
tehtas reisid Evropadme da Pohjoižamerikha. Kiruhte ühtenzoitab lidnad
lendimportanke. Tatanmaine civiline Reikjavikan lendimport (RKV) sijadase 3 km
suvhe lidnan keskusespäi, sišpäi tehtas reisid Islandijadme, Grenlandha da
Fareran Sarihe, mugažo se om transatlantine jügulendimport da varalendimport
Keblavikan täht.



https://vep.wikipedia.org/wiki/Randaine

«Randaine» (ven.: «Бережок») om üks' Karjalan Tazovaldkundan
pajokollektivoišpäi, kudamb om sündnu Petroskoihe vodel 2003 Vepsän kul'turan
sebran tomotusen tagut.

Žanrad - pajod vepslaižiden runokirjutajiden runoihe, veronmugaižed vepsän
pajod.

Vl. 2006-lpäi pajosebr käraudase vepsän muzikkul'turan veronmugaižile žanroile.
Ansambl' radab voikuiden, sai-, kätte- da lühüdpajoiden, mugažo sanaližiden
žanroiden udessündutamižes. Pajoiden pajatand čereduiše vepslaižiden
veronmugaižiden karguiden, vändoiden, haravodoiden edestamižen ühtes.

Kaik pajosebran pajanikad oma kuspäi-se tulnuded: toižed oma Vologdan, toižed –
Piterin da Änižröunan agjoišpäi.

Erazvuiččiden voziden ohjandajad: vepsläižiden pajanikoidenke zavodi rata Lidija
Olešova. Hän radoi «Randaižes» kaks' vot, a sid' oli Juri Mugačev. Hänen jäl'ghe
radoi äjak-se Zoja Jefimova. Jatksi necidä azjad Irina Baranova. Vl. 2010
pajosebran ohjandai om Gagarina Jelena, hän lopi Piterin kul'turakademijan.

Ristitud, ked konz-se käveliba «Randaižehe»: Vera Mednikova, Valentina
Vorobjova, Alevtina Vavilina, Juri Mugačev, Nina Zaiceva, Lidija Olešova, Tamara
Ščerbakova.

Pajatab erazvuiččiš Karjalan festivališ , mugažo Venäman rahvahankeskeižiš
praznikoiš .



https://vep.wikipedia.org/wiki/Pol%C3%A4rnije_Zori

Polärnije Zori (ven.: Полярные Зори) om Venäman lidn Murmanskan agjan
suvipäivlaskmas. Se om municipaližen «Polärnije Zori-lidn»-ühtnikan keskuz.

Eländpunktan aluz om pandud vl 1968 kuti žilo atomelektrostancijan sauvojiden
täht Apatitan rajonha läz Zašejek-žilod. Oficialižešti Polärnije Zori-radnikžilo
oli kirjutadud vl 1973 tal'vkun 20. päiväl, alištui Apatitad-lidnale. Polärnije
Zori tegihe lidnaks agjan alištusenke vl 1991 sulakun 22. päiväl.

Lidn sijadase Nivanjogen randal i Pinjärven (ven. Пинозеро) pohjoižrandal, 116 m
valdmeren pindan päl. Matkad Murmanskhasai om 179 km pohjoižhe orhal, 220 km
Kol-avtotedme. Lähembaine lidn om Kandalakš 25 km suvhe orhal, 37 km
Kol-avtotedme.

Afrikand- (ven.: Африканда) da Zašejek-žilod mugažo mülüdas municipaližhe
«Polärnije Zori-lidn»-ühtnikha, sigä om Venäman sodavägid. Ühtnikan pind om 1000
km².

Specialižen opendusen aluzkund om energetine kolledž. Ortodoksižen
hristanuskondan pühäpert' om Pühän Stroican jumalankodi.

Ekonomikan päsarakod oma energetik da sauvond. Kolan AES sijadase läz lidnad,
siš om severz' stancijan holitajid edheotandoid. Mugažo Niva GES-1 Pirengan
vezivaradimenke oma olmas (saudud vozil 1950-1954). Sportturizman infrastruktur
om olmas - koume adivpertid, ujundbassein, jästadion suks'trassanke,
"Salma"-kompleks mägisuksil štargumha.

Avtobusad da taksid oma kundaližeks transportaks lidnan südäimes. Ühtennimine
raudtestancii om Petroskoi - Murmansk raudtel, elektrojonused ajadas Kandalakšan
da Apatitoiden keskes.



https://vep.wikipedia.org/wiki/Pol%27%C5%A1anman_Tazovaldkund

Pol'šanma (pol'šan kelel: Polska), täuz' oficialine nimi — Pol'šanman
Tazovaldkund (pol'š.: Rzeczpospolita Polska), om valdkund Evropan keskuses.
Pälidn da kaikiš järedamb lidn om Varšav.

Pol'šanman pind om 312 685 km² (ühesanz' sija Evropas). Vl 2014 eläjiden lugu
oli 38,5 millionad ristitud (koumanz'kümnenz' koumanz' sija Mal).

Ezmäižen Pol'šan valdkundan alusenpanendan dat om 966 voz', konz pol'šanmaine
Meško I-ruhtinaz sai hristanuskondad. Vodelpäi 1025 Pol'šanma om kunigahuz, a
vodel 1569 se ühtni Surenke Litvanman ruhtinazkundanke. Vodel 1795 Pol'šanma
jagadihe paloihe, kudambad tegihe Prussijan, Avstrijan da Venäman
territorijoikš. Vodel 1807 Napoleon udessünduti Pol'šan valdkundan — Varšavan
gercogkund. Vodel 1815 Venan kongressan pätandoiden mödhe sen suremb pala tegihe
möst Venälaižen Imperijan palaks. Pol'šanma sai ripmatomut vodel 1918 Ezmäižen
Mail'man sodan jäl'ghe, no vodel 1939 Nevondkundaline Ühtištuz da Nacistine
Saksanma okkupiruiba ühtmudel Pol'šanman.

Toižen Mail'man sodan jäl'ghe Pol'šanma ičeze uziš röunoiš udessünduihe kut
«socialistine» valdkund (Pol'šan Rahvahaline Tazovaldkund). Vodel 1989
vajehtused politižes da ekonomižes sistemiš tegihe Pol'šanman demoktatižeks
valdkundaks. Vodes 2004 semendkun 1 päiväspäi Pol'šanma om Evropan Ühtištusen
ühtnijaks. Vl 2010 sulakun 10. päiväl prezidentižen Tu-154:n lendimen katastrof
ozaižihe Smolenskas. Siloi koliba Pol'šan Leh Kačin'skii-prezident, toižed
tetabad politikanmehed.

Jäl'gmäine Pol'šanman Konstitucii oli vahvištadud parlamental vl 1997 sulakun 2.
päiväl da kaiken rahvahan referendumal sil-žo vodel semendkun 25. päiväl. Se
tuli väghe vl 1997 redukun 17. päiväl.

Pol'šanmal oma mavaldkundröunad Venämanke (röunan pird — 210 km, Kaliningradan
agjanke) da Litvanmanke (104 km) pohjoižpäivnouzmas, Vaugedvenämanke päivnouzmas
(418 km), Ukrainanke suvipäivnouzmas (535 km), Slovakijanke suves (541 km),
Čehanmanke suvipäivlaskmas (796 km) da Saksanmanke päivlaskmas (467 km). Ühthine
röunoiden piduz kuivmadme om 3071 km. Valdkundal oma mugažo merivaldkundröunad
Danijanke da Ročinmanke.

Kaikiš korktemb čokkoim om Risi-mägi (2499 m) Tatrid-mägiš valdkundan
suvipäivlaskmas.

Londuseližed pävarad oma kivihil', bur hil', londuseline gaz, vas'k, hahktin,
kaliisol, rik, hobed; toižed varad — jartal', keitandsol, mec (26%
territorijad), mahuz.

Ohjandusen form om unitarine parlamentine tazovaldkund. Valdkundan pämez' om
prezident. Kaik rahvaz valičeb händast videks vodeks. Prezident paneb erasid
Suiman ezipartijan ühtnijoid da sen liderad ohjastusen (pol'š.: Rada Ministrów w
Polsce) ministrikš da päministraks.

Parlament (pol'š.: Zgromadzenie Narodowe) om kaks'kodine. Üläkodi om Senat
(pol'š.: Senat Rzeczypospolitej Polskiej) 100 ühtnijanke. Alakodi om Suim
(pol'š.: Sejm) 460 ühtnijanke. Kaik rahvaz änestab kandidatoid parlamentha
kerdan nelläs vodes.

Järgvaličendad parlamentha oliba vl 2015 redukun 25. päiväl. Valitihe
prezidentad järgkerdan vl 2015 semendkus kahtel tural (10. da 24. päivil). Uz'
valitud Andžei Duda-prezident tuleškanzi radho vs 2015 elokun 6. päiväspäi (sai
51,55%). Nügüdläine päministr om Beata Šidlo vs 2015 kül'mkun 16. päiväspäi.

Pol'šanman Tazovaldkund alajagase 16 sodaveikundha (vojevodstv:aha), kudambad
alajagase povätihe (ujezd:oihe) da volostihe (gmin:oihe).

Toižed sured lidnad (enamba 300 tuh. ristitud vl 2011, surembaspäi penembha):
Krakov, Lodz', Vroclav, Poznan', Gdan'sk, Ščecin, Bidgošč, Lüblin, Katovice.
Kaik om 39 lidnad enamba mi 100 tuh. eläjidenke. Vl 2015 ühthemänho om 915
lidnad valdkundas.

Pol'šanman päeksport om avtod, jüguavtod da niiden varapalad (12%),
elektromašiništ da koditehnik (läz 12%); toine eksport — mebel' da
transportištmed (5%), vas'ktegesed (4%), zelläd (3%), putegesed da tualetbumag
(2%), kivihil' (2%), kivivoi (1%), hobed (1%), šinad (1%).



https://vep.wikipedia.org/wiki/Pohjoine_meri

Pohjoižmeri (alam.: Noordzee, angl.: North Sea, dan.: Nordsøen vai Vesterhavet,
fr.: Mer du Nord, norv.: Nordsjøen, pohj.-friz.: Weestsiie, päivl.-friz.:
Noardsee, roč.: Nordsjön, saks. Nordsee, šot.-kel't.: An Cuan a Tuath, šotl.:
German Ocean) om madal šel'fmeri Evrazijan lodehližes laptas. Sijadase
Pohjoiževropas, Suren Britanijan, Norvegijan i Danijan keskes. Pohjoižmert
mülütadas Atlantižen valdmeren basseinha.

Pohjoižmeri om ümbärtud Evropan kuivusel päiči pohjoižpalas. Ühtenzoitase La
Manš- da Pa-de-Kale-sal'mil Atlantižen valdmeren päpalanke, Skagerrak-,
Kattegat-, Danijan sal'mil da Kilän kanalal Baltijan merenke. Norvegijan meri om
olmas pohjoižhe, läm' Pohjoižatlantine joksmuz putub Pohjoižmerhe sišpäi.

Pohjoižmeri lainištab Norvegijan, Ročinman, Danijan, Saksanman, Alamaiden,
Bel'gijan da Suren Britanijan randad.

Sarištod: Pohjoižfrizan sared, Päivnouzmaižfrizan sared, Päivlaskmaižfrizan
sared, Orkneisared da Šetlandsared.

Järedad joged, kudambad langetas Pohjoižmerhe: Glomm, El'b, Vezer, Rein, Maas,
Šel'd da Temz.

Londuseližed varad oma kivivoi, londuseline gaz, kala, lete, gravii. Mail'man
tetab kivivoin "Brent"-segoituz sase Norvegijan ižanduzzonas.

Sured lidnad da portad (častomaraižen mödhe): Bergen, Oslo, Gamburg, Bremen,
Amsterdam, Rotterdam, Antverpen, London, Gull', Njukasl-apon-Tain, Edinburg da
Aberdin.



https://vep.wikipedia.org/wiki/Pil%27v

Pil'ved oma suspenziruidud atmosferas vezipurun koncentracijan produktad,
kudambid voib nähta taivhal.

Ned oma tobjimalaz troposferas. Pil'viden südäiolendha mülüb penikaižid
tilkuižid vet da/vai jän kristalluzid (kut pil'venelementoid). Konz il'man lämuz
om ülemb -10 °C, pil'viš om tilkuižid-pil'venelementoid, konz lämuz peneneb
−10:späi −15:hesai °C, pil'vil om jo segoitadud südäiolend (tilkuižed da
kristallad), a konz lämuz om alemb -15 °C, — vaiše kristalluded. Ku
pil'venelementad tobnetas, a niiden lanktendan piguz kazvaškandeb, ka ned
lankteba pil'višpäi atmosferižil sadegil (lumi, vihm, ränd, ragiž i m. e.).

Pil'ved — tetab lirine mel'kuva, kudmban oma kävutanuded äjäd runokirjutajad
(ozutsikš, venäläižed kirjutajad Aleksandr Puškin, Gavriil Deržavin) ičeze
sädusiš.

Päiväižen sistemas, päiči Mas, pil'ved oma kaikil planetoil-gigantoil, Marsal,
Veneral, Titanal da Tritonal. Neniden planetoiden pil'vil om erazvuitte londuz,
ozutesikš, Veneral om sanged pil'višt rikmuiktusespäi, a Titanan pil'ved tegese
metanan vihmoišpäi lämudel −180°С.



https://vep.wikipedia.org/wiki/P%C3%A4tigorsk

Pätigorsk (ven.: Пятигорск, kab. da čerk.: Псыхуабэ) om Venäman lidn da lebutaho
Stavropolin randan suves. Se om randan kahtenz' surtte lidn.

Vs 2010 vilukun 19. päiväspäi Pätigorsk om Pohjoižkavkazan federaližen ümbrikon
pälidn.

Eländpunktan aluz om pandud vl 1780 kuti Konstantinogorskan lidnuz.
Goräčevodsk-žilo (Hulad Veded) sai lidnan statusad vl 1830 udenke nügüdläiženke
nimenke, läheseižujan (lidnha ei mülü) izoliruidud Beštau-mägen mödhe (kab. da
čerk. «Beštau» — «viž-mägi», 1401 m).

Lidn sijadase Podkumk-jogen randal (Kumanjogen oiged ližajogi), Mašuk-mägen (993
m) pautkil da pohjanno, 500-600 m korktusil. Matkad Stavropolihesai om läz 150
km lodeheze.

Ižandusen päsarakod oma turizm, sömtegimišt, omblendtegimišt,
mašinoidensauvomine, torguind. Lidn sab reskveden Kubanišpäi vezivedon kal't.
Pätigorsk-raudtestancii sijadase Mineraližed Veded — Kislovodsk raudtel. Kaik om
4 raudtestancijad da 1 platform lidnan röunoiš.

Rahvahad (enamba 1%, vn 2010 Venäman rahvahanlugemižen mödhe): venälaižed —
71,5%, armenijalaižed — 13,3%, azerbaidžanlaižed — 3,1%, ukrainalaižed — 1,8%,
kabardalaižed — 1,2%; toižed — 8,4%, rahvahuden ozutandata — 0,7%.



https://vep.wikipedia.org/wiki/Olonecan_rahvahaline_rajon

Anusan (Olonecan) rahvahaline rajon (venäkelel: Олонецкий национальный район,
karj.: Anuksen kanzalline piiri, suom.: Aunuksen kansallinen piiri) om
municipaline ühtnik Karjalan Tazovaldkundas, Venälaižes Federacijas.

Rajon om sädud vl 1927, elokun 29. päivän VCIK:an käskön mödhe. Vspäi 1930
enččen Vidlican rajonan territorii mülüb Olonecan rajonha.

Olonecan rahvahaline rajon om Karjalan Tazovaldkundan suvine taho. Pind — 3 988
nellikkilometrad (14nz' sija tazovaldkundas 18späi). Mecad da sod ottas
territorijan ühesa kümnendest. Kavag'mecad oma enambuses (78%), sidä kesken
pedajikod oma levitadud (53%).

Reljef om tazo tobjimalaz, om ülüzid pohjoižes i päivnouzmas. Kaikiš korktemb
čokkoim om Raudasine-mägi (ven.: Железная) 97 m kortte valdmeren pindan päl.
Joged mülüdas Ladogan da Atlantižen valdmeren basseinha. Kaik om 11 joged i 49
järved rajonas.

Klimat om ven pehmed. Vilukun keskmäine lämuz om -9,9°C, heinkun kesklämuz om
+16,5°C. Paneb sadegid 584 mm vodes.

Londuseližed varad oma turbaz, sauvondmaterialad (saved, letked, gravii),
mineraline muju (mars-umbr), mec, kala, reskvezi.

Toižed sured eländpunktad oma Il'jinskii-žilo (2,8 tuh. rist. vl 2013),
Vidlic-külä (1,6 tuh. rist. vl 2013) da Tuks-külä (1,1 tuh. rist. vl 2015).



https://vep.wikipedia.org/wiki/Nikaragua_(valdkund)

Nikaragua (isp.: Nicaragua), täuz' oficialine nimituz — Nikaraguan Tazovaldkund
(ispanijan kelel: República de Nicaragua), om valdkund Keskuzamerikas.
Nikaraguan pälidn da kaikiš järedamb lidn om Managua.

Vl 1821 sügüz'kun 15. päiväl Nikaragua sai ripmatomut Ispanijaspäi, no täut
ripmatomut sai vl 1838 semendkun 31. päiväl Keskuzamerikan Federaližen
Tazovaldkundan čihodamižen jäl'ghe.

Nikaragua röunatab Gondurasanke pohjoižes (röunan piduz — 940 km) da
Kostarikanke suves (313 km). Ühthine mavaldkundröunoiden piduz om 1253 km.
Valdkundan päivlaskmaižed randad lainištab Tün' valdmeri 320 kilometrad piččen
randanpirdanke, a päivnouzmaižed randad — Atlantižen valdmeren Kariban meri
(randanpird — 480 km). Ühthine randanpird saridenke om 910 km.

Mogoton-mägi om kaikiš korktemb valdkundas (2438 m). Manrehkaidused oleldas
paksus. Keskuzamerikan kaikiš järedambad reskveden Managua- da Nikaragua-järved
levigatas Nikaraguas. Saum vezid om 10,380 km², nece otab 8% territorijad.

Klimat om valdmerine neps. Päivlaskmaižel randal paneb sadegid 1000-1500 mm
vodes, semendkul-redukul om vihmsezon. Päivnouzmaižel randal paneb 2500-6500 mm
vodes, sigä om äi soid.

Londuseližed pävarad oma metallad (kuld, hobed, vas'k, cink, hahktin, vol'fram);
toižed varad — mec, kala.

Nikaragua om unitarine konstitucine prezidentine tazovaldkund äjiden partijoiden
sistemanke. Valdkundan da ohjastusen pämez' om prezident. Kaik rahvaz valičeb
händast. Prezidentan valdatusiden strok om viž vot, strokuiden lugu om
röunatusita (vspäi 2014). Om üks' varaprezident hänele abhu.

Parlament om üks'kodine Nacionaline Suim (isp.: Asamblea Nacional) 92
deputatanke. Kaik rahvaz valičeb heid videks vodeks. Ohjastusele mugažo sab säta
da vahvištada käskusid.

Nikaraguan järgenduseližed pävaličendad, sidä kesken valdkundan parlamentha da
prezidentan, oliba vl 2011 kül'mkun 6. päiväl. Nügüdläine prezident om Daniel'
Ortega vspäi 2007. Vl 2011 hän sai vägestust valičendoiden satuseks (62,46%),
radab koumanden strokun (ezmäine strok oli vozil 1985-1990).

Nikaragua alajagase 17 regionha: 15 departamentad (isp.: departamento), a mugažo
2 avtonomišt agjad (isp.: región autónoma) valdkundan päivnouzmpoles. Regionad
jagase 156 municipaližhe ühtnikho (isp.: municipio).

Toižed sured lidnad (enamba 80 tuh. ristituid vn 2005 rahvahanlugemižen mödhe,
surembaspäi penembha): Leon, Činandeg, Masaj, Esteli, Tipitap, Matagal'p. Vl
2005 kaik oli 46 lidnad enamba mi 10 tuh. eläjidenke.

Nikaraguan päeksport om kofe (19%, sidä kesken koncentriruidud — 2%), lehmänliha
(16%), sagud da toižed maidproduktad (9%), merenproduktad da kala (8%), kuld
(7%); toine eksport — pähkmed da voi niišpäi (5%), alkogoližed jomad (4%),
rogosahar (3%), sigarad (1%), bananad (1%).



https://vep.wikipedia.org/wiki/Niderland

Alamad vai Niderland vai Gollandii (alam.: Nederland), täuz' oficialine nimituz
— Alaman Kunigahuz (alam.: Koninkrijk der Nederlanden), om valdkund
Päivlaskmaižes Evropas, Pohjoižmeren randal, EÜ:n ühtnii vspäi 1957 (sen üks'
alusenpanijoišpäi). Oficialine pälidn da kaikiš suremb lidn om Amsterdam,
faktine pälidn — Hag (monarhan, ohjastusen da parlamentan rezidencijad sijadase
sigä).

Vozil 1940-1945 Alamad oliba okkupiruidud Saksanmal Toižen mail'man sodan aigan.

Alamad oma mavaldkundröunoiš Saksanmanke päivnouzmas (röunan piduz — 575 km) da
Bel'gijanke suvipäivlaskmas (478 km). Ühthine röunoiden piduz — 1053 km.
Randanpird om 451 km. Valdkundan pind — 41 543 km².

Valdkundan kaikiš korktemb čokkoim om Vaalserberg-sija, 322 m valdmeren pindan
päl, Kariban meres — Sceneri-mägi (862 m, Sab-sarel). Kaikiš madalamb čokkoim om
Züidplas-pol'der, 7 m alemba meren pindad. Valdkundan läz pol't territorijad
sijadase alemba meren pindad, völ koumandez om ühten metran penemba meren pindan
päl korktusidenke. Znamasižed joged oma Maas da Rein niiden suhištoidenke.
Kaikiš suremb järv om ratud Eisselmer-järv, se om kaikiš järedamb Päivlaskmaižes
Evropas.

Alamaiden klimat om ven merine. Lämuz vilukul om 0...+2°C, heinkul —
+16...+17°C. Paneb sadegid 650-750 millimetrad, vihmub ani kaikuččel päiväl.

Londuseližed pävarad oma kivivoi, londuseline gaz; toižed varad — turbaz,
mouckivi, keitandsol, letked, gravii, mahuz.

Ohjandusen form om unitarine parlamentine konstitucine monarhii. Vspäi 2013
valdkundan pämez' om Villem-Aleksandr-kunigaz. Hän delegiruib valdatusid
ministrištole. Hot' Konstitucijan mödhe kunigaz voib panda ministrid radsijihe
da allekirjutada kaikuččen käskusen, faktižikš parlamentan ühtnijad tehtas
necidä. Ohjastuz sättutab znamasižid pätandoid parlamentanke. Ohjastusen
ühtnijad oma ministrad (kogotas Ministriden Nevondkundha) da valdkundsekretarid.

Parlament om kaks'kodine, sen nimituz om Alaman Kunigahusen Päštatad (alam.:
Staten-Generaal van het Koninkrijk der Nederlanden). Üläkodi om Ühtenz' Kodi vai
Senat (alam. Eerste Kamer), mülüb 75 ühtnijad (agjoiden nevondkundad valitas
heid 4 vodeks). Alakodi om Kahtenz' Kodi vai Ezitajiden Kodi (alam.: Tweede
Kamer), mülüb 150 deputatad (heid rahvaz valičeb 4 vodeks). Molembad kodid sätas
käskusid.

Alaman Kunigahuz alajagase 12 agjaha (provincijha, alam. provincie). Agjad
alajagase kundoihe (alam.: gemeente), erased kundad — kundrajonihe (alam.:
deelgemeente). Mugažo om 3 merentagašt territorijad Kariban meres, niil
kundoiden statusad oma (Boneir, Sint Estatius, Sab). Kundad alajagase 647
municipalitetha. Sen ližaks, koume territorijad ičeohjastusenke sijadase Kariban
meres (Arub, Kürasao, Sint Marten).

Alamaiden sured lidnad (enamba 500 tuh. ristitud vl 2012, surembaspäi penembha):
Amsterdam (oficialine pälidn), Rotterdam, Hag (pälidn de-fakto).

Vl 2012 Alamaiden päeksport oli kivivoi (20%), elektrotehnik ofisan da kodin
täht (läz 12%), likkuimed da niiden palad (läz 10%), himižen tegimišton
produkcii (läz 10%); toine eksport — zelläd (2%), änikod (2%, sidä kesken
mahusenke), kakaovoi, sobad, sagud da maplodud.



https://vep.wikipedia.org/wiki/Ni%C5%BEnekamsk

Nižnekamsk (ven.: Нижнекамск, tot.: Түбəн Кама / Tübän Kama) om Venäman lidn
Tatarstanan Tazovaldkundan pohjoižpäivnouzmas. Se om tazovaldkundan koumanz'
surtte lidn, mülüb Alakaman lidnaglomeracijha (1,1 mln rist.), om konurbacijas
Jarčallinke.

Eländpunktan aluz om pandud vl 1961 kuti Nižnekamskii-radnikžilo sauvomha
kivivoin ümbriradmižkompleks. Vl 1965 se sai lidnan statusad nügüdläiženke
nimenke.

Lidn sijadase Kamanjogen hural randal läz Zai-jogensud, 120 m keskkorktusel.
Matkad Kazanihesai om 236 km päivlaskmha. Ei ole jagandad administrativižihe
rajonihe, om 41 lidnanlaptad, 14 eländfartalad da 4 žilod.

Rahvahad (enamba 0,7%, vn 2002 Venäman rahvahanlugemižen mödhe): totarlaižed —
49,6%, venälaižed — 42,7%, čuvašalaižed — 2,7%, baškiralaižed — 0,8%,
ukrainalaižed — 0,7%; toižed — 3,5%.

Ižandusen päsarak om kivivoinümbriradmine (PAÜ «Nižnekamskneftehim»), mugažo
sur' šintegim om olmas. Nell' üläopendusen sijališt aluzkundad (institutad) da
kümne keskopendusen sijališt aluzkundad om lidnas. Ühtennimine raudtestancii om
Jarčalli — Al'met'jevsk raudten sarakon lopstancii. Järed jogiport sijadase 2 km
lidnaspäi. Rahvahidenkeskeine civiline Begiševo-lendimport (tot.: Бигеш Халыкара
һава аланы) (NBC / НЖК) sijadase 19 km suvipäivnouzmha Nižnekamskan keskusespäi.



https://vep.wikipedia.org/wiki/Nevondkundaline_%C3%9Chtnend

Nevondkundaližiden Socialistižiden Tazovaldkundoiden Ühtištuz (Nevondkundaline
Ühtištuz; ven.: Союз Советских Социалистических Республик) — valdkund oli
vodespäi 1922 vodhesai 1991 Evropas da Azijas.

Eläjiden lugu — 293 047 571 (1989) (nellänz' surtte mail'mas). Pind — 22 402 200
km² (kaikiš suremb mail'mas). Pälidn oli Moskv.

Ühtištuz oli sätud enččen Venälaižen imperijan sijas Suomenman i Pol'šanman
territorijoita (saiba ripmatomut) Rahvahanikoiden sodan rezul'tataks.

Vozil 1940-1956 16 tazovaldkundad oli NSTÜ:s. Vspäi 1956 Karjal läksi VNFST:n
alistušhe, i tegihe 15 tazovaldkundad. Nevondkundaline Ühtištuz sai ekonomišt
kilad Vilusodas.

Üks' tazovaldkundoišpäi, Venälaine Federacii, tegihe valdkundan täudeks
oiktusenjäl'ghetulijaks.

Üks'jäine partii oli olmas valdkundas — NÜKP. Sen Keskuzkomitetan generaline
sekretar' oli de-fakto valdkundan pämehen.

Nevondkundaline Ühtištuz oli koumandel-nelländel sijil ristitišton mödhe
mail'man valdkundoiden keskes (Kitain da Indijan jäl'ghe, AÜV:oidenke läz
tazostadud).



https://vep.wikipedia.org/wiki/Nabere%C5%BEnijad_%C4%8Celnad

Jarčalli (ven.: Набережные Челны, tot.: Яр Чаллы / Yar Çallı vai muite Чаллы /
Çallı, vozil 1982-1988 — Brežnev) om Venäman lidn Tatarstanan Tazovaldkundan
pohjoižpäivnouzmas. Se om tazovaldkundan kahtenz' surtte lidn, mülüb Alakaman
lidnaglomeracijha (1,1 mln rist.), om konurbacijas Nižnekamskanke.

Nügüd'aigaižen eländpunktan aluz om pandud 17. voz'sadal kuti Berežnije
Čalni-külä. Vl 1930 sidä ühtištuihe läheliženke Rusttad Čalni-külänke da anttihe
lidnan statusad udenke nügüdläiženke nimenke.

Lidn sijadase Kamanjogen hural randal (Alakaman vezivaradim), 100 m
keskkorktusel. Matkad Kazanihesai om 237 km päivlaskmha avtotedme. Jarčalli
alajagase koumhe administrativižhe rajonha: Avtozavodan, Komsomolan da
Keskuzrajon.

Rahvahad (enamba 0,4%, vn 2010 Venäman rahvahanlugemižen mödhe): totarlaižed —
47,4%, venälaižed — 44,9%, čuvašalaižed — 1,9%, ukrainalaižed — 1,3%,
baškiralaižed — 1,2%, marilaižed — 0,7%, udmurtalaižed — 0,4%, mordvinalaižed —
0,4%; toižed — 1,8%.

Ižandusen päsarak om avtosauvomine (KAMAZ:an da Sollers:an tegimed). Kaks'
sijališt universitetad da nell' üläopendusen tošt aluzkundad (institutad) om
lidnas. Jarčalli om sur' avtote- da raudtesol'm kahtenke stancijanke:
Jarčalli-päraudtestancii da Krugloje Pole-sortiruindstancii («Kehker Pöud»).
Järed jogiport om lidnas. Rahvahidenkeskeine civiline Begiševo-lendimport (tot.:
Бигеш Халыкара һава аланы) (NBC / НЖК) sijadase 28 km suvipäivlaskmha Jarčallin
keskusespäi.



https://vep.wikipedia.org/wiki/N%27ju_Jork

Nju Jork vai Uz' Jork (angl.: City of New York, New York City vai muite New
York) om Amerikan Ühtenzoittud Valdkundoiden kaikiš suremb lidn ristituiden
lugun mödhe. Se om kaikiš suremban AÜV:oiš lidnaglomeracijan keskuz.

Lidn om valdkundan finansine da turistine keskuz, mugažo kul'turan da
massinformacijan keskuz. ÜRO:n päfater sijadase lidnas vspäi 1952.

Eländpunktan aluz om pandud vl 1624 kuti Amsterdam-lidnuz Manhetten-sarel,
möhemba Uz' Amsterdam (angl. New Amsterdam, alam. Nieuw Amsterdam). Se sai
lidnan statusad vl 1653, udesnimitadud nügüdläižikš vl 1664. Vl 1667 alamalaižed
tegiba vajehtust Kahten angliž-alamaižen sodan jäl'ghe: andoiba Nju Jorkad
anglijalaižile, saiba Surinam vajehtuseks.

19. voz'sadal lidn tegihe evropalaižiden immigracijan keskuseks Filadel'fijanke
da Bostonanke ühtes. Vl 1811 pertišton generaline plan oli sädud kaiken
Manhetten-saren täht, i vodele 1835 lidn tegihe kaikiš surembaks AÜV:oiš. Viž
municipalitetad oma ühtištadud lidnaks vspäi 1898.

Lidn sijadase ühtennimižen londuseližen merikaran randal, Nju Jork-štatan suves,
Atlantižen valdmeren lodehližel randal, 3 m keskkorktusen valdmeren pindan päl.
Pind om 1214,4 km², sidä kesken kuivma 789 km², saum vezid — 425 km².

Klimat om subtropine Atlantižen valdmeren. Heinkun lämuz om +24,7 C°, elokun —
+24,0 C°, vilukun +0,3 C°. Voden keskmäine lämuz om +12,7 C°. Paneb sadegid 1268
mm vodes, läz tazomäras vodes ümbri (100-120 mm kus, uhokus - 78 mm). Tal'vel
voib panda lunt.

Lidn jagase 5 municipalitetha (angl. borough). Nju Jorkan municipalitetad oma
ühtištadud mülüjidenke eländpunktoidenke ümbrikod i alajagasoiš äjihe
lidnrajonihe.

Eläjad pagištas mail'man äjil kelil (enamba 800). Religijan mödhe
hristanuskondan sarakoiden i iudaizman uskojad oma enambuses, no om-ki enamba
sadad islaman pühäpertid.

Nju Jork om üks'jäine sur' amerikaine lidn šingotadud kundaliženke
transportanke: om avtobusoid, lidnelektrojonusid, municipališt taksid.
Funikulör, ehtatimed, enamba 2 tuhad sildoid da tonnelid ühtištadas lidnan
mererandoid. Vodespäi 1904 metropoliten radab lidnas (New Jork City Subway,
päiveses ümbri, vspäi 2015 om 34 jonod, 469 stancijad, 1362 km raudted).

Rahvahidenkeskeine civiline Džon Kennedin nimel nimitadud lendimport (JFK)
sijadase lidnan suvipäivnouzmas, 20 km suvipäivnouzmha lidnan keskusespäi.
Sišpäi tehtas reisid mail'man äjihe maihe, mugažo AÜV:oidme. Se om AÜV:oiden
kaikiš suremb lendimport da 17nz' mail'mas passažiroiden valun mödhe. Lendimport
om päverai sirdmaha jüguid AÜV:oiden da Evropan keskes.



https://vep.wikipedia.org/wiki/Mordovii

Mordovijan Tazovaldkund (ven.: Республика Мордовия, erz.: Мордовия Республикась,
mokš.: Мордовия Республиксь) vai Mordovii (ven., erz. da mokš.: Мордовия) om
üks' Venälaižen Federacijan subjektoišpäi.

Valdkundkeled oma venän, erzän da mokšan keled, tazovaldkundan Konstitucijan 12.
kirjutusen mödhe.

Mordovijan Tazovaldkundan Konstitucii om vahvištadud vl 1995 sügüz'kun 21.
päiväl Mordovijan Konstitucižen Suiman ezitajil, sidä kesken Valdkundaližen
Nevondkundan, da om väges äiluguižiden vajehtusidenke.

Tazovaldkundal oma röunad Ul'janovskan agjanke päivnouzmas, Penzan agjanke
suves, Räzanin agjanke päivlaskmas, Alalidnan agjanke pohjoižes da Čuvašijan
Tazovaldkundanke pohjoižpäivnouzmas. Mordovijan Tazovaldkund om mererandatoi.

Pind om 26 128 km². Mecad ottas territorijan tobmad palad. Tazovaldkundan
territorijan päivlaskmpol' mülüb Mokš-jogen basseinha, päivnouzmpol' — Sur-jogen
basseinha.

Klimat om ven kontinentaline. Heinkun keskmäine lämuz om +19°C, vilukun — -12°C.
Paneb sadegid 350-700 mm vodes.

Vladimir Volkov radab tazovaldkundan pämeheks vs 2012 semendkun 10. päiväspäi,
Valdkundaline Nevondkund vahvišti händast radnikusele Venäman prezidentan
taričendan mödhe. Tazovaldkundan pämez' märičeb Ohjastusen strukturad, paneb
ministrid radnikusile. Hän sättutab Ohjastusen ezimehen kandidatad
parlamentanke.

Mordovijan parlament om Valdkundaline Nevondkund. Kaik rahvaz valičeb sen 48
ezitajad videks vodeks. Vladimir Čibirkin radab Nevondkundan ezimeheks vs 2011
tal'vkun 15. päiväspäi.

Radonoigendai tobmuz om Mordovijan Tazovaldkundan Ohjastuz. Vladimir Suškov
radab Ohjastusen ezimeheks vspäi 2012 semendkun 14. päiväspäi. Tazovaldkundan
ministrused, komitetad da radnikoičendad alištudas Ohjastusele.

Vl 2010 eläjiden lugu om 834 755 ristitud. Vl 2015 kaikutte kudenz' ristit
kümnespäi om lidnalaine.

Kaikes tazovaldkundas om seičeme lidnad, 13 lidnanvuittušt žilod da 1250 küläd.
Toine sur' lidn (enamba 45 tuh. eläjid vl 2015) om Ruzajevk. Vl 2015 kaik om 20
eländpunktad enamba mi 5 tuh. eläjidenke.

Rahvahad (enamba 0,4% vl 2010): venälaižed (53,2%), mordvinalaižed (39,9%),
totarlaižed (5,2%), ukrainalaižed (0,4%); toižed — 0,9%, rahvahuden ozutandata —
0,4%.



https://vep.wikipedia.org/wiki/Moldavii

Moldov vai Moldavii (rom.: Moldovа), täuz' oficialine nimituz — Moldovan
Tazovaldkund (rom.: Republica Moldova), om mererandatoi valdkund
Suvipäivnouzmpol'žes Evropas. Pälidn da kaikiš suremb lidn om Kišinöv.

Vozil 1924-1991 Moldov oli NSTÜ:n palaks: 1924-1940 kuti Ukrainan avtonomii,
vozil 1940-1991 — NSTÜ:n tazovaldkundaks.

Vl 1991 elokun 27. päiväl Moldov tedoti ripmatomudes Nevondkundaližes
Ühtištusespäi.

Jäl'gmäine valdkundan konstitucii (rom.: Constituţia) oli vahvištadud
parlamental vl 1994 heinkun 29. päiväl da tuli väghe sil-žo vodel elokun 27.
päiväl. Nügüd' se om väges möhembaižiden vajehtusidenke.

Moldov om mavaldkundröunoiš Romanijanke päivlaskmas (röunan piduz — 450 km),
Ukrainanke pohjoižes, päivnouzmas da suves (940 km). Ühthine röunoiden piduz —
1390 km. Moldov om mererandatoi valdkund, no man suves Mustan meren randpol'
sijadase ani läz.

Valdkund levigandeb kukhikahal tazangištol. Moldovan kaikiš korktemb čokkoim om
Balanešti-mägi, 429 m valdmeren pindan päl. Valdkundan kaikiš surembad joged oma
Dnestr da Prut. Kaik joged jokstas Mustha merhe. 200-metrine Dunai-jogen randan
pala om Moldovan kaikiš suvembaks čokkoimeks.

Klimat om ven kontinentaline, pehmdan tal'venke da pit'kan päipaštokahan
kezanke. Vilukun kesklämuz om -4°C, heinkun — +21°C. Paneb sadegid 380-550 mm
vodes, kuidme tazomäras.

Londuseližed pävarad oma bur hil', fosforitad; toižed varad — mouckivi,
sauvondgips, mustma.

Moldov om unitarine parlamentine tazovaldkund. Valdkundan pämez' om prezident.
Vspäi 2016 kaik rahvaz valičeb händast nelläks vodeks, enamba kaht strokud
jäl'geten ei sa. Ende parlamentan ühtnijad valičiba prezidentad vozil 2001-2012.

Parlament (rom.: Parlamentul Republicii Moldova) om üks'kodine 101 ühtnijanke.
Kaik rahvaz valičeb heid nelläks vodeks.

Järgenduseližed valičendad parlamentha oliba vl 2014 kül'mkun 30. päiväl.
Prezidentan järgvaličendad oliba kaks'turaižed vl 2016 (30. reduku da 13.
kül'mku), Igor' Dodon sai vägestust ezmäižes (47,98%) i kahtendes turas
(52,18%). Vspäi 2016 vilukun 20. päiväspäi Pavel Filip om päministraks.

Moldov jagase 32 rajonha (rom.: raion), 5 municipijha (3 sured lidnad, 1
avtonomijan pälidn da 1 territorijan pälidn), 1 avtonomii (Gagauzii man suves)
da Dnestran huran randišton administrativiž-territorialižihe ühtnikoihe eriližen
oiktuzližen statusanke (Dnestranrandal om ičeze administrativine jagand). Edemba
rajonad alajagase 61 lidnha da 916 küläkommunha. 32 lidnad-rezidencijad oma
rajoniden keskusikš. Kišinöv jagase 5 sektorha, ned — 6 lidnha da 12 kommunha.
Toižed municipijad alajagase kommunihe.

Tundištamatoi Dnestranrandan Moldovan Tazovaldkund-valdkund kontroliruib
Dnestran huran randan ühtnikoiden tobmad palad da Benderi-lidn oiktal randal,
ned oma hoik jono pidust' Ukrainan röunad. Dnestranrand alištub
keskuzohjastusele vaiše paloin.

Moldovas elädas moldovalaižed. Läz 25% ristitištod (600-1000 tuhad valdkundan
rahvahanikoid) ratas verhiš maiš.

Toižed sured lidnad (enamba 45 tuh. ristituid vl 2014, surembaspäi penembha):
Bel'ci, Tiraspol', Benderi, Ribnic. Kaik om 66 lidnad da 1615 küläd valdkundas.

Vn 2004 rahvahanlugemižen mödhe 93% eläjid oliba ortodoksižen jumalankodikundan
uskojad.

Vl 2014 Moldovan päeksport oli söndtavarad (26%, sidä kesken jomad da
südäiveded), sobad (22%), mašiništ (14%), vin da tabak (9%), himine produkcii
(7%), kanghad (7%); toine eksport oli pühävoi da toižed razvad (3%). Vl 2014
Romanii, Venäma, Italii, Ukrain da Saksanma oliba pätorguindpartnörikš.



https://vep.wikipedia.org/wiki/Marii_El

Marii Elan Tazovaldkund (ven.: Республика Марий Эл, mägimarin kelel: Мары Эл
Республик, nitmarin kelel: Марий Эл Республик) vai Marii El (venäkelel da
nitmarin kelel: Марий Эл, mägimarin kelel: Мары Эл) om avtonomine valdkund
Venämas, sen üks' subjektoišpäi.

Valdkundkeled oma venäkel', mägimarin kel' da nitmarin kel' Marii Elan
Konstitucijan 15. kirjutusen mödhe.

Marii Elan Tazovaldkundan Konstitucii om vahvištadud vl 1995 kezakun 24. päiväl
Marii Elan Konstitucižen Suiman ezitajil, sidä kesken Valdkundaližen
Nevondkundan ezitajil da prezidental. Se vajehti enččen oli olnu vahvištadud vl
1978 semendkun 25. päiväl Konstitucijan da om väges möhembaižiden
vajehtusidenke.

Tazovaldkundal om röunoid Kirovan agjanke pohjoižes da pohjoižpäivnouzmas,
Tatarstanan Tazovaldkundanke suvipäivnouzmas, Čuvašijan Tazovaldkundanke
suvipäivlaskmas da Alalidnan agjanke päivlaskmas. Marii Elan Tazovaldkund om
mererandatoi.

Pind om 23 375 km². Segoitadud mecad ottas territorijan enamba pol't.
Tazovaldkundan territorii mülüb Volg-jogen basseinha. Marii Elan röunoiš Volg om
Čeboksaran da Kuibiševan vezivaradimed. Volgha langenijad sured ližajoged oma
Vetlug, Pen' Kokšag, Sur' Kokšag da Ilet'.

Reljef om alangoikaz päivlaskmas, kukhikaz päivnouzmas. Kaikiš korktemb čokkoim
om Čukšmägi-kukkaz 278 m kortte valdmeren pindan päl.

Klimat om ven kontinentaline. Heinkun keskmäine lämuz om +19°C, vilukun — -19°C.

Londuseližed varad oma turbaz, sauvondmaterialad (mouckivi, sauvondkivi, savi,
lete), mec, reskvezi.

Leonid Markelov radab tazovaldkundan pämeheks (mägimarin kel': Мары Эл Республик
Вуйлатышы, nitmarin kel': Марий Эл Республик Вуйлатыше) vs 2001 vilukun 17.
päiväspäi. Tazovaldkundan pämez' om Ohjastusen ezimeheks mugažo, märičeb sen
strukturad, paneb ministrid radnikusile sättutaden kandidatoid parlamentanke.

Marii Elan parlament om Valdkundaline Nevondkund (mägimarin kel': Мары Эл
Республикысе Кугижаншы Погын, nitmarin kel': Марий Эл Республикысе Кугыжаныш
Погын). Kaik rahvaz valičeb sen 52 ezitajad videks vodeks. Jurii Minakov radab
Nevondkundan ezimeheks vs 2000 redukun 27. päiväspäi.

Järgvaličendad Marii Elan Valdkundaližhe Nevondkundha oliba vl 2014 sügüz'kun
14. päiväl. Vl 2015 sügüz'kun 13. päiväl tazovaldkundan pämest valitihe
järgkerdan, nügüdläine pämez' sai vägestust ezmäižel tural (50,78% änid) da
radab nelländen strokun jäl'geten.

Vl 2010 eläjiden lugu om 696 459 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om nell' lidnad da 15 lidnanvuittušt žilod. Toine sur'
lidn (enamba 50 tuh. eläjid vl 2015) om Volžsk. Vl 2015 kaik om 6 eländpunktad
enamba mi 10 tuh. eläjidenke.

Rahvahad (enamba 0,4% vl 2010): venälaižed (45,1%), marilaižed (41,8%),
totarlaižed (5,5%), čuvašalaižed (0,9%), ukrainalaižed (0,5%); toižed — 1,3%,
rahvahuden ozutandata — 4,9%.

Erased toižed igähižed rahvahad: udmurtalaižed — 0,28% (1932 rist.),
mordvinalaižed — 0,12% (862 rist.).



https://vep.wikipedia.org/wiki/Madagaskar_(valdkund)

Madagaskaran Tazovaldkund (malagasikš: Repoblikan'i Madagasikara, francijaks:
République de Madagascar), om sar'hihe valdkund läz Afrikan päivnouzmašt
randištod, Indižes valdmeres. Pälidn da kaikiš suremb lidn om Antananarivu.

Madagaskar sijadase Madagaskar-sarel (4nz' surtte mail'mas), nece sar' om 1600
km pitte da 600 km levette. Sen ühtes läz om severz' penid sarid.

Madagaskaraspäi päivlaskmha Mozambik sijadase Mozambikan sal'men kal't (419 km).
Komoran Sared oma lodeheze Madagaskaraspäi, a Mavrikii da francine Reün'jon —
pohjoižpäivnouzmpoles sišpäi. Madagaskaran randad lainištab Indine valdmeri.
Merirandan piduz om 4828 km.

Valdkundan kaikiš korktemb čokkoim om sambnu Marumukutru-vulkan
Caratanan-mägimassivas saren pohjoižpoles, 2876 m valdmeren pindan päl.
Päivnouzmaižed joged oma lühüdambad mi päivlaskmaižed, no niil om
gidroenergetine potencial. Om koume sured järved: Alautr (900 km²), Kinkuni (100
km²) da Ihutri (96-112 km²).

Klimat om räk tropine randištol, man keskuses ven klimat om. Paneb sadegid 320
millimetraspäi man suvipäivlaskmas 3500 millimetrhasai päivnouzmrandpolel, man
keskuses Andžafi-mägiplatol (kus pälidn om) — 1400 mm vodes.

Londuseližed pävarad oma hromkivendod, boksitad, kivihil', vas'k, kuld da
grafit; erased toižed varad oma kivivoi, kala, tropižed mecad (kattas man 26%
territorijad) da gidroenergii.

Ohjandusen form om unitarine konstitucine prezidentiž-parlamentine tazovaldkund
äjiden partijoidenke.

Madagaskaran parlament om kaks'kodine. Üläkodi om Senat
(Antenimieran-Doholona/Sénat) 33 ühtnijanke (22 — valitud kaikel rahvahal, 11 —
pandas prezidental). Alakodi om Nacionaline Nevondkund
(Antenimieram-Pirenena/Assemblée Nationale), kogoneb 160 deputatad-ühtnijad
(heid rahvaz valičeb 4 vodeks). Vl 2013 tal'vkun 20. päiväl ühthižed prezidentan
da parlamentan järgvaličendad oliba.

Madagaskaran Tazovaldkund alajagase 22 regionha (provincijha) (malagas.
faritra), kudambad alajagase departamentoihe (niid om 119) (malagas.
departemanta), a ned — kommunihe (malagas. kaominina) (niid om 1579). Kommunad
edemba alajagase 17,485 fokontany:he. Regionad ühtenzoittas 6 avtonomižhe agjaha
(provincijha) (malagas. faritany mizakatena).

Madagaskaran toižed sured lidnad (enamba 100 tuh. ristitud vl 2012, surembaspäi
penembha): Tuamasin, Ancirabe, Fianarancua, Mahadzang, Tuliar.

Madagaskaran päeksport om tekstil'tegesed, kofe, eriližmagutesed (vanil' — 1nz'
sija mail'mas); toine eksport — hrom, nikel', kivivoin ümbriradmižen produktad,
sahar, kala, putegesed.



https://vep.wikipedia.org/wiki/Likvidacii_(serial)

«Heitämine» vai «Likvidacii» (ven. «Ликвидация») — voden 2007 Venäman äiseriine
čomamahtoline fil'm. Režissör — Ursuläk Sergei, sen süžetan pohjal om
nevondkundaližen valdan borcuind banditjoukuid vaste voinan jäl'ghe vodel 1946
Odessas, Ukrainas.

Serialas om 14 serijad. Kaikuččen serijan aig om 44-46 minutad. Ezmaine ozutez
oli Ukrainas, Inter-telekanalal, vodel 2007 redukun 21. päivän. Möhemba Venämas,
Venäma-1-telekanalal.

Vodel 2007 ühten aigan fil'manke sen pästihe bumagas — kaks'tomaine
«Heitämine»-roman, Moskvan «Rosmen-Press»-painišt. Sen sädai om vaugedvenälaine
kirjutai, istorijantedai i TV-vedai Bondarenko Väčeslav. Ezmäine romanan painuz
pästihe sädajan nimeta painišton petusen tagut, sen aigan erased lugijad oliba
lugenuded kinotarinantegijan Pojarkovan Aleksejan kirjan sädajaks. Vodel 2008
pästihe romanan toine painuz, siš petuz oli jo kohetud.

Sen ližaks, äi faktižid kinotarinan i sid' fil'man petusid om kohetud romanas.
Sur' petuz 2-rangan intendantan polhe kohetud-ki, händast anttihe sudha Toižes
Vaugedvenälaižes frontas vl 1943 (2-rangan intendantan arvnimi heitihe vl 1942
sulakus, a Toine Vaugedvenälaine front tehtihe vl 1944 uhokus).

Om mel'hetartus, miše romanan sädajal oma Odessan jured: Bondarenkon Väčeslavan
ezitat, ezitatan tat da azitatan ded oliba Odessan igähižed eläjad.



https://vep.wikipedia.org/wiki/Krasnogorsk

Krasnogorsk (ven.: Красногорск) om Venäman lidn Moskvan agjan keskuses. Vspäi
2018 se linneb agjan oficialižen administrativižen keskusen. Vspäi 2007 Moskvan
agjan ohjastusen pertid da agjan käskuzkundan pert' sijadase Krasnogorskan
lidnankundan territorijas.

Eländpunktan aluz om pandud vl 1932 Rusked Mägut-žilon (ven. Красная Горка),
Ban'ki-žilon da Pavšino-külän ühtenzoitusel. Krasnogorsk panihe radnikžiloks
šingotamha optiktegimištod, mugažo letihe raudbetonkonstrukcijoiden tegint
sauvomha Moskvan metropolitenad i kanalad. Vl 1940 radnikžilo sai lidnan
statusad. Lühüdaks aigaks (vozil 1960-1961) Krasnogorsk oli alištunu
Moskv-lidnan Ezitajiden Nevondkundale.

Lidn sijadase Moskvanjogen hural randal, läbitase sen hural Ban'k-ližajogel,
seižub 190-220 m valdmeren pindan päl korktusil (Smolenskan da Moskvan ülüden
sarakod). Krasnogorsk röunatab Moskvan Mitino- i Strogino-rajonidenke. Matkad
Moskvan keskushesai om 22 kilometrad suvipäivnouzmha.

Nell' specialižen keskopendusen aluzkundad om lidnas: politehnine tehnikum,
ekonomikan da oiktusen tehnikum, Krasnogorskan kolledž (edel 2007 vot
optiž-elektronine), medicinine škol. Baumanan nimel nimitadud MVTU:n filial om
üläopendusen aluzkundaks lidnas.

Avtobusad da maršruttaksid oma kundaližeks transportaks lidnan südäimes.
Moskv—Rig-raudte jagab lidnad kahthe palaha: pohjoižhe da suvižhe, i vaiše üks'
avtote ühtenzoitab niid.

Äiluguižed kiruhted i kaks' raudted ühtenzoittas lidnad Moskvanke. Vspäi 2010
Moskvan metropolitenan Mäkinino-metrostancii sijadase lidnas.



https://vep.wikipedia.org/wiki/Korejan_Rahvahaline_Demokratine_Tazovaldkund

Korejan Rahvahaliž-Demokratine Tazovaldkund vai KRDT (kor.: 조선 민주주의 인민 공화국,
朝鮮民主主義人民共和國 Čoson Mindžudžui Inmin Konhvaguk, se om täuz' oficialine nimi) om
valdkund Päivnouzmazijas. Toine valdkundan nimi om Pohjoižkorei, sidä kävutadas
erižtel da levedašti. Se sijadase Korejan pol'saren pohjoižes. Pälidn da kaikiš
suremb lidn om Phen'jan.

Vl 1945 elokun 15. päiväl Korejan territorii oli päzutadud Japonijan
sodavägišpäi.

Vl 1972 tal'vkun 27. päiväl nügüdläine Konstitucii, kahtenz' lugul, oli
vahvištadud parlamental. Se om väges nügüd'-ki, voziden 1992, 1998, 2009 da 2012
vajehtusidenke.

Valdkund om röunoiš Kitainke pohjoižpoles (röunan piduz — 1416 km), Venämanke
pohjoižpäivnouzmas (18 km) da Suvikorejanke suvipoles (238 km). Suvikorejan
röunal om demilitarizuidud zon 4 kilometrad levette da 241 km pitte (saudud
vozil 1960-70). Ühthine röunoiden piduz — 1672 km.

Pohjoižkorejan päivlaskmaižed randad lainištab Pakuine meri, päivnouzmaižed —
Japonijan meri. Ühthine randanpird — 2495 km.

Reljef om mägekaz. Kaikiš korktemb čokkoim om sambnu Pektusan-vulkan, 2744
metrad valdmeren pindan päl.

Londuseližed pävarad oma kivihil', raudkivend, cink, magnii, kuld, vas'k,
alüminii, nikel', vol'fram, hahktin, mec, gidroenergii; toižed varad oma špat,
grafit, keitandsol.

Ohjandusen form om unitarine socialistine tazovaldkund dominirujan partijan
sistemanke.

Valdkundan todesine pämez' om Valdkundaližen kaičendkomitetan ohjandai, vspäi
2011 — Kim Čen In. Hänen arvnimed: ülembaine ohjandai; partijan, armijan da
rahvahan lider.

Parlament — Ülembaine Rahvahan Suim (kor.: 최고인민회의, 最高人民會議, Čoego Inmin Hoe-ui) —
om üks'kodine 687 ühtnijanke. Kaik rahvaz valičeb heid videks vodeks.
Valičendoiktuz zavodiše 17-voččes igäspäi. Parlamentan prezidium om kollektivine
nominaline valdkundan pä, se radab kaiken. Parlament paneb ohjastusen ministrid
radsijha.

Toižed sured lidnad (enamba 300 tuh. ristitud vl 2004, surembaspäi penembha):
Hamhin, Nampho, Keson, Vonsan, Čhondžin.

KRDT:n päeksport om kivihil' (18%), sobad (läz 13%), raud da raudkivend (11%),
metallad (läz 10%), himižen tegimišton tegesed (läz 10%), elekromašiništ da
detalid (8%); toine eksport — merenproduktad (5%), kuld (2%), pähkmed (1%).



https://vep.wikipedia.org/wiki/Komi_Tazovaldkund

Komin Tazovaldkund (ven.: Республика Коми, komi: Коми Республика) vai Komi om
üks' Venälaižen Federacijan tazovaldkundoišpäi.

Voz'sadoil 14.-15. meiden erad Komin territorii mülüi komilaižiden nacionaližhe
Sur' Perm'-valdkundha.

Komin Tazovaldkundan Konstitucii om vahvištadud vl 1994 uhokun 17. päiväl
tazovaldkundan Ülembaižen Nevondkundan ezitajil da om väges äiluguižidenke
vajehtusidenke.

Tazovaldkundal om röunoid Tümenin agjan Jamalan Nenciden avtonomižen ümbrikonke
pohjoižpäivnouzmas, Hantin da Mansin avtonomižen ümbrikonke päivnouzmas,
Sverdlovskan agjanke suvipäivnouzmas, Permin randanke suves, Kirovan agjanke
suvipäivlaskmas, Arhangel'skan agjanke päivlaskmas, Arhangel'skan agjan Nencan
avtonomižen ümbrikonke pohjoižes. Komi om mererandatoi tazovaldkund.

Pind om 416 774 km². Mecad ottas 297 000 km², sod — 32 000 km². Znamasižed joged
oma Pečor sen ližajogidenke (Cil'm, Ižm, Us) da Vičegd (komi: Ežv) sen
ližajogidenke (Sisol, Vim'). Kaik joged mülüdas Jävaldmeren basseinha, päiči
peniš jogiš suvipäivnouzmas (mülüdas Kamanjogen da Kaspijan meren basseinha).
Kaik om läz 78 tuhad järved 4,5 tuh. km² ühthižen pindanke. Kaikiš suremb järv
om Jamjärv (31,1 km²) tazovaldkundan lodehes.

Reljef om tazo tobjan palan, Timanan kräž vedase keskusespäi lodeheze. Uralan
mägenpäd seištas pidust' päivnouzmašt röunad. Kaikiš korktemb čokkoim om Uralan
Narodnaj-mägenpä (1895 m) Hantin da Mansin avtonomižen ümbrikonke röunal.
Keskmäras kerdan vodes manrehkaidused oleskeldas 4,5 ballhasai vägenke.

Klimat om ven kontinentaline. Heinkun keskmäine lämuz om +15...+17°C suves da
+11°C pohjoižes. Vilukun kesklämuz om -17...-20°C. Paneb sadegid vodes 700
millimetraspäi augotaden.

Londuseližed varad oma kivivoi, londuseline gaz, kivihil', palab šoidkivi,
turbaz, boksitad, titan, kuld, sauvondmaterialad (mouckivi, sauvondgips, letked,
saved), fosforitad, kaliisol, rik, almazad, pol'kalližarvoižed kived,
mägihrustal', keitandsol, mec, reskvezi.

Tazovaldkundan pämehen pordaigaline velgusentäutai om Sergei Gaplikov, radab vs
2015 sügüz'kun 30. päiväspäi. Venäman prezident pani händast radsijha ičeze
käsköl. Tazovaldkundan pämehen valdatusiden strok om viž vot, enamba kaht
strokud jäl'geten ei sa. Hän märičeb Ohjastusen strukturad da paneb sen
ühtnijoid radnikusile, sidä kesken Ohjastusen päministrad da ičeze varapämest —
parlamentan hüvästusen sandan jäl'ghe. Tazovaldkundan pämez' ei ole Ohjastusen
ühtnijaks. Tazovaldkundan varapämez', Tazovaldkundan pämehen da Ohjastusen
Administracii oma hänele abhu.

Komin Tazovaldkundan Valdkundaline Nevondkund om üks'kodižeks parlamentaks 30
ezitajanke. Kaik rahvaz valičeb heid videks vodeks. Nadežda Dorofejeva radab
Komin Tazovaldkundan Valdkundaližen Nevondkundan ezimeheks vs 2015 sügüz'kun 28.
päiväspäi.

Radonoigendai tobmuz om Komin Tazovaldkundan Ohjastuz. Tazovaldkundan
ministrused, agentused, radnikoičendad, komitetad da ohjandused alištudas
Ohjastusele. Vladimir Tukmakov radab Komin Tazovaldkundan Ohjastusen ezimeheks
vs 2014 sügüz'kun 19. päiväspäi. Kaks' Ohjastusen varaezimest oma hänele abhu.

Tazovaldkundan pämest valitihe järgkerdan vl 2014 sügüz'kun 14. päiväl, Väčeslav
Gaizer sai vägestust ezmäižel tural (78,97%) da radoi kahtenden strokun, no om
arestuidud (19.09.2015). Komin pämehen valičendad lindäs vl 2016 sügüz'kun 18.
päiväl. Järgvaličendad Valdkundaližhe Nevondkundha oliba vl 2015 sügüz'kun 13.
päiväl.

Vl 2010 kaiken Venäman rahvahanlugemižen mödhe eläjiden lugu oli 901 189
ristitud, sidä kesken 23 vepsläšt. Kaikutte seičemenz' ristit ühesaspäi om
lidnalaine eläi.

Kaikes tazovaldkundas om kümne lidnad da 29 lidnanvuittušt žilod. Toižed sured
lidnad (enamba 50 tuh. eläjid, surembaspäi penembha) oma Uht da Vorkut. Vl 2015
kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (61,7%), komilaižed (22,5%),
ukrainalaižed (4,0%), totarlaižed (1,2%), vaugedvenälaižed (1,0%), saksalaižed
(0,6%), čuvašalaižed (0,6%), azerbaidžanlaižed (0,6%), toižed — 2,6%, rahvahuden
ozutandata — 5,2%.

Erased toižed igähižed rahvahad: permin komilaižed — 659 rist. (0,07%),
nencalaižed — 503 rist. (0,06%).



https://vep.wikipedia.org/wiki/Komi_(tazovaldkund)

Komin Tazovaldkund (ven.: Республика Коми, komi: Коми Республика) vai Komi om
üks' Venälaižen Federacijan tazovaldkundoišpäi.

Voz'sadoil 14.-15. meiden erad Komin territorii mülüi komilaižiden nacionaližhe
Sur' Perm'-valdkundha.

Komin Tazovaldkundan Konstitucii om vahvištadud vl 1994 uhokun 17. päiväl
tazovaldkundan Ülembaižen Nevondkundan ezitajil da om väges äiluguižidenke
vajehtusidenke.

Tazovaldkundal om röunoid Tümenin agjan Jamalan Nenciden avtonomižen ümbrikonke
pohjoižpäivnouzmas, Hantin da Mansin avtonomižen ümbrikonke päivnouzmas,
Sverdlovskan agjanke suvipäivnouzmas, Permin randanke suves, Kirovan agjanke
suvipäivlaskmas, Arhangel'skan agjanke päivlaskmas, Arhangel'skan agjan Nencan
avtonomižen ümbrikonke pohjoižes. Komi om mererandatoi tazovaldkund.

Pind om 416 774 km². Mecad ottas 297 000 km², sod — 32 000 km². Znamasižed joged
oma Pečor sen ližajogidenke (Cil'm, Ižm, Us) da Vičegd (komi: Ežv) sen
ližajogidenke (Sisol, Vim'). Kaik joged mülüdas Jävaldmeren basseinha, päiči
peniš jogiš suvipäivnouzmas (mülüdas Kamanjogen da Kaspijan meren basseinha).
Kaik om läz 78 tuhad järved 4,5 tuh. km² ühthižen pindanke. Kaikiš suremb järv
om Jamjärv (31,1 km²) tazovaldkundan lodehes.

Reljef om tazo tobjan palan, Timanan kräž vedase keskusespäi lodeheze. Uralan
mägenpäd seištas pidust' päivnouzmašt röunad. Kaikiš korktemb čokkoim om Uralan
Narodnaj-mägenpä (1895 m) Hantin da Mansin avtonomižen ümbrikonke röunal.
Keskmäras kerdan vodes manrehkaidused oleskeldas 4,5 ballhasai vägenke.

Klimat om ven kontinentaline. Heinkun keskmäine lämuz om +15...+17°C suves da
+11°C pohjoižes. Vilukun kesklämuz om -17...-20°C. Paneb sadegid vodes 700
millimetraspäi augotaden.

Londuseližed varad oma kivivoi, londuseline gaz, kivihil', palab šoidkivi,
turbaz, boksitad, titan, kuld, sauvondmaterialad (mouckivi, sauvondgips, letked,
saved), fosforitad, kaliisol, rik, almazad, pol'kalližarvoižed kived,
mägihrustal', keitandsol, mec, reskvezi.

Tazovaldkundan pämehen pordaigaline velgusentäutai om Sergei Gaplikov, radab vs
2015 sügüz'kun 30. päiväspäi. Venäman prezident pani händast radsijha ičeze
käsköl. Tazovaldkundan pämehen valdatusiden strok om viž vot, enamba kaht
strokud jäl'geten ei sa. Hän märičeb Ohjastusen strukturad da paneb sen
ühtnijoid radnikusile, sidä kesken Ohjastusen päministrad da ičeze varapämest —
parlamentan hüvästusen sandan jäl'ghe. Tazovaldkundan pämez' ei ole Ohjastusen
ühtnijaks. Tazovaldkundan varapämez', Tazovaldkundan pämehen da Ohjastusen
Administracii oma hänele abhu.

Komin Tazovaldkundan Valdkundaline Nevondkund om üks'kodižeks parlamentaks 30
ezitajanke. Kaik rahvaz valičeb heid videks vodeks. Nadežda Dorofejeva radab
Komin Tazovaldkundan Valdkundaližen Nevondkundan ezimeheks vs 2015 sügüz'kun 28.
päiväspäi.

Radonoigendai tobmuz om Komin Tazovaldkundan Ohjastuz. Tazovaldkundan
ministrused, agentused, radnikoičendad, komitetad da ohjandused alištudas
Ohjastusele. Vladimir Tukmakov radab Komin Tazovaldkundan Ohjastusen ezimeheks
vs 2014 sügüz'kun 19. päiväspäi. Kaks' Ohjastusen varaezimest oma hänele abhu.

Tazovaldkundan pämest valitihe järgkerdan vl 2014 sügüz'kun 14. päiväl, Väčeslav
Gaizer sai vägestust ezmäižel tural (78,97%) da radoi kahtenden strokun, no om
arestuidud (19.09.2015). Komin pämehen valičendad lindäs vl 2016 sügüz'kun 18.
päiväl. Järgvaličendad Valdkundaližhe Nevondkundha oliba vl 2015 sügüz'kun 13.
päiväl.

Vl 2010 kaiken Venäman rahvahanlugemižen mödhe eläjiden lugu oli 901 189
ristitud, sidä kesken 23 vepsläšt. Kaikutte seičemenz' ristit ühesaspäi om
lidnalaine eläi.

Kaikes tazovaldkundas om kümne lidnad da 29 lidnanvuittušt žilod. Toižed sured
lidnad (enamba 50 tuh. eläjid, surembaspäi penembha) oma Uht da Vorkut. Vl 2015
kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): venälaižed (61,7%), komilaižed (22,5%),
ukrainalaižed (4,0%), totarlaižed (1,2%), vaugedvenälaižed (1,0%), saksalaižed
(0,6%), čuvašalaižed (0,6%), azerbaidžanlaižed (0,6%), toižed — 2,6%, rahvahuden
ozutandata — 5,2%.

Erased toižed igähižed rahvahad: permin komilaižed — 659 rist. (0,07%),
nencalaižed — 503 rist. (0,06%).



https://vep.wikipedia.org/wiki/Kolumbijan_federaline_%C3%BCmbrik

Vašington (anglijan kelel: Washington, D.C. [ˈwɑʃɪŋtən ˌdiː ˌsiː]) om Amerikan
Ühtenzoittud Valdkundoiden pälidn. Oficialine nimi om Kolumbijan federaline
ümbrik. Se om ičenaine territorii, kudamb ei mülü toižihe štatoihe.

Lidnan deviz om (latinan kelel): Justitia Omnibus (angl.: Justice for All,
«Oigedsudind kaikiden täht»).

Lidn sai ičeze nimen ezmäižen Ühtenzoittud Štatoiden prezidentan Džordž
Vašingtonan mödhe. Vodespäi 1871 Vašington, Džordžtaun da toižed rajonad oma
ühtenzoittud Kolumbijan federaližhe ümbrikho (anglijan kelel: District of
Columbia, lühüdas: D.C.). Amerikalaižed tobjimalaz kuctas paginas lidnan
«Di-Si»:kš vai «Vašington Di-Si»:kš, miše erištada lidnad ühtennimižes štataspäi
AÜV:oiden lodehel.

Vašington seižub AÜV:oiden pohjoižpäivnouzmas, 53 kilometras Atlantižen
valdmeren randištospäi. Lidnan sijaduz om Potomak-jogen pohjoižrandal, sil om
röunad Virginii-štatanke suvipäivlaskmal da Merilend-štatanke kaikil toižil
polilpäi. Puištod ottas lidnan videndest, saum vezid om kümnendez (18
nellikkilometrad).

Klimat om subtropine neps. Heinkun keskmäine lämuz om +26,6 C°, vilukun — +2,2
C°. Paneb sadegid 1010 mm vodes (67-101 mm kuidme).

Vs 2015 vilukun 2. päiväspäi Müriel' Elizabet Bouzer radab 8. lidnan pämehen.
Nece naine vajehti endišt pämest, Vinsent Grejad.

Valdkundan koumen tobmuden oksiden ezitaikundad sijadasoiš Vašingtonas, sidä
kesken AÜV:oiden prezidentan rezidencii (Vauged Pert') om, a mugažo rahvahaližen
znamoičendan muzejad da muštpachad. Mail'man bankan, Rahvahidenkeskeižen
valütfondan, Amerikan valdkundoiden organizacijan (AVO), Amerikoidenkeskeižen
bankan da Panamerikaižen tervudenorganizacijan päfaterad oma lidnas.

Avtobusad, ezilidnelektrojonused, velosipedad i taksid oma kundaližeks
transportaks lidnas da sen ezilidnoiš. Vodespäi 1976 metropoliten radab lidnas
(angl. Washington Metro, Metrorail, Metro, vspäi 2014 om 6 jonod, 91 stancijad,
188 km raudted). Päraudtestancii om kaikiš järedambišpäi AÜV:oiš.



https://vep.wikipedia.org/wiki/Kiri%C5%A1in_rajon

Administrativine keskuz om Kiriši-lidn (vspäi 2006 mülüb rajonha). Siš eläb
rajonan ristitišton nell' videndest. Lidn sijadase rajonan suvipäivlaskmas.

Rajonan aluz om pandud vl 1927 elokun 1. päiväl Leningradan agjan Leningradan
ümbrikho ühten aigan niiden sädandanke kuti Andrejevon rajon Andrejevo-külän
keskuseks. Mugažo oli tehtud Budogoščan rajon Budogošč-žilon keskuseks. Vl 1930
heinkun 23. päiväl heitihe ümbrikod, i molembad rajonad mülüiba Leningradan
agjaha kuti administrativižed ühtnikad. Vl 1931 sügüz'kun 30. päiväl Andrejevon
rajonad udesnimitihe Kirišin rajon:aks, sikš miše rajonan keskust sirdihe
Kiriši-külähä. Vl 1932 vulikun 1. päiväl enččen Budogoščan rajonan territorijad
ühtištuihe Kirišin rajonanke.

Toižen mail'man voinan aigan vozil 1941-1944 rajonan territorijan pala oli
okkupiruidud. Vozil 1944-1963 rajonan keskust oli sirtud Budogošč-radnikžilho,
sikš miše Kiriši-külä oli pandud mantazole sodategoiden taguiči. Vl 1965
Kiriši-radnikžilo tegihe rajonan administrativižen keskusen möst, ühtes sidä
kätihe lidnaks. Vozil 1967-2006 Kiriši oli alištunu agjan tobmudele oikti. Rajon
om olmas nügüdläižiš röunoiš vspäi 2006.

Kirišin rajon om Leningradan agjan suvine taho. Pind — 3 045 nellikkilometrad
(kümnenz' surtte agjas). Mec otab territorijan kaks' koumandest, lehtezmec om
enambuses (habikod, koivikod). Rajonan territorii om alav da sokaz, sod ottas
rajonan kudendest.

Znamasine jogi om Olhav sen oiktan Pčovž-ližajogenke, lankteb Lagoganjärvhe. Om
vähä penid järvid rajonadme. Joged da järved mülüdas Atlantižen valdmeren
basseinha.

Londuseližed varad oma turbaz, sauvondmaterialad (saved, gravii, letked), mec,
reskvezi.

Käskusenandai tombuz om Ezitajiden Nevondkund (ven. Совет депутатов) 18
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Aleksandr Voskobovič radab sen ezimehen da rajonan
pämehen vspäi 2005 koumanden strokun jäl'geten, hän-žo siš-žo vodespäi radab
Kiriši-lidnkundan pämehen. Ezitajiden Nevondkund valičeb rajonan administracijan
pämest.

Vl 2013 uhokun 12. päiväl Konstantin Timofejev oli valitud ezitajil i pandud
rajonan administracijan pämehen velgusentäutajaks. Vl 2014 kül'mkun 6. päiväl
Ezitajiden Nevondkund pani händast rajonan administracijan pämeheks. Ezmäine
varapämez da viž muite varapämest oma hänele abhu. Seičeme komitetad da 10
palakundad alištudas rajonan administracijan pämehištole.

Toižed sured eländpunktad oma lidnanvuitte Budogošč-žilo (4,0 tuh. rist. vl
2016) da Glaževo-žilo (2,2 tuh. rist. vl 2010).

Rahvahad (vn 2010 Venäman rahvahanlugemižen mödhe, enamba 0,4%): venälaižed —
85,4%, ukrainalaižed — 1,0%, vaugedvenälaižed — 0,6%, toižed — 2,1%, rahvahuden
ozutandata — 10,9% (jäl'gmäižiden keskes vaiše 7,8% mahttas pagišta venäks).

Erased igähižed rahvahad: suomalaižed — 35 rist. (0,05%), karjalaižed — 29 rist.
(0,05%), vepsläižed — 11 rist. (0,02%), estilaižed — 7 rist. (0,01%).

Rajonan ižandusen päsarakod oma kivivoin da londuseližen gazan ümbriradmine
(gazanveimen sarak Volhovaspäi), lämuzenergetik (Kirišin GRES),
sauvondmaterialoiden pästand (plastiktegesed pertid vaumičemha, lämuzizoläcii),
stökoltegimišt, sömtegimišt da turizm, maižanduz.



https://vep.wikipedia.org/wiki/Kem%27_(lidn)

Kem' (ven.: Кемь, karj. da suom.: Kemi) om Venäman lidn Karjalan Tazovaldkundan
pohjoižpäivnouzmas. Kem' om Kemin rajonan administrativine keskuz da üks'jäine
lidn (mülüb rajonha vspäi 2004). Rajonan ristitišton koume nelländest eläb
lidnas.

Eländpunktan aluz om pandud 14. voz'sadal. Vozil 1450-1764 se alištui Solohkan
jumalankodile. Vl 1657 jumalankodi sauvoi kaks'žirušt azekast pulidnust
vihanikoiden (suomalaižed, ročilaižed) paksuid londoid vaste. Žilo sai lidnan
statusad vl 1785 i alištui Anuslidnale. Vozil 1799-1920 lidn mülüi Arhangel'skan
gubernijha.

Lidn sijadase rajonan suvipäivnouzmas, seižub Vauktan meren päivlaskmaižen
randpolel, ühtennimižen jogen hural randal tobjimalaz. Solohkad-sared oma läz 50
km päivnouzmha lidnaspäi. Matkad Petroskoihesai om 352 km orhal suvhe, 410 km
avtotedme. Lähembaine lidn om Belomorsk, 49 km suvhe.

Ižandusen sarakod oma elektroenergetik (Kemin GES:oiden kaskad), mecan
ümbriradmine, kalan kazvatuz, transport, turizm.



https://vep.wikipedia.org/wiki/Karjala

Karjal (ven.: Карелия, Карьяла) vai Venäman Karjal, täuz' oficialine nimituz —
Karjalan Tazovaldkund (venäkelel: Республика Карелия, ičenaižkarjalan kelel:
Karjalan tašavalta, livvinkarjalan kelel: Karjalan tazavaldu, suomen kelel:
Karjalan tasavalta), om Venälaižen Federacijan subjekt, Venäman üks'
tazovaldkundoišpäi. Se mülüb Lodehližhe federaližhe ümbrikho.

Karjalan Tazovaldkundal om röunoid Arhangel'skan agjanke päivnouzmal, Vologdan
da Leningradan agjoidenke suvel, Suomenmanke päivlaskmal (798 km), Murmanskan
agjanke pohjoižel. Karjalan pohjoižpäivnouzmaižed randad lainištab Jävaldmeren
Vauged meri.

Tazovaldkundan pälidn da kaikiš suremb lidn om Petroskoi. Eläjiden lugu om 632
533 ristitud (2015 vodel). Pind om 180 520 nellikkilometrad.

Valdkundkel' om üks'jäine, se om venäkel'. Sab panda toižid-ki valdkundkelid
kaiken rahvahan referenduman satusiden mödhe (Karjalan Konstitucijan 11.
kirjutuz).

Regionaližed rahvahaližed keled oficialižen statusanke oma karjalan, suomen da
vepsän keled. Sab kävutada niid sijaližen ičeohjandusen tobmuden aluzkundoiš.

Tazovaldkundan Konstitucii om vahvištadud vl 2001 uhokun 7. päiväl
tazovaldkundan Ezitajiden Kodil (Käskusenandajan Suiman ezitajil) da om väges
nügüd' äiluguižidenke vajehtusidenke.

Pind om 180 520 nellikkilometrad. Mec otab territorijan 85%. Karjalas om 27 000
joged. Ned mülüdas Jävaldmeren Vauktan meren basseinha pohjoižes da Atlantižen
valdmeren Baltijan meren basseinha suves. Karjalan kaikiš pidembad joged oma
Vodl (149 km), Kem' (191 km), Ond (197 km), Čirka-Kem' (221 km), Šui (194 km),
Sun (280 km) Kivačun kos'kenke. Karjalas om mugažo 60 000 järved. Änine da
Ladogjärv oma Evropan kaikiš surembad järved pindan mödhe, tazovaldkundan
suviröun läbitab niid.

Tazovaldkundan reljef om kukkaztazangišt, kudamb päivlaskmal vajehtub
Päivlaskmkarjalaižeks ülüdeks. Karjalan pohjoižel om Maanselkän ülüz, kudambal
sijadase Karjalan kaikiš korktemb Nuorunen-mägi (577 m). Konz jäžom om tagenus
pohjoižele, se om lujas vajehtanu Karjalan reljefad — täs nügüd' om järviden
katlüsid, morenižid sel'gid.

Karjalas om enamba kut sadad löudmižsijid, kudambiš om 24 tarbhaižiden
kaivatusiden toižendad. Sadas aktivižikš slüdad, pöudšpatad, kvarcad,
sauvondmaterialoid (sauvondkivi, savi, lete, gravii, bazal't, granit, mramor,
diabaz, Šokšun babarmkvarcit), raudkivendod. Täs om kuldad, hobedad, platinad,
diamantoid, harvoid mametalloid. Geologad löuziba mugažo urankivendoiden,
titanan, vanadijan da molibdenan löudmižsijid. Sen ližaks, tinan, nikelin,
magnijan, vas'ken da hroman löudmižsijad seištas koskmatomikš. Toižed
londuseližed pävarad oma turbaz, tal'k, mineraližed mujud, mec, kala da
reskvezi.

Klimat om ven paksuidenke sadegidenke, i se vajehtase Karjalan territorijal
merižespäi kontinentaližeks. Tal'v om lumekaz, rainiž, tobjimalaz ilma
vägekahita pakaižita. Keza om lühüdaigaine da rainiž (pohjoižiš rajoniš), suren
sadegiden lugumäranke. Eskai kezakus tazovaldkundas erasti oleskeleb halad. Räk
oleleb harvas, kahtel vai koumel nedalil suvirajoniš. Kesklämuz vilukul om -8.0
C°, a heinkul +16.4 C°. Keskmäine nepsuz — ümbri 80%. Sadegiden vozne lugumär om
500–700 mm.

Karjalan faun da flor oma istorižikš nored, ned oma formiruinus jäl'gmäižen
jäaigan jäl'ghe, 10-12 tuhad vot tagaz. Tazovalkundan territorijal eläb 63
imetaiživatoiden, 285 linduiden, 5 maujujiden erikod. Karjalan jogiš voib
nägištada evropižen da kanadižen majagan pezad. Kanadine majag, ondatr da
amerikaine hähk oma Pohjoižamerikan faunan akklimatiziruiduid ezitajad, a
jenotanvuitte koir om Edahaižen Päivnouzman faunan akklimatiziruiduid ezitai.
Vodespäi 1960 todas mecsigoid da kosulid. Voib vastata kondjid, il'besid,
jänišid, mägrid, reboid da händikahid. Kevädel om äi gavedid: säs'kid,
čopjäižid, kägentäid, kärbhaižid.

Tazovalkundan floras om enamba kavag'mecoid: pohjoižpolel — pedajižid mecoid,
suvel — pedajižid da kuššid mecoid. Karjalan mecoiden pälehtezsugud oma koiv,
hab da raid. Karjal om mugažo marjoiden ma: sinnä kazdas bol, jonikaine, garbol,
babarm, murikeine, čigičaine, sestrikaine da mustikaine.

Aleksandr Hudilainen radab Tazovaldkundan Pämeheks vs 2012 semendkun 24.
päiväspäi, Käskusenandajan Suiman ezitajad vahvištihe händast radnikusele
Venäman prezidentan taričendan mödhe. Vl 2017 kaik rahvaz änestaškandeb pämehen
kandidatad videks vodeks, enamba kaht strokud jäl'geten ei sa. Tazovaldkundan
Pämez' om mugažo sen Ohjastusen pämez', hän märičeb sen strukturad da paneb
Ohjastusen valdkundmehid radnikusile. Tazovaldkundan pämehen administracii, üks'
ezmäine varapämez' da seičeme muite varapämest oma hänele abhu.

Karjalan Tazovaldkundan üks'kodine parlament om Käskusenandai Suim. Vhesai 2002
se oli kaks'kodižeks. Kaik rahvaz valičeb sen 50 ezitajad videks vodeks.
Vladimir Semenov radab Käskusenandajan Suiman ezimeheks vs 2011 tal'vkun 22.
päiväspäi.

Radonoigendai tobmuz om Karjalan Tazovaldkundan Ohjastuz. Tazovaldkundan
ministrused, valdkundaližed komitetad, kaks' ohjandust da üks' inspekcii
alištudas Ohjastusele.

Karjalan Tazovaldkund jagase 16 municipaližhe rajonha (sidä kesken 3 rahvahališt
rajonad) da 2 lidnümbrikho. 2006 vodelpäi municipaližen reforman taguiči rajonad
jagadas 24 lidnkundha (venäkelel: городские поселения) da 86 küläkundha
(venäkelel: сельские поселения, sidä kesken 3 vepsän küläkundad). Vodelpäi 1994
(vodhesai 2005, municipaližhe administrativižhe reformhasai) Änižröunan
(Änižrandan) rajonan suvipol' oli mülütadud Vepsän rahvahaližhe volost'he.

Vn 2010 Venäläižen Federacijan rahvahanlugemižen andmusiden mödhe Karjalas eläb
643 548 ristitud (neche rindataden, 2002 voden rahvahanlugemižen andmusiden
mödhe eläjiden lugu oli 716 281 eläjad) 3,81 rist./km² eläjiden kesktihedusenke.
Eläjiden lugun vähendamižen päsü om ekonomikan hondon situacijan tagut 1990-zil
vozil. Enamb Karjalan eläjiden koumandest eläb kaikiš surembas lidnas da
tazovaldkundan pälidnas — Petroskoiš. Kaikutte kahesanz' ristit kümnepäi om
lidnaneläi. Lidnalaižed elädas koumestoštkümnes lidnas da 11 lidnaližen tipan
žilos. Toižed järedad lidnad (enamba 25 tuh. ristitud vl 2015) oma Kondopog,
Kostamukš da Segež. Sen ližaks, 794 žilod da küläd om tazovaldkundas. Vl 2015
kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): 78,9% oma venänikad (507654 rist.), 7,1% —
karjalaižed (45570 rist.), 3,6% — vaugedvenälaižed (23345 rist.), 2,0% —
ukrainalaižed (12677 rist.), 1,3% — suomalaižed (8577 rist.), 0,5% — vepsläižed
(3423 rist.), 2,6% — toižed (16422 rist.), 4,0% — rahvahuden ozutandata (25880
rist.).

Venänikad, karjalaižed, ukrainalaižed, vaugedvenälaižed da vepsläižed —
ortodoksižen jumalankodikundan uskojad, suomalaižed — lüteranižen
jumalankodikundan uskojad.



https://vep.wikipedia.org/wiki/Kara%C4%8Dai_da_%C4%8Cerkesii

Karačajan da Čerkesijan Tazovaldkund (ven.: Карачаево-Черкесская Республика da
tž.1) om Venälaižen Federacijan subjekt, üks' sen tazovaldkundoišpäi.

Karačajan da Čerkesijan Tazovaldkund om olmas vl 1922 vilukun 12. päivälpäi. Sen
aluz oli pandud kuti Karačajan da Čerkesijan avtonomine agj. Vspäi 1926 sidä
jagoihe kahthe erižhe avtonomižhe agjaha. Vozil 1943-1957 Karačajan avtonomijad
ei olend olmas, karačailaižid panihe deportacijan alle. Vspäi 1957 udessündutihe
ühthižen Karačajan da Čerkesijan avtonomižen agjan. Erine federacijan subjekt vs
1992 semendkun 16. päiväspäi (erištui Stavropolin randaspäi).

Karačajan da Čerkesijan Tazovaldkundan Konstitucii om vahvištadud vl 1996
keväz'kun 5. päiväl Rahvahaližen Suiman (Parlamentan) ezitajil da om väges
nügüd' äiluguižiden vajehtusidenke.

Tazovaldkundal om röunoid Kabardinijan da Balkarijan Tazovaldkundanke
päivnouzmas, Gruzijanke i sen Abhazijanke suves da suvipäivlaskmas, Krasnodaran
randanke päivlaskmas da lodehes, Stavropolin randanke pohjoižes da
pohjoižpäivnouzmas. Karačajan da Čerkesijan Tazovaldkund om mererandatoi.

Pind om 14 277 km². Mägipautkil om stepid da mecoid. Znamasižed joged oma Kuban'
da sen äiluguižed ližajoged (Sur' da Pen' Zelenčukad, Labanjogi da tž.). Läz
kaik joged mülüdas Kubanin da Mustmeren basseinha. Kumanjogi, sen
Podkumk-ližajogi da Kičmalk-jogi (mülüb Terekan basseinha) jokstas päivnouzmas,
nene joged mülüdas Kaspijan meren basseinha. Kaikiš suremb ratud vezišt om
Kubanin vezivaradim (pind 50 km², mülü 0,566 km³, 21 m süvütte), se mülüb Suren
Stavropolin kanalan sistemha.

Reljef om mägikaz tobjan palan. Tazangišt da lodehližen Kavkazan ezimägištod
ottas tazovaldkundan videndest sen pohjoižes. Kaikiš korktemb čokkoim om
kaks'päine El'brus-mägenoc (5642 m, kar. da balk.: Минги Тау, kab. da čerk.:
Ошхамахо) Kabardinijan da Balkarijan Tazovaldkundan suvipäivnouzmaižel röunal.
Se om mugažo Kavkazan da Venäman kaikiš korktemb čokkoim.

Klimat om ven läm' tazangištol da ezimägištol. Sigä heinkun keskmäine lämuz om
+21°C, vilukun kesklämuz om -3°C. Paneb sadegid 500 mm vodes pohjoižes da 2000
millimetrhasai mägipautkil. Paks poud om erinii klimatan pird.

Londuseližed varad oma kivihil', vas'k, kuld, äimetalližed kivendod,
sauvondmaterialad (mouckivi, mel, mramor, granit, pöudšpat, saved, letked),
mineraližed mujud, mec, mustma, reskvezi, gidroenergii.

Tazovaldkundan pämez' om Rašid Temrezov, radab vs 2011 uhokun 26. päiväspäi
(edel 2011 vot sulakun 7. päiväd nece radnikuz nimitihe «Tazovaldkundan
prezident»). Tazovaldkundan Rahvahaližen Suiman (Parlamentan) ezitajad änestadas
Tazovaldkundan pämest videks vodeks Venäman prezidentan taričendan mödhe.
Tazovaldkundan pämez' märičeb Ohjastusen strukturad da paneb sen ühtnijoid
radnikusile, Ohjastusen ezimest — parlamentan hüvästusen sandan jäl'ghe.
Tazovaldkundan pämehen da Ohjastusen Administracii om hänele abhu.

Karačajan da Čerkesijan Tazovaldkundan Rahvahaline Suim (Parlament) om
üks'kodižeks parlamentaks 50 ezitajanke. Kaik rahvaz valičeb heid videks vodeks.
Aleksandr Ivanov radab sen ezimehen vs 2014 sügüz'kun 24. päiväspäi.

Radonoigendai tobmuz om Karačajan da Čerkesijan Tazovaldkundan Ohjastuz. Ruslan
Kazanokov radab sen ezimehen vs 2015 sügüz'kuspäi. Ezmäine Ohjastusen
varaezimez' da viž Ohjastusen muite varaezimest oma hänele abhu. Tazovaldkundan
ministrused, ohjandused da tazovaldkundan inspekcijad alištudas Ohjastusele.

Tazovaldkundan pämest valitihe parlamentas vl 2011 keväz'kun 1. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (73 än't 73:späi, 100,00%). Hänen tulijad valičendad lindäs vl
2016. Järgvaličendad Rahvahaližhe Suimha oliba vl 2014 sügüz'kun 14. päiväl.

Vl 2010 eläjiden lugu om 477 859 ristitud. Sündutandmär ületab kolendmärad
znamasižešti. Kaikutte koumanz' ristit seičemespäi om lidnalaine.

Tazovaldkundas om nell' lidnad, 7 lidnanvuittušt žilod da 139 küläd. Toižid
surid lidnoid ei ole. Vl 2015 kaik om 18 eländpunktad enamba mi 5 tuh.
eläjidenke.

Rahvahad (enamba 0,4% vl 2010): karačailaižed (40,7%), venälaižed (31,4%),
čerkesalaižed (11,8%), abazilaižed (7,7%), nogajalaižed (3,3%), osetijalaižed
(0,7%), armenijalaižed (0,6%), ukrainalaižed (0,4%), totarlaižed (0,4%), toižed
— 2,3%, rahvahuden ozutandata — 0,7%.



https://vep.wikipedia.org/wiki/Itigran

Itigran (Ittigran) (ven.: Итыгран) om sar' Beringan meren Senävinan sal'mes,
Čukotkan avtonomižen ümbrikon Providenskii rajonan röunoiš.

Itigran sijadase pohjoižhe Čukotkan nemespäi, läz longibokad Čukotkan
pol'sarenn'okud, 1,5 km kontinentaližes randištospäi i 3,8 km
Arakamčečen-sarespäi. Pind om 55 km². Sar' vedase 13,5 km piduseks, maksimaline
leveduz — 5 km.

Üläpunkt om Itigran-mägi, korktuz — 545 m. Sarel om kaks' pen't järved —
Keskmäine i Kamalikah.

Nimituz Игынран znamoičeb «händikahan peza» čukačun kelel. Eskimosan kelel
Сиклюк om «lihakop». Om toine-ki toponiman augotižlibundan versii — čukačun
Етгыран-sanaspäi, mi znamoišeb «eländkodi pol'tel». Mecnikad ende kaiken tegiba
seižutest sarel, konz oigeniba regikoiril vai baidaroil Čaplinospäi
Janrakinnotha. Sigä oli hüvä mectuz meriživatoile, sigä-žo oliba tehtud sured
lihavarad.

Itigran-sar' om avaitud i ümbrikirjutadad Födoran Litken ekspedicijan aigan vn
1828 elokus.

Sar' om tetab Kitoiden allejal — amuižel eskimosan sauvusel, kudamb kogoneb
kaidud maha grenlandijaižiden kitoiden pämalloiden da löugluiden paralleližiš
rivišpäi. Kitoiden allei om tehtud 50-60 pämall'aspäi, 30 löugluspäi i sadoišpäi
specialižešti pandud kivid. Datiruiše möhäižen Punukan periodal
(XIV—XVI voz'sadad).



https://vep.wikipedia.org/wiki/Hel%27singfors

Hel'sinki (suomen kelel: Helsinki, ročin kelel: Helsingfors) om Suomenman pälidn
da kaikiš järedamb lidn. Mugažo se om Udenma-agjan administrativine keskuz.

Ročinman Vasan Gustav-kunigaz pani Hel'sinkin lidnan alusen vodel 1550. Vodel
1809 Suomenma ühtni Venälaižhe imperijha da vodel 1812 tegihe Suomenman Suren
ruhtinazkundan pälidnaks. Vodel 1870 lidnad üntenzoittihe raudtel Piterinke.
Vodelpäi 1920 se om ripmatoman Suomenman pälidn.

Hel'sinkin sijaduz om valdkundan suvipolel, Baltijan meren Suomen lahten randal,
kall'oikahas tahondas. Vezilanktendad oma lidnan jogil.

Vodel 2011 eläjiden lugu oli 588 941 ristitud. Helsinkid lidnoiden-kaimdajidenke
(Vantaan, Espoon da Kauniainenan) mülüdas ühtes «Sur' Hel'sinki» pälidnan
regionha. Suren Hel'sinkin eläjiden lugu, kudambha mülüb 12 kommunad, om enamb
1,3 millionad ristituid.

Hel'sinki om mugažo jalos znamasine transportsol'm. Siš om rahvahidenkeskeine
Hel'sinki-Vantaa-lendimport da penemb Hel'sinki-Mal'min aeroport, sur'
raudtestancii i meriport. Allegro-üläpiguzjonused kävudas Piterin da Hel'sinkin
keskes. Hel'sinkiš om kundališt transportad: avtobusoid, tramvaid,
lidnelektrojonusid. 1982 vodespäi lidnas radab metropoliten. Se om kaikiš
pohjoižemb metropolitenan sistem Mal.



https://vep.wikipedia.org/wiki/Hamburg

Gamburg (saks.: Hamburg), oficialine nimi — Joudjaline da Ganzejan Gamburg-lidn
(saks.: Freie und Hansestadt Hamburg [ˈhambʊɐ̯k]), om Saksanman kahtenz' lidn
eläjiden lugun mödhe, sen üks' federacijanmaišpäi, Evropan kahtenz' surtte
meriport.

Lidnan aluz om pandud 8. voz'sadal meiden erad. Vl 808 Suren Karlan ohjandusen
aigan lidnuz oli saudud kaičemha eläjid päivlaskmaižid slavilaižid vaste.

Gamburg-federacijanma om röunoiš Šlezvig Gol'štein-federacijanmanke pohjoižes da
Alasaksonijanke suves.

Lidn sijadase Saksanman pohjoižes, El'b- da Al'ster-jogiden ühthejoksmusen
randoil, El'ban lanktendan sijas Pohjoižmeren karha, 110 km merospäi. Gamburgan
keskuz seižub 6 metrad keskkorktusel.

Metro (saks. Hamburger U-Bahn) radab lidnas vspäi 1912 (4 jonod, 104,7 km, om 91
stancijad, manpäližed tobmas palas). Sen ližaks, lidnan raudte (saks. S-Bahn) om
kundaližeks transportaks.

Rahahidenkeskeine civiline Gamburg-lendimport (HAM) sijadase 8,5 km
pohjoižpolehe lidnan keskusespäi. Sišpäi tehtas reisid Evropan maihe da
lebutahoihe.



https://vep.wikipedia.org/wiki/Hakasii

Hakasijan Tazovaldkund (ven.: Республика Хакасия, hak.: Хакас Республиказы) om
üks' Venälaižen Federacijan tazovaldkundoišpäi, sen subjekt.

Hakasijan avtonomine agj oli olmas vl 1930 redukun 20. päivälpäi. Se mülüi
Krasnojarskan randha vhesai 1990 tal'vkuhusai. Vl 1992 semendkun 16. päiväl sidä
udesnimitihe Hakasijan Tazovaldkundaks.

Jäl'gmäine Hakasijan Konstitucii om vahvištadud vl 1995 semendkun 25. päiväl
Ülembaižen Nevondkundan ezmäižel ištundal. Se om väges möhembaižiden
vajehtusidenke.

Tazovaldkundal om röunoid Krasnojarskan randanke pohjoižes da päivnouzmas, Tuvan
Tazovaldkundanke suvipäivnouzmas, Altajan Tazovaldkundanke suvipäivlaskmas da
Kemerovon agjanke päivlaskmas. Hakasijan Tazovaldkund om mererandatoi.

Pind om 61 569 km². Znamasižed joged oma Jenisei Krasnojarskan agjanke röunaks
da sen hura Abakan-ližajogi. Jogiden pala mülüb Obinjogen basseinha.

Londuseližed varad oma kivihil', raudkivend, kuld, molibden, äimetalližed
kivendod vas'kenke, sauvondmaterialad (mramor, granit, sauvondkivi,
sauvondgips), azbest, fosforitad, pol'kalližarvoižed kived, gidroenergii.

Viktor Zimin radab tazovaldkundan pämeheks da ohjastusen ezimeheks vs 2009
vilukun 15. päiväspäi. Kaik rahvaz änestab händast videks vodeks. Tazovaldkundan
pämez' märičeb ohjastusen strukturad. Hän paneb ministrid radnikusile sättutaden
kandidatoid parlamentanke.

Hakasijan parlament om üks'kodine Ülembaine Nevondkund. Kaik rahvaz valičeb sen
50 ezitajad videks vodeks. Vladimir Štigašev radab Nevondkundan ezimeheks vspäi
1992.

Tazovaldkundan pämest valitihe järgkerdan vl 2013 sügüz'kun 8. päiväl,
nügüdläine pämez' sai vägestust ezmäižel tural (63,41%) da radab kahtenden
strokun. Järgvaličendad Ülembaižhe Nevondkundha oliba sil-žo päiväl
(08.09.2013).

Vl 2010 eläjiden lugu om 532 403 ristitud. Vl 2015 kaikutte kahtenz' ristit
koumespäi om lidnalaine.

Kaikes tazovaldkundas om viž lidnad. Toižed sured lidnad (enamba 45 tuh. eläjid
vl 2015, surembaspäi penembha) oma Černogorsk da Sajanogorsk.

Rahvahad (enamba 0,5% vl 2010): venälaižed (80,3%), hakaslaižed (12,0%),
saksalaižed (1,1%), ukrainalaižed (1,0%), totarlaižed (0,6%); toižed — 3,4%,
rahvahuden ozutandata — 1,6%.

Erased toižed igähižed rahvahad: šorijalaižed — 0,22% (1150 rist.), tuvalaižed —
0,18% (936 rist.).



https://vep.wikipedia.org/wiki/Gad%C5%BEijevo

Gadžijevo (ven.: Гаджиево) om Venäman lidn Murmanskan agjan pohjoižes. Vspäi
2008 mülüb Sauptud administrativiž-territorialižhe «Aleksandrovsk»-ühtnikha (521
km²).

Pohjoižen laivišton sodameribazad sijadasoiš lidnan ümbrištos, se oma atomižid
vedenalaižid laivid holitamha.

Eländpunktan aluz om pandud vl 1957 kuti Pedransamlon laht-žilo (ven.: посёлок
Ягельная Губа) sauvomha sodalidnut da valdmoid VA-laivoiden täht. Vozil
1967-1981 radnikžilod nimitihe nügüdläižikš pölištunuden vn 1942 toran aigan
NSTÜ:n vägimehen Magomet Gadžijevan oiktastuseks (Pohjoižlaivišton VA-laivoiden
divizijan käsknik).

Vl 1981 sügüz'kun 14. päiväl radnikžilo sai lidnan statusad peitol'žen
Kall'oikaz-nimenke (ven.: Скалистый), no oli tetab avaros kuti
Murmansk-130-«počtkonor'». Vll 1994-1999 lidnad nimitihe Kall'oikaz
oficialižikš, sid' pörtihe Gadžijevo-nimen.

Lidn seižub läz Barencan meren Said-lahted (ven.: Сайда губа). Kaikis suremb
korktuz lidnan röunoiš om 72 m valdmeren pindan päl. Matkad Murmanskhasai om 33
km suvipäivlaskmha orhal, 98 km avtotedme.

SATÜ «Aleksandrovsk»:an Ezitajiden Nevondkund sijadase lähižes Polärnii-lidnas
(20 km suvipäivnouzmha avtotedme), administracii — Snežnogorsk-lidnas (10 km
suvhe avtotedme).



https://vep.wikipedia.org/wiki/Freid_Anna

Anna Freid (germ.: Anna Freud; sünd. 3. tal'vku 1885, Ven, Avstrii — kol. 9.
reduku 1982, London, Sur' Britanii) — Avstrijan augotižlibundan britanijalaine
psiholog i psihoanalitik, Zigmund Freidan noremb tütär. Ühtmudel Melani
Kläinanke lugedas lapsiden psihoanalizan alusenpanijan.

Anna oli noremban i kudenden lapsen Zigmund Freidan i hänen Marta-akan kanzas.
Hän valiči augotižškolan opendajan professijan ičeze päazjaks. Jäl'ges Ezmäišt
mail'man voinad Anna jäti openduzradon i pühäti ičtaze tatale, rates hänen
sekratarin da holitajan, i psihoanalizale. Pigai hän tuli Venan
psihoanalitikoiden sebraha i ezini sigä ezmäizidenke edespaginoidenke. Vodel
1938, Avstrijan anšlüsan jäl'ghe, Freidoiden kanz oli pandud arestal alle, i
Anna tatanke pigai taci Venan kerdhaks i tuli elämaha Londonha. Sures Britanijas
hän jatkui tedoita psihoanalizad i šingotada ičeze tatan idejad, eriližešti
laps'aigan psihologijan sferas. Vl 1947 Anna Freid pani Hemstedan klinikan
alusen Londonha, kudamb oli kaikiš suremban lapsiden psijoanalitižen tervehtand-
i openduzkeskusen sen aigan. Vl 1952 hän avaiži Londonas lapsiden terapevtkursad
i klinikan, kudambad oliba ezmäižen aluzkundan lapsiden tervehtandan
psihoanalizan metodal täht. Elon jäl'gmäižil vozil tedomez' radoi Jelin
universitetas i jatkui šingotada ičeze idejad lapsiden psihologijan sferas. Anna
koli Londonas voden 1982 redukun 9. päiväl. Hän iče nikonz ei olend mehel i
hänel ei olend ičeze lapsid.

Lindes ičeze tatan tedonägendoiden jäl'gnikan, Anna Freid šingoti ezikät
psihoanaližid el'gendusid Minä:n polhe, i faktižešti pani uden neofreidistižen
čuradusen psihologijas — ego-psihilogijan — alusen. Hänen tedoližeks
päedessatuseks tobjimalaz lugedas ristitun kaičijoiden mehanizmoiden teorijan
tedoidust — mehanizmoiden, kudambiden abul Minä laptastab Se:n valatoitust.
Mugažo Anna lujas edeni agressijan openduses, no üks'-se kaikiš suremban tondan
psihologijaha oli lapsiden psihologijan (nece hänen edessatuz om ühthine Melani
Kläinanke) i lapsiden psihoanalizan sädand. Hän tedoiži metodad, kut rata
lapsidenke, sidä kesken Anna tedoiži udes psihoanalitižen teorijan vändsijadusid
kazvatajile i lapsile heiden ičekeskentehmižes abun täht. Lapsed oliba Anna
Freidan tedon da elon pämel'hetärtusen, erašti hän eskai sanui: «En meleta, miše
olen hüvän objektan biografijan täht. Nacein, kaiked minun elod voib
ümbrikirjutada ühtel sanundal — minä radoin lapsidenke!». Elon lopus tedomez',
kudamb jo oli olnu Arvostuzprofessoran mail'man äjiden kaikiš surembiš
universitetoišpäi, tartui melel toižhe agjaha, ühtenzoittud lapsidenke, —
kanzoiktuz, hän radoi siš Jelin universitetas i pästi kaks' töd ühtmudel
kollegidenke (kacu "Valitud tedotöd").



https://vep.wikipedia.org/wiki/Federativi%C5%BEed_Mikronezijan_Valdkundad

Federativižed Mikronezijan Valdkundad vai FMV lühüdašti (angl.: Federated States
of Micronesia, se om täuz' oficialine nimituz), om ümbärtud Tünen valdmerel
sar'hine valdkund Valdmerimaiden päivlaskmas. Sen pälidn om Palikir.

Vozil 1885-1899 nügüdläine FMV:oiden territorii — Karolinan sared — oli
Ispanijan kolonijan.

Vl 1899 Ispanii möi sarid Saksanmale, i vozil 1899-1914 Karolinan sared oliba
Saksanman kolonijan, Saksanman Uden Gvinejan palaks.

Vl 1986 kül'mkun 3. päiväl Federativižed Mikronezijan Valdkundad tedištoitiba
ičeze ripmatomudes AÜV:oišpäi, sil-žo päiväl associacijan kožundkirjutez oli
allekirjitadud niidenke. Nügüdläine Konstitucii om väges vs 1979 semendkun 10.
päiväspäi (vahvištadud edel ripmatomut völ, vn 1990 vajehtusidenke), se oli
ičeze ohjastusen ezmäižen ištundan päiv.

FMV:oiš om 607 sart, 40 niišpäi oma surembad, 65 — elänzoittud. Ned oma
Karolinan sariden kesk- da päivnouzmaine pala. FMV:oiden susedvaldkundad da
territorijad: Pohjoižed Marianan Sared da Guam pohjoižes, Maršalan Sared da
Nauru päivnouzmas, Solomonan Sared suvipäivnouzmas, Papua — Uz' Gvinei suves,
Palau da Filippinad päivlaskmas. FMV:oiden randad lainištab Tün' valdmeri.
Randanpird — 6112 km. Kattud saril valdmeren pind om läz 2,6 mln km².

Kaik surembad sared oma mägikahad vulkanižen augotižlibundanke, ümbärtud
korallrifil. Pened sared oma kattud korallil vedenalaižiden vulkanoiden päd.
Kaikiš korktemb čokkoim om Nanlaud-mägenoc Ponpei-sarel, 782 m meren pindan päl.

Klimat om ekvatorialine da subekvatorialine neps mussonine. Kesklämuz om
+26...+33°C vodes ümbri. Paneb sadegid 2250-3000 mm vodes. Vodes oleskeleb 25
tropišt ciklonad keskmäras.

Ohjandusen form om federativine parlamentine tazovaldkund, partijoita da
armijata. Kaikutte valdkund (štat) om ičeze konstitucijad (kaiken federacijan
ozutesen mödhe) da znamasišt ičeohjastust. Om kožundkirjutez AÜV:oidenke
kaičendas da rahaabus.

Käskusenandai tobmuz om ohjastuz da üks'kodine parlament, Kongress (angl.:
Congress) 14 ezitajanke (4 — üksin kaikuččes štataspäi 4 vodeks, 10 —
valičendümbrikoišpäi 2 vodeks), kaik rahvaz valičeb parlamentan ezitajid.

Vl 2015 keväz'kun 3. päiväl FMV:oiden päjärgvaličendad oliba, sidä kesken
federaližhe parlamentha (änestihe kaikid 14 ezitajid). Jäl'geližed prezidentan
valičendad oliba vl 2015 semendkun 11. päiväl (Piter Kristian sai vägestust, se
om hänen ühtenz' strok).

   Kacu kirjutuz: Federativižiden Mikronezijan Valdkundoiden
administrativiž-territorialine jagand.

Federativižiš Mikronezijan Valdkundoiš elädas mikronezijalaižed. Ristitišt
poleneb, sikš miše luja emigracii. Om 8 sijališt kel't.

Vl 2010 kaikiš surembad lidnad oliba (enamba 5 tuh. ristitud, surembaspäi
penembha): Veno (Moen), Palikir (pälidn), Kolonia (Jap), Kolonia (Ponpei) (edel
1989 vot oli pälidnaks). Kaik om 11 eländpunktad enamba mi 3 tuhad eläjidenke.

FMV:oiden päeksport om kül'menzoittud, kuidud kala (96%), toine eksport —
merenproduktad, sobad, bananad, must perč.



https://vep.wikipedia.org/wiki/Estonii

Estinma (est.: Eesti), täuz' oficialine nimi — Estinman Tazovaldkund (est.:
Eesti Vabariik), om valdkund Pohjoiževropas, Baltijan meren randal. Sen pälidn
da kaikiš suremb lidn om Tallidn.

Estinma om röunatud Venämal päivnouzmpoles (röunan piduz — 324 km) da Latvijal
suvipoles (333 km). Ühthine röunoiden piduz — 657 km. Valdkundan pind — 45 228
km². Baltijan meren randanpird om 3794 km.

Londuseližed pävarad oma bitumine šoidkivi, turbaz, fosforitad, harvad
mametallad; toižed varad — hahk mouckivi, saved, letked, dolomit, merinima,
mahuz.

Ohjandusen form om parlamentine tazovaldkund. Valdkundan pämez' om prezident.
Parlamentan ühtnijad pandas prezidentad radsijha.

Parlament om üks'kodine Valdkundaline Suim (est.: Riigikogu). Kaik rahvaz
änestab sen 101 ühtnijoid kerdan nelläs vodes.

Kaikiš surembad Estinman lidnad oma Tallidn, Tartu, Narv, Kohtla-Järve, Pärnu,
Vil'jandi, Rakvere, Maardu da Sillamäe.

Vl 2011 Estinman eksport oli telefonad (15%), kivivoi (10%), elektromašiništ da
kodielektrotehnik (läz 10%); toine eksport — pu (5%), avtod da niiden palad
(3%), raud (3%), elektruz (2%), räzinšinad (1%), kakaonbabud (1%).



https://vep.wikipedia.org/wiki/D%C5%BEango_(persona%C5%BE)

Džango (ital. da angl.: Django; ?—?) om spagettivesternoiden riven kul'tine
melestehtud personaž; antivägimez'. Ezmäižen kerdan hän ozutihe Serdžon
Korbuččin «Džango 1»-fil'mas (1966) Frankon Neron edestuses.

Personaž tegihe populärižeks evropaližes vestern-žanran kinos: om pästtud
sur'kulu «sikveloid» fil'mal, hot' üks'jäine oficialine originaližen fil'man
jätktuz — «Džango 2» — om pästtud vaiše vl 1987. Džango om üks' kaikižiš
tedištadud vesternoiden gerojišpäi (jäl'ges Ristitud Nimeta da Sartanad).

Om vähä informacijad hänen polhe. Originaližen fil'man mödhe, hän om 30—35-vozne
üks'jäine mez', kudamb oli enččen rahvahanikoiden voinan ühtnijan (vojui
pohjoiželaižikš). Hänel oli ak Mersedes, kudambad rikojiba rahvaz Džeksonan
klanaspäi. Geroi aznoi Džeksonad: meksikalaižiden tüges personaž kačustab sen
armii, a edelespäi ičevägel rikob Džeksonad-ki. Hänel oli sudarušk — prostitut
Marija; hö eriganziba fil'man agjale.

Toižes palas Džango linni papiks (Ignacio-nimen al) jäl'ges ezmäižen fil'man
tegoid. Hän tedištab Marijan surman polhe, a mugažo illegitimižen tütren
Marisolin olendas olmas. Sijaline orjidenpidai, «Il Diavolo» Orlovski, orjasti
Marisol', i Džango pidi kaita tütart da hänen sebranikoid plenuspäi (из плена?).
Jäl'ges heppiendad, Džango jäi tütär hänen sebranikoidenke, a iče läksi
agjatomikš, no toivoti pörtas toižel.



https://vep.wikipedia.org/wiki/Belomorsk

Belomorsk (ven.: Беломорск, karj.: Šuomua — «sokaz rand», suom.: Sorokka) om
Venäman lidn da raudtesol'm Karjalan Tazovaldkundan päivnouzmas. Se om
Belomorskan rajonan administrativine keskuz da üks'jäine lidn. Rajonan
ristitišton koume videndest eläb lidnas.

Eländpunkt mainitase ezmäižen kerdan vl 1419 kuti külä Vig-jogensun
Sorok-vezisonen randoil (ven. Сорока, sündui karjalan «saari»- i
«joki»-sanoišpäi). Vl 1429 tetaban Solohkan jumalankodin German da Savvatii
alusenpanijad oigenziba Solohkile arni neciš küläspäi. Vspäi 1551 Sorockai-külä
(ven. деревня Сороцкая) oli alištunu Solohkan jumalankodile.

Vozil 1931-1941 Belbaltlag sijazihe lidnas da sen ümbrištos, sen ühthine
ristitišt saihe 100 tuhazesai aigoidme. Lagerin türmatud sauvoihe
Vaugedmeren-Baltijanmeren vezited, Segežan mechimkombinatad, varhapanihe mecad
Pudožalesai.

Toižen mail'man voinan aigan vozil 1941-1944 Belomorsk oli Karjalaiž-Suomen
NST:n pordaigaližeks pälidnaks.

Lidn sijadase rajonan keskuses, seižub Vauktan meren suvipäivlaskmaižel randal,
Vig-jogensun randoil, Šižn'-vezisonen da Vaugedmeren-Baltijanmeren veziten hural
randpolel, 10 m keskkorktusel valdmeren pindan päl. Matkad Petroskoihesai om 304
km orhal suvhe, 372 km avtotedme. Lähembaine lidn om Kem', 49 km pohjoižhe.

Järgenduseližed valičendad lidnankundan Nevondkundha (ven.: Совет поселения)
oliba vl 2013 sügüz'kun 8. päivän (koumanz' kucund). Kaik rahvaz valičeb sen 15
ezitajid videks vodeks. Nevondkundan ezitai radab lidnankundan pämeheks.

Ižandusen päsarakod oma mecan ümbriradmine, kalan püdo da kazvatuz, sauvondkiven
da šebnän samine, gidroenergetik (Belomorskan GES). Mugažo meriport (vspäi 1934)
da leibtegim oma lidnas.



https://vep.wikipedia.org/wiki/Bagamad

Bagaman Sared (angl.: The Bahamas), täuz' oficialine nimituz — Bagaman Sariden
Ühtnend (angl.: Commonwealth of the Bahamas), om valdkund ühtennimižil saril
Pohjoižamerikas. Pälidn da kaikiš suremb lidn om Nassau, läz 80% valdkundan
ristitištod eläb siš.

Vl 1973 heinkun 10. päiväl Bagaman Sared tedotiba ičeze ripmatomudes Sures
Britanijaspäi. Valdkundan konstitucii tuli väghe sil-žo päiväl.

Bagaman Sared sijadase pohjoižpoles Kubalpäi da Kariban merelpäi,
suvipäivnouzmpoles ÄUV:oiden Florid-štataspäi. Kaik om läz seičemed sadad sart
sarištos, sured koumekümne niišpäi oma elänzoittud. Valdkundan pind om 13,939
km². Valdkundan randad lainištab Atlantine valdmeri. Randanpird om 3542 km.

Ohjandusen form om unitarine konstitucine monarhii parlamentižen demokratijanke.
Valdkundan pämez' om britanijan kunigaznaine — Elizavet Toine. Päministr om
otnuden tobmut parlamentan alakodiš partijan lider.

Parlament om kaks'kodine. Üläkodi om Senat (angl.: Senate) 16 ühtnijanke,
jenaral-gubernator vahvištab heid. Alakodi om Suiman Kodi (angl.: House of
Assembly) 38 ezitajanke, kaik rahvaz valičeb heid videks vodeks.

Bagaman päjärgvaličendad, sidä kesken parlamentan alakodihe, oliba vl 2012
semendkun 7. päiväl. Nügüdläine Margerit Pindling-jenaral-gubernator om
radnikuses vs 2014 heinkun 8. päiväspäi. Enzne jenaral-gubernator om Artur
Foulks (oli otnu radsijad vozil 2010-2014). Vs 2012 semendkun 8. päiväspäi
päministr om Perri Kristi, hän jo oli valdkundan päministran vozil 2002-2007.

Toižed sured lidnad (enamba 10 tuh. ristitud vn 2009 rahvahanlugemižen mödhe,
surembaspäi penembha): Friport, Uest End.

Vl 2009 Bagaman Sariden päeksport oli polistiren (21%), hil'voižim da
nukleinmuiktused (18%), kala da merenproduktad (11%); toine eksport — mašiništ
(3%), kived (3%), parfümerii (3%), keitandsol (2%), käziinstrument (2%), raud da
teraz (2%), avtod da likutimiden varapalad (2%), sodalaivad (1%), cement (1%).



https://vep.wikipedia.org/wiki/Armenii_(valdkund)

Armenii (arm.: Հայաստան, Hajastan), täuz' oficialine nimi — Armenijan
Tazovaldkund (armen.: Հայաստանի Հանրապետություն, Hajastani Hanrapetutjun), om
mererandatoi valdkund Evrazijas, Kavkazantagaižes. Pälidn da kaikiš suremb lidn
om Jerevan.

Armenii om mavaldkundröunoiš Azerbaidžananke päivnouzmas da suvipäivlaskmas
(röunoiden piduz — 996 km), Irananke suves (44 km), Turkanmanke päivlaskmas (311
km) da Gruzijanke pohjoižes (219 km). Ühthine röunoiden piduz — 1570 km. Armenii
om mererandatoi valdkund. Valdkundan pind — 29 743 km².

Ohjandusen form om unitarine prezidentine tazovaldkund. Valdkundan pämez' om
prezident, kaik rahvaz valičeb händast videks vodeks. Prezident paneb
päministrad radsijha parlamentanke sättutandan jäl'ghe.

Parlament (arm.: խորհրդարան, Horhrdaran) om üks'kodine Nacionaline Suim (arm.:
Հայաստանի Ազգային Ժողով Hajastani Azgajin Žogov) 131 ühtnijanke. Kaik rahvaz
änestab sen kandidatoid kerdan vides vodes.

Armenii alajagase 10 agjaha (arm. մարզ marz) da Jerevan-lidnankundha.
Pälidnankund alajagase rajonihe. Agjad alajagase kundoihe. Vl 2011 kaik oli 932
kundad, sidä kesken 871 küläkundad da 61 lidnankundad.

Toižed sured lidnad (enamba 80 tuh. rist. vl 2014, surembaspäi penembha): Gümri,
Vanadzor. Vl 2011 kaik oli 48 lidnad valdkundas.

Vl 2009 Armenijan päeksport oli vas'k da sen ühthesuladused (23%), raudan
ühthesuladused (13%), alkogoližed jomad (10%), almazad (9%), alüminii da sen
ühthesuladused (9%); toine eksport — kuld (5%), kofe (2%), cink, cement,
stökoltegesed.



https://vep.wikipedia.org/wiki/Amerikan_%C3%9Chtenzoittud_%C5%A0tatad

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



https://vep.wikipedia.org/wiki/Alla_Puga%C4%8Dova

Alla Borisovna Pugačova (ven.: Алла Борисовна Пугачёва; sünd. 15. sulaku 1949,
Moskv, Venäman NFST, NSTÜ) om tetab venälaine pajatai, muzikankirjutai, aktris,
prodüser da TV-vedai. NSTÜ:n rahvahan artist (1991), Venäman valdkundaližen
premijan laureat (1995).

Hänen repertuarha mülüb enamb 500 pajoid venän, anglijan, saksan, francijan,
evrejan, suomen da ukrainan kelil, a diskografijas om enamb 100 soloplatoid, CD-
da DVD-diskoid (kesked niid 17 al'bomad, 34 singlad, 25 kompiläcijad). Päiči
Venämas da postnevondkundaližiš valdkundoiš Pugačovan al'bomad pästiba
Japonijas, Suvikorejas, Ročinmas, Suomenmas, Saksanmas, Pol'šanmas,
Čehoslovakijas da Bolgarijas. Ühtnine disktiraž om enamb 250 millionid
egzemplärid.

Alla om sündnu Moskv-lidnha. Vl 1965 seičemendestoštkümnendes igäs äneti ičeze
ezmäižen Робот-pajon. Vl 1967 hän sädi TV-debüt Иду из кино-pajonke. Vozil
1968-1972 pajatai äneti naižroliden pajoid erazvuiččiš fil'miš. Sid' vozil
1974-1976 Alla oli «Весёлые ребята»-ansamblin solistan. Vl 1975 hän sai
vägestust noriden edestajiden Золотой Орфей-konkursal Арлекино-pajonke. Vl 1977
Alla pästi ičeze ezmäine studine «Зеркало души»-al'bom platal. Vl 1978 hän
edesti Anna Strel'cova-rolid (toižin sanoin, ičtaze) Женщина, которая
поёт-fil'mas. Vl 1985 pästtihe Пришли и говорю-fil'm-koncert hänen ühtnendanke.

Vl 1997 hän ezini "Evrovizii"-konkursal, kus pajati "Primadonna"-pajon. Alla sai
15-nden sijan (33 čokkoint).

Vl 2009 Alla tedoti aktivižen sädamižradmižen lopindas. Vspäi 2011 vhesai 2013
hän ühtni sudijoiden ezimeheks «Faktor A»-TV-šouhu. Nügüd' Alla pajatab scenal
harvoin kanzaližiden holiden tagut.

Om naindas Maksiman Galkinanke (nece om hänen 5. naind). Hänel om kaks' tütred,
poig da koume lapsenlapsed. Üks' tütrišpäi — Kristina Orbakaite — om mugažo
tetab pajatai; a sen poig (Allan tütrenpoig), Nikita Presnäkov, om populärine
teatr- da kinoakt'or, pajatai.



https://vep.wikipedia.org/wiki/Albanijan_Tazovaldkund

Albanii, täuz' oficialine nimi — Albanijan Tazovaldkund (albanijan kelel:
Republika e Shqipërisë), om valdkund Suvievropas, Adriatižen da Ionižen meriden
randpolil. Vspäi 2009 om PAKO:n ühtnijaks. Pälidn da kaikiš suremb lidn om
Tiran.

Vl 1912 kül'mkun 28. päivän Albanii tedoti ičeze ripmatomudes Osmanan
imperijaspäi.

Vozil 1944-1992 valdkundan nimi oli Albanijan Rahvahaline Socialistine
Tazovaldkund.

Vl 1998 tal'vkun 28. päiväl jäl'gmäine konstitucii oli vahvištadud parlamental
sen-žo voden redukun 21. päivän kaiken rahvahan referenduman jäl'ghe da tuli
väghe.

Albanii oma mavaldkundröunoiš Mustmäginke lodehes (röunan piduz — 186 km),
Serbijanke pohjoižpäivnouzmas (112 km sen Kosovonke), Makedonijanke päivnouzmas
(181 km) da Grekanmanke suvipäivnouzmas (212 km). Ühthine röunoiden piduz — 691
km. Valdkundan päivlaskmaižed randad lainištadas Adriatine da Ionine mered.
Randanpird om 362 km. Valdkundan pind — 28 748 km².

Londuseližed pävarad oma kivivoi, londuseline gaz, kivihil', metallad
(raudkivend, vas'k, boksitad, hrom, nikel'), gidroenergii; toižed varad — mec,
sol, mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Parlamentan ühtnijad valitas händast videks vodeks.
Parlament paneb radsijha mugažo kaikid ministrid.

Parlament om üks'kodine Rahvahaline Suim (alb.: Kuvendi) 140 ühtnijanke. Kaik
rahvaz änestab sen kandidatoid nelläks vodeks.

Vl 2013 kezakun 23. päivän järgvaličendad parlamentha oliba. Vl 2012 kezakun 11.
päivän parlamentan ühtnijad valičihe nügüdläšt prezidentad (Bujar Nišani).

Valdkund alajagase 12 agjaha (üks'lugu kark, alb.: qark). Agjad alajagase 36
ümbrikho (üks'lugu ret, alb.: rreth), ned — 373 municipalitetha.

Toižed sured lidnad (enamba 100 tuh. rist. vl 2011, surembaspäi penembha):
Durres, El'basan, Vlör, Škoder. Vl 2011 kaik oli 72 municipalitetad lidnan
statusanke, 29 lidnad enamba mi 10 tuh. eläjidenke.

Vl 2012 Albanijan päeksport oli erazvuiččed sobad da kengäd (läz 30%), kivivoi
(12%), raudkivend da raudühthesuladused (7%), hromkivend (6%), elektruz (6%);
toine eksport — cement (2%), vas'k, kuld, kala.



https://vep.wikipedia.org/wiki/Alaman_Kunigahuz

Alamad vai Niderland vai Gollandii (alam.: Nederland), täuz' oficialine nimituz
— Alaman Kunigahuz (alam.: Koninkrijk der Nederlanden), om valdkund
Päivlaskmaižes Evropas, Pohjoižmeren randal, EÜ:n ühtnii vspäi 1957 (sen üks'
alusenpanijoišpäi). Oficialine pälidn da kaikiš suremb lidn om Amsterdam,
faktine pälidn — Hag (monarhan, ohjastusen da parlamentan rezidencijad sijadase
sigä).

Vozil 1940-1945 Alamad oliba okkupiruidud Saksanmal Toižen mail'man sodan aigan.

Alamad oma mavaldkundröunoiš Saksanmanke päivnouzmas (röunan piduz — 575 km) da
Bel'gijanke suvipäivlaskmas (478 km). Ühthine röunoiden piduz — 1053 km.
Randanpird om 451 km. Valdkundan pind — 41 543 km².

Valdkundan kaikiš korktemb čokkoim om Vaalserberg-sija, 322 m valdmeren pindan
päl, Kariban meres — Sceneri-mägi (862 m, Sab-sarel). Kaikiš madalamb čokkoim om
Züidplas-pol'der, 7 m alemba meren pindad. Valdkundan läz pol't territorijad
sijadase alemba meren pindad, völ koumandez om ühten metran penemba meren pindan
päl korktusidenke. Znamasižed joged oma Maas da Rein niiden suhištoidenke.
Kaikiš suremb järv om ratud Eisselmer-järv, se om kaikiš järedamb Päivlaskmaižes
Evropas.

Alamaiden klimat om ven merine. Lämuz vilukul om 0...+2°C, heinkul —
+16...+17°C. Paneb sadegid 650-750 millimetrad, vihmub ani kaikuččel päiväl.

Londuseližed pävarad oma kivivoi, londuseline gaz; toižed varad — turbaz,
mouckivi, keitandsol, letked, gravii, mahuz.

Ohjandusen form om unitarine parlamentine konstitucine monarhii. Vspäi 2013
valdkundan pämez' om Villem-Aleksandr-kunigaz. Hän delegiruib valdatusid
ministrištole. Hot' Konstitucijan mödhe kunigaz voib panda ministrid radsijihe
da allekirjutada kaikuččen käskusen, faktižikš parlamentan ühtnijad tehtas
necidä. Ohjastuz sättutab znamasižid pätandoid parlamentanke. Ohjastusen
ühtnijad oma ministrad (kogotas Ministriden Nevondkundha) da valdkundsekretarid.

Parlament om kaks'kodine, sen nimituz om Alaman Kunigahusen Päštatad (alam.:
Staten-Generaal van het Koninkrijk der Nederlanden). Üläkodi om Ühtenz' Kodi vai
Senat (alam. Eerste Kamer), mülüb 75 ühtnijad (agjoiden nevondkundad valitas
heid 4 vodeks). Alakodi om Kahtenz' Kodi vai Ezitajiden Kodi (alam.: Tweede
Kamer), mülüb 150 deputatad (heid rahvaz valičeb 4 vodeks). Molembad kodid sätas
käskusid.

Alaman Kunigahuz alajagase 12 agjaha (provincijha, alam. provincie). Agjad
alajagase kundoihe (alam.: gemeente), erased kundad — kundrajonihe (alam.:
deelgemeente). Mugažo om 3 merentagašt territorijad Kariban meres, niil
kundoiden statusad oma (Boneir, Sint Estatius, Sab). Kundad alajagase 647
municipalitetha. Sen ližaks, koume territorijad ičeohjastusenke sijadase Kariban
meres (Arub, Kürasao, Sint Marten).

Alamaiden sured lidnad (enamba 500 tuh. ristitud vl 2012, surembaspäi penembha):
Amsterdam (oficialine pälidn), Rotterdam, Hag (pälidn de-fakto).

Vl 2012 Alamaiden päeksport oli kivivoi (20%), elektrotehnik ofisan da kodin
täht (läz 12%), likkuimed da niiden palad (läz 10%), himižen tegimišton
produkcii (läz 10%); toine eksport — zelläd (2%), änikod (2%, sidä kesken
mahusenke), kakaovoi, sobad, sagud da maplodud.



https://vep.wikipedia.org/wiki/Al%C5%BEiran_Rahvahaline_Demokratine_Tazovaldkund

Alžir (arab.: الجزائر, vepsän transkripcii: Al'-Džazāir), täuz' oficialine
nimituz — Alžiran Rahvahaline Demokratine Tazovaldkund (arab.: الجمهورية
الجزائرية الديمقراطية الشعبية Al'-Džumhurijja Al'-Džazairijja Ad-Dimukratijja
Aš-Šabijja), om valdkund Afrikan pohjoižes. Pälidn da kaikiš suremb lidn om
ühtennimine Alžir-lidn.

Alžir om kaikiš suremb valdkund ičeze pindan mödhe Afrikas, Keskmeren
randištonno, arabankel'žiš valdkundoišpäi.

Alžir om mavaldkundröunoiš Tunisanke (röunan piduz — 1034 km) da Livijanke (989
km) päivnouzmas, Nigeranke suvipäivnouzmas (951 km), Malinke (1359 km) da
Mavritanijanke (460 km) suvipäivlaskmas, Marokonke päivlaskmas (1941 km, sidä
kesken Päivlaskmaižen Saharanke — 41 km). Ühthine röunoiden piduz om 6734 km.
Alžiran pohjoižed randad lainištab Keskmeri 998 km pitte randanpirdanke.
Valdkundan pind om 2 381 741 km².

Atlas-mägiden päivnouzmaine pol' seižub Alžiran pohjoižes, läz mererandištod.
Murendajad manrehkaidused oma paksud täs, kaikiš tihedašti elänzoittud sijas
(93% valdkundan ristitištod eläb läheli). Kaikiš korktemb čokkoim om
Ahaggar-mägišton Tahat-mägi (2908 m) suvipäivnouzmpoles. Kaikiš alahaižemb sija
om solakahan Šott-Mel'gir-järven pind (-40 m). Rahvahatoi Sahar-letetazangišt
otab valdkundan territorijan nell' videndest. Znamasine jogi om Šeliff 700 km
pitte.

Londuseližed pävarad oma kivivoi, londuseline gaz, raudkivend, cink, hahktin,
uran, fosfatad.

Ohjandusen form om unitarine parlamentiž-prezidentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, strokuiden lugu om röunatusita.

Parlament om kaks'kodine. Üläkodi om Nacionaline Nevondkund (arab.: al'-Madžlis
al'-Umma) 144 ühtnijanke (heiden koumandest prezident paneb radnikusile, 2/3 —
valitas agjoiden suimil). Alakodi om Rahvahaline Nacionaline Suim (arab.:
al'-Madžlis al'-Ša'abi al'-Vatani) 462 ezitajanke, kaik rahvaz valičeb heid
videks vodeks.

Järgvaličendad parlamentan alakodihe oliba vl 2012 semendkun 10. päiväl.
Nügüdläine prezident om Abdel' Aziz Buteflika (vspäi 1999). Vn 2014 sulakun 17.
päivän valičendoil hän sai 81,53%, se om hänen nellänz' strok. Päministr om
Abdel'malek Sellal' vs 2014 sulakun 28. päiväspäi. Edel sidä hän oli jo
päministran (03.09.2012 — 13.03.2014).

Alžir alajagase 48 agjaha (üks'lugu arab.: ولاية vilajet). Agjad jagase 553
ümbrikho (üks'lugu arab.: دائرة daira), ned — 1541 kommunha (üks'lugu arab.:
بلدية baladija).

Toižed sured lidnad (enamba 300 tuh. ristitud vl 2012, surembaspäi penembha):
Oran, Konstantin, Džel'f, Batn, Setif. Vl 2012 kaik om 50 sadatuhašt lidnad.

Alžiran päeksport om kivivoi (56%, sidä kesken toreh — 41%, ümbriratud — 15%) da
londuseline gaz (40%).



https://vep.wikipedia.org/wiki/Al%C5%BEiran_Rahvahali%C5%BE-Demokratine_Tazovaldkund

Alžir (arab.: الجزائر, vepsän transkripcii: Al'-Džazāir), täuz' oficialine
nimituz — Alžiran Rahvahaline Demokratine Tazovaldkund (arab.: الجمهورية
الجزائرية الديمقراطية الشعبية Al'-Džumhurijja Al'-Džazairijja Ad-Dimukratijja
Aš-Šabijja), om valdkund Afrikan pohjoižes. Pälidn da kaikiš suremb lidn om
ühtennimine Alžir-lidn.

Alžir om kaikiš suremb valdkund ičeze pindan mödhe Afrikas, Keskmeren
randištonno, arabankel'žiš valdkundoišpäi.

Alžir om mavaldkundröunoiš Tunisanke (röunan piduz — 1034 km) da Livijanke (989
km) päivnouzmas, Nigeranke suvipäivnouzmas (951 km), Malinke (1359 km) da
Mavritanijanke (460 km) suvipäivlaskmas, Marokonke päivlaskmas (1941 km, sidä
kesken Päivlaskmaižen Saharanke — 41 km). Ühthine röunoiden piduz om 6734 km.
Alžiran pohjoižed randad lainištab Keskmeri 998 km pitte randanpirdanke.
Valdkundan pind om 2 381 741 km².

Atlas-mägiden päivnouzmaine pol' seižub Alžiran pohjoižes, läz mererandištod.
Murendajad manrehkaidused oma paksud täs, kaikiš tihedašti elänzoittud sijas
(93% valdkundan ristitištod eläb läheli). Kaikiš korktemb čokkoim om
Ahaggar-mägišton Tahat-mägi (2908 m) suvipäivnouzmpoles. Kaikiš alahaižemb sija
om solakahan Šott-Mel'gir-järven pind (-40 m). Rahvahatoi Sahar-letetazangišt
otab valdkundan territorijan nell' videndest. Znamasine jogi om Šeliff 700 km
pitte.

Londuseližed pävarad oma kivivoi, londuseline gaz, raudkivend, cink, hahktin,
uran, fosfatad.

Ohjandusen form om unitarine parlamentiž-prezidentine tazovaldkund äjiden
partijoiden sistemanke. Valdkundan pämez' om prezident. Kaik rahvaz valičeb
händast videks vodeks, strokuiden lugu om röunatusita.

Parlament om kaks'kodine. Üläkodi om Nacionaline Nevondkund (arab.: al'-Madžlis
al'-Umma) 144 ühtnijanke (heiden koumandest prezident paneb radnikusile, 2/3 —
valitas agjoiden suimil). Alakodi om Rahvahaline Nacionaline Suim (arab.:
al'-Madžlis al'-Ša'abi al'-Vatani) 462 ezitajanke, kaik rahvaz valičeb heid
videks vodeks.

Järgvaličendad parlamentan alakodihe oliba vl 2012 semendkun 10. päiväl.
Nügüdläine prezident om Abdel' Aziz Buteflika (vspäi 1999). Vn 2014 sulakun 17.
päivän valičendoil hän sai 81,53%, se om hänen nellänz' strok. Päministr om
Abdel'malek Sellal' vs 2014 sulakun 28. päiväspäi. Edel sidä hän oli jo
päministran (03.09.2012 — 13.03.2014).

Alžir alajagase 48 agjaha (üks'lugu arab.: ولاية vilajet). Agjad jagase 553
ümbrikho (üks'lugu arab.: دائرة daira), ned — 1541 kommunha (üks'lugu arab.:
بلدية baladija).

Toižed sured lidnad (enamba 300 tuh. ristitud vl 2012, surembaspäi penembha):
Oran, Konstantin, Džel'f, Batn, Setif. Vl 2012 kaik om 50 sadatuhašt lidnad.

Alžiran päeksport om kivivoi (56%, sidä kesken toreh — 41%, ümbriratud — 15%) da
londuseline gaz (40%).



https://vep.wikipedia.org/wiki/Afrikan_Suvitazovaldkund

Suviafrikan Tazovaldkund (lühüdašti SAT, ST) vai Afrikan Suvitazovaldkund
(afrikaans Republiek van Suid-Afrika, angl. Republic of South Africa) om nügüd'
unitarine valdkund Afrik-kontinentan suvipoles. Pälidn om Pretorii.

SAT om kaikiš šingotadud Afrikan valdkund, sen suverenitet om üks' amuižišpäi
Afrikas. Nece valdkund šingoti südäitukuine azegišt, a sen jäl'ghe pučihe sišpäi
ičetahtol.

Suviafrikan Tazovaldkundas om 11 valdkundališt kel't (koumanz' sija mail'mas
Indijan da Bolivijan jäl'ghe), SAT:al om 11 oficiališt nint:

Mugoižhe surhe assortimentha kacmata, erased suviafrikalaižed nimitadas
valdkundad Azanijaks, ned oma mustverižed rasistad tobjimalaz, kudambad
tahtoižiba distanciruidas evropalaižiden kolonialižiš jäl'gusišpäi.

Vl 1961 semendkun 30. päiväl Suviafrik sai täut ripmatomut Sures Britanijaspäi
da tegihe tazovaldkundaks.

Konflikt mustnahkaižen enambuden da vaugedverižen penembuden keskes tegihe
päižeks Suviafrikan istorijas. Vozil 1948-1990 valdkundaline aparteidan režim
oli olmas.

Jäl'gmäine valdkundan Konstitucii oli allekirjutadud vl 1996 tal'vkus Nel'son
Mandela-prezidental da tuli väghe vl 1997 uhokun 4. päiväl. Se om väges
möhembaižiden vajehtusidenke da ližadusidenke vozil 1997-2012.

Suviafrik sijadase Afrikan suvipoles. Valdkund om maröunoiš Namibijanke (röunan
piduz — 1005 km), Botsvananke (1969 km) da Zimbabvenke (230 km) pohjoižes,
Mozambikanke (496 km) da Svazilendanke (438 km) homendezbokas. Anklavine
Lesoto-valdkund (röunan piduz — 1106 km) sijadase Suviafrikan Tazovaldkundan
südäimes. Ühthine röunan piduz om 5244 km. Valdkundan suvipäivnouzmaižed randad
lainištab Indine valdmeri, suvipäivlaskmaižed randad — Atlantine valdmeri.
Neglaine nem' jagab nenid randištoid. Ühthine valdmererandan piduz — 2798 km.

Ndžesuti-mägi Drakonan mägiš om ülembaine pä valdkundas, 3410 m valdmeren pindan
päl.

Erazvuiččed klimatižed zonad oma Suviafrikas. Siš om kuiv Namib-rahvahatoi ma,
mugažo subtropikad oma päivnouzmpoles Mozambikan röunan veres, om-ki Indižen
valdmeren randišton klimat. Päivnouzmpolele ma libub i kändase sureks
Veld-südäimägitazangištoks Drakonan mägiden taga.

Man südäimes om äi kal'hid mineraližid torhuzid: kalližarvoižed kived, kivihil',
londuseline gaz, metallad (kuld, platin, raudkivend, vas'k, hrom, nikel', tin,
marganc, vanadii, uran, harvad mametallad), antimonii, fosfatad. Toižed
londuseližed varad oma keitandsol, mahuz.

Ohjandusen form om unitarine konstitucine parlamentine tazovaldkund. Valdkundan
pämez' om prezident. Üks' varaprezident om hänele abhu. Prezident sättutab ičeze
pätandoid parlamentanke. Järgvaličendoiden parlamentan alakodihe jäl'ghe
ezipartijan lider tegese prezidentaks.

Ezmässai Suviafrik oli konfederacijan, sen tagut tobmuden organad seištas enččid
pälidnoidme tazomäras. Valdkundan ohjastuz sijadase Pretorijas, sen tagut
Pretorii om administrativine pälidn. Parlament tegeb ištundoid Keiptaunas.
Ülembaine käskuzkund om Blumfonteinas. Suviafrikan Konstitucine käskuzkund
sijadase Johannesburgas.

   Kacu kirjutuz: Suviafrikan Tazovaldkundan administrativiž-territorialine
jagand.

Suviafrikas elädas suviafrikalaižed. Suviafrik om üks' kaikiš erazvuiččiš
rahvahal Afrikan valdkundoišpäi. Sen vaugedverižen, azijalaižen da segoitadud
ristitišton pala om kaikiš suremb kontinental.

Lidnad-millionerad (surembaspäi penembha): Johannesburg, Keiptaun, Durban,
Pretorii.

Vl 2012 SAT:an päeksport oli 108 milliardad US$, se mülüti nenid tavaroid: kuld
(12%), raudkivend da raudan ühthesuladused (9%), platin (8%), almazad (8%),
kivihil' (8%); toine eksport oli avtod (4%), fruktad (3%), centrifugad (2%),
kivivoi (1%).

Käskusenandmižakt (No 36, 1994) sanub: ku rahvahaline praznik putub pühäpäivhä,
ka jäl'geline ezmärg lugetas praznikpäiväks da lebupäiväks.



https://vep.wikipedia.org/wiki/Afganistanan_Islamine_Tazovaldkund

Afganistan (puštu dai dari: افغانستان Afġānistān), täuz' oficialine nimituz —
Afganistanan Islamine Tazovaldkund (puštu: د افغانستان اسلامي جمهوریت Də
Afġānistān Islāmī Džumhurijat, dari: جمهوری اسلامی افغانستان Džomhuri-je
Eslāmi-je Afġānestān), om mererandatoi valdkund Azijan Keskpäivnouzmas. Sen
pälidn da kaikiš suremb lidn om Kabul.

Vl 1919 elokun 19. päiväl Afganistan tedoti ičeze ripmatomudes Sures
Britanijaspäi.

Afganistan om mavaldkundröunoiš Turkmenistananke (röunan piduz — 804 km),
Uzbekistananke (144 km) da Tadžikistananke (1357 km) pohjoižes, Kitainke
pohjoižpäivnouzmas (91 km), Pakistananke päivnouzmas da suves (2670 km),
Irananke päivlaskmas (921 km). Ühthine röunoiden piduz — 5987 km.

Afganistan om mägekaz ma. Sen kaikiš korktemb čokkoim sijadase röunal
Pakistananke — Hindukušan kaikiš korktemb Nošak-mägenoc, 7942 metrad meren
pindan päl. Kaik joged kuivatas kezal päiči Kabul-joges (lankteb Indha).
Znamasižed joged oma Gerirud da Gil'mend.

Klimat om subtropine kontinentaline. Lämuz da sadegiden mär oma lujas
erazvuiččed londuseližid zonoidme da korktusidme. Paneb sadegid 40-50 mm vodes
letetazangištoil, 800 mm suvipäivnouzmas (mussonad ličtas).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hrom, hahktin, cink); toižed varad — čomad kived, tal'k,
keitandsol, mahuz, gidroenergii.

Ohjandusen form om unitarine prezidentine tazovaldkund. Valdkundan pämez' om
prezident. Kaks' varaprezidentad oma hänele abuhu. Kaik rahvaz valičeb
prezidentad videks vodeks, enamba kahted strokud ei sa.

Parlament om kaks'kodine Nacionaline Suim. Üläkodi om Tobmiden Kodi (puštu:
مشرانوجرګه Mešrano Džirga) 102 deputatanke. Prezident paneb radnikusile
koumandest heišpäi, agjoiden nevondkundad oigetas toižid. Alakodi om Rahvahan
Kodi (puštu: ولسي جرګه‎ Volesi Džirga) 249 ezitajanke, kaik rahvaz valičeb heid.
Kaik hö oma vižvoččen valdatusiden strokunke.

Järgvaličendad parlamentan alakodihe oliba vl 2010 sügüz'kun 18. päiväl.
Prezidentan järgvaličendad oliba vl 2014 sulakun 5. da kezakun 14. päivil.
Nügüdläine prezident om Ašraf Gani Ahmadzai, sai 56,44% kahtel tural. Päministr
om Abdulla Abdulla (sai vägestust ezmäižel tural da tahtoi sada midä-se
vajehtuseks kilan tundištusen tagut äniden lugustusen aigan).

Vodhesai 2014 Afganistanan prezident oli Hamid Karzai; päministrad oliba
Mohammad Fahim da Karim Halili.

Afganistan alajagase 34 agjaha (puštu dai dari: ولايت vilajat). Agjad jagase 398
rajonha (puštu dai dari: ولسوالۍ volasvalei).

Toižed sured lidnad (enamba 300 tuh. ristitud vl 2010, surembaspäi penembha):
Kandagar, Gerat, Mazari Šarif.

Vl 2009 Afganistanan legaline päeksport oli avtod da niiden varapalad (läz 18%),
polimerad (8%), södabad pähkmed (7%); toine eksport — vinmarj (mž. kuivatud) da
granatad (5%), raud da teraz lehtesil da vanuimel (5%), kourad (5%),
pol'fabrikatad-substancijad himižen tegimišton täht (3%), mikrofonad da
radiosandapparatad (3%), puvill (3%), maplodud (3%), londuseline kaučuk (2%),
heinäd (vihand vai kuidud, sidä kesken zellhä, 2%), libutimed (1%), poliester
(1%), kül'menzoittud kala (1%).



https://vep.wikipedia.org/wiki/%C5%A0enkursk

Šenkursk (ven.: Шенкурск) om Venäman lidn Arhangel'skan agjan suves. Se om
Šenkurskan rajonan administrativine keskuz (vspäi 1929) da üks'jäine lidn.

Nügüdläine eländpunkt mainitase kirjutadud purtkiš ezmäižen kerdan vl 1137 kuti
Oustje-Vag — jumalankodin andan keradandsija, vl 1229 — Šen'g-Kurje Šen'g-jogen
mödhe. Vozil 1565-1780 se oli Vag-lidnuz Šen'g-Kurj-kukhal. Saudud vl 1643
lidnuz om olmas paloin nügüd'-ki. Vl 1780 eländpunkt sai lidnan statusad
Šenkursk-nimenke.

Šenkursk seižub 60 m keskkorktusel. Matkad Arhangel'skhasai om 373 km lodeheze,
Vel'skhasai om 143 km suvhe avtotedme. Lähembaine sur' lidn om Kotlas (läz 230
km suvipäivnouzmha orhal).

Ižandusen päsarakod oma mecan ümbriradmine da sömtegimišt. Ust'jan
industrialižen tehnikuman palakund om specialižen keskopendusen aluzkundaks
lidnas.

Vologd — Arhangel'sk avtote (M8) mäneb pidust' Vagan hurad randad. Sild
pulloišpäi ühtenzoitab lidnad M8-trassanke, matkad sihesai om 8 km päivlaskmha.



https://vep.wikipedia.org/wiki/%C4%8Cehii

Čehanma vai Čehii (čeh.: Česko), täuz' oficialine nimi — Čehijan Tazovaldkund
(čeh.: Česká republika), om valdkund Keskevropas. Sen pälidn da kaikiš järedamb
lidn om Prag. Vspäi 1999 Čehanma om PAKO:n ühtnii, vspäi 2004 — EÜ:n ühtnii.

Nügüdläine Čehijan Tazovaldkund om sündnu vodel 1993 vilukun 1. päivän, kudambal
jagoiba Čehoslovakijan Čehanmaks da Slovakijaks. Sil-žo päiväl tuli väghe
valdkundan Konstitucii. Se Konstitucii om väges nügüd'-ki, vn 2012 jäl'gmäižiden
vajehtusidenke.

Čehanmal oma mavaldkundröunad Pol'šanmanke (röunan piduz — 658 km) pohjoižes,
Slovakijanke (214 km) päivnouzmas, Avstrijanke (362 km) suves, Saksanmanke (646
km) päivlaskmas da lodehes. Maröunoiden ühthine piduz om 1880 km.

Parlament (čeh.: Parlament České republiky) om kaks'kodine. Üläkodi om Senat
(Senát). Alakodi om Ezitajiden Kodi (Poslanecká sněmovna).

Čehanman toižed järedad lidnad (enamba 100 tuh. rist., vn 2011 rahvahanlugemižen
mödhe): Brno, Ostrav, Pl'zen', Liberec, Olomouc.

Čehanma om valdkund vägevan tegimištonke. Šingotadud sarakod: poltusiženergetine
(Temelin- da Dukovani-atomelektrostancijad), raudmetallurgii, avtotegimišt
(Škoda), metalloiden ümbriradmine, himine tegimišt, kanghiden tehmine,
stökoltegesed, sömtegimišt (olud, sahar, vinmarjad, nižu).



https://vep.wikipedia.org/wiki/%C3%9CRK

Ühtenzoittud Rahvahiden Organizacii (ÜRO) vai Ühthižrahvazkundad (ÜRK) vai
Ühtištetad Nacijad (ÜN) om rahvahidenkeskeine organizacii. Se oli sätud vl 1945
redukun 24. päivän (ÜRO:n Käskuzkirjan tulendan väghe dat) pid'oitelemha da
vahvištamha kožundad da varuitomut rahvahiden keskes, šingotamha ühthižid töid
valdkundoiden keskes.

Valdkundad mülüdas ÜRO:ho lugul 193 (vl 2014). Päine pert' sijadase Udes Jorkas,
ližaofisad oma Venas, Ženevas da Nairobiš.

Nügüdläižed pämehed: Päsekretar' — Antoniu Guterreš (Portugalii, Evrop, radab
01.01.2017-dataspäi), Päsuiman ezimez' — Piter Tomson (Fidži, Valdmerimad,
13.09.2016-dataspäi).

ÜRO:s om kuz' oficiališt kel't radmaha: anglijan, francijan, venän, kitain,
araban da ispanijan keled.

Toižen mail'man sodan aigan Gitleranvastaižen koalicijan vejad ühtnijad sädiba
ÜRO:n radmižen alusid da sen strukturad. Edeline organizacii oli Nacijoiden
Ühtnend. «Ühthižrahvahad»-nimituz («Ühtištoittud rahvahad») oli kävutadud
ezmäižen kerdan Ühthižrahvahiden deklaracijas, sidä allekirjutihe vl 1942
vilukun 1. päiväl.

ÜRO:n Käskuzkirj oli vahvištadud San Franciskon konferencijan aigan, kudamb oli
vl 1945 sulakuspäi kezakuhusai. Vl 1945 kezakun 26. päivän 50 valdkundoiden
ezitajad allekirjutihe sidä, sen ližaks Pol'šanma-ki sil-žo vodel redukun 15.
päivän. ÜRO:n Käskuzkirj tuli väghe vl 1945 redukun 24. päiväl, sidä oigetas
ÜRO:n päiväks.

Varuitomuden Nevondkund om rahvahidenkeskeižen kožundan da varuitomuden
kaičendan päorgan. Kaikil ÜRO:n ühtnijoil om velgusiš panda eloho sen pätandoid.
Kogoneb 15 valdkundad-ühtnijad: 5 — kaikenaigaižed (Venäma, AÜV, Sur' Britanii,
Francii, Kitai), niil om kel'don oiktuz; 10 — pordaigaižed, niid valitas
Nevondkundha edelkirjutadud ÜRO:n Käskuzkirjas proceduran mödhe (23. kirjutusen
2. koht).

Vl 1994 kül'mkun 1. päivän Holenandai Nevondkund jäti kesken ičeze radod, sikš
miše ÜRO:n jäl'gmäine olnu holenandmižes territorii, Palau, vl 1994 redukun 1.
päivän sai ičeze ripmatomut. Nevondkund keradaškandese möst tarbhaižusen mödhe
ičeze vai ičeze ezimehen pätandan jäl'ghe vai ičeze ühtnijoiden enambusen,
Päsuiman, Varuitomuden Nevondkundan pakičendan mödhe.

Se pästab počtmarkoid da ünäižid kaluid dollarnominalanke ÜRO:n Uden Jorkan
ofisan täht, Šveicarijan franknominalanke ÜRO:n Ženevan ofisan täht,
evronominalanke ÜRO:n Venan ofisan täht. Nominalan (počttarifan) suruz sättub
valdkundan tarifoile necen sijatud ÜRO:n ofisanke.

Ezmässai 50 valdkundad mülüiba ÜRO:ha, ned allekirjutiba ÜRO:n Käskuzkirjad.
Nene valdkundad kaikidenke ičeze kolonijoidenke da rippujidenke
territorijoidenke ezitiba läz kaiked mail'mad. Aigan mändes kolonijad saiba
ripmatomut, erased valdkundad jagoihe, i ÜRO:n ühtnijoiden lugu ližadui. Vl 2011
heinkun 14. päivän Suvisudan tegihe 193nden ÜRO:n ühtnijan.

Vaiše rahvahidenkeskeižikš tundištadud valdkundale, rahvahidenkeskeižen oiktusen
subjektale, sab olda ÜRO:n ühtnijan. Miše otta udeks ühtnijaks, ka hot' 9
Varuitomuden Nevondkundan ühtnijoile 15:špäi pidab ozutada tügen (sil-žo aigal
kel'don oiktuz om kaikenaigaižil ühtnijoil lugul 5). Mugoižen rekomendacijan
vahvištusen Varuitomuden Nevondkundal jäl'ghe küzund sirdab Päsuimha. Sid' sigä
änestadas sidä, pidab äniden 2/3 vahvištamha rezolücijad vasthaotandas. Sen
jäl'ghe valdkund tegese ÜRO:n uden ühtnijan.

Ühtnijan status om, a völ ÜRO:n kaclijan status om, kuti ripmatoman ühtnijan
röunatud oiktusidenke. Voidas sada kaclijan statusan edel ühtnijan statusad sen
täuziden oiktusidenke. Päsuiman änestuz (pidab enamba pol't änid) andab kaclijan
statusad. Nügüd' Vatikan da Palestin oma mugoman statusanke. ÜRO:n kaclijoile
sab olda sen specializiruidud aluzkundoiden ühtnijoikš (ozutesikš, UNESCO:n).

Vl 1948 tal'vkun 10. päivän ÜRO:n Päsuim vahvišti da tedištoiti Ristitun
oiktusiden ühthišt deklaracijad, sen jäl'ghe rekomendui kaikile
valdkundoile-ühtnijoile tedištoitta Deklaracijan tekst — «levitandal,
edeslugemižel da sel'gitesel, školiš da toižiš openduzsijiš päpaloin,
valdkundoiden da territorijoiden politižen statusan erinendata».

Gumanitarine katastrof ei valiče sijad da aigad. Sen mitte taht sü — sur'vezi,
kuivaig, manrehkaiduz, konflikt — kaiken veb ristituid mokidennoks da
surmidennoks, ristitišt sirdaškandeb, kundad ei voigoi sötta ičtaze.

Gumanitarine abu om kuti üks' ühthižiden naprindoiden elementoišpäi varmitamha
kožundan sädandan. Toižed mugoižed elementad — abu šingotesen täht, raha- da
politine abu. Abutadas valdkundoile, kus lujad londuseližed onetomuded oliba vai
suren konfliktan jäl'ghe.

Ozutesikš, läz 40 ÜRO:n sisteman organizacijad zavodihe rata lükäidamata kaikiš
dramatižemban londuseližen onetomuden tagut jäl'gmäižiš voziš — manrehkaiduz
Indižes valdmeres vl 2004 jäl'ghižen cunaminke. Nened organizacijad täuduiba äi
gumanitarižid kulutuzmärid, sidä kesken, nenidme sarakoidme: maižanduz,
koordinacii da abuholituz, rahvahanižandusen da infrastrukturan endištuz,
openduzsistem, kanzoiden varatoitand eländkodil da tegimišton tavaroil, sömine,
tervhudenkaičend, deminiruind, ristitun oiktusiden kaičend da oiktusiden
tobmuden pod'oitelend, varuitomuz, vedenvaratoitand da sanitarii. Mugoižiden
ekstraordinarižiden statjoiden aigan kogotas ližarahoid. Päsekretar' paneb ičeze
Erilišt sur'oigenut oigendamha kaikiš tarbhaižembid radoid mokičenus maiš.

Vl 2001 ÜRO sai Nobelän premijad kožundas ühtes sen Päsekretarinke, sil aigal
Kofi Annananke. Premijan nimituz oli «Enamba organizuidud mail'man sädamižen
tondas da kožundan kaikes mail'mas varmituses». Vl 1988 ÜRO:n kožundsädajad
väged mugažo saihe Nobelän premijad kožundas.

Erased tetabad ristitud abutiba ÜRO:le sen radmižes: Tereza-mam, Bono, Andželina
Džoli, Diana-princess, Šakira.



https://vep.wikipedia.org/wiki/%C3%84ni%C5%BErandan_rajon

Änižröunan vai Änižrandan rajon (venäkelel: Прионежский район, karjalan kelel:
Oniegan rannikon piiri, suomen kelel: Äänisenrannan piiri) om municipaline
ühtnik Karjalan Tazovaldkundas, Venälaižes Federacijas.

Rajonan sijaduz om Karjalan Tazovaldkundan suvipolel da Änižjärven randal.
Rajonan administrativine keskuz om Petroskoi (ei mülü rajonha).

Änižröunan (Änižrandan) rajon om sädud vl 1927, elokun 29. päivän VCIK:an käskön
mödhe. Petroskoi-lidn tegi sen administrativižen keskusen funkcijoiden mödhe.

Vozil 1946 (2. sulaku) - 1963 (1. uhoku) Ladv-žilo oli rajonan keskuseks. Vl
1956 Änižröunan (Änižrandan) da Šoutarven rajonad ühtenzoittihe.

Vodelpäi 1994 (vodhesai 2005, municipaližhe administrativižhe reformhasai)
Änižröunan (Änižrandan) rajonan suvipol' oli mülütadud Vepsän rahvahaližhe
volost'he. Se oli vepsläižiden administrativine avtonomii. Volostin keskusen oli
Šoutarv. Nügüd' ned oma Šokšan, Šoutarven da Kaleigen (Kalajogen) vepsän
küläkundad.

Klimat om ven pehmed. Vilukun keskmäine lämuz om -10,0°C, heinkun kesklämuz om
+16,0°C.

Londuseližed varad oma sauvondmaterialad (rugižkivi, ozrikkivi, gabrodiabaz,
sauvondkivi), mec, kala, reskvezi.

Toižed sured eländpunktad oma Šuj-žilo (3,3 tuh. rist. vl 2013),
Meliorativnii-žilo (2,3 tuh. rist. vl 2016) da Ladv-žilo (2,2 tuh. rist. vl
2016).



https://vep.wikipedia.org/wiki/Warszawa

Varšav, pagin. Aršav (pol'š.: Warszawa [varˈʂava], jidiš: וואַרשע / Varše ,
saks.: Warschau, latin.: Varsovia), täuz' nimituz om Varšav-pälidn (pol'š.
Miasto stołeczne Warszawa), om Pol'šanman pälidn (vspäi 1596) da kaikiš suremb
lidn.

Eländpunkt om lidnan statusanke vspäi 1323. Toižen mail'man sodan aigan
(1939-1945) Krakov oli pälidnaks, Varšavan 85% oli pandud mantazole, sidä kesken
istorine keskuz. Keskusen vaiše pen' pala om udessaudud i vaiše irdpolel.

Lidn sijadase valdkundan keskusen päivnouzmas, Visl-jogen randoil, 78..116 m
korktusil valdmeren pindan päl. Varšav jagase 18 lidnrajonha.

Frederik Šopenan nimel nimitadud rahvahidenkeskeine soda- da civiline lendimport
(WAW) sijadase 8 km keskusespäi lidnan südäimes, sen suvipäivlaskmaiženno
röunanno. Sišpäi tehtas reisid mail'madme, Evropan äjihe pälidnoihe da surihe
lidnoihe, čarterreisid Keskmeren, Kariban meren da Indižen valdmeren
lebutahoihe, jügureisid, mugažo Pol'šanmadme. Toine rahvahidenkeskeine
Modlin-lendimport (WMI) sijadase 49 km pohjoižhe Varšavan keskusespäi. Sišpäi
tehtas reisid Evropan surihe lidnoihe.



https://vep.wikipedia.org/wiki/Vsevolo%C5%BEsk

Vsevoložsk (ven.: Всеволожск, suom.: Seuloskoi) om Venäman lidn Leningradan
agjas, Piterin da Ladogan keskes, Piterin pohjoižpäivnouzmaine ezilidn. Se om
Vsevoložskan rajonan administrativine keskuz da kaikiš suremb lidn, mugažo
municipaližen «Vsevoložsk-lidn»-ühtnikan keskuz.

Eländpunktan aluz om pandud vl 1892 kuti žilo Räbovo-raudtestancijanno. Vspäi
1895 Vsevoložskaj-raudtestancii om avaitud pol'tošt kilometras
Räbovo-raudtestancijaspäi, se om lidnan päraudtestancii nügüd'. Pavel
Vsevoložskii (1839-1898) lugese lidnan alusenpanijaks, sikš miše ühtni
sauvomižhe akcioneraks arvoimiženke nimitada pandud hänen mal raudtestancijad
ičeze kanzannimen mödhe, no Räbovo-stancii jäi ičeze nimenke.

Lidn sijadase Lubj-jogen molembil randoil, 11-68 m valdmeren pindan päl
korktusil. Matkad Piterin keskushesai om 28 kilometrad suvipäivlaskmha, lidnan
röunaspäi Piterin röunhasai — 4 km.

Rahvahad (vn 2010 Venäman rahvahanlugemižen mödhe, enamba 0,4%): venälaižed —
90,7%, ukrainalaižed — 2,5%, armenijalaižed — 1,0%, vaugedvenälaižed — 0,7%,
totarlaižed — 0,5%, toižed — 2,3%, rahvahuden ozutandata — 2,3%.

Erased igähižed rahvahad: suomalaižed — 92 rist. (0,15%), estilaižed — 21 rist.
(0,03%), karjalaižed — 19 rist. (0,03%), vepsläižed — 5 rist. (0,01% vähemba).

Ižandusen päsarakod oma kebnavtoiden pästand (Ford Motors), renghanpäližiden
tehmine (Nokian Tyres), metallkonstrukcijoiden i avtoiden metallpaloiden
tehmine, eländkodiden sauvond, bumagpakuitesen tehmine, sömtegimišt, kirjoiden
pästand, torguind da logistik.

Irinovkan raudte läbitab lidnad Piterin Suomenman päraudtestancijaspäi, om koume
raudestancijad lidnas, sen lopstancijad oma Ladoganjärv ühtel tel i lidnanvuitte
Morozovan nimel nimitadud žilo rajonan suvipäivnouzmas toižel tel.

Avtobusad da ezilidnelektrojonused oma kundaližeks transportaks lidnan südäimes.
Lähembaine metrostancii om Ladožskaja (38 minutad maršruttaksil).



https://vep.wikipedia.org/wiki/Veps%C3%A4n

Vepsän kelel pagištas Venälaižes Federacijas: Karjalan Tazovaldkundas
(Änižröunan rajon), Leningradan da Vologdan agjoiš.

Pagižijoiden tarkoiged lugu om tundmatoi. Venälaižen Federacijan
rahvahanlugemižen mödhe (2010 v.) Venämas om läz 6000 vepsläšt da enamb 3600
vepsän kelen pagižijoid.

Vepsän keles om koume paginad: pohjoižvepsän, keskvepsän da suvivepsän pagin.
Pohjoižvepsän paginan pagižijad elädas Karjalan Tazovaldkundas; suvuvepsän
paginan pagižijad — Leningradan agjas, a keskvepsän paginan pagižijad —
Leningradan da Vologdan agjoiš. Erased paginad, kudambid oli fiksiruinuded
kelentedomehed ende, koliba. Ozutesikš, ei ole jo Isajevon volostin vepsläižid,
kudambiš oli kirjutanu suomalaine kelentedomez' J. Basil'jer XIX voz'sadas ičeze
tös «Vepsäläiset Isajevan Voolostissa» ("Vepsläižed Isajevon volostiš", 1890).

Vepsän keles om kahesa vokal't. Nened vokalid jagadas taga- da ezivokalihe.
Ezivokalid oma: e, i, ü, ä da ö. Tagavokalid oma: a, o, u.

Vokaliden garmonijad, kudambad voib nähta, ozutesikš, suomen keles, vepsän keles
tämbäi ei ole jo. Sen jändused jädas kaikihe paginoihe, no niiden parahim
kaičendmär om suvivepsän paginas.

Sanan ezmäižes tavus kaik konsonantad palatalizuišoi ezivokaliden edes; erind —
konsonantad č, š da ž, kudambad ei palataližuide neciš pozicijas. Konsonantad
voidas erasti palatalizuidas mugažo tagavokaliden edes, ozutesikš, n'ok- vai
šoll'od-sanoiš. Neciš statjoiš i mugažo toižiš ningoi palatalizacii ozutadas
pehmituzznamal. Pehmituzznam pandas tobjimalaz palataližen konsonantan jäl'ghe
toižen konsonantan edehe vai sanan palataližen lopkonsonantan jäl'ghe.

Vepsän keles ei ole konsonantiden pordhiden vajehtelendad. Mugoi vajehtelend om
heimolaižiš keliš, ozutesikš, suomen vai estin keliš.

-d-ozutai om vaiše äilugun nominativas. Se ozutai tartub vaiše täudhe
vokal'tüvehe, i siloi iče tüvi ei toižetade.

Kaikiš toižiš kändoiš om -i- -ozutai. Nece ozutai tartub mugažo täudhe
vokal'tüvehe, no tüven lopvokal' (tematine vokal') erasti toižetase.

Vepsän keles om sanoid, kudambad oma vaiše äilugus, ozutesikš, rahtod, valdmad,
rahad, adenoidad, raudad, Raštvad.

Vepsän keles om 23 vai 24 kändod (ku lugeda kändoks m.n. vanh prolativ
-iči-ozutajanke).

Vepsän keles om substantivid, kudambad ei ole südäiformad. Nened sanan oma
amuižed, i niiš ei voi löuta suffiksoid. Erasiš amuižiš sanoiš voib löuta
suffiksoid, no nügüd'aigaižes keles ned suffiksad ei olgoi aktivižed jo - kut,
ozutesikš, sanoiš sel'ged, maged, pimed, laged i m.e.

Om nimgomid-ki sanoid, kudambad tehtas semantižen mahtusen turbiš, ozutesikš,
hebonkel (kazmusen nimi) < hebon kel (živatan elim).

Kondicional ozutab tegendan, kudamb voiži vai voinuiži olda. Kondicionalal om
ozutai -iži-.

Potencial ozutab tegendan, kudamb voiži vai voinuiži olda potencialižikš.
Potencialal om ozutai -ne-.

Vepsän keles om üks' abuverb olda. Se om mugažo üks'jäine värformine verb keles.

Vepsän kirjankelel pästtas erazvuiččid kirjoid (openduzliteratur, čomamahtoine
literatur). Kaikiš järedambad nügüd'aigaižed vepsän kelel kirjutajad avtorad —
Nikolai Abramov, Igor' Brodskii, Aleksei Ščennikov. Nikolai Abramov om lujas
tutab runokirjutai, vepsän čomamahtoižen literaturan alusenpanii.

Vspäi 2015 PetrVU:n internet-kursad ratas vepsän kel't opendamha testiden kal't
Petroskoin kirjkelen variantal.



https://vep.wikipedia.org/wiki/Vena

Ven (saks.: Wien, [viːn]) om Avstrijan federativine pälidn da kaikiš suremb
lidn. Se om kaikiš penemb Avstrijan federacijanma pindan mödhe. Toine
federacijanma, Alaavstrii, ümbärdab pälidnad kaikiš polišpäi.

Lidn om Avstrijan kul'turan, ižandusen da politikan keskuz,
rahvahidenkeskeižiden aluzkundoiden keskuz. ÜRO:n ližaofis (UNO-City), KEVO:n da
OEVÜ:n päfaterad sijadasoiš siš.

Eländpunktan aluz om pandud 1. voz'sadal meiden erad kuti Vindobon (latin.:
Vindobona «Vindosan mad») - rimalaižiden 15. legionan ezipost. Ven mainitase
ezmäižen kerdan vl 881 lidnan statusanke kuti Venii-torasija (latin. Uuenia)
mad'jaralaižidenke.

Vozil 1867-1918 Ven oli Avstrijan da Mad'jaranman imperijan ühteks kahtes
pälidnaspäi.

Lidn sijadase valdkundan pohjoižpäivnouzmas, Venan katl'uses i Al'piden
ezimägištol, Dunain molembil randoil. Korktused oma 151-542 m lidnan röunoiš.
Istorine keskuz sijadase Dunain suvipäivlaskmaižel randal. Pen' Ven-jogi lankteb
Dunain oiktaha hijamha kahtes sijas lidnan territorijal. Matkad toižhe
pälidnhasai - Bratislavhasai - om vaiše 60 km päivnouzmha.

Klimat om ven pehmed. Heinkun lämuz om +20,8 C°, elokun — +20,3 C°, vilukun +0,3
C°. Voden keskmäine lämuz om +10,5 C°. Paneb sadegid 649 mm vodes, enamba kezal
(70 mm kus). Tal'vel lumikurod oma paksud.

Ven jagase 23 nimitadud valičemižümbrikho (saks. Bezirke), no erasti niid
mainitadas nomeruidud nimil-ki. Lidnan administracii om ühthine, sen palakund om
kaikuččes ümbrikos.

21. voz'sadal ristitišt ližadui immigracijan tagut: ku vl 2001 toižed rahvahuded
otiba 16% (Avstrijan saksalaižed - 84%), ka vl 2012 38,8% eläjid oliba toižen
rahvahuden augotižlibundanke paloin vai täuzin.

Ven om Evropan kiruhavtotesol'm. Kundaline transport om šingotadud: om
avtobusoid, kiruhlidnelektrojonusid (saks. S-Bahn), tramvaid. Vspäi 1976
metropoliten radab lidnas (saks. U-Bahn, vspäi 2013 om 5 jonod, 104 stancijad,
78,5 km raudted).

Venan rahvahidenkeskeine civiline lendimport, Ven-Švehat (saks. Wien-Schwechat,
VIE) sijadase 18 km suvipäivnouzmha lidnan keskusespäi. Sišpäi tehtas reisid
Evropan äjihe maihe, AÜV:oihe, Lähižen Päivnouzmman maihe, jügureisid - Azijan
äjihe maihe. Jogivaldmad oma Dunain randal jügukonteineriden täht (6 ga pind, 9
mln tonnoid vl 2005).



https://vep.wikipedia.org/wiki/Uz%27_Merima

Uz' Zelandii vai Uz' Merima (angl.: New Zealand, maori: Aotearoa) om sar'hine
valdkund Valdmerimaiš. Pälidn om Vellington.

Vl 1947 tal'vkun 10. päiväl Uz' Zelandii sai de jure ripmatomut Sures
Britanijaspäi.

Udel Zelandijal ei ole valdkundröunoid madme. Valdkund sijadase 1700 km
suvipäivnouzmpolehe Avstralijaspäi kahtil suril saril (Pohjoine da Suvine) da
völ lähižil penil saril (läz 700). Uden Zelandijan pind om 267 710 km². Tünen
valdmeren Tasmanijan meri lainištab Uden Zelandijan päivlaskmaižed randad,
mugažo Avstralijan Tasmanijan randad. Tün' valdmeri ičeksaz lainištab Uden
Zelandijan päivnouzmaižed randad. Ühthine randanpird om 15 134 km pitte.

Londuseližed pävarad oma londuseline gaz, kivihil', raudkivend, kuld; toižed
varad — letked, mouckivi, kala, mec, gidroenergii.

Ohjandusen form om unitarine konstitucine parlamentine tazovaldkund. Valdkundan
pämez' om Elizavet Toine (Suren Britanijan kunigaznaine), hän paneb radnikusele
ičeze ezitajad — jenaral-gubernatorad. Päministr om parlamentan ezipartijan vai
koalicijan lider. Ohjastuz pidab vastust parlamentan ühtnijoiden edel.

Parlament (angl.: Parliament, maori: Pāremata) om üks'kodine Ezitajiden Kodi
(angl.: House of Representatives) 120 ühtnijanke. Elizavet Toine-kunigaznaine om
parlamentan ühtnii mugažo.

Jenaral-gubernator om Džerri Mateparai vlpäi 2011 elokun 31. päivälpäi.
Järgenduseližed valičendad parlamentha oliba vl 2014 sügüz'kun 20. päiväl.
Nügüdläine päministr om Džon Kei.

Administrativižikš Uz' Zelandii jagase 12 regionnevondkundha (angl. Regional
Council), niid alajagadas 74 territorialižhe ohjandaikundha (angl. Territorial
Authorities): 16 lidnnevondkundad, 57 sijališt nevondkundad da 1 sar'hine
nevondkund. Tokelau om Uden Zelandijan üks'jäine rippui territorii.

Valdkund jagase 17 agjaha territorialižikš: 9 — Pohjoižel sarel, 7 — Suvisarel,
1 — Čatem-sarištol. 12 agjoišpäi ohjastadas regionnevondkundoil, 4 —
territorialižil ohjandaikundoil. Erine territorialine ohjandaikund om edahaižil
saril ohjastamha — irdterritorijoiden ohjandaikund (angl.: Area Outside
Territorial Authority).

Uden Zelandijan sured lidnad (enamba 100 tuh. ristituid vl 2006, surembaspäi
penembha): Oklend, Kraistčerč, Vellington (pälidn), Gamil'ton, Danidin, Taurang.
Vl 2006 kaik oli 16 lidnad da lidnterritorijad enamba mi 30 tuhad eläjidenke. Vl
2001 rahvahanlugemižen mödhe valdkundan läz 86% ristituid oliba lidnoiden
eläjikš.

Vl 2011 Uden Zelandijan päeksport oli kuidud maid (14%), liha (10%), vin (6%),
kazein (6%), pumaterialad (6%); toine eksport — kivivoi (5%), argvoi (5%),
fruktad (4%), sagud (3%), vill (2%), alüminii (2%), kuld (2%).



https://vep.wikipedia.org/wiki/Uz%27_Jork

Nju Jork vai Uz' Jork (angl.: City of New York, New York City vai muite New
York) om Amerikan Ühtenzoittud Valdkundoiden kaikiš suremb lidn ristituiden
lugun mödhe. Se om kaikiš suremban AÜV:oiš lidnaglomeracijan keskuz.

Lidn om valdkundan finansine da turistine keskuz, mugažo kul'turan da
massinformacijan keskuz. ÜRO:n päfater sijadase lidnas vspäi 1952.

Eländpunktan aluz om pandud vl 1624 kuti Amsterdam-lidnuz Manhetten-sarel,
möhemba Uz' Amsterdam (angl. New Amsterdam, alam. Nieuw Amsterdam). Se sai
lidnan statusad vl 1653, udesnimitadud nügüdläižikš vl 1664. Vl 1667 alamalaižed
tegiba vajehtust Kahten angliž-alamaižen sodan jäl'ghe: andoiba Nju Jorkad
anglijalaižile, saiba Surinam vajehtuseks.

19. voz'sadal lidn tegihe evropalaižiden immigracijan keskuseks Filadel'fijanke
da Bostonanke ühtes. Vl 1811 pertišton generaline plan oli sädud kaiken
Manhetten-saren täht, i vodele 1835 lidn tegihe kaikiš surembaks AÜV:oiš. Viž
municipalitetad oma ühtištadud lidnaks vspäi 1898.

Lidn sijadase ühtennimižen londuseližen merikaran randal, Nju Jork-štatan suves,
Atlantižen valdmeren lodehližel randal, 3 m keskkorktusen valdmeren pindan päl.
Pind om 1214,4 km², sidä kesken kuivma 789 km², saum vezid — 425 km².

Klimat om subtropine Atlantižen valdmeren. Heinkun lämuz om +24,7 C°, elokun —
+24,0 C°, vilukun +0,3 C°. Voden keskmäine lämuz om +12,7 C°. Paneb sadegid 1268
mm vodes, läz tazomäras vodes ümbri (100-120 mm kus, uhokus - 78 mm). Tal'vel
voib panda lunt.

Lidn jagase 5 municipalitetha (angl. borough). Nju Jorkan municipalitetad oma
ühtištadud mülüjidenke eländpunktoidenke ümbrikod i alajagasoiš äjihe
lidnrajonihe.

Eläjad pagištas mail'man äjil kelil (enamba 800). Religijan mödhe
hristanuskondan sarakoiden i iudaizman uskojad oma enambuses, no om-ki enamba
sadad islaman pühäpertid.

Nju Jork om üks'jäine sur' amerikaine lidn šingotadud kundaliženke
transportanke: om avtobusoid, lidnelektrojonusid, municipališt taksid.
Funikulör, ehtatimed, enamba 2 tuhad sildoid da tonnelid ühtištadas lidnan
mererandoid. Vodespäi 1904 metropoliten radab lidnas (New Jork City Subway,
päiveses ümbri, vspäi 2015 om 34 jonod, 469 stancijad, 1362 km raudted).

Rahvahidenkeskeine civiline Džon Kennedin nimel nimitadud lendimport (JFK)
sijadase lidnan suvipäivnouzmas, 20 km suvipäivnouzmha lidnan keskusespäi.
Sišpäi tehtas reisid mail'man äjihe maihe, mugažo AÜV:oidme. Se om AÜV:oiden
kaikiš suremb lendimport da 17nz' mail'mas passažiroiden valun mödhe. Lendimport
om päverai sirdmaha jüguid AÜV:oiden da Evropan keskes.



https://vep.wikipedia.org/wiki/USA

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



https://vep.wikipedia.org/wiki/Tirniauz

Tirniauz (ven.: Тырныауз, kab. da čerk.: Къруукъуэ, kar. da balk.: Тырныаўуз) om
Venäman lidn Kabardinijan da Balkarijan Tazovaldkundas.

Eländpunktan aluz om pandud vl 1934 kuti Girhožan-külä samha molibdenad da
vol'framad. Vl 1937 se sai žilon statusad Alabaksan-nimenke (ven. Нижний
Баксан). Vl 1955 žilo sai lidnan statusad uden nügüdläižen nimenke.

Lidn seižub Baksan-jogen molembil randoil. Reljef om korktiden mägiden (Kavkaz),
om süvid jogialangištoid. Korktused vajehtadas polentošt-kahten tuhad metrad
röunoiš, lidnan keskkorktuz — 1300 m valdmeren pindan päl. Toturbaši-mägi om
kaikiš korktemb lidnan röunoiš, 2786 m. Sel'valuiden lanktendad oleldas. Matkad
Nal'čikhasai om 90 km päivnouzmha.

Rahvahad (vn 2010 Venäman rahvahanlugemižen mödhe): balkarijalaižed (52,1%),
venälaižed (23,2%), kabardalaižed (15,2%), totarlaižed (1,6%), lezgilaižed
(1,0%), ukrainalaižed (1,0%); toižed — 5,9%. Üks' islaman da üks'
hristanuskondan pühäpert' oma lidnas.



https://vep.wikipedia.org/wiki/Tervhuz

Tervhuz om miččen taht eläban organizman olend, konz se kogonaz i sen kaik
elimed voidas oigeta ičeze funkcijoid täuzin; toižin — läžundan, pahuden
olmatomuz (tervhuden märhapanendad oma alemba kirjutadud detaližikš).

Ümbrikacujad tervhut tedod oma dietologii, farmakologii, biologii,
epidemiologii, psihologii (tervhuden, šingotesen psihologijad, eksperimentaline
i klinine, socialine), psihofiziologii, psihiatrii, pediatrii, medicinine
sociologii i medicinine antropologii, psihogigijen, defektologii.

Ristitun tervhuden kaičend (tervhudenkaičend) om üks' valdkundaližiš
funkcijoišpäi. Mail'man tervhuden organizacii kaičeb ristitkundan tervhut kaikes
mirus.

Mail'man tervhuden päiv oigendase migo vot sulakun 7. päiväl, Mail'man psihižen
tervhuden päiv — redukun 10. päiväl.

MTO:n käskuzkirjan mödhe, «tervhuz om täuz' fizine, hengeline da socialine
hüvinolend, läžundoiden da fizižiden defektoiden olmatomuden ližaks». No ei voi
kävutada necidä märhapanendad populäcijan i personan tervhuden arvoindan täht.
MTO:n mel'pidegen mödhe, personaline tervhuz om löutud palahtelendoiden i
läžundoiden olmatomuz; populäcijan tervhuz om kolendmäran, läžumižlugun da
invalidižusen alendusen process.

Pavel Kal'ju ümbrikacui ičeze rados tervhuden 79 märhapanendad. Niid
formuliruihe mail'man erazvuiččiš maiš, erazvuiččen aigan i erazvuiččiden
disciplinoiden tedomehed.

Hengen (psihine) tervhuz om ristitun mahtuz sel'geta elon koverikahid
olendazjoid, sil-žo aigal kaita optimaline emocionaline fon i ičtazvedandan
adekvatižuz. Demokrit ümbrikirjuti hengen tervhuden tärtust, euthumia:d («hengen
hüvä olend»). Sanuden südäigarmonijad ristitun mel'kuva ümbrikirjutase Platonan
dialogiš Sokratan elos da surmas. Erasiden tedoidajiden töiš (oz., Zigmund
Freid) kul'tur nimitase hengeližiden mokičendoiden purtkeks. Viktor Frankl
lugeb, miše ristitun arvoindsisteman olend om kaikiš znamasižemb faktor hänen
hengeližen tervhuden täht.

Fizine tervhuz — se om terveh hibj, kudamb om vaumiž reagiruida tarkoiktas da
adekvatižikš miččen taht aigan. Necen tervhuden süd oma terveh sömine, hüvä
il'm, täizöine uni i fizižed harjoitused pid'oitelemha lihasid, sonid i
südäikerad tonusas. Mugažo fizine tervhuz om organizman kaikiden sistemiden
täuz' funkcioniruind, hüvä ičtazmujand, vägen da teravuden (korhakuden) vara.

Tervhuden psihologii jagab valatoitajid tervhudele psihologižid faktoroid koumhe
gruppha: ripmatomad, oigendamižfaktorad i motivatorad.

Oiktan informiruindan faktor diagnozan polhe: om ozutadud, miše lekarid avaitas
mužikoile enamba tedoid heiden läžundas, mi naižile.

Tervhuden indeks om tervehiden ristituiden (kudambad ei olgoi läžegandenuded)
pala tedoidusen pordos (oz., voden aigan).

Tervhudenkaičend om valdkundaližen radmižen sarak. Sen met om kaikile sättujan
medicinižen holitusen organizacii i varmituz, ristituiden tervhuden tazopindan
kaičend da lujenduz.

Vl 2008 tervhudenkaičendan sarak kuluti šingotadud maiden KSP:n 9%, se om
valdkundan ekonomikan znamasine pala.

Tervhudenkaičend lugese znamasižeks faktoraks varmitamha ristituiden tervhut da
hüvinolendad kaikes mirus. Valdkundaližiden tervehtamižprogramiden pozitivine
znamoičend om tundištadud avaros. Sen paloin, 20. voz'sadal mugoižiden
programiden-ki i vakcinacijan rezul'tataks oli nece: vagahaižiden i lapsiden
kolendmär aleniba lujas, elon keskmäine hätkeližuz ližadui i ližadab (se ližadui
30 vot AÜV:oiš vspäi 1900, 6 vot — mail'mas keskmäral). Paharubi tegihe
ezmäižeks hajenudeks läžundaks ristitkundan nügüd'aigaižes istorijas, vspäi 1980
se om hajenu mail'mas täuzin tervhudenkaičendan organizacijoiden radon tagut
MTO:nke päks.

Mail'man tervhuden organizacii (MTO, angl.: World Health Organization, WHO) om
ÜRO:n üks' specialižiš aluzkundoišpäi (kuti UNESCO, RTO da UNISEF), se kogoneb
ÜRO:n 193 valdkundoiš-ühtnijoišpäi. Organizacijan käskuzkirjan mödhe, om
toižiden valdkundoiden ühtnemižen voimust, kudambad ei mülügoi ÜRO:ho. MTO:n
päfunkcii om tervhudenkaičendan rahvahidenkeskeižiden problemoiden pätand i
mail'man ristitišton tervhuden kaičend. Organizacijan aluz om pandud vl 1948
päfateranke Ženevas, Šveicarii.

Tön kaičend — radnikoiden elon da tervhuden kaičendsistem heiden radmižen aigan.
Se mülütab nenid edheotandoid: oiktuzližed, socialiž-ekonomižed,
organizaciž-tehnižed, sanitariž-gigijenižed, lekarinprofilaktižed da
reabilitacižed märad. Tön kaičend kogoneb varuitomuden tehnikaspäi (varuližed
faktorad, varused) i tehmižsanitarijaspäi (travijad faktorad).

Terveh elonmahtuz om edeližuz šingotamha ristitun elonradmižen erazvuiččid polid
(rad, kanz, elämuz, kund, joud), samha aktivišt pit'kad igäd, tehmaha täuzin
socialižiden funkcijoiden mödhe.



https://vep.wikipedia.org/wiki/Tanganjik

Tanganjik (suahili: ziwa Tanganyika, angl.: Lake Tanganyika, fr.: Lac
Tanganyika) om järed järv Päivnouzmaižes Afrikas, kaikiš pidemb mail'mas
reskveden järv, 676 km pitte.

Se om Man üks' kaikiš süvembiš järvišpäi (Baikalanke ühtes), mugoi-žo amuine
ičeze augotižlibundal. Tanganjik om kahtenz' mail'man järviden keskes (Baikalan
jäl'ghe) mülün mödhe — 18 900 kubišt kilometrad, dai süvüden mödhe — 1470 m.
Järven randad sijadasoiš nelläs valdkundas: Tanzanii — päivnouzmaine rand,
Zambii — järven suvine rand, KDT — päivlaskmaine rand täuzin, Burundi — järven
pohjoižpäivnouzmaine rand.

Tanganjik-järv sijadase Afrikan kaikiš süvembas tektonižes alangos. Järven
tazopind om 773 metrad valdmeren pindan päl kortte. Järv om amuižen
Päivnouzmaižen Afrikan riftsisteman pala. Vedenalaine pordaz jagab järven
basseinad kaks'haz. Järv mülüb Kongo-jogen basseinha, nece jogi om üks' kaikiš
znamasižembišpäi mail'mas.

Levedali tetaban ezimeletusen mödhe, «Tanganjik»-nimi libui «etanga
janja»-virkehespäi. Se kändase kuti «täuz' kalad vezišt» bemba-heimon kelespäi,
mugoižed ristitud elädas järven suvirandal.

Basseinan pind om 231 tuh. km². Kaikiš znamasižembad ližajoged oma Ruzizi — sen
del't om järven pohjoižpalas, i Malagarasi — lankteb päivnouzmaižes polespäi.
Üks'jäine jogi lähteb — Lukug, augotase päivlaskmaižen randišton keskpalas, se
om Kongon ližajogi (Atlantižen valdmeren bassein). Veden vozne tulend järvhe —
64,8 km³, sidä kesken sadeged 63% (40,9 km³), ližajoged 37% (23,9 km³). Läz kaik
tulnu vezi purustub — 94,4% (61,2 km³), i vaiše 5,6% (3,6 km³) lähteb joksten
Lukugan kal't.

Pindan keskmäine lämuz om +25°C, vajehtub +24...+30°C röunoiš. Veden alašoidud
jädas segoituseta üläšoiduihe kacten da hapanikata Mustmeren kartte. Järven
tazopind rippub ližajogiden täuz'vezižusespäi. Edel 10000 vot edel m.e.
Tanganjikan tazopind oli 300 metrad alemba nügüd'aigašt, järv oli vedhudetoman.
Ruzizi vajehti joksmusen čuradust i nügüd' ei mülü Nilan basseinha.

Järven koume basseinad mülün mödhe niiden kaikiš surembidenke süvüzidenke: Kigom
— pohjoižpalas, 1310 metrad; Kungve — keskpalas, 885 m; Kipili — suvipalas, 1410
m.

Gippopotamad, krokodilad, vezilindud, rakanvuiččed, pökonjaugaližed mollüskad
elädas järves. Kala om enamba 200 erikoid, sidä kesken 170 endemišt erikod.
Kalad pütas sömižhe da tabatas oigendamha akvariumoihe.

Mugoman invazivižen erikon hered leviganduz, kut vezigiacint (latin. Eicchornia
crassipes), telustab ujuda laivoil, sauptab hapanikan vajehtamišt.

Järv om elänzoittud läz kaks'sadadmetrižhe süvüdehesai, necidä alemba
rikvezinikan koncentracii om luja i ei ole elod ani pohjazesai. Kaikutte šoid
toiženke lämudenke om läz sadametrine süvütte (korkte), i veden lämuz pohjanno
om vaiše +6...+8°C. Järven vezi om ireg (30 metrhasai nägubudenke) da solakaz
lujas vähän. Veden kauktuz om magnijan soliden tagut. Vezi om muglreakcijanke,
PH 8,0-9,5.

Tanganjik om tarbhaine ekonomine baz ümbriolijoiden valdkundoiden täht. Järv om
jomižveden da sömän purde, ujundtransportted oma järvedme. Rengazavtote ümbärdab
järv. Randišt om sättui šingotamha ekologižen turizman, no ekologijan olend
paheneb kaikuččen voden mändes, Burundin randoil tobjimalaz. Ei ole küliden
jänduzveziden puhtastandad, tactas tegimišton-ki jänduzvezid, ottas vet jomižhe
sišpäi-žo.

Kaikiš surembad lidnad-portad: Bužumbur (Burundin pälidn, enamba 500 tuh.
rist.), Kalemi (Lukugan joginiškan sijas, Kongo) da Kigom (Tanzanii).



https://vep.wikipedia.org/wiki/Tampere

Tampereh (suom.: Tampere [ˈtɑmpere], roč.: Tammerfors [tamərˈfɔrs] vai
[tamərˈfɔʂ]) om lidn Suomenman suvipäivlaskmas, Pirkanma-provincijan pälidn. Se
om valdkundan koumanz' lidn eläjiden lugun mödhe, Hel'sinkin da Espoon jäl'ghe.

Ročinman Gustav III-kunigaz pani eländpunktan alusen vl 1775 torguimha, se sai
lidnan statusad jo vl 1779.

Vl 1905 VSDRP:n ezmäine konferencii oli neciš lidnas, kus Lenin i Stalin
vastsihe ezmäižen kerdan.

Tampereh sijadase kahten järven keskes, Näsijärv pohjoižes da Pühäjärv suves.
Tammerkoski-jogi 945 m pitte jokseb Näsijärven padoseinäspäi Pühäjärvhe da jagab
poleti lidnan istorišt keskust. Lidnan ühthine pind om 689,59 km², sidä kesken
kuivma 524,89 km², sokaz ma om nelländez (164,70 km²).

Lähembaižed sured lidnad oma Pori päivlaskmas (114 km) da Laht-lidn
suvipäivnouzmas (126 km). Matkad lidnaspäi nenihe surihe lidnoihesai om läz
ühtejitte, 150-170 km: Hel'sinki suves, Turku suvipäivlaskmas, Seinjogi
pohjoižes-lodehes, Jüväskülä pohjoižpäivnouzmas.

Avtobusad oma kundaližeks transportaks lidnan südäimes. Oiged
avtobusühtenzoittuz om Venäman Piterinke. Lidn om järed raudtesol'm, 150 jonust
päiveses tuldas lidnha.

Rahvahidenkeskeine soda- da civiline Tampere–Pirkkala-lendimport (TMP) sijadase
13 km suvipäivlaskmha lidnan keskusespäi Pirkkal-kundas. Sišpäi tehtas reisid
Evropan erasihe lähižihe maihe, čarterreisid Ispanijha, mugažo Suomenmadme.



https://vep.wikipedia.org/wiki/Tallin

Tallidn vai Tallinn, Tallin (est.: Tallinn) om Estinman pälidn, kaikiš suremb
lidn da kaikiš järedamb municipaline ühtnik. Kaikutte koumanz' Estinman eläi om
registriruidud pälidnas. Municipaline Tallidn-ühtnik mülüb Harju-makundha.

Vl 1154 lidn mainitase ezmäižen kerdan arabižen geografijan Al' Idrisi-tedomehen
tedotöiš kuti pen' Kolivan'-lidnuz.

Lidn sijadase Estinman lodehes, Suomen lahten suvirandal. Meren randanpird om 46
km pitte.

Kaikiš suremb järv om Ülemiste-järv (9,6 km²) lidnan suves. Toine järv om Harku
(1,6 km²). Znamasine jogi om Pirit, se läbitab lidnan päivnouzmpol't. Kaik
järved da joged mülüdas Baltijan meren basseinha.

Vs 1993 keväz'kun 4. päiväspäi Tallidn jagase 8 lidnanpalaha (est. üks'lugu
linnaosa):

Käskusenandai tombuz om Lidnan Suim (est. Tallinna Linnavolikogu) 79 ühtnijanke.
Kaik täuz'igäižed lidnan eläjad (18-voččed da sen vanhemba) valitas heid nelläks
vodeks. Järgvaličendad sihe oliba vl 2013 redukun 20. päiväl. Kalev Kallo radab
sen ezimehen vs 2015 sulakun 30. päiväspäi. Lidnan Suim valičeb lidnan pämest -
ohjastusen pämest nelläks vodeks.

Lidnan ohjastusen (est. Tallinna linnavalitsus) pämez' om lidnan pämez'-ki. Hän
pidab vastust Lidnan Suiman ühtnijoiden edes. Vs 2015 sügüz'kun 30. päiväspäi
Taavi Aas radab lidnan pämehen velgusentäutajaks.

Rahvahad (vn 2011 Estinman rahvahanlugemižen mödhe, enamba 0,4%): estilaižed —
55,3%, venälaižed — 36,8%, ukrainalaižed — 2,9%, vaugedvenälaižed — 1,6%,
suomalaižed — 0,5%, evrejalaižed — 0,4%, toižed — 2,5%.

Estinman kaikiš järedamb jüguport da port passažoroiden täht sijadase Tallidnas.
Ehtatimed ujudas Hel'sinkihesai (80 km pohjoižhe), mugažo Piterihe, Stokhol'mha
da Rostokha.

Avtobusad, tramvaid da elektrojonused oma kundaližeks transportaks Tallidnan
südäimes.

Rahvahidenkeskeine civiline Merin Lennartan nimel nimitadud Tallidn-lendimport
(TLL) sijadase 4 km suvipäivnouzmha lidnan keskusespäi, Ülemiste-järven
pohjoižpäivnouzmaižel randpolel. Sišpäi tehtas reisid Evropan surihe lidnoihe da
Estinmadme.



https://vep.wikipedia.org/wiki/Suvinaba

Suvinaba vai Geografine Suvinaba om Man kaikiš suvižemb čokkoim sen Suvižes
šurupoliškos. Sijadase Antarktidan keskuzpalas, Polärižel mägitazangištol, 2835
m valdmeren tazopindal päl, sidä kesken jän sanktuz om 2700 m. Geografižed
koordinatad oma 90°00′00″ suvišt levedust. Päiväine likub taivastme
častomaraižen likumišt vaste.

Planetan punondvärtmuz läbitab naban. Pohjoižnaba om diametraližikš vastal'ne
sille. Om vaiše pohjoine čuraduz Suvinabaspäi. Naba ei mülü aigvöihe
formaližikš, no polärine AÜV:oiden «Amundsen — Skott»-stancii kävutab
UTC+12:00-aigvönen (Uden Zelandijan aig). Polärine päiv da polärine ö vedadas
läz pol'vot kaikutte.

Klimat om arktine, vilu kuiv. Tal'vel (sulaku-sügüz'ku) keskmäine lämuz om −58
C°, kezal (tal'vku-viluku) -26 C°. Kaikiš korktemb fiksiruidud lämuz om -12,3 C°
vl 2011. Paneb lunt 200 millimetrhasai vodes.

Suvinaban territorii ei mülü nimiččehe valdkundha kaiken Antarktikan kartte, se
kävutase vaiše kožundtedoidusiden täht Kožundaktan Antarktikas aluseks.
Lähembaine meri om Rossan meri 1300 kilometras. Jäžom likub Suvinabal-ki, jän
pind sirdase 10 m vodes Uedellan meren polehe, i kaikuccel vodel Suvinaban
znamad pandas udhe sijha.

Vl 1911 tal'vkun 14. päiväl norvegijalaižiden ekspedicijan ühtnijad Rual'
Amundsenanke pämeheks saisoiš Suvinabahasai ezmäižen kerdan mail'mas, kaik
pörzihe tagaz. Ripmatoi britanine «Terra Nova»-ekspedicii Robert Skottanke
pämeheks sase Suvinabahasai vl 1912 vilukun 17. päiväl, kaik pölištuiba
pördumižes. Vl 1956 panihe kaikenaigaižen «Amundsen — Skott»-stancijan alusen,
neche vodhesai ristituid ei olelend Suvinabal avaidusen aigaspäi.



https://vep.wikipedia.org/wiki/Suomen_Tazovaldkund

Suomenma, täuz' oficialine nimi — Suomenman Tazovaldkund (suom. Suomi, Suomen
tasavalta, roč. Finland, Republiken Finland), om valdkund Pohjoiževropas.
Suomenman pälidn da kaikiš suremb lidn om Hel'sinki.

Suomenma om mavaldkundröunoiš Norvegijanke pohjoižes (röunan piduz — 709 km),
Venämanke päivnouzmas (1309 km) da Ročinmanke päivlaskmas (545 km). Ühthine
röunoiden piduz madme — 2563 km. Om meriröunpird Estinmanke.

Suomenman suvižed da päivlaskmaižed randad lainištab Atlantižen valdmeren
Baltijan meri, sen Suomen da Botnine lahted, randanpird — 1250 km koverikahuden
lugemata, täuzin läz 40000 km (sarita). Läz mererandad om 81 tuhad sart enamba
100 m² surudel.

Pind: kaik — 338 145 km², saum vezid — 34 330 km² (10,2 %). Kaikiš korktemb
čokkoim sijadase Haltitunturi (Haltiatunturi, Haltia, Halti)-mägen pautkel (1328
m).

Londuseližed varad — mec, metallad (raudkivend, vas'k, cink, hrom, nikel',
hahktin, kuld, hobed).

Suomenma om unitarine prezidentiž-parlamentine tazovaldkund ühten palahižen
avtonomijanke (Ahvenanma). Suomenman konstitucijan mödhe, käskusenandai tobmuz
om prezidentan da parlamentan käziš, a radonoigendai tobmuz om prezidental da
Valdkundaližel Nevondkundal (suom.: Valtioneuvosto, roč.: Sratsrådet). Suomen
parlament ezitoitab päministrad prezidentale, a hän formaližikš paneb
päministrad radsijaha, mugažo Valkundaližen Nevondkundan ühtnijoid-ki
(ministrid) päministran rekomendacijan mödhe. Ministriden lugu ei voi olda
enamba 18.

Parlament (suom.: Eduskunta, roč.: Riksdagen) om üks'kodine, siš om 200
deputatad. Kaik rahvaz valičeb heid 4 vodeks.

Kaikiš ülemb käskuzkundaline instancii om Suomenman Ülembaine käskuzkund (suom.:
Korkein oikeus, roč.: Högsta domstolen).

Suomenma alajagase 19 agjaha (regionha) (suom. maakunta / roč. landskap), a ned
— kommunihe (suom. kunta / roč. kommun) (vl 2011 niid oli 336) da lidnoihe
(suom. kaupunki / roč. stad).

Toižed sured lidnad (enamba 100 tuh. ristituid vl 2015, surembaspäi penembha):
Espoo (pälidnan region), Tampereh, Vantaa (pälidnan region), Oulu, Turku,
Jüväskülä, Kuopio, Laht. Vl 2013 kaik om 107 lidnad.

Vl 2009 Suomenman päeksport oli likutimed da mašiništ (11%), bumag (kirjutamha
da painmaha, 10%), TV- da radiooigendimed (6%), pu (material) (läz 6%); toine
eksport — elektropalad (3%), laivad da venehed (3%), teraz (3%), cink, nikel',
avtod, zelläd da medicinižed instrumentad.



https://vep.wikipedia.org/wiki/Sege%C5%BEan_rajon

Segežan rajon (ven.: Сегежский район, suom.: Segežan piiri) om municipaline
ühtnik Karjalan Tazovaldkundas, Venälaižes Federacijas.

Administrativine keskuz om Segež-lidn. Rajonan ristitišton viž seičemendest eläb
siš.

Rajonan aluz om pandud vl 1927 Karjalha, elokun 27. päivän VCIK:an käskön mödhe.
Panihe Nadvojicid (Vožmosalm, suom. Vojatšu) sen keskuseks (20 km pohjoižhe
Segežaspäi), vspäi 1929 — Maigub-žilo. Rajonad likvidiruihe vl 1930 sulakun 20.
päiväl.

Suren Tatanman sodan aigan Vigjärv oli röunaks NSTÜ:n i Suomenman sodavägiden
keskes. Segež oli nevondkundaližen frontan eziröunas.

Vl 1945 udessündutihe Segežan rajonad Medvežjegorskan da Rugjärven rajoniden
paloišpäi i panihe Segež-lidnad sen keskuseks. Vozil 1991-2005 Segež-lidn oli
alištunu tazovaldkundan tobmudele oikti.

Segežan rajon om Karjalan Tazovaldkundan päivnouzmaine taho. Pind — 10 723
nellikkilometrad (8nz' sija tazovaldkundas 18späi). Mec katab rajonan pol't (4
900 km²), se om kavag'mec tobjimalaz. Sod ottas koumandest (3 600 km²). Saum
vezid — videndez.

Znamasine jogi om Vig, se om Vaugedmeren-Baltijanmeren veziten pala vspäi 1933.
Kaikiš surembad järved-vezivaradimed oma Vigjärv (suom. Uikujärvi, 1143 km²)
rajonan keskuses da Segjärv (suom. i karj. Seesjärvi, 815 km²) rajonan
suvipäivlaskmaižel röunal. Kaik om 487 järved da 9 joged rajonas.

Klimat om ven pehmed meren klimatan pirdoidenke. Vilukun keskmäine lämuz om
-12,1°C, heinkun kesklämuz om +16,6°C. Paneb sadegid 500 mm vodes.

Londuseližed varad oma turbaz, metallad (vas'k, nikel', kuld), sauvondmaterialad
(sauvondkivi, letked, gravii), tal'k, mec, kala, reskvezi.

Käskusenandai tombuz om Rajonan Nevondkund (ven. Совет района) 18 ühtnijanke.
Kaik rahvaz valičeb heid videks vodeks. Valičendad sihe oliba edel strokud, vl
2012 redukun 14. päiväl (kudenz' kucund). Sergei Tükov radab Rajonan
Nevondkundan ezimehen da rajonan pämehen vs 2012 redukuspäi. Üks' abunik om
hänele abhu. Rajonan Nevondkundan ezitajad valitas rajonan pämest i rajonan
administracijan pämest ičeze valdatusiden strokun lophusai.

Vs 2011 vilukun 1. päiväspäi Igor' Veksler om valitud i radab rajonan
administracijan pämeheks kontraktan mödhe. Üks' varapämez' om hänele abhu. Kuz'
palakundad, 3 ohjandust, 2 laudkundad da 1 komitet alištudas rajonan
administracijan pämehištole.

Rahvahad (vn 2002 Venäman rahvahanlugemižen mödhe, enamba 0,4%): venälaižed —
81,3%, vaugedvenälaižed — 7,3%, karjalaižed — 3,4%, ukrainalaižed — 2,9%,
suomalaižed — 1,1%, pol'šanmalaižed — 0,6%, toižed — 2,3%, rahvahuden ozutandata
— 1,1%.



https://vep.wikipedia.org/wiki/Saudoiden_Arabii

Saudan Arabii, täuz' oficialine nimituz — Saudan Arabijan Kunigahuz (arab.
المملكة العربية السعودية, vepsän transkripcii: al' Mamläkatu al' Arabijatu as
Saudijatu), om kaikiš järedamb valdkund Arabijan pol'sarel. Se sijadase
Suvipäivlaskmpol'žen Azijan territorijal. Pälidn da kaikiš suremb lidn om Rijad.

Saudan Arabii om araban kahtenz' valdkund ičeze ristitišton lugun mödhe (Alžiran
jäl'ghe).

Saudan Arabijan päkäskuz om valdkundan konstitucijaks. Se om vahvištadud
kunigahal da publikoitud vl 1992 vilukun 31. päiväl.

Saudan Arabii röunatab Iordanijanke (röunan piduz — 731 km), Irananke (811 km)
da Kuveitanke (221 km) pohjoižes, Kataranke (87 km) da Araban Ühtenzoittud
Emiratoidenke (457 km) päivnouzmas, Omananke suvipäivnouzmas (658 km) da
Jemenanke suves (1307 km). Ühthine röunoiden piduz om 4272 km. Saudan Arabijan
randad lainištab Persijan laht pohjoižpäivnouzmas da Rusked meri päivlaskmas.
Ühthine randanpird — 2640 km.

Mäged oma man päivlaskmal, letkesižed rahvahatomad mad oma valdkundan
päivnouzmpolel. Kaikiš korktemb čokkoim om Džabal' Savd-mägi (3133 m). Kaikiš
madalamb om valdmeren tazopind. Surid kaikenaigaižid jogid ei ole, no om äi
ojandehid. Mecoid ei ole olmas. Maižandusele sättujan territorijan pind om 1,8%.

Ohjandusen form om unitarine islamine absolütine monarhii. Valdkundan pämez' om
kunigaz. Kaik koume tobmuden sarakod alištudas hänele. Kunigaz paneb kaikid
niiden ülembaižiden organoiden ühtnijoid radnikusele. Nügüdläine kunigaz om
Salman ibn Abdul Aziz vs 2015 vilukun 23. päiväspäi, hän-žo om päministraks.
Radonoigendai tobmuz om Ministriden Nevondkund (ministrišt) sen ezimehenke. Kaik
ministrad oma kunigahan heimolaižed. Vaiše kunigahale sab vahvištada valdkundan
käskusid i vaiše islaman šariatan da Koranan ramuziš.

Käskusenandai tobmuz om Konsul'tativine Suim (arab. Medžlis aš Šura)
(parlamentan sijas) 150 ühtnijanke (kaikid heid kunigaz paneb radsijihe 4
vodeks, vspäi 2011 voib naižid-ki).

Käskuzkundaline tobmuz om religiozižiden käskuzkundoiden sistem šariatanke
oiktusiden aluseks. Sen pä om Ülembaine käskuzkundaline nevondkund (12
ristitud).

Administrativiž-territorialižikš Saudan Arabii alajagase 13 agjaha (vai
provincijha, arab. mintakah).

Saudan Arabijan lidnad-millionerad (2013): Rijad (pälidn), Džidd, Mekk, Medin,
Dammam, Taif.

Saudan Arabii tegeb kivivoin üks' kaikiš suriš eksportoišpäi mail'mas. Kivivoi
da sen produktad ottas ühesa kümnendest valdkundan eksportad. Vl 2012 AÜV,
Kitai, Japonii, Suvikorei da Indii oliba pätorguindühtnijoikš (60% eksportad da
pol'importad).



https://vep.wikipedia.org/wiki/Santiago_de_Chile

Santjago (isp.: Santiago, täuzin Santiago de Chile) om Čilin kaikiš suremb lidn.
Se om Pälidnan agjan i Santjago-agjan administrativine keskuz. Santjago-kommun
(22,4 km²) lidnan keskuses om Čilin pälidnaks.

Lidnan aluz om pandud vl 1541 uhokun 12. päiväl. Sidä nimitihe ph. Jagon
oiktastuseks, kut San Diego-lidnad Kalifornijas.

Nügüde Santjago om valdkundan ižandusen keskuz, sen KSP:n kaks' videndest tehtas
lidnas.

Lidn sijadase valdkundan keskmäižes palas, Mapočo-jogen randoil, Andiden
mägikeskeižes katl'uses, 450-900 m valdmeren pindan päl, keskuz - 540 m. Om
aktivižid vulkanoid ümbrištos. Luja manrehkaiduz oli vl 2010. Matkad Tünen
valdmeren randhasai om sada kilometrad penemba päivlaskmha.

Sur' Santjago (isp. Gran Santiago) jagase 37 kommunha. Kaikutte kommun om olmas
ičeze Suimanke da pämehenke-meranke.

Santjago om järed raudtesol'm. Lidnan avanport om Val'paraiso. Arturo Benitesan
nimel nimitadud rahvahidenkeskeine soda- da civiline Santjago-lendimport (SCL)
sijadase Pudauel'-kommunas, 15 km lodeheze lidnan keskusespäi. Sišpäi tehtas
passažirreisid Suviamerikan äjihe maihe da Pohjoižamerikha, Päivlaskmaižen
Evropan erasihe pälidnoihe i Čilidme, mugažo jügureisid Suviamerikha, AÜV:oihe
da Evropha.



https://vep.wikipedia.org/wiki/Sant%27jago

Santjago (isp.: Santiago, täuzin Santiago de Chile) om Čilin kaikiš suremb lidn.
Se om Pälidnan agjan i Santjago-agjan administrativine keskuz. Santjago-kommun
(22,4 km²) lidnan keskuses om Čilin pälidnaks.

Lidnan aluz om pandud vl 1541 uhokun 12. päiväl. Sidä nimitihe ph. Jagon
oiktastuseks, kut San Diego-lidnad Kalifornijas.

Nügüde Santjago om valdkundan ižandusen keskuz, sen KSP:n kaks' videndest tehtas
lidnas.

Lidn sijadase valdkundan keskmäižes palas, Mapočo-jogen randoil, Andiden
mägikeskeižes katl'uses, 450-900 m valdmeren pindan päl, keskuz - 540 m. Om
aktivižid vulkanoid ümbrištos. Luja manrehkaiduz oli vl 2010. Matkad Tünen
valdmeren randhasai om sada kilometrad penemba päivlaskmha.

Sur' Santjago (isp. Gran Santiago) jagase 37 kommunha. Kaikutte kommun om olmas
ičeze Suimanke da pämehenke-meranke.

Santjago om järed raudtesol'm. Lidnan avanport om Val'paraiso. Arturo Benitesan
nimel nimitadud rahvahidenkeskeine soda- da civiline Santjago-lendimport (SCL)
sijadase Pudauel'-kommunas, 15 km lodeheze lidnan keskusespäi. Sišpäi tehtas
passažirreisid Suviamerikan äjihe maihe da Pohjoižamerikha, Päivlaskmaižen
Evropan erasihe pälidnoihe i Čilidme, mugažo jügureisid Suviamerikha, AÜV:oihe
da Evropha.



https://vep.wikipedia.org/wiki/San_Tomen_da_Prinsipin_Demokratine_Tazovaldkund

San Tome da Prinsipi, täuz' oficialine form — San Tomen da Prinsipin Demokratine
Tazovaldkund (port. República Democrática de São Tomé e Príncipe [sɐ̃ũ tu'mɛ i
'pɾı̃sɨpɨ]), om sar'hine valdkund Päivlaskmaižes Afrikas, kaikiš penemb
portugaližkel'ne ma mail'mas dai üks' kaikižiš penembiš valdkundoišpäi ičeze
kontinentas. Atlantižen valdmeren Gvinejan laht ümbärdab ühtennimišt sarištod.
Sen pälidn da kaikiš suremb lidn om San Tome.

San Tome-nimituz znamoičeb «Pühä Homoi». Portugaližed kolonozirujad anttihe
sarele mugošt nint ičeze tulendan aigan.

Vl 1975 heinkun 12. päiväl San Tome da Prinsipi tedoti ičeze ripmatomudes
Portugalijaspäi.

San Tome da Prinsipi sijadase 250-300 kilometras Gabonaspäi päivlaskmpolhe.
Kogoneb San Tome-sart (48x32 km), Prinsipi-sart (16x6 km) da kuzid penembaižid
sarid. Kahtiden suriden sariden keskes om 140 km matkad. Randanpird om 209 km.
Ekvatoran pird venub ani läz San Tome-sart suvipoles.

Molembiden vulkanižiden sariden reljef of mägekaz. Valdkundan kaikiš korktemb
čokkoim om Piku de San Tome-mägi (port. Pico de São Tomé), 2024 m valdmeren
pindan päl.

San Tomen da Prinsipin klimat om meren ekvatorialine, sigäna om neps da upar'.
Vodes om üks' vihmsezon, redukun da semendkun keskes. Paneb äi sadegid,
1000-5000 mm man pohjoižpolespäi suvipäivlaskmpolehe. Om kaikenaigaižid jogid,
ned jokstas mägilpäi.

San Tome da Prinsipi om unitarine prezidentiž-parlamentine tazovaldkund äjiden
partijoiden sistemanke.

Parlament om üks'kodine Nacionaline Suim (port. Assembleia Nacional), mülüb 55
deputatad-ühtnijad. Heid kaikid rahvaz valičeb 4 vodeks.

Vl 2012 San Tomen da Prinsipin päeksport oli kakao (36%), časud (17%),
kalližarvoižed kived da hobed (12%); toine eksport — kofe, kopr, pal'mvoi.



https://vep.wikipedia.org/wiki/San_Francisco_de_Quito

Kito (isp.: Quito [ˈkito]), täuz' nimituz San Francisko de Kito (isp. San
Francisco de Quito) om Ekvadoran pälidn. Se om kahtenz' surtte lidn valdkundas
Guajakilin jäl'ghe. Mülüb Pičinč-agjaha Kito-kantonan lidnalaižeks palaks, se om
mugažo Pičinč-agjan administrativine keskuz.

Lidn om valdkundan politikan da kul'turan keskuz. Se om UNESCO:n
kul'turjäl'guzikš täuzin vspäi 1978.

Lidnad sauvoihe 1. voz'tuhan lopus indejalaižiden Kitu-valdkundan pälidnaks.
Inkad anastiba lidnad 15. voz'sadal. Nügüdläižen eländpunktan aluz om pandud vl
1534 tal'vkun 6. päiväl ispanijalaižil, se om olmas lidnan statusanke vspäi
1541.

Lidn sijadase valdkundan pohjoižes, 2850 m keskkorktusel Andiden pautkinno
mägidenkeskeižes katl'uses, lujas kukhikahas tahondas, Pičinč-vulkanan (isp.
Pichincha) päivnouzmaiženno pautkenno. Mahuz om vulkanine augotižlibundal.
Vulkan om kaks'päine, 4784 m absolütižel korktusel, aktivižusen voded - 1660,
1999. Man ekvator om lidnan pohjoižröunanno, 35 km lidnan keskuztorgulpäi.

Klimat om subtropine korktoiden mägiden. Kun keskmäine lämuz om +13..+16 C°
vodes ümbri, kacmata ekvatorialižhe sijadushe. Päivän da ön lämuded lujas
erinedas. Oleleb äi päivänvauktust kacmata paksuihe valegihe. Paneb sadegid 1100
mm vodes, kuiv sezon om kezakus-elokus (20-40 mm kus). Minimaline fiksiruidud
lämuz om -5 C°. Manrehkaidused oleldas.

Kito jagase 32 nimitadud tulendha (isp. üks'lugu: parroquia) kuti Kiton
metropolijan ümbrikon lidnrajonad (isp. Distrito Metropolitano de Quito, Quito
DM). Mugažo lidn alajagase 85 barrio:ho politižešti.

Ristitišton kaks' videndest oma kečua-indejalaižed, toižed kaks' videndest oma
mestizo (vaugedverižiden da indejalaižiden jäl'gelaižed), i afrikalaižid om läz
videndest. Eläjiden enambuz om katoližen jumalankodikundan uskojad.

Kitos om kundališt transportad: trolleibusoid keskuses da kiruhavtobusoid (isp.
MetrobusQ vai Red Integrada de Transporte Público), avtobusoid, taksid,
velosipedid da funikulörid. Raudte kävutase turizman täht tobjimalaz.
Metropoliten om sauvomas vspäi 2012.

Rahvahidenkeskeine civiline Mariskal Sukre-lendimport (UIO, isp. Mariscal Sucre)
radab vspäi 2013, se sijadase 18 km päivnouzmha lidnan keskusespäi. Sišpäi
tehtas reisid Keskuzamerikan äjihe maihe, AÜV:oiden suvhe, Madridha i
Amsterdamha, mugažo Ekvadoradme, jügureisid Suviamerikadme i Majamihe.



https://vep.wikipedia.org/wiki/Rio_de_Janeiro

Rio-de-Žaneiro vai muite Rio (port.: Rio de Janeiro [ˈʁi.u d(ʒi) ʒɐˈnejɾu]
«vilukuine jogi») om lidn Brazilijan suvipäivnouzmas. Se om ühtennimižen štatan
administrativine keskuz.

Lidn om kahtenz' znamoičendal valdkundan ižanduses San Paulun jäl'ghe. Vl 2016
lidn vastsi ezmäižid Suviamerikas Kezaližid Olimpiadvändoid.

Rio-de-Žaneiro om Guanabar-lahten (port. Baía da Guanabara) ezmäine nimituz, se
oli anttud värin (laht, ei ole jogi). Lidnan aluz om pandud vl 1565 keväz'kun 1.
päiväl lahten päivlaskmaižel randal kuti San Sebastjan de Rio-de-Žaneiro (port.
São Sebastião de Rio de Janeiro) Portugalijan Sebastjan I-kunigahan
oiktastuseks.

Vl 1763 sirtihe sihe koloniališt administracijad Salvadoraspäi, i vozil
1763-1960 Rio oli Brazilijan pälidnaks. Vl 1960 pälidnad sirtihe udhe
Brazilia-lidnha.

Rio sijadase Atlantižen valdmeren da sen Guanabar-lahten randoil, Brazilijan
mägitazangišton suvipautkil, 31 m keskmäižel korktusel valdmeren pindan päl.

Klimat om subekvatorialine. Kun keskmäine lämuz oleleb +21,3..+26,5 C° röunoiš.
Paneb sadegid 1170 mm vodes, heinku da eloku oma kaikiš kuivad (50-60 mm kus).

Vspäi 2010 lidn jagase 7 subprefekturha (port. subprefeituras). Subprefekturas
alajagasoiš 33 administrativižhe rajonha (port. Regiões Administrativas, RAs) i
edemba 162 lidnrajonha (port. bairros).

Vl 2014 eläjiden lugu oli 6 453 682 ristitud. Vl 2015 läz 16,5 mln ristitud
elädas «Sur' Rio»-lidnaglomeracijas 43 780 km² pindal. Eläjad nimitadas ičtaze
«karioka» (port. carioca).

Rios om kundališt transportad: avtobusoid, kiruhavtobusoid, tramvaid (vspäi
1891), lidnelektrojonusid, ehtatimid. Om äi kiruhteid da 160 km velotehuzid.
13-kilometrine Rio-Niteroi-avtotesild ühtenzoitab Guanabar-lahten randoid. Vspäi
1979 metropoliten radab lidnas (vspäi 2016 om 3 jonod, 41 stancijad, 58 km
raudted). Sen ližaks, vspäi 2016 kebn metro radab lidnas (port. Veículo Leve
sobre Trilhos Carioca, om 3 jonod, 42 stancijad, 28 km raudted).

Valdkundan kahtenz' surtte meriport sijadase lidnas. Koume lendimportad om
lidnas. Suremb niiden keskes om rahvahidenkeskeine soda- da civiline Tom Žobinan
nimel nimitadud Galean-lendimport (GIG, port. Galeão), se sijadase 20 km
pohjoižhe lidnan keskusespäi Gubernatoran sarel. Sišpäi tehtas reisid
Suviamerikan äjihe maihe, AÜV:oihe, Päivlaskmaižen Evropan i Afrikan surihe
lidnoihe, mugažo Brazilijadme.



https://vep.wikipedia.org/wiki/Radio

Radio (latinan kelen sanoišpäi: radio «sädegoičen», «pästan lähtten», «lasken» i
radius «sädeg») om kävutai radiolainhid tehnologii tomha da oigendamha
informacijad (sidä kesken internet-signalad), sidon vanuimetoi toižend.
Radiolainhed tegesoiš da oigendasoiš elektromagnitižen energijan ičendoiden
sistematižel modeliruindal. Nene ičendad oma amplitud, paksuz, faz,
leveduzimpul'smoduläcii.

Processan ližaladimed: mikrofon, oigendim, oigenduzantenn, sandantenn,
radiosandapparat, vägestoitim, dinamikad vai kundlimed.

Radion kävutandad: kaikenaigaine radiooigenduz, televizijan oigenduz, digitaline
radio, radiopagižmižed, mobiližed telefonad, radionavigacii, radar, lämbituz
(mikrolainhižen päčin effekt), radioohjanduz, radioastronomii.

Radion avaidusen da tedoidusen process oli pit'k, äi ristituid ühtniba sihe
kaiken 19. voz'sadan aigan. Vl 1831 Maikl Faradei avaiži elektromagnitižen
indukcijan nägust. Vl 1897 sulakun 24. päiväl Aleksandr
Popov-radiotehnikantedomez' oigenzi ezmaižen Venämas «Генрих Герц»-radiogramman
(Genrih Herc) 250 metraha Piterin universitetan sauvusiden keskes.



https://vep.wikipedia.org/wiki/R%C4%ABga

Rig (latvijan kelel: Rīga [ˈriːɡa], latg.: Reiga) om Latvijan pälidn da kaikiš
suremb lidn.

Lidnan aluz om pandud vl 1201 Al'bert Buksgevden-episkopal ühtennimižen jogen
sun randoil, Daugavan randištol, üks'jäižeks ümbrištos lasketud
torguindeländpunktaks. Vozil 1211-1270 Dom-päjumalanpert' om saudud. Vl
1222-1223 Rigan Nevondkund sündui, vl 1225 panihe lidnan pämehen valitud
radnikust (fogt episkopan sijas), i Rigad kätihe lidnaks. Alusenpanendan
aigaspäi Rig oli latvijalaižiden maiden pälidnaks kaikenaigašti.

Rig sijadase valdkundan keskuses, Daugav-jogen molembil randoil sen lanktendan
sijas Baltijan meren Rigan lahthe. Lidn seižub 7 metrad keskkorktusel.
Dzegužkalns-dün 28 m kortte sijadase lidnan lodehes, se om rahvalaine puišt.

Klimat om ven Baltijan meren, pil'vesekahad päiväd oma paksud (40%). Keza om
läm' neps. Lämšundad oma paksud tal'vel (10 kerdad uhokus). Heinkun lämuz om
+18,2 C°, vilukun -2,7 C°, uhokun -3 C°. Voden keskmäine lämuz om +7,0 C°. Paneb
sadegid 669 mm vodes, enamba kezakus-redukus (70-80 mm kus).

Rig jagase oficialižešti 3 rajonha (latv. üks'lugu: rajons) da 3 ezilidnha
(latv. üks'lugu: priekšpilsēta). Rajonad da ezilidnad alajagasoiš 58
lidnanlaptha (latv. üks'lugu: apkaime).

Kaikiš suremb ristitišt oli vl 1990 — 909 305 eläjad. Vl 2013 eläjiden lugu oli
695 539 ristitud, se väheni emigracijan da madalan sündutandmäran taguiči. Läz
1,1 mln elädas lidnas ezilidnoidenke.

Vl 2015 Rig-lidnan eläjiden keskes 45,9% oma latvijalaižed, 38,0% — venälaižed,
3,9% — vaugedvenälaižed, 3,5% — ukrainalaižed, 1,9% — pol'šalaižed, 0,8% —
litvalaižed, 6,0% — toižed.

Kodikel' (vn 2011 rahvahanlugemižen mödhe, enamba 0,2%): venäkel' — 55,8%,
latvijan kel' — 43,4% (sidä kesken latgalan kel' — 5,0%), toižed keled — 0,8%.

Kaikiš surembad meriport i lendimport Baltijan maiš sijadase lidnas. Rigan
rahvahidenkeskeine lendimport (RIX) sijadase 10 km päivlaskmha lidnan
keskusespäi, tehtas reisid Evropan äjihe maihe, mugažo Päivlaskmaižen Azijan
erasihe maihe.



https://vep.wikipedia.org/wiki/Puruma%C5%A1in

Purumašin om lämuzlikutim irdpalandanke. Se kändab vezipurun energijad tulkmen
vai puruturbinan labidoižiden radho, sid' värtmuden likundha. Puru tegese
eriližes ladimes — katl'as.

Šotlandijalaine Džeims Uatt sädi ezmäižen levitadud mail'mas purumašinan
likujanke värtmudenke vl 1781. Kivihil' oli sen poltuseks. Tegimištkukerdusen
zavodind Anglijas om sidodud neche likutimhe.

Purumašinan eriližuseks om se, miše levitandan da ahtištandan izotermižed ciklad
tehtas vajehtamatoman tulnuden painuden aigan katl'aspäi. Purumašinan tarbhaižen
tegendan koefficient rippub äjiš süišpäi, se om 25% ližaladimita. Pidab kävutada
purunülälämbitand, tulnuden veden (sidä kesken boileriš) lämbituz tagapurul,
elektrostancijoil — purun andmišt gazturbinoihe, sid' puruturbinoihe. Purun
lämuden täuz' kävutand lujeneb TTK:n 60-90 procenthasai, nakuverz' poltust
kävutase azjan ližaks. Voib kävutada min taht poltuseks, turbhaspäi uranhasai.

Vl 1832 sauvoihe ezmäižen purumašinan Venämas Gerkules-purulaivan täht. Ende
kävutihe purumašinoid purulaivoiš. Nügüd'-ki kävutadas puruturbinoid LES:oil
(86% elektrust mail'mas), purupall'oid mašiništonsauvomižes, atomlaivoiden
ajaimlikutimid, puruvedimid mägirajoniš. Südäipalandlikutimed leviganzihe
transportan enambuses 20. voz'sadan augotišes, sikš miše niiden TTK om korktemb
znamasižešti, poltuz jokseb iče torvedme i pidab penemb sijad poltusen täht, ei
ole vet varaks. Edel Tošt mail'man sodad sauvoihe purulendimid i purutraktorid,
ned radoiba normaližešti da judutomašti.



https://vep.wikipedia.org/wiki/Pudo%C5%BEan_rajon

Pudožan rajon (ven.: Пудожский район, karj.: Puudožin piiri, suom.: Puudožin
piiri vai Puutoisten piiri) om municipaline ühtnik Karjalan Tazovaldkundas,
Venälaižes Federacijas.

Pudožan rajon om Karjalan Tazovaldkundan suvipäivnouzmaine taho. Pind — 12 745
nellikkilometrad (7nz' sija tazovaldkundas 18späi). Mec otab territorijan
seičeme kümnendest, se om kavag'mec tobmas palas (pedai, kuz').

Erigoitai pird jagab Änižjärven i Vauktan meren basseinoid, läbitab rajonan
keskust madalikš kukhikš. Andoman ülüden pohjoine pala (kudendez) sijadase
rajonan suvipäivnouzmas.

Rajonan kaikiš suremb järv-vezivaradim om Vodlajärv (334 km²). Vodlajärven
rahvahaline puišt (4683 km², sidä kesken kel'dtaho — 994 km²) om kaikiš suremb
Evropas, sijadase röunal Onegan rajonanke.

Klimat om ven pehmed. Vilukun keskmäine lämuz om -12,1°C, heinkun kesklämuz om
+16,5°C.

Londuseližed varad oma metallad (titan, vanadii, hrom, äimetalližed kivendod),
sauvondmaterialad (rugižkivi, ozrikkivi, šebin'), mec, kala, reskvezi.

Toižed sured eländpunktad oma Šal'skii-žilo (1,6 tuh. rist. vl 2013) da
Päl'm-žilo (1,4 tuh. rist. vl 2013), molembad sijadasoiš Änižen randpolel.



https://vep.wikipedia.org/wiki/Pr%C3%A4%C5%BE

Präž (ven.: Пряжа, karj.: Priäžä, suom.: Prääsä) om Venäman lidnanvuitte žilo
Karjalan Tazovaldkundan suves. Se om Präžan rahvahaližen rajonan
administrativine keskuz da kaikiš suremb eländpunkt, mugažo Präžan lidnkundan
keskuz.

Toižen mail'man sodan vozil 1941-1944 Suomenman sodaväged oliba žilos, kudambad
nimitihe Teru:ks sil aigal.

Žilo sijadase rajonan päivnouzmas, ühtennimižen järven päivlaskmaižel randal.
Matkad Petroskoihesai om 42 kilometrad päivnouzmha orhal, 52 km avtotedme, se om
lähembaine lidn.

10 ezitajad mülüdas Lidnkundan Nevondkundha (ven. Совет поселения). Valitihe
heid järgenduseližen kerdan vl 2013 sügüz'kun 8. päiväl (koumanz' kucund).
Andrei Stajennii radab sen ezimehen.

Vspäi 2001 ortodoksižen hristanuskondan Pühän Jumalanmaman Katken kivesine
pühäpert' om avaitud žilos.

«Kol»-avtote (E105-trass) ümbärdab žilod pidust' päivlaskmašt röunad. Avtote
Sortavalhasai (A-129) lähteb žilospäi.



https://vep.wikipedia.org/wiki/Polo_Marko

Marko Polo (ital.: Marco Polo; sünd. 15. sügüz'ku 1254, Venecii — kol. 8. viluku
1324, sigä-žo) oli italine torgovan da matkadai.

Hän edesti ičeze matkad Azijadme tetabas «Mail'man erazvuiččendas»-kirjas. Nece
kirj om arvokaz purde maiden Keskaigan geografijas, etnografijas da istorijas:
Armenii, Iran, Kitai, Mongolii, Indii, Indonezii da erased toižed mad. No
sanutas heilüid necen kirjan ezmäižen pästandan aigassai erasiden faktoiden
todesižuses. Kacmata sihe, 14.-16. voz'sadoil kirj painoi lujas merimatkadajile,
kartografoile da kirjutajile. Ozutesikš, ičeze päivlaskmaižen ten Indijha
ecmižen aigan Hristofor Kolumb oti nece kirj laivha; tedoidajiden lugendan
mödhe, Kolumb tegi 70 homaičendad kirjan lehtpoliš.

Polo-torgovanad, heiden kesken Marko Polo-ki, oliba elänuded Kitaiš 17 vot
keskustamata.

Lugetas, miše Marko Polo oli sündnu venecižen Nikkolo Polo-torgovanan kanzha.
Hänen kanzkund torgui juvelirižid tegesid i eriližmagutesid. Ei ole kaičenus
varmdoid tundištusid Marko Polon sündundan aigas. 19. voz'sadal horvatižed
tedoidajad ridatiba järgeližen versijan. Hö vahvištadas, miše Polo-kanzan
olemižen Venecijas ezmäižed tundištused znamoitas 13. voz'sadan kahtendel polel,
i kanzannimi mainitase kuti Poli di Dalmazia. Sen ližaks, vhesai 1430 Polo-kanz
valdoi pertid Korčulas, nece om Horvatijas nügüd'.

Venecijan torgovanad saiba vägevut torguindas Keskmeren randoil 13. voz'sadal.
Hö ei voigoi olda üks'kaikžikš niihe tedoidusihe, kudambid rohktad matkadajad
tegiba Keskmäižes Azijas, Indijas i Kitaiš. Torgovanad el'genziba, miše mugoižed
matkad avaitas uziden torgusiden näguid mömhä tavaroid, i miše torguind
Päivnouzmmanke endustab heile äi ližad. Sidä vizid, meleltartund torguindha vei
samha tedoid uziden maiden polhe oikti. Arni necen sün tagut kaks' sur't
Venecijan torgovanad tegiba matkan Keskmäižhe i Päivnouzmaižhe Azijha.

Vl 1260 Nikolo (Markan tat) ühtes Maffeo-vellesenke oigenziba Krimha (Sudakha),
sigä heiden koumanz' vell' (hänen nimi oli mugažo Marko) pidi ičeze
torguindpert'. Krimaspäi hö oigenziba sil-žo maršrutal, kus vl 1253 Gijom de
Rubrik oli matkadanu, ezmäi Sarai-Batuhu. Sigä vellesed mänetiba voz', sid'
oigenziba edemba, Buhar-lidnha. Sišpäi hö ei voigoi pörtas kodihe koumes vodes
ümbri, sikš miše Berke (Batijan vell') zavodi sodategendoid, i pördumine oliži
varuline. Nelländel vodel, voimuseta pörta kodihe, Polo-velled ühtniba persižhe
karavanha. Karavan oli männu Kitaihe. Hulagu-il'han oigenzi sidä Hanbalikha
(nügüd'aigaižen Pekinan territorii), ičeze vellennoks, mongoliženno
Hubilai-hanannoks. Sil aigal Hubilai läz oti vägi kitajižen Sun-dinastijan päl i
tegihe pigai Mongolijan imperijan i Kitain üksinohjandajaks.

Vn 1266 tal'vel Polo-velled saisoiš Pekinhasai, Hubilai tegi vasttusen heidenke.
Polo-velliden sanoiden mödhe, hän andoi heile kuldasišt paiczad (pästai arbaine
hanan kirjutesidenke i štampoidenke) pördumha tagaze kodihe tugedusita i sanui
oigeta kirješt Rimalaižele papale. Neciš kirjeižes pakičend oli kirjutadud
oigeta hanale void Hristan kaumusennopäi Jerusalimas i hristanuskondan
pühäpaginikoid. Mongolijan sur'oigenu Vatikanha läksi vellidenke ühtes, no
matkan aigan hän läžeganzi i jäi.

Tuldes ujuden Venecijha vl 1269, velled löuziba, miše Klement IV-papa koli, i ut
papad ei olend panenu völ radnikoičemha. Hö tahtoiba vaumita hanan pakičendad
heredamba i pätiba lähtta uden papan valičendoita. Vl 1271 Polo-kanzankund
oigenzi Jerusalimha otten Markod ühtes.

Šačž (nügüdläine Dun'huan) tegihe ezmäižen kitajižen lidnan, kudambha
Polo-heimolaižed tuliba vl 1275. Sil-žo vodel hö saihe Hubilain kezaližhe
rezidencijhasai Šan'dus (nügüd' Gan'su-provincijas). Polon sanoiden mödhe, han
oli hengidunu heihe, andoi erazvuiččid käsköid, ei laskend hänele pörta
Venecijha, eskai koumen voden joksten pidi händast Jančžou-lidnan gubernatoraks
(CXLIV. jaguz, 2. kirj). Sen ližaks, Polo-kanzkund ühtni (kirjan mödhe) hanan
armijan šingoteses i openzi händast kävutada katapul'tid otten lidnusid.

Polo-kanzan elon Kitaiš ümbrikirjutand mäneb aigan mödhe harvoin, necišpäi om
jüged panda matkoiden tarkoiged maršrut. Oiged geografine ümbrikirjutand (kus
taho om i äjak päiväd matkad sihesai) — necen tagut kirj om arvokaz. Mugažo Polo
ümbrikirjutab kitajalaižiden jogapäivälišt elod, johtutab sen paloin
bumagrahoiden kävutandas, starinoičeb erazvuiččiden agjoiden järgeližiš
radonmahtoiš i keitandan veroiš.

Marko Polon ümbrikirjutandad oma täuded penid petusid, no hän diktui kirjutajale
muštospäi. Polo pagiži persijan kelel, se oli rahvahidenkeskeižiden kontaktoiden
kel' sil aigal. Hän kävuti persijan nimitusid. Polo openzi mongolijan kel't
Kitaiš eläden, nece oli Kitain administracijan kel' sil pordol. Hän eli laptas
kitajižes kundaspäi, sikš miše oli mongoližen ohjastusen ühtnijan. Polon
tundištusen mödhe, kitajine kund pidi negativižikš evropižid varvarid.

Kitajine dinastijoiden Juan'-ši-aigkirj mainitab Po-Lo-nimen. Mugoi mez' mülüi
laudkundha Ahmad-ministran rikondan sel'gitamižen mödhe. Nece mez' oli homaitud,
sikš miše starinoiči imperatorale avoinmel'žikš Ahmadan pahoiš tegoiš.

Vl 1291 Hubilai-han andoi üks' mongoližiš princessišpäi mehele — persižele
Argun-il'hanale. Hot' hän ei tahtoind, miše Polo-kanz läksiži, no
venecijalaižiden abu pidi hänele vemha neičešt varuitomil merenteil.

Marko Polo jäti meile niiden sijiden ümbrikirjutandan, kus hän oli, edeližid
matkadajid erineden. Hänen kirj tegihe populärižeks avaros i oli mugoižen
Keskaigan läbi.

Om tetab lujas vähä Marko Polon elos pördumižen jäl'ghe Kitaišpäi. Erasiden
andmusiden mödhe, hän ühtni sodas Genujanke. Läz 1298 vot Polo putui plenha
genujalaižile i oli sigä vn 1299 semendkuhusai. Hänele abutihe kirjutada
johtutesid matkas, plenan aigan tuli hüvä kirj.

Vl 1324 Polo oli jo paha läžui i tegi zavetoičendan. Siš kuldasine paicza
mainitase, kudambad saihe totarlaižes hanaspäi. Marko sai sidä Maffeo-dädäspäi,
hän zavetoiči sidä Markole vl 1310. Sil-žo 1324 vodel Marko Polo koli. Hän oli
mahapandud San Lorenco-jumalankodiš. Vl 1596 hänen kodi paloi lophu. Toštelmasen
mödhe, vedatud kitajižes matkaspäi kalud oliba kaičemas sigä. 19. voz'sadal
panihe mantazole pühäkodi, kus Polo oli mahapandud.

Marko Polon kirjan original oli kirjutadud vanhfrancijan kelel. Rustičello
Pizaspäi kirjuti Polon johtutesid plenan aigan. Kirj kogoneb nelläs palaspäi:

Vl 1995 Britanijan muzejan kitaižen keradusen Fransis Vud-kurator pästi
populärižen kirjan. Siš hän pani heilündan alle Polon kitajižen matkan fakt i
ezimeleti, miše venecijalaine kävuti tetabid hänele Persijan torgovanoiden
ümbrikirjutandoid, da i kaik. Kirjan pästand kucui äi uzid tedoidusid Marko
Polos, sauptihe enamba vauktoid läipoid, matkan uded todestused oma olmas
nügüd'.



https://vep.wikipedia.org/wiki/Pohjoi%C5%BEosetijan_Tazovaldkund

Pohjoižosetijan — Alanijan Tazovaldkund (ven.: Республика Северная Осетия —
Алания, oset.: Республикæ Цæгат Ирыстон-Алани) om Venälaižen Federacijan
subjekt, üks' sen tazovaldkundoišpäi.

Pohjoižosetijan — Alanijan Tazovaldkundan Konstitucii om vahvištadud vl 1994
kül'mkun 12. päiväl Ülembaižen Nevondkundan ezitajil da om väges vs 1994
tal'vkun 7. päiväspäi möhembaižiden vajehtusidenke.

Tazovaldkundal om röunoid Kabardinijan da Balkarijan Tazovaldkundanke,
Stavropolin randanke, Ingušetijan Tazovaldkundanke, Čečenijan Tazovaldkundanke,
Gruzijanke da Suviosetijanke. Pohjoižosetijan — Alanijan Tazovaldkund om
mererandatoi.

Londuseližed varad oma kivivoi, londuseline gaz, turbaz, metallad (vas'k,
hahktin, cink, äimetalližed kivendod, harvad mametallad), sauvondmaterialad
(mouckivi, katekivi, mramor, granit, letked, saved), reskvezi, gidroenergii.

Pohjoižosetijan — Alanijan Tazovaldkundan Parlament om üks'kodine 68 ezitajanke.
Kaik rahvaz valičeb heid videks vodeks. Aleksei Mačnev radab sen ezimehen vs
2012 kül'mkun 20. päiväspäi.

Radonoigendai tobmuz om Pohjoižosetijan — Alanijan Tazovaldkundan Ohjastuz.
Väčeslav Bitarov radab sen ezimehen vs 2015 sügüz'kun 24. päiväspäi.

Järgvaličendad tazovaldkundan Parlamentha oliba vl 2012 redukun 14. päiväl.
Tazovaldkundan pämest valitihe parlamentas vl 2015 sügüz'kun 13. päiväl Venäman
prezidentan taričendan mödhe, nügüdläine Tazovaldkundan pämez' sai vägestust
ezmäižel tural (66 än't 68:späi, 97%).

Vl 2010 eläjiden lugu om 712 980 ristitud. Sündutandmär ületab kolendmärad
znamasižešti. Vl 2015 lidnalaižiden eläjiden pala om 64%.

Tazovaldkundas om kuz' lidnad, 7 lidnanvuittušt žilod da 209 küläd. Toižed sured
lidnad (enamba 35 tuh. eläjad, surembaspäi penembha) oma Mozdok da Beslan. Vl
2015 kaik om 12 eländpunktad enamba mi 10 tuh. eläjidenke.

Rahvahad (enamba 0,4% vl 2010): osetijalaižed (64,5%), venälaižed (20,6%),
ingušad (4,0%), armenijalaižed (2,3%), kumikalaižed (2,2%), gruzijalaižed
(1,0%), turkalaižed (0,5%), ukrainalaižed (0,5%), azerbaidžanlaižed (0,4%),
kabardalaižed (0,4%), toižed — 2,7%, rahvahuden ozutandata — 0,9%.



https://vep.wikipedia.org/wiki/Petr_Sur%27

Petr Sur', Petr Ezmäine vai Pötr Aleksejevič Romanov (venäkelel: Пётр I Великий;
30. semendku (9. kezaku) 1672, Moskv — 28. viluku (8. uhoku) 1725, Piter) oli
jäl'gmäine Kaiken Venän kunigaz Romanovan dinastijaspäi (1682 vodespäi) da
ezmäine kaikvenälaine imperator (vodespäi 1721).

Petr pandihe kunigahaks vodel 1682, konz hänele oli kümne vot, ühtes hänen
Ivanan veikonke. Petran da Ivanan regent oli heiden čikoi Sof'ja Aleksejevna.
Petr zavodi ohjastada ičenaižešti vodespäi 1689 politižen kukerdusen jäl'ghe.
Hän ozuteli völ noressai mel'hetartust tedoihe da röunantagaižhe elonladuhu,
elonveroho. Petr oli ezmäižen venälaižen kunigahan, ken tegi pit'kaigaižen
matkan Päivnouzmpol'žen Evropan valdkundoihe (vozil 1697-1698). Pördutesen
jäl'ghe, vodel 1698, hän augoti venälaižen valdkundan da kundaližen elon
masštabižid reformid. Mugažo Pohjoižvoinan (1700-1721) jäl'ghe Venälaine imperii
sai maid Baltijan meren randoil. Semendkun 16 päiväl vodel 1703 Julianan
kalendarin mödhe Petr pani Piterin lidnan alusen, a vodespäi 1712 se oli jo
nimitadud kaiken Venäman udeks pälidnaks.



https://vep.wikipedia.org/wiki/Panaman_kanal

Panaman kanal om ratud vll 1904-1920 AÜV:oiden sodavägil sauvuz Panaman kaglhal,
Panam-valdkundas. Se ühtenzoitab Tünen i Atlantižen valdmerid jügulaivoiden
täht.

Edel 2000 vot kanal oli AÜV:oiden ohjastusen al. Kanal om strategiženke
znamoičendanke tähäsai, sikš miše ei ole oiktad ted AÜV:oiden südäimes niiden
päivnouzmaižen da päivlaskmaižen mererandištoiden keskes. Kitajižed kompanijad
Honkongaspäi kontroliruidas kanalan.

Panam- da Kolon-lidnad seištas kanalan agjoidenno, raudte da avtote pidust'
kanalad ühtenzoittas niid. Kanalan nügüdläine piduz om 81,6 km, sidä kesken
kontinentadme 65,2 km, Panaman i Limonan lahtidme 16,4 km. Se om 150 m levette,
26 m kortte valdmeren pindan päl, kaidoiš sijiš (šlüzad) — koume ted, kaks' ted
oma 12 m süvütte da 33,5 m levette (110 futad), koumanz' te (avaitud
26.06.2016-dataspäi) om 18 m süvütte da 55 m levette. Konteinerlaivoile 32,3
metrhasai (106 futad) levette sab ujuda kanalan kaikiden teiden kal't. Laiv ujub
kanaladme 9 časud. Vn 2016 heinkuhusai oli voimuz pästta kanalan kal't 48
laivhasai päiveses, i läbiujundan järgendust osttihe aukcionaspäi. Vl 2015
vedihe 340 mln tonnoid jüguid kanalan kal't.

Kanal kogoneb ratud veziteišpäi, koumes šlüzaspäi (koumekamerine Gatun,
kaks'kamerine Miraflores i üks'kamerine Pedro Migel'), kahtes ratud järvespäi
(Gatun-järv i Alahuel-vezivaradim).

Al'ternativad kanalale: varakanal Nikaraguan kal't, raudted Gvatemalan,
Kostarikan da Sal'vadoran Gondurasanke kal't.



https://vep.wikipedia.org/wiki/P%C3%B6lvaz

Järgeline pölvaz (latin. Línum usitatíssimum) vai muite Pölvaz om üks'voččen
heinäsižen kazmusen erik.

Pölvast kazvatihe Jerihon-rajonal neolitan aigan völ, ka se om kaikiš amuižemb
voisine kul'tur. Egiptalaižed oliba amussai kazvatunuded pölvast, hö tehnuded
kaikiš hoikembid kanghid.

Värtmusenvuitte päjur' om lühüdahk da vauktahk. Siš om severz' järedoid
sarakoid, penid jurid niil om äi. Jur' kazvab seikhen pol'pidushesai (50-70 sm),
sen tagut se voib sada vet süviš mahuden šoiduišpäi.

Seikh om 60-120 sm ülütte. Se om seižui da oiged, hoik da cilindranvuitte,
paksumba üks'jäine sarakoittud ladvanke, vauhvihand, vahan hoikan kerthenke.

Lehtesed oma äiluguižed, sijadase harvoin spiralidme, 2-3 sm pitte da 3-4 mm
levette, nügud agjas, hahksinižen polhe vahan kerthen tagut (sidä voib heitta
kebnašti), siledad röunal, koumesonižed.

Kazmuz änikoičeb kezakuspäi heinkuhusai. Ühtheänikišt om rohl kover,
ližaänikoidenke. Änikod eile äiluguižed, 1,5-2,4 sm diametral, kesksuruižed vai
pened, seištas pit'kil änikjaugoil. Mall'anlehtesed oma 5-6 mm pitte, heinäsižed
nügud, 2-5 soned. Äniklehtesed oma 12-15 mm pitte, langetas maha aigašti,
tilgunvuiččed, tüpäkod agjal da levedad, siledad vai gofriruidud vähäižen.
Änikon muju om sinivauvaz vai sinine, no oleleb vauged, ruskedvauvaz,
ruskedsinine. Äniklehtesen soned oma muzahkod. Pölükäd oma vauktoiden nitidenke,
pölükiden turu om lühüd renghanvuitte; tomunikad oma pit'käčud sinižed. Kandoine
om munanvuitte da vihand; seibhut om muzasinine tilgunvuiččiž-pirdakahižiden
kehnanaluižidenke.

Kauklon konorüt om 5,7-6,8 mm diametral, lačak da šurunvuitte, pakuižetab da
čirotatoi, penen nülakusenke päl, mallüt jäb senke. Semnid kauklos om 10 da
penemba tobjimalaz. Pölvazsemned oma 3,3-5 mm pitte, ned oma vauhpakuižed vai
koričman polhe, ani siledad, loštajad da pit'kahkod.

Pölvaz kandab madalad lämut ülemba noläd, no keväz'ližed da elokuižed halad
surmitadas pölvast. Aigaližiden homendezhaloiden tagut pölvaz voib sünduda
semnitomaks. Miše pölvaz ehtiži lophusai, ühthine päividen lämuden summ pidab
olda 1850 °C.

Indijan, Kitain vai Keskmeren mägirajonad oma järgeližen pölvhan voimusižed
kodimad.

Nügüd'aigan pölvaz kazvatadas Evropan, Azijan da Pohjoižamerikan venon klimatan
zonal, a mugažo Pohjoižafrikal.

Semniš oma olmas: voi (30-48%), se kuivab heredas, vauktušed, hil'vezikod, nälöm
(12%hasai), organižed muiktused, sterinad, linocinamarin. Pölvazvoi mülütab
muiktusiden gliceridoid: linolenine (35-45%), linoline (25-25%), oleinine
(15-20%), pal'mitinine da stearinine.

Semniden koriš löutas: linokofein, linocinamarin, linamarin-glikozid da
P-oksi-p-metilglutarižen muiktusen metilakaz efir.

Pölvaz mülütab omega-3-razvoiden rekordine lugumär, sen ühtes semniš om vähä
omega-6-razvoid.

Paremba kaiked pölvaz sündub udel mal (haumhen vai palon jäl'ghe). Tarbiž valita
letkekahan mahusen, sen ühtes savekahan alamahusen, muga vezirežim linneb
optimaližeks eskai kuivaigan. Man pidadas puhthaks rujoheinišpäi, sen tagut
mustma sättub vähän kazvatamha.

Kas'kol ezmäižiden voziden aigan om vähä rujoheinid, naku ei pida erilišt
manümbriradmišt. Kündandmaiš, vastkarin, pidab rata mad lujas süväs, tarkašti da
henošti, tariž leta mad sügüzel. Ottas kaks'-koumevoččid semnid da sen vanhemba,
mugažo heitmaha rujoheinid, ved' idämižmahtuz pölvhansemniš ei kado aigan
mändes. Semnid vajehtadas udhe reprodukcijha 2-3nden semendan jäl'ghe. Semendan
sageduz om rippuiš kazvatusen süspäi — kuiduks vai semnikš. Semend tehtas
širi-šari, ei rivihe kaikiden toižiden kazmusiden erineden. Kuidhu tarbiž hoik
seikh, a rivisemendan jäl'ghe seikhed sangištudas da sarakoitas lujas. Äjikš
semnikš semetas penemb semnid muite.

Pölvast kazvatihe Venän sündundan aigan völ, ezmässai Pskovan rajonal, a möhemba
— Uz'lidnan, Suzdalin da Vologdan lähevenuil mail.

Voz'sadoiden aigan pölvhan ümbriradmižen tehnologii oli vajehtamatoi. Ku kuidad
ei tari, a vaiše semnid, ka rahnmine tehtas vikatehel. Ku kuid om tariž, ezmäi
kaiked pölvast vadudas — sidä rästtas maspäi lühüdoiden jüridenke pijoil da
rihmdäs roivhiže. Sid' roivhad seištas kaks'tahkoižen katusen kartte ocati riviš
dai jättas muga, vai niid pandas penil röukil da kuidas. Tarbiž, miše semned
ehtižiba, a seikh kuivehtuiži. Erasid nepsoid sijidme kuidas pölvast katusekahil
arzil pöudröunal vai aidoil. Muga südäimespäi kuides pölvazkuid tegese
voikahaks, se sab enamba sitkust, varmdust da čomad loštad, erigoičese kebnemb.

Sid' pölvast vedas gomnähä vai sarajha. Sen jäl'ghe ribdäs: seikhišpäi
erigoittas ehttüd pakuižid kaukloid kurikol vai villän kartte čapil da katkoil.
Mugažo ribdäs ribilaudal (sen sijas kävutadas raudharj erašti) piidenke 15-20 sm
pitte. Erigoittud kaukloid kuidas penes lämäs rihes vai villänkuidimel, a jo sen
jäl'ghe kumutadas.

Sadud piikoikhad kuidud letas da kuidas, a sid' kelikoitas da vidodas pästrišpäi
(pudui seikhen pala) erigoitten. Vidodud pölvast harjatas koume kerdad
(rohtištadas, pal'čustadas da lopuks kuidustadas), ka muga vedadas sišpäi
puhtast kuidud — kebnašti kerttud hoikad lentad. Kuiduspäi voib jo kezerta,
kertta nitid. Nitišpäi kudodas kanghid da sidodas kružavad.

Sauvomha kävutadas kuidud (sauvondlämänpidaimaterialad), karpked (santehnine
kingitaimaterial), void (lakad, olifad, emaližed mujud).

Tekstil'tegimištho ottas kuidud tehmaha nitid, pölvazkanghid da kastumatomid
kanghid, a sid' sobid-ki, vahapühkimid da toižid tegesid (pühkiruzud, hurstid,
uudimed).

Amuižgrekalaižed teziba pölvhan semniden spravitajid ičendoid. Gippokrat
rekomendui kävutada sidä nälömakahiden koriden palatusen aigan. Polvhan semnid
(latin. Semen Lini) zelläks kävutamha keratas ehttüd täuzin.

Semned hulas vedes kätas sanktaks nälömaks, se segoituz kävutase söndkurkun da
südäikohtun südäisatatesen spravitamha i andab kebn utai, pehmitai,
palatusenvastaine, heitai kibud effekt. Pölvazvoi (latin. Oleum lini)
tervehtoitab holecistitoid kuti utai da kuzenajai zell'abutuz.

Farmaceftine tegimišt pästab «Linetol»-zelläd, sidä sadas pölvazvoišpäi. Nece
zell' ottas südäimehe aterosklerozan spravitamižen da profilaktikan täht, a
mugažo voitas nahkan himiž- da termižid poltatesid da sädegsatatesid.

Pölvazkabud oma hüvä suruz maidokahan kabjživatišton täht. Jädud pičkäitud
kaukloišpäi pölvazhel'pked kävutase sigoiden sötlemha.



https://vep.wikipedia.org/wiki/P%C3%A4ivlaskmaine_Samoa

Samoa, täuz' oficialine nimi — Samoan Ripmatoi Valdkund (samoaks: Malo Sa'oloto
Tuto'atasi o Sāmoa, angl.: Independent State of Samoa), om sar'hihe valdkund
Valdmerimaiš, Polinezijas, Tünen valdmeren suves. Vl 1914-1997 valdkundan nimi
oli Päivlaskmaine Samoa. Pälidn da kaikiš suremb lidn om Apia.

Vozil 1900-1914 valdkund oli Saksanman kolonijaks, sen nimi oli Saksanman Samoa.
Vl 1914-1962 se oli Uden Zelandijan kolonijaks.

Vl 1962 vilukun 1. päiväl Samoa tedoti ičeze ripmatomut Udes Zelandijaspäi.
Aigan mödhe se om ezmäine ripmatoi valdkund Tünen valdmeren saril.

Samoa sijadase kahtil järedoil Savaji- (1708 km²) da Upolu- (1118 km²) saril,
völ om 8 pen't sar't (6 km²). Kaik ned oma vulkanižen augotižlibundanke.
Apolim-sal'm om kahtiden suriden sariden keskes.

Nene valdkundad da territorijad ümbärtas Samoad: Tokelau pohjoižel, Amerikan
Samoa päivnouzmal, Tong suves, Uollis da Futun Sared suvipäivlaskmal, Tuvalu
lodehel. Samoan randad lainištab Tün' valdmeri. Mererandan piduz om 403 km.

Valdkundan kaikiš korktemb čokkoim om Silisili-mägi (Savaji-sarel), 1857 m
valdmeren pindan päl. Sared oma vedenalaižen mägisel'gan jätktuz.

Klimat om valdmerine tropine mussonine. Voden jokstes lämuz om +26,5 ± 2°C
röunoiš. Paneb sadegid 2000-3000 mm vodes mererandal, 5000-7000 mägipautkil.
Vodes om kaks' sezonad: neps (kül'mku-sulaku) da kuiv (semendku-reduku). Kovad
tulleid oma paksud.

Londuseližed varad oma gidroenergii, mecad, kala. Ei löudand tarbhaižid
kaivatusid.

Valdkundan pämez' om «ohjastusen vei» (samoaks: O le Ao o le Malö). Parlament
valičeb händast 5 vodeks ičeze ühtnijoišpäi, strokuiden verd om röunatusita.
Prezident paneb Ülembaižen käskuzkundan sudijoid radsijha päministran da
Käskuzazjoiden laudkundan nevondan mödhe. Prezidental om kel'don oiktuz
parlamentan käskusid vaste, seišta parlamentan ištundoid aigaks vai eskai lopuks
(päministranke nevoten jäl'ghe). Prezident vahvištab ohjastusen päministrad, a
mugažo toižid ministrid päministran nevondan mödhe. Voib olda olmas kahesaspäi
kahthetoštkümnehesai ministrusid.

Samoan parlament om üks'kodine Nacionaline Käskusenandai Suim (samoan kelel:
Fono Aoao Faitulafono) 49 ühtnijanke (41 — kaikuččes valičemižümbrikospäi, 6 —
ližaühtnijad, 2 — verhan rodun rahvahanikoišpäi). Kaikuččel ristitul vahvemba 21
vot om änestusen oiktuz. Kacmata sihe azjaha, vaiše vejad (samoan kelel: matai)
voidas olda kandidatoikš valičemha valdkundan da ümbrikoiden parlamentoihe, niid
om läz 25 tuhad (5% — naižed).

Samoan Ripmatoi Valdkund alajagase 11 ümbrikho (samoaks: itumalo) (Savaji — 6,
Utolu — 5). Kaikutte niišpäi om ičeze käskusištonke (samoaks: faavae)
sijaližiden veroiden pohjal.

Samoas elädas samoalaižed. Äi eläjid lähttas kaikenaigaižhe elämha Udhe
Zelandijha.

Samoan päeksport om kakao, kala, tekstil'tegesed, bananad; toine eksport —
putegesed, kokospal'mvoi. Uz' Zelandii om torguindan päühtnii (pol'eksportad da
pol'importad).



https://vep.wikipedia.org/wiki/Nabere%C5%BEnije_%C4%8Celni

Jarčalli (ven.: Набережные Челны, tot.: Яр Чаллы / Yar Çallı vai muite Чаллы /
Çallı, vozil 1982-1988 — Brežnev) om Venäman lidn Tatarstanan Tazovaldkundan
pohjoižpäivnouzmas. Se om tazovaldkundan kahtenz' surtte lidn, mülüb Alakaman
lidnaglomeracijha (1,1 mln rist.), om konurbacijas Nižnekamskanke.

Nügüd'aigaižen eländpunktan aluz om pandud 17. voz'sadal kuti Berežnije
Čalni-külä. Vl 1930 sidä ühtištuihe läheliženke Rusttad Čalni-külänke da anttihe
lidnan statusad udenke nügüdläiženke nimenke.

Lidn sijadase Kamanjogen hural randal (Alakaman vezivaradim), 100 m
keskkorktusel. Matkad Kazanihesai om 237 km päivlaskmha avtotedme. Jarčalli
alajagase koumhe administrativižhe rajonha: Avtozavodan, Komsomolan da
Keskuzrajon.

Rahvahad (enamba 0,4%, vn 2010 Venäman rahvahanlugemižen mödhe): totarlaižed —
47,4%, venälaižed — 44,9%, čuvašalaižed — 1,9%, ukrainalaižed — 1,3%,
baškiralaižed — 1,2%, marilaižed — 0,7%, udmurtalaižed — 0,4%, mordvinalaižed —
0,4%; toižed — 1,8%.

Ižandusen päsarak om avtosauvomine (KAMAZ:an da Sollers:an tegimed). Kaks'
sijališt universitetad da nell' üläopendusen tošt aluzkundad (institutad) om
lidnas. Jarčalli om sur' avtote- da raudtesol'm kahtenke stancijanke:
Jarčalli-päraudtestancii da Krugloje Pole-sortiruindstancii («Kehker Pöud»).
Järed jogiport om lidnas. Rahvahidenkeskeine civiline Begiševo-lendimport (tot.:
Бигеш Халыкара һава аланы) (NBC / НЖК) sijadase 28 km suvipäivlaskmha Jarčallin
keskusespäi.



https://vep.wikipedia.org/wiki/Mujezerskijan_rajon

Mujezerskijan rajon (venäkelel: Муезерский район, suom.: Mujejärven piiri) om
municipaline ühtnik Karjalan Tazovaldkundas, Venälaižes Federacijas.

Vl 1966 tal'vkun 30. päiväl rajonan aluz om pandud VNFST:n Ülembaižen
Nevondkundan prezidiuman käskön mödhe, sen aigan ühtištuihe enččen Rugjärven
rajonan territorijad (oli anttud Segežan rajonha) Rebolin rajonanke.
Mujezerskii-žilo tegihe sen administrativižeks keskuseks.

Päivlaskmkarjalaine ülüz läbitab rajonad. Se om erigoitai pird Atlantižen
valdmeren da Vauktan meren basseinoiden keskes. Joged oma kos'kekahad,
Čirka-Kemin da Sunan joginiškad jokstas rajonaspäi.

Klimat om ven pehmed. Vilukun keskmäine lämuz om -11,9°C, heinkun kesklämuz om
+15,7°C.

Toižed sured eländpunktad oma Ledmajärv-žilo (2,1 tuh. rist. vl 2013),
Sukkajärv-žilo (1,1 tuh. rist. vl 2013) da Lenderi-1-stancii (1,0 tuh. rist. vl
2013).

Rahvahad (vn 2002 Venäman rahvahanlugemižen mödhe, enamba 0,4%): venälaižed —
58,0%, vaugedvenälaižed — 18,0%, karjalaižed — 13,0%, ukrainalaižed — 4,4%,
suomalaižed — 1,7%, pol'šanmalaižed — 1,3%, čuvašalaižed — 0,9%, litvalaižed —
0,7%, totarlaižed — 0,4%, toižed — 1,5%, rahvahuden ozutandata — 0,1%.



https://vep.wikipedia.org/wiki/Mujezerskii

Mujezerskii (ven.: Муезерский, karj.: Mujehdjärvi, suom.: Mujejärvi) om Venäman
lidnanvuitte žilo Karjalan Tazovaldkundan keskusen päivlaskmas. Se om
Mujezerskijan rajonan administrativine keskuz da kaikiš suremb eländpunkt,
mugažo Mujezerskijan lidnkundan keskuz da sen üks'jäine eländpunkt.

Eländpunktan aluz om pandud 16. voz'sadal kuti Mujezero-külä. Toižen mail'man
sodan aigan külä oli muretud. Vl 1962 Päivlaskmaine Karjalan raudte ühtenzoiti
küläd Sojärvenke. Vl 1965 žilo Mujezerk-raudtestancijanno sai lidnanvuiččen
žilon statusad, žilod nimitihe nügüdläižikš.

Žilo sijadase rajonan keskuses, enččiden Reboli- da Rugjärv-rajonkeskusiden
kesktahos, Mujezerk-jogen hural randal tobjimalaz. Mec ümbärdab žilod. Žilon
pen' pala sijadase 15 km päivlaskmha Mui-järven lodehližel randal. Matkad
Petroskoihesai om 270 kilometrad suvipäivnouzmha orhal, 375 km raudtedme, 440 km
avtotedme. Lähembaine lidn om Kostamukš, 97 km lodeheze orhal.

10 ezitajad mülüdas Lidnkundan Nevondkundha (ven. Совет поселения). Valitihe
heid järgenduseližen kerdan vl 2013 sügüz'kun 8. päiväl (koumanz' kucund).

Ortodoksižen hristanuskondan Jumalanmaman «Kaiken car'ak»-jumalaižen (ven.:
«Всецарица») pühäpert' om žilos.



https://vep.wikipedia.org/wiki/Montenegro

Mustmägi, Černogorii vai Montenegro (mustm.: Црна Гора, Crna Gora, nece om täuz'
oficialine nimituz), om tazovaldkund Evropan suvipäivnouzmpoles, Balkanan
pol'saren Adriatižel randištol. Pälidn da kaikiš suremb lidn om Podgoric.

Vl 2006 kezakun 3. päiväl Mustmägi tedoti ripmatomudes Serbijan da Mustmägin
Konfederacijaspäi referenduman satusiden mödhe.

Mustmägi om mavaldkundröunoiš Horvatijanke päivlaskmas (röunan piduz — 14 km),
Bosnijan da Gercegovinanke lodehes (225 km), Serbijanke pohjoižpäivnouzmas da
Kosovonke suvipäivnouzmas (ühtes 203 km), Albanijanke suves (172 km). Ühthine
röunoiden piduz om 614 km.

Mustmägin suvipäivlaskmaižed randad lainištab Adriatine meri. Randanpird om
293,5 km.

Valdkundan kaikiš korktemb čokkoim om Zla Kolat-mägenoc, 2534 m valdmeren pindan
päl.

Valdkundan pämez' om prezident (kaik rahvaz valičeb händast videks vodeks).
Prezidental om kahtenden strokun voimuz. Nügüdläine Filip Vujanovič-prezident
radab vspäi 2003.

Mustmägin parlament (mustm. Skupština Crne Gore) om üks'kodine, se mülüb 81
ühtnijad (76 heišpäi valitas kaikel rahvahal, 5 ezitajad albanižes
rahvahanvähembusespäi, kaik hö ratas nell' vot).

Radonoigendai tobmuz om Mustmägin ohjastuz (mustm. Vlada Crne Gore), parlament
vahvištab sen mülükundan prezidentan taričendan mödhe.

Mustmägi alajagase 21 municipalitetha (mustm. opština) da sen ližaks 2
lidnümbrikho Podgorican südäimes.

Mustmägin toižed surembad lidnad (enamba 20 tuh. ristitud vn 2003
rahvahanlugemižen mödhe, surembaspäi penembha): Nikšič, Plevl'.



https://vep.wikipedia.org/wiki/Mississipi_(jogi)

Mississipi (angl. Mississippi [ˌmɪsəˈsɪpi], odžibven kelel misi-ziibi vai
Gichi-ziibi znamoičeb «sur' (znamasine) jogi») om jogi AÜV:oiš. Se om koumanz'
basseinan pindan mödhe, nellänz' pitte (Missuri-ližajogenke) da ühesanz'
täuz'vezižusen mödhe jogi mail'mas.

Jogen piduz om 3734 km, Missurinke — 6300 km. Basseinan pind om 2 981 tuh. km²,
se sijadase AÜV:oiš läz täuzin, pen' pala om Kanadas.

Joginišk om Nikolett-Krik-oja Minnesot-štatas, sijadase 530 metrad valdmeren
pindan päl. Joksmuz om oigetud suvhe tobman palan. Jogi sädab sur't del'tad
Atlantižen valdmeren Meksikan lahtes. Mississipi-jogi jokseb 10 štatan
territorijoiš läbi vai om niiden röunaks (mödvedhe): Minnesot, Viskonsin, Ajov,
Illinois, Missuri, Kentukki, Tennessi, Arkanzas, Mississipi da Luizian. Jogi
jokseb štatan röundame päiči Minnesot- da Luizian-štatoiden palas.

Amussai indejalaižed eliba Mississipi-jogen da sen ližajogiden randoil. Heišpäi
enambuz oli mecnikoikš da keradajikš, no erased ühtniba šingotadud maižandusen
kundoihe. 1500-nzil vozil evropalaižed tuliba, i se azj vajehti igähižiden
rahvahiden elonmahtust kaikeks igäks. Jogi tegihe röunaks Uden Ispanijan i Uden
Francijan täht, mugažo aigaližiden AÜV:oiden täht. Sen jäl'ghe jogi zavodi olda
znamasižeks transportsoneks da ühtištoitusen abutuseks. 19. voz'sadal Mississipi
oiktoidenke ližajogidenke, Missurinke päpaloin, tegihe AÜV:oiden päivlaskmaižen
ekspansijan teikš.

Jogen alangišt om kattud nimasižiden sagedmaiden sanktal šoidul, se om AÜV:oiden
üks' regionišpäi kaikiš väghiženke mahusenke. Maižandusen šingotez vei tetabale
purulaivoiden erale Mississipin agjoiš. Rahvahanikoiden sodan aigan Ühtištusen
sodaväged (Pohjoižen armii) anastiba Mississipid, i se kärauzi vastustelendad,
sikš miše jogi om tarbhaine kuti torguind- da transportte. 20. voz'sadan
augotišel jogirandaližed lidnad kazvoiba kaikenaigašti, sauvoihe äi surid
jogilaivid da baržid, zavodihe masštabižid gidrotehnižid radoid. 15 pen't
padoseinäd i kaks'kümne seičeme šlüzad da dambad om üläjoges nügüd'. Jogen
znamoičend ližadui heredan tegimišton heredan šingotesen tagut Suriden järviden
regionas Toižen mail'man sodan jäl'ghe.

Mississipin basseinan nügüd'aigaine šingotez vei ekologijan problemale —
jogiveziden redustandale maižandusen jänduzvezil. Sen ližaks, jogi sirdab
Atčafalai-hijaman polehe kaikuččel vodel mahusen uziden sagedmaiden da erozijan
tagut, se voib mureta drenažan da pästmižen olijoid sistemid, Uz' Orlean da
toižed lähižed portad voidas upota.

Mississipi jagase üläjogehe da alajogehe. Niiden röun om Illinois-štatas,
Mississipin da Ogajon ühthejoksmusen sijas 100 m valdmeren pindan päl korktusel.
Jogi keradab Appalačid-mägisisteman da Kall'oikahiden mägiden kesktahon veden
enambust.

Sur'veded oleldas joges, ned oliba vozil 1927 i 1993. Manrehkaidusiden zon
(angl. New Madrid Seismic Zone) om keskmäižes joksendas. Sured kahesaballaižed
manrehkaidused oliba vozil 1811-1812, Rilfut-järv sädihe jäl'ghe.

Sured portad (mödvedhe): Minneapolis da Sent Pol, Sent Luis, Memfis, Baton Ruž,
Uz' Orlean.



https://vep.wikipedia.org/wiki/Medve%C5%BEjegorskan_rajon

Medvežjegorskan rajon (ven.: Медвежьегорский район, karj.: Karhumäki piiri,
suom.: Karhumäen piiri) om municipaline ühtnik Karjalan Tazovaldkundas,
Venälaižes Federacijas.

Administrativine keskuz om Medvežjegorsk-lidn. Rajonan ristitišton pol' eläb
siš.

Kaikiš amuižemb mail'mas mif Elonpus om löutud rajonan territorijal, se om jo
olmas viž tuhad vot.

Rajonan aluz om pandud vl 1927 Karjalha, elokun 29. päivän VCIK:an käskön mödhe.

Suren Tatanman sodan aigan vozil 1941 (tal'vku) - 1944 (kezaku) Suomenman
sodaväged oliba rajonas i Medvežjegorskas.

Vl 1945 rajonan territorijan pala (3 küläkundad) läksi udessündutadud Segežan
rajonha. Vl 1955 ühtištuihe rajonad enččenke Segjärven rajonanke (päiči kahtes
küläkundas), vl 1959 — enččenke Änižentaguižen rajonanke.

Änine lainištab rajonan suvižid randoid. Sen Änižentaguižen pol'sar' da
Kiži-sar' mülüdas rajonha.

Jogiden tobj pala mülüb Vauktan meren basseinha, pen' pala — Änižen i Atlantižen
valdmeren basseinha. Znamasine jogi om Vig, sen üläjoksmuz. Kaikiš suremb
järv-vezivaradim om Segjärv (suom. i karj. Seesjärvi, 815 km²) rajonan pohjoižel
röunal Segežan rajonanke. Sen basseinan Volom- da Porust- joged oma lujas
kos'kekahad. Vaugedmeren-Baltijanmeren veziten pala läbitab rajonan keskust
vspäi 1933.

Klimat om ven pehmed meren klimatan pirdoidenke. Vilukun keskmäine lämuz om
-11,9°C, heinkun kesklämuz om +15,7°C.

Londuseližed varad oma kvarcitad, dolomitad, šoidkivi (šungit), mec, kala,
reskvezi.

Käskusenandai tombuz om Rajonan Nevondkund (ven. Совет района) 18 ühtnijanke.
Kaik rahvaz valičeb kundoiden ezitajid nelläks vodeks, sid' ezitajad valitas
Rajonan Nevondkundan ühtnijoid. Järgvaličendad kundoihe oliba vl 2013 sügüz'kun
8. päiväl (kudenz' kucund). Nikolai Tihonov radab Rajonan Nevondkundan ezimehen
da rajonan pämehen vs 2013 redukun 10. päiväspäi toižen strokun jäl'geten.
Rajonan Nevondkundan ezitajad valitas rajonan pämest i rajonan administracijan
pämest ičeze valdatusiden strokun lophusai.

Vs 2013 kül'mkun 21. päiväspäi Vladimir Karpenko om valitud i radab rajonan
administracijan pämeheks kontraktan mödhe.

Toižed sured eländpunktad oma lidnanvuiččed Pindušid-žilo (4,5 tuh. rist. vl
2016) da Povenec-žilo (1,9 tuh. rist. vl 2016), molembad sijadasoiš läz
Medvežjegorskad; mugažo sured oma Sur' Laht-külä (1,0 tuh. rist. vl 2013) da
Talvoja-külä (1,0 tuh. rist. vl 2013).

Rahvahad (vn 2002 Venäman rahvahanlugemižen mödhe, enamba 0,4%): venälaižed —
82,3%, karjalaižed — 6,6%, vaugedvenälaižed — 5,0%, ukrainalaižed — 2,5%,
pol'šanmalaižed — 0,9%, suomalaižed — 0,8%, toižed — 1,8%, rahvahuden ozutandata
— 0,1%.

Rajonan ižandusen päsarakod oma mecan varhapanend, pumaterialan ümbriradmine,
laivansauvomine, šebnän tehmine, ujund- da raudtetransport, turizm (Kiži),
maižanduz.

Kaks' federališt trassad om rajonas: Kol-avtote (Р21) i Vologd - Medvežjegorsk
(А119).



https://vep.wikipedia.org/wiki/Marokko

Marok vai Marokko (arab.: المغرب‎‎ Al'-Magrib) om valdkund Afrikas. Oficialine
nimi om Marokon Kunigahuz (arab.: المملكة المغربية Al'-Mamlakat al'-Magribijja,
berber. Tagldit N Lmaġrib). Marok om Magrib-regionan pala; mugažo Tunis, Alžir,
Mavritanii da Livii mülüdas neche regionha. Nenihe valdkundoihe Marok om sidotud
kul'turižikš, istorižikš, kaikil nenil valdkundoil om ühthine kel'.

Marok om konstitucine monarhii suimanke (parlamentanke). Marokon kunigahal om
surid' oiktusid, ozutesikš, hänele sab pästta radmaspäi suim. Radonoigendai
tobmuz om ohjastusel da kunigahal. Kunigaz mugažo pästab dekretad, kudambad
kuctas dahiroikš; nenil dekretoil om käskusiden vägi. Tantoižed valičendad oliba
vl 2011.

Politine pälidn om Rabat, no kaikiš suremb lidn om Kasablank; toižed sured
lidnad: Marrakeš, Tetuan, Tanžer, Sale, Fes, Agadir, Meknes, Udžd da Nador.

Täuz' valdkundan nimi araban kelel om al'-Mamlakat al'-Magribijja (المملكة
المغربية), mi znamoičeb: "Päivlaskmpol'ne Kunigahuz". Tobjimalaz-žo valdkund
kuctas Al'-Magrib-nimeks, mi znamoičeb: "Päivlaskm".

Vepsän Marok-nimi om velgsana, kudamb om tulnu ispanijan vai portugalijan
kelespäi venäkelen kal't.

Völ nügüd'-ki farsi- da urdu-kelil Marok kuctas Marrakešaks necen lidnan nimen
mödhe. Iče Marrakeš-nimi om tulnu berberan kelespäi, kus Mur-n-Akuš znamoičeb:
"Jumalan Ma".

Ezmäine tutab valdkund Marokon territorijal oli Berberiden Mavritanii-kunigahuz,
kudamban kunikaz oli Bokh I. Nece valdkund oli Pohjoižmarokos. Se oli olmas
vhesai 110 EME. Sid' nügüdläine Marok putui rimalaižiden valdha. Riman imperijan
tobmuz lopihe vl 429, konz Marokho tuliba Vandalad.

Musul'manad anastiba Marokon territorijad VII voz'sadas. Hö toiba islaman, ičeze
araban kelen da ohjastandan sisteman. Ezmäine islamine valdkund Marokos oli
Nekoran Kunigahuz. Vspäi 780 Marokon ohjasti Idrisidoiden dinastii. Marok tegihe
teravas opendusen da tedon keskuseks araban mail'mas.

XI vsadaspäi Marokos valdoičiba berberižed dinastijad, kaikiš vägevambikš
niišpäi tegihe Al'moravidad da Al'mohadad. Sil aigal Marok oli pävägen Magribas,
Ispanijas i kaikes Keskmeren regionas. XIII vsadaspäi valdoiči Merinidoiden
dinastii. XIV vsadas Ispanijas ozaiži rekonkist, i sigäpäi Marokho pageniba äjad
arabad da evrejad. Saadidoiden dinastijan al Marok möst tegihe lujas vägevaks
araban valdkundaks; se kaiči ičeze ripmatomut portugalijalaižišpäi da
osmanoišpäi (kut, ozutesikš, toras Ksar-al'-Kebiras). Al'-Mansur-sultanan
ohjanduz toi Marokole prestižad da bohatust.

Vl 1912, Ezmäižen Marokon Krizisan da Agadiran krizisan jäl'ghe, Marok oli
jagatud Ispanijan da Francijan protektoratoihe, a vl 1956 se möst tegihe
ripmatomaks kunigazkundaks. Sultan Muhammed V, Marokon kunigaz tegihe kunigahaks
vl 1957.

Hänen surman jälghe, vl 1961, kunigahaks tegihe Hasan II. Ezmäižed ühthižed
valičendad oliba vl 1963. Ispanine Ifni om pördnus Marokole vl 1969. Vl 1973 om
sänus POLISARIO-front; sen metoks siš aigaspäi om tehnus Päivlaskmaižen Saharan
joudutand.

Marok sijadase Pohjoižafrikas, Keskmeren suvirandal, sen päivlaskmpoles.
Gibraltaran sal'm erigoitab Marokon Evropaspäi. Marokon randal om koume ispaništ
eksklavad — Seut, Pen'jon de Veles de la Gomera da Melil'ja. Päivlaskmal da
suvel Marokol om mavaldkundröun Alžiranke, sen piduz 1559 km. Politižiden süiden
tagut nece röun om sauptud vspäi 1994. Valdkundan lodehližed randad lainištab
Atlantine valdmeri. Valdmerirandan piduz om 1835 km.

Sikš ku Marok kontroliruib de-fakto Päivlaskmašt Saharad, sil om pit'k maröun
Mavritanijanke (läz 2200 km).

Marokos om korktoid mägid. Atlas-mäged oma valdkundan keskuses da suvipoles.
Rif-mäged oma Marokon pohjoižpoles. Mägiš elädas berberad. Kaikiš korktemb
čokkoim om Tubkal'-mägi Korged Atlas-mägisel'gas, 4165 m meren pindan päl.
Kaikiš alahaižemb čokkoim om Sebha Tah-alang, 55 metrad meren pindan al. Man
päjoged: Mului (lankteb Keskmerhe) da Sebu (lankteb Atlantižhe valdmerhe).

Valdkundan suves om Sahar — kaikiš suremb rahvahatoi ma mail'mas. Saharas om
vähä rahvast, i sen ekonomine znamoičend om lujas kaid.

Marok om de-jure unitarine konstitucine parlamentine kunigahuz valitud suimanke.
No üks'-se kunigahal om radonoigendajad tobmut. Valdkundas funkcioniruib
äipartine sistem. Oppozicižed partijad oma legaližed.

Valdkund alajagase 16 agjaha, kaks' polenke niišpäi sijadase Päivlaskmpol'žen
Saharan anneksiruidud territorijal. Agjad alajagase provincijoihe da
prefekturoihe.

Marokon eläjad oma arabiziruidud berberad vai berberad. Kaik ned oma
musul'manad-Sunnitad. Verazmäižed eläjad — ispanijalaižed da francijalaižed.
Ispanijas eläb 700 tuhad marokolašt, Francijas — üks' million marokolašt.
Berberan znamasižed lidnad oma Marrakeš, Agadir da Nador.

Berberan kelel pagižeb 28% eläjid. Araban kelel pagižeb läz 90% eläjid. Araban
kel' da berberan kel' oma oficialižed. Marokos pagištas araban kelen
darigža-paginal.

Servisan sektor andab läz pol't Südäimišt Ühthišt Produktad. Tegimišt andab
nelländesen necidä produktad. Teramba toižid kazdas turizm, informacižed
tehnologijad, sido da tekstiline tegimišt.

Valdkundan sal'hen znamasine purde oma fosfatad, sikš fosfatoiden arvoiden
köläiduz mail'mtorguses lujas valatoitab Marokod.

Elektroenergetikan aluz — lämuzelektrostancijad, kudambad ratas hilen turbiš.
Elaktroenergijan kulutuz kazvab teravas, i Marokon ohjastuz ecib energijan uzid
purtkid, mugomid, kut päiväižen energii, londuseližen gazan energii i tž.



https://vep.wikipedia.org/wiki/Marks_Karl

Karl Marks (saks.: Karl Heinrich Marx; sünd. 5. semendku 1818 Trir-lidnha,
Prussii — kol. 14. keväz'ku 1883, London, Sur' Britanii) om saksalaine
filosofijan da sociologijan tedai, ekonomist, kirjutai da runokirjutai, politine
lehtezmez' da kundaline šingotai. Om tetab kuti marksizman alusenpanii, sen
paloin materialistižen dialektikan tedometodan sätai da ližamaksarvon teorijan
tegii.

Marks kirjuti kaks' znamasišt kirjad. «Kommunistižen partijan manifest» (1848)
kirjuti Fridrih Engel's-sebranikanke da ühtmel'nikanke. Kaikiš suremb monografii
om «Kapital. Politižen ekonomijan kritik», se om klassine tedotö politižes
ekonomijas. Kirjuti molembid kirjoid Londonas olden. Marks lopi Kapital:an 1nz'
tom vl 1867, 2nz' (1885) da 3nz' (1894) tomad oma pästtud Marksan
strukturamatomad käzikirjutused Engel'san ümbriradmižes Marksan surman jäl'ghe.

Karl Marks eli Ženni fon Vestfalen-akanke (1814-1881) läz 40 vot. Paral sünduihe
7 last, nell' heišpäi koliba laps'aigas. Vspäi 1850 Marks kanzanke elihe
Londonas, ende oli kükstud Francijaspäi, Bel'gijaspäi i Germanijaspäi
kommunistižiden demonstracijoiden sädandan tagut.



https://vep.wikipedia.org/wiki/Mal%27divad

Mal'divan Sared, täuz' oficialine nimi — Mal'divan Tazovaldkund (mal'd.:
ދިވެހިރާއްޖޭގެ ޖުމުހޫރިއްޔާ Divehi Radžžege Džumuhurija), om sar'hine valdkund
Suviazijas, Indižen valdmeren randal, suvhe Indijaspäi. Sen pälidn da kaikiš
suremb lidn om Male.

Vl 1965 heinkun 26. päiväl Mal'divan Sared tedištoitiba ičeze ripmatomudes Sures
Britanijaspäi.

Vl 2008 elokun 7. päiväl jäl'gmäine (koumanz' lugul) Konstitucii om vahvištadud.
Voz'sadas se om jo ühtenz'toštkümnenz' konstitucii.

Mal'divan Sared sijadase Indižen valdmeren 26 suril atolloil (kaks'jäine čep')
pohjoižespäi suvhe, läz 700 km suvipäivlaskmpolehe Šrilankaspäi. Ekvator
ristikoičeb valdkundan suvižid vezid. Valdmererandan piduz om 644 km. Vaiše
erased atolloišpäi oma elänzoittud (192 sared 1192:špäi). Arabijan meri om
sarilpäi päivlaskmpolehe, Lakkadivan meri — päivnouzmpolehe.

Klimat om valdmerine subekvatorialine mussonine. Kesklämuz om +24...+30°C vodes
ümbri. Lämuden agjahižed znamoičendad — +17°C da +32°C. Om kaks' sezonad: neps
(kezaku-eloku) da kuiv (kül'mku-keväz'ku). Paneb sadegid 2540 millimetraspäi
pohjoižes 3810 mm:hasai suves. Järvid da jogid eile olmas.

Ohjandusen form om unitarine konstitucine prezidentine tazovaldkund äjiden
partijoiden sistemanke.

Parlament om üks'kodine Rahvahaline Suim (divehi: ރައްޔިތުންގެ މަޖިލިސް
Rajjithunge Mažilis) 85 ühtnijanke. Kaik rahvaz valičeb heid 5 vodeks.
Valičendoiktuz om kaikil ristituil 21-voččes igäspäi.

Vl 2014 keväz'kun 22. päiväl Mal'divan järgvaličendad parlamentha oliba. Vl 2013
kül'mkun 9. da 16. päivil prezidentan järgvaličendad oliba (Abdulla Jamin sai
51,39%, se om hänen ühtenz' strok). Vl 2011 sijaližed järgvaličendad oliba.

Mal'divan Tazovaldkund alajagase 20 sariden joukhu (atollha, mal'd. atholhu,
üks'lugu da äilugu) da 1 pälidnha. Niid ühtenzoittas 8 provincijoihe (pälidnanke
ühtes). Lugetas vaiše elänzoittud sarid (192).

Vl 2012 Mal'divan Sariden päeksport oli kaikenvuitte kala (läz 80%); toine
eksport — gazturbinad, raud da teraz.



https://vep.wikipedia.org/wiki/Mai%C5%BEanduz

Maižanduz om ekonomikan sarak. Se om olmas varmitamha ristituid söndtavaroil
(söm) da samha torhut tegimišton erasiden sarakoiden täht. Maižandusen sarak om
üks' znamasižembišpäi, se om olmas kaikiš valdkundoiš da maiš. Läz üht
milliardad ekonomižešti aktivižid ristituid radab mail'man maižanduses.
Valdkundan söndtavarvaruitomuz rippub necen sarakon olendoišpäi. Nened tedod oma
sidodud maižandusen problemoihe: agronomine tedo, živatvodind, melioracii,
kazmusiden kazvatuz, mecankazvatuz.

Maižandusen augotižlibund om sidodud muga nimitadud tehmižen abutusiden
«neolitižhe revolücijha». Nece kukerduz zavodihe läz 12 tuhad vot tagaz,
produktoiden tegii ižanduz sündui, civilizacii šingotaškanzi.

Maižanduz živatoiden kodikoičendanke da kazmusiden kazvatusenke sündui 10 tuhad
vot sid'sai agjahižel märal, i se vajehtui znamasižikš aigaližen manradandan
aigaspäi. Ezmäižen kerdan zavottihe kazvatada da kerata kazmusid planan mödhe
Päivlaskmaižes Azijas, Egiptas da Indijas, edel sidä niiden mectoižendoid
keratihe.

Maižandusen šingotez oli ripmatoman neniš agjoiš: Pohjoine i Suvine Kitai,
Sahel'-zon Afrikas, Uz' Gvinei, Indijan pala, Amerikan severz' regionid.
Maižandusen mahtused — kastelend, äipöudoline sistem, heretused da gerbicidad —
oma sätud amuižiš aigoiš, no paremboitihe niid i saihe hüvid rezul'tatoid vaiše
20. voz'sadal. Antropologižed i arheologižed tundištused Suvipäivlaskmaižen
Azijan i Pohjoižen Afrikan erazvuiččiš sijišpäi ozutadas mecjüviden kävutandoid
läz 20 tuhad vot sid'sai.

Ris da hirs' oma kodikoittud nügüdläižen Kitain territorijas 8000 vodel edel
m.e., bobanvuiččed da sojanvuiččed kul'turad oliba jäl'ghižikš sigä. Vodele 5000
edel m.e. ris- da durr-kul'turad oliba sijaliženke kezvatusenke Sahel'-regionas.
Sijaližed kul'turad oliba kodikoittud Päivlaskmaižes Afrikas, Udes Gvinejas i
Efiopijas.

Nižun da erasiden bobanvuiččiden olendan todestused 6 voz'tuhas edel m.e. oma
löutud Indan alangištos. Kul'tiviruihe apel'sinid niil-žo voz'tuhil. Läz 4
voz'tuhad edel m.e. kazvatihe nižud, herneht, kunžutan semnid, ozrad da mangoid
Indan alangištos. Vodele 3500 edel m.e. puvillan kazvatuz änikoiči. 3000 vot
edel m.e. aigemba kul'tiviruiškanzihe ris da rogosahar. Sured lidnad oliba
indijalaižil, hüvin varmitadud vill'varažomad oliba niiš.

Amerikan igähižed rahvahad kodikoičiba kukruzad, kabakuzid, kartohkad da
podsolnušnikad koumes regionas.

Šumerad löuziba maižandust sen nügüd'aigaižes el'genduses vodele 5500 edel
meiden erad — levitadud intensivine manradand, monokul'turoiden olend olmas,
organizuidud kastelend, specializiruidud töiden kävutand. Intensivine maižanduz
varmitab äjal surembad ristitišton sagedust, mi mectusen, keradusen da poimindan
mahtusiden kävutandan aigan. Se mugažo andab voimusid varata liigašt produktad
sezonidenkeskeižen pordon, kävutandan da möndan (vajehtamižen) täht.
Maižanduzedheotandoiden da fermeroiden olend olmas andoi voimust varmitada
söndtavaroil ottud toižil radoil ristituiden surt lugumärad, se vei
kaikenaigaižiden armijoiden sündundannoks.

Vspäi 1492 tetab Kolumban vajehtamine kazmusil da živatoil tegihe mail'man
poliden keskes. Sen paloin, äi ristituid kaikedme mail'madme tundištihe
tomatanke, kukruzanke da kartohkanke. Kul'turoiden äjüz' vei maižandusen
kalendarin da primetoiden sündundannoks.

Mehanizacijan hered šingotez zavodihe 19. voz'sadan lopul. Traktorad, möhembas
aigaspäi — kombainad, lasktas nügüd' vaumita maižanduzradoid lujas heredas,
ogibaloiš masštaboiš.

Ekstensivine šingotesen mahtuz — konz produkcijan pästand ližadub
semenduzpindoiden levitandal, kabjživatišton lugumäran ližakazv, ottud
maižandusel lugumäran ližadamine oma olmas. Mugoman ekonomikan valdkundad
nimitase agrarižikš valdkundoikš. Mehanizacii, himizacii da melioracii oma vähän
šingotadud niiš.

Intensivine šingotesen mahtuz harakterizuiše nenil tundusil: organizacii tedon
mödhe, tehmižmahtusen kaikenaigaine ližaduz, uziden tehnologijoiden,
maižanduzmašinoiden sistemiden, gerbicidoiden da miniraližiden heretusiden
kävutand, tedoiden rezul'tatoiden otand kävutamižhe (genoman inženerii,
biotehnologii, robototehnik da elektronik). Evropan da Pohjoižamerikan
postindustrialižed valdkundad oma mugoiženke ekonomikanke, mugažo uded
industrialižed valdkundad. «Vihand kukerduz» tegihe šingotadud maiš 20.
voz'sadan keskuses. Ottud maižandushe pala om 2..6% ekonomižešti aktivižes
ristitištos.

FAO:n specialistad znamoitas, miše kuivman pindan 78% om znamasiženke
londuseliženke röunadusenke manradandan šingotesen statjas, völ 13% oma
madalanke produktivižusenke. Vaiše kuivman 9% sättub manradandale, andab
keskmäšt da korktad produktivižust. Vl 2009 37,6% kaikes kuivmaspäi kävutihe
maižanduses, neniden procentoiden keskes 25,8% kävutihe omaluižikš, 10,6% oli
künttud, 1,2% — semetud äivoččed kul'turad.

Agrarižed resursad i maižandusen specializacii erinedas lujas regionidme.
Erištadas viž termišt vöd, ičeze kazmusiden da živatoiden keraduz kezvatase
kaikuččes niišpäi.



https://vep.wikipedia.org/wiki/Louhin_rajon

Louhin rajon (venäkelel: Лоухский район, suom.: Louhen piiri) om municipaline
ühtnik Karjalan Tazovaldkundas, Venälaižes Federacijas.

Rajonan aluz om pandud vl 1927 Karjalha, elokun 29. päivän VCIK:an käskön mödhe.
Möhemba Kesten'gan rajonan territorijad ühtištuihe Louhin rajonanke.

Suren Tatanman sodan aigan vozil 1941 - 1944 Saksanman sodavägiden
«Norvegii»-armijan suvine jouk okkupirui rajonan päivlaskmad.

Louhin rajon om Karjalan Tazovaldkundan pohjoine taho. Pind — 22 551
nellikkilometrad (ühtenz' sija tazovaldkundas 18späi). Mec otab territorijan
nell' seičemendest (12,6 tuh. km²), se om kavag'mec tobjimalaz. Saum soid i
sokahid maid om nelländez.

Vauktan meren Kandalakšan laht lainištab rajonan pohjoižpäivnouzmaižid randoid
150 km pitte.

Maanselkän ülüz om rajonan lodehes, Karjalan kaikiš korktemb Nuorunen-mägi
sijadase siš, 577 m korkte. Toižen territorijan reljef om tazo. Tuhad penid
järvid i sadad penid jogid oma rajonas. Joged mülüdas Vauktan meren basseinha.
Kaikiš surembad järved oma Toppajärv (986 km²) da Päjärv (659 km²), ned oma
Kuman vezivaradimen palad vspäi 1966.

Londuseližed varad oma metallad (titan, kuld, platin), sauvondmaterialad
(sauvondkivi, rugižkivi, ozrikkivi, gabrodiabaz, letked, gravii), špat, kvarc,
loštkivi, hel'm, mec, kala, reskvezi, gidroenergii.

Toižed sured eländpunktad oma lidnanvuiččed Čup-žilo (2,4 tuh. rist. vl 2016) da
Päjärv-žilo (1,7 tuh. rist. vl 2016), mugažo külänvuitte Kesten'g-žilo (1,1 tuh.
rist. vl 2013).

Rahvahad (vn 2002 Venäman rahvahanlugemižen mödhe, enamba 0,4%): venälaižed —
71,4%, karjalaižed — 15,3%, vaugedvenälaižed — 6,9%, ukrainalaižed — 3,1%,
suomalaižed — 0,85%, totarlaižed — 0,4%, toižed — 2,0%, rahvahuden ozutandata —
0,05%.

Rajonan ižandusen päsarakod oma mecan varhapanend, pumaterialan ümbriradmine,
kalanpüdand, kalankazvatuz, sauvondkiven samine, gidroenergetik (Kuman GES),
turizm, torguind.



https://vep.wikipedia.org/wiki/Louhi

Louhi (mugažo karjalan i suomen kelil; ven.: Лоухи) om Venäman lidnanvuitte žilo
da raudtesol'm Karjalan Tazovaldkundan pohjoižes. Se om Louhin rajonan
administrativine keskuz da kaikiš suremb eländpunkt, mugažo Louhin lidnkundan
keskuz.

Eländpunktan aluz om pandud vl 1913 kuti raudtestancii Petroskoi — Murmansk. Vl
1944 Louhi-külä sai lidnanvuiččen žilon statusad.

Kalevalan mödhe, Louhi-akaine, Pohjolan emändaine, eli neniš tahoiš. Žilon
nimituz om sidodud hänehe.

Žilo sijadase rajonan päivnouzmas, mecjärviden keskes, 90 m valdmeren pindan päl
keskkorktusel. Panovo-järv om kaikiš znamasižemb žilos, no äjan järedambad
järved sijadasoiš severziš kilometriš sišpäi — oz., Plotičnoje i Kenjärv. Matkad
Petroskoihesai om 481 kilometrad suvhe orhal, 552 km avtotedme. Lähembaižed
lidnad oma Kem' da Kandalakš, pol'tošt sadad kilometrid jogahižhesai.

10 ezitajad mülüdas Lidnkundan Nevondkundha (ven. Совет поселения). Valitihe
heid järgenduseližen kerdan vl 2013 sügüz'kun 8. päiväl (koumanz' kucund).

Raudte läbitab žilod päivnouzmas, «Kol»-avtote ümbärdab žilod 3 kilometras
päivlaskmas. Raudtesarak Päjärvhesai lähteb päivlaskmha Louhišpäi pidust' žilon
pohjoižröunad, sarak om 110 km pitte.



https://vep.wikipedia.org/wiki/Lahdenpohjan_rajon

Lahdenpohjan rajon (venäkelel: Лахденпохский район, suom.: Lahdenpohjan piiri)
om municipaline ühtnik Karjalan Tazovaldkundas, Venälaižes Federacijas.

Administrativine keskuz om Lahdenpohj-lidn. Siš eläb rajonan ristitišton viž
ühesandest.

Kurkijokin rajon oli sätud vn 1940 heinkus enččel Suomenman territorijal, sidä
anttihe Tal'vsodan jäl'ghe. Kurkijoki-žilo tegihe rajonan keskuseks. Vspäi 1941
(15. eloku) vhesai 1944 (sügüz'ku) Suomenman sodaväged oliba rajonas. Vl 1945
vilukun 20. päiväl sirtihe rajonan keskust Lahdenpohjaha. Vl 1958 keväz'kun 12.
päiväl likvidiruihe sidä rajonad.

Vl 1970 tal'vkun 22. päiväl erištuihe Lahdenpohjan rajonad Sortaval-lidnale
alištunudes territorijaspäi.

Ladog lainištab rajonan suvipäivnouzmaižid randoid. Joged mülüdas Atlantižen
valdmeren basseinha.

Rahvahad (vn 2002 Venäman rahvahanlugemižen mödhe, enamba 0,4%): venälaižed —
82,5%, vaugedvenälaižed — 6,5%, ukrainalaižed — 4,3%, karjalaižed — 2,1%,
čuvašalaižed — 1,0%, totarlaižed — 0,9%, suomalaižed — 0,7%, toižed — 2,0%,
rahvahuden ozutandata — 0,01%.

Rajonan ižandusen päsarak om turizm, sikš miše se om karjalan rahvahan
formiruindan geografine keskuz.



https://vep.wikipedia.org/wiki/Kirovsk_(Leningradan_agj)

Kirovsk (ven.: Кировск, suom.: Korotka) om Venäman lidn Leningradan agjan
keskuses, Kirovskan rajonan administrativine keskuz (mülüb rajonha vspäi 2006).
Se om rajonan kaikiš suremb lidn, kuti Otrandoje-ki lidn Nevan mödvedhe (25,2
tuh. rist. vl 2016).

Eländpunktan aluz om pandud vn 1931 kezakun 13. päivän kuti sauvojiden
Nevdubrstroi-žilo sauvomha lämuzelektrokeskust. Se oli nimitadud lähembaižen
(Nevan) Dubrovk-külän mödhe Nevan vastrandal. Vn 1943 vilukus muretihe
Leningradan blokadad läz žilod da Šlissel'burgad. Vl 1943 LEK oli nimitadud
Sergei Kirovan oiktastuseks. Vl 1953 žilo sai lidnan statusad nügüdläiženke
nimenke.

Municipaline «Kirovsk»-ühtnik om olmas nügüdläižiš röunoiš vspäi 2006. Kaks'
eländpunktad om siš, toine om Molodcovo-žilo.

Lidn sijadase päivnouzmha Piterišpäi, Kirovskan rajonan päivlaskmaiženno
röunanno. Matkad Piterihesai om 35 km päivlaskmha. Kirovsk seižub Neva-jogen
hural korktal randal, läz Ladoganjärven randad, 20 m valdmeren pindan päl
keskmäižel korktusel. Lähembaine lidn om Šlissel'burg 5 km pohjoižhe.

Käskusenandai tombuz om Ezitajiden Nevondkund (ven. Совет депутатов) 14
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Maksim Laškov radab sen ezimehen da lidnkundan
pämehen vs 2014 sügüz'kun 18. päiväspäi.

Ortodoksižen hristanuskondan Johann Predtečan (Edelkävujan) pän čapatesen
jumalanpert' om Kirovskas.

Ižandusen päsarakod oma energetine sarak (Dubrovkan LEK), laivansauvomine da
mašiništon pästand laivoiden täht, produkcii sauvondan täht (komplektad pertid
sauvomha, kuivad segoitused, elektrojärgenduzlaudad), plastmassantegim.

Federaline «Kol»-avtote (Murmanskan avtote) ühtenzoitab Nevan randoid lidnan
pohjoižes. Nevdubstroi-raudtestancii om 1 km suvipäivlaskmha lidnaspäi,
ezilidnelektrojonused ajadas Piterin Moskvan da Ladogan päraudtestancijoišpäi.



https://vep.wikipedia.org/wiki/Kingisepp

Kingisepp (ven.: Кингисепп, suom.: Jaama) om Venäman lidn Leningradan agjan
suvipäivlaskmas, Kingiseppan rajonan administrativine keskuz (mülüb rajonha
vspäi 2006). Se om rajonan kaikiš suremb lidn.

Uz'lidnan Ivan Födorovič-bajar' pani eländpunktan alusen kuti Jam-lidnuz (ven.:
крепость Ям). Lidnusen jändused oma kaičenus tähäsai. Vl 1703 eländpunkt oli
nimitadud Jamburg:aks. Vl 1784 Jamburg-külä sai lidnan statusad.

Vl 1922 semendkun 17. päiväl lidnad udesnimitihe nügüdläižikš estilaižen Viktor
Kingiseppan revolücioneran muštho (vll 1952-1988 Kuressaare-lidn Estinmas
nimitihe muga-žo). Vs 1927 elokun 1. päiväspäi lidn om ühtennimižen rajonan
administrativižeks keskuseks. Vozil 1935-1940 da 1976-2006 Kingisepp oli
alištunu agjan tobmudele oikti.

Lidn sijadase suvipäivlaskmha Piterišpäi, Kingiseppan rajonan keskuses. Matkad
Piterihesai om 130 km pohjoižpäivnouzmha. Kingisepp seižub Lug-jogen oiktal
randal tobjimalaz, 25 m valdmeren pindan päl keskmäižel korktusel.

Käskusenandai tombuz om Ezitajiden Nevondkund (ven. Совет депутатов) 22
ühtnijanke. Kaik rahvaz valičeb heid videks vodeks. Järgvaličendad sihe oliba vl
2014 sügüz'kun 14. päiväl. Aleksandr Sergejev radab sen ezimehen da lidnkundan
pämehen vs 2014 sügüz'kun 24. päiväspäi, hän-žo radab Kingiseppan rajonan
pämehen.

Ižandusen päsarakod oma mineraližheretusiden pästand, üks'kerdaižiden formiden
tehmine monolitižen sauvondan täht, mouckiven tegim. Piter—Tallidn-raudte
läbitab lidnad.



https://vep.wikipedia.org/wiki/Karjalan_Valdkund

Karjal (ven.: Карелия, Карьяла) vai Venäman Karjal, täuz' oficialine nimituz —
Karjalan Tazovaldkund (venäkelel: Республика Карелия, ičenaižkarjalan kelel:
Karjalan tašavalta, livvinkarjalan kelel: Karjalan tazavaldu, suomen kelel:
Karjalan tasavalta), om Venälaižen Federacijan subjekt, Venäman üks'
tazovaldkundoišpäi. Se mülüb Lodehližhe federaližhe ümbrikho.

Karjalan Tazovaldkundal om röunoid Arhangel'skan agjanke päivnouzmal, Vologdan
da Leningradan agjoidenke suvel, Suomenmanke päivlaskmal (798 km), Murmanskan
agjanke pohjoižel. Karjalan pohjoižpäivnouzmaižed randad lainištab Jävaldmeren
Vauged meri.

Tazovaldkundan pälidn da kaikiš suremb lidn om Petroskoi. Eläjiden lugu om 632
533 ristitud (2015 vodel). Pind om 180 520 nellikkilometrad.

Valdkundkel' om üks'jäine, se om venäkel'. Sab panda toižid-ki valdkundkelid
kaiken rahvahan referenduman satusiden mödhe (Karjalan Konstitucijan 11.
kirjutuz).

Regionaližed rahvahaližed keled oficialižen statusanke oma karjalan, suomen da
vepsän keled. Sab kävutada niid sijaližen ičeohjandusen tobmuden aluzkundoiš.

Tazovaldkundan Konstitucii om vahvištadud vl 2001 uhokun 7. päiväl
tazovaldkundan Ezitajiden Kodil (Käskusenandajan Suiman ezitajil) da om väges
nügüd' äiluguižidenke vajehtusidenke.

Pind om 180 520 nellikkilometrad. Mec otab territorijan 85%. Karjalas om 27 000
joged. Ned mülüdas Jävaldmeren Vauktan meren basseinha pohjoižes da Atlantižen
valdmeren Baltijan meren basseinha suves. Karjalan kaikiš pidembad joged oma
Vodl (149 km), Kem' (191 km), Ond (197 km), Čirka-Kem' (221 km), Šui (194 km),
Sun (280 km) Kivačun kos'kenke. Karjalas om mugažo 60 000 järved. Änine da
Ladogjärv oma Evropan kaikiš surembad järved pindan mödhe, tazovaldkundan
suviröun läbitab niid.

Tazovaldkundan reljef om kukkaztazangišt, kudamb päivlaskmal vajehtub
Päivlaskmkarjalaižeks ülüdeks. Karjalan pohjoižel om Maanselkän ülüz, kudambal
sijadase Karjalan kaikiš korktemb Nuorunen-mägi (577 m). Konz jäžom om tagenus
pohjoižele, se om lujas vajehtanu Karjalan reljefad — täs nügüd' om järviden
katlüsid, morenižid sel'gid.

Karjalas om enamba kut sadad löudmižsijid, kudambiš om 24 tarbhaižiden
kaivatusiden toižendad. Sadas aktivižikš slüdad, pöudšpatad, kvarcad,
sauvondmaterialoid (sauvondkivi, savi, lete, gravii, bazal't, granit, mramor,
diabaz, Šokšun babarmkvarcit), raudkivendod. Täs om kuldad, hobedad, platinad,
diamantoid, harvoid mametalloid. Geologad löuziba mugažo urankivendoiden,
titanan, vanadijan da molibdenan löudmižsijid. Sen ližaks, tinan, nikelin,
magnijan, vas'ken da hroman löudmižsijad seištas koskmatomikš. Toižed
londuseližed pävarad oma turbaz, tal'k, mineraližed mujud, mec, kala da
reskvezi.

Klimat om ven paksuidenke sadegidenke, i se vajehtase Karjalan territorijal
merižespäi kontinentaližeks. Tal'v om lumekaz, rainiž, tobjimalaz ilma
vägekahita pakaižita. Keza om lühüdaigaine da rainiž (pohjoižiš rajoniš), suren
sadegiden lugumäranke. Eskai kezakus tazovaldkundas erasti oleskeleb halad. Räk
oleleb harvas, kahtel vai koumel nedalil suvirajoniš. Kesklämuz vilukul om -8.0
C°, a heinkul +16.4 C°. Keskmäine nepsuz — ümbri 80%. Sadegiden vozne lugumär om
500–700 mm.

Karjalan faun da flor oma istorižikš nored, ned oma formiruinus jäl'gmäižen
jäaigan jäl'ghe, 10-12 tuhad vot tagaz. Tazovalkundan territorijal eläb 63
imetaiživatoiden, 285 linduiden, 5 maujujiden erikod. Karjalan jogiš voib
nägištada evropižen da kanadižen majagan pezad. Kanadine majag, ondatr da
amerikaine hähk oma Pohjoižamerikan faunan akklimatiziruiduid ezitajad, a
jenotanvuitte koir om Edahaižen Päivnouzman faunan akklimatiziruiduid ezitai.
Vodespäi 1960 todas mecsigoid da kosulid. Voib vastata kondjid, il'besid,
jänišid, mägrid, reboid da händikahid. Kevädel om äi gavedid: säs'kid,
čopjäižid, kägentäid, kärbhaižid.

Tazovalkundan floras om enamba kavag'mecoid: pohjoižpolel — pedajižid mecoid,
suvel — pedajižid da kuššid mecoid. Karjalan mecoiden pälehtezsugud oma koiv,
hab da raid. Karjal om mugažo marjoiden ma: sinnä kazdas bol, jonikaine, garbol,
babarm, murikeine, čigičaine, sestrikaine da mustikaine.

Aleksandr Hudilainen radab Tazovaldkundan Pämeheks vs 2012 semendkun 24.
päiväspäi, Käskusenandajan Suiman ezitajad vahvištihe händast radnikusele
Venäman prezidentan taričendan mödhe. Vl 2017 kaik rahvaz änestaškandeb pämehen
kandidatad videks vodeks, enamba kaht strokud jäl'geten ei sa. Tazovaldkundan
Pämez' om mugažo sen Ohjastusen pämez', hän märičeb sen strukturad da paneb
Ohjastusen valdkundmehid radnikusile. Tazovaldkundan pämehen administracii, üks'
ezmäine varapämez' da seičeme muite varapämest oma hänele abhu.

Karjalan Tazovaldkundan üks'kodine parlament om Käskusenandai Suim. Vhesai 2002
se oli kaks'kodižeks. Kaik rahvaz valičeb sen 50 ezitajad videks vodeks.
Vladimir Semenov radab Käskusenandajan Suiman ezimeheks vs 2011 tal'vkun 22.
päiväspäi.

Radonoigendai tobmuz om Karjalan Tazovaldkundan Ohjastuz. Tazovaldkundan
ministrused, valdkundaližed komitetad, kaks' ohjandust da üks' inspekcii
alištudas Ohjastusele.

Karjalan Tazovaldkund jagase 16 municipaližhe rajonha (sidä kesken 3 rahvahališt
rajonad) da 2 lidnümbrikho. 2006 vodelpäi municipaližen reforman taguiči rajonad
jagadas 24 lidnkundha (venäkelel: городские поселения) da 86 küläkundha
(venäkelel: сельские поселения, sidä kesken 3 vepsän küläkundad). Vodelpäi 1994
(vodhesai 2005, municipaližhe administrativižhe reformhasai) Änižröunan
(Änižrandan) rajonan suvipol' oli mülütadud Vepsän rahvahaližhe volost'he.

Vn 2010 Venäläižen Federacijan rahvahanlugemižen andmusiden mödhe Karjalas eläb
643 548 ristitud (neche rindataden, 2002 voden rahvahanlugemižen andmusiden
mödhe eläjiden lugu oli 716 281 eläjad) 3,81 rist./km² eläjiden kesktihedusenke.
Eläjiden lugun vähendamižen päsü om ekonomikan hondon situacijan tagut 1990-zil
vozil. Enamb Karjalan eläjiden koumandest eläb kaikiš surembas lidnas da
tazovaldkundan pälidnas — Petroskoiš. Kaikutte kahesanz' ristit kümnepäi om
lidnaneläi. Lidnalaižed elädas koumestoštkümnes lidnas da 11 lidnaližen tipan
žilos. Toižed järedad lidnad (enamba 25 tuh. ristitud vl 2015) oma Kondopog,
Kostamukš da Segež. Sen ližaks, 794 žilod da küläd om tazovaldkundas. Vl 2015
kaik om 9 eländpunktad enamba mi 10 tuh. eläjidenke.

Rahvahad (enamba 0,4% vl 2010): 78,9% oma venänikad (507654 rist.), 7,1% —
karjalaižed (45570 rist.), 3,6% — vaugedvenälaižed (23345 rist.), 2,0% —
ukrainalaižed (12677 rist.), 1,3% — suomalaižed (8577 rist.), 0,5% — vepsläižed
(3423 rist.), 2,6% — toižed (16422 rist.), 4,0% — rahvahuden ozutandata (25880
rist.).

Venänikad, karjalaižed, ukrainalaižed, vaugedvenälaižed da vepsläižed —
ortodoksižen jumalankodikundan uskojad, suomalaižed — lüteranižen
jumalankodikundan uskojad.



https://vep.wikipedia.org/wiki/Kalevalan_rahvahaline_rajon

Kalevalan rahvahaline rajon (ven.: Калевальский национальный район, karj.:
Kalevalan kanzalline piiri, suom.: Kalevalan kansallinen piiri) om municipaline
ühtnik Karjalan Tazovaldkundas, Venälaižes Federacijas.

Administrativine keskuz om lidnanvuitte Kalevala-žilo. Rajonan ristitišton viž
ühesandest eläb žilos.

19. voz'sadal Elias Lönnrot kirjuti tetaban Kalevala-eposan runoiden tobmad
palad rajonan nügüd'aigaižes territorijas.

Rajonan aluz om pandud vl 1927 Karjalha kuti Uhtan rajon, elokun 29. päivän
VCIK:an käskön mödhe. Vl 1930 enččen Kem'jogin rajonan territorijad ühtištuihe
Uhtan rajonanke. Vl 1935 uhokun 20. päiväl VCIK udesnimiti rajonad nügüdläižikš
Kalevala-eposan sadavoččen jubilejan oiktastuseks. Kalevala-žilo nimitihe
Uht-žiloks vhesai 1963.

Suren Tatanman sodan aigan vozil 1941 (heinku) - 1944 (reduku) Suomenman
sodaväged, sid' Saksanman armii, oliba rajonan päivlaskmas.

Vozil 1963 (1. uhoku) - 1966 (30. tal'vku) Kalevalan rajon oli Kemin rajonan
palaks. Vn 1983 sulakus Kostamukš tegihe lidnaks tazovaldkundan alištusenke.
Voknemen küläkund (ven. Вокнаволокский сельсовет) mugažo läksi rajonaspäi,
Kostamukšale alištushe.

Vspäi 1992 rajonan nimi om «rahvahaline»-sananke Karjalan Tazovaldkundan
Ülembaižen Nevondkundan pätandan mödhe.

Kalevalan rahvahaline rajon om Karjalan Tazovaldkundan lodehline taho. Pind — 13
316 nellikkilometrad (videnz' sija tazovaldkundas 18späi). Sadavozne mec katab
territorijan koume videndest, necišpäi pedajikod oma 85%. Saum soid om
koumandez, vezid — kudendez. Vl 2006 Kalevalan rahvahaline puišt om sätud
rajonan territorijas.

Joged oma kos'kekahad, ned mülüdas Kem'-jogen da Vauktan meren basseinoihe. Kaik
om 13 znamasišt joged i 50 järedad järved. Kaikiš surembad järved oma tektonižen
augotižlibundan Kuito-järved rajonan keskuses: Üläkuito (197,6 km²), Keskkuito
(275,7 km², vezivaradim vspäi 1980) da Alakuito (141,3 km²).

Londuseližed varad oma turbaz, metallad (raudkivend, vas'k, molibden), kvarcit,
mec, kala, reskvezi, gidroenergii.

Rahvahad (vn 2002 Venäman rahvahanlugemižen mödhe, enamba 3%): venälaižed —
46,3%, karjalaižed — 35,9%, vaugedvenälaižed — 9,8%, ukrainalaižed — 3,2%,
toižed — 4,8%.



https://vep.wikipedia.org/wiki/Jugoslavii

Jugoslavii oli valdkund Evropas vozil 1918-1992. Se sijazihe Balkanan pol'sarel
da oli Adriatižen meren kaks'tuhakilometriženke randištonke.

Valdkund sündui Avstrijan da Mad'jaranman imperijan čihodamižen rezul'tataks.
Vozil 1918-1945 se oli kunigahuz da unitarine valdkund. Sid', vspäi 1945 —
federativine tazovaldkund. Federacii kogoni 6 valdkundaspäi i kaks' avtonomijad
oli Serbijas. Kaik ned oma ripmatomad toine toižespäi nügüd' päiči Serbijan
avtonomižid agjoid (Vojevodin i Kosovo). Vozil 2003-2006 Serbijan da Mustmägin
Valdkundaline Ühtištuz-konfederacii oli Jugoslavijan oiktusiden jäl'ghetulii, no
äjad ÜRO:n ühtnijad ei olgoi tundištanuded necidä.

Vozil 1945-1991 Jugoslavijan Socialistine Federativine Tazovaldkund oli röunoiš
Romanijanke da Bolgarijanke päivnouzmas, Grekanmanke suves, Albanijanke
suvipäivlaskmas, Italijanke da Avstrijanke lodehes, Mad'jaranmanke pohjoižes.

Mägitahond oli territorijan kaks' koumandest. Dunain bassein ühtištoiti
valdkundad. Mujumetalloiden metallurgii sijaližil varoil oli ižandusen aluseks.
Radnikoiden kollektivad sättutiba keskneze pätindoid, ižandusen ohjanduz oli
kundaližen i keskusetoman.

Jugoslavijan čihodamine tegihe pordhil: vl 1991 läksiba Slovenii, Horvatii i
Makedonii; vozil 1991-1995 Bosnii da Gercegovin; vl 2006 Mustmägi tedoti
ripmatomut Serbijaspäi. Vl 2008 Kosovo tedoti ripmatomut Serbijaspäi, no Serbii
jäi necidä azjad tundištamata.



https://vep.wikipedia.org/wiki/Jakutijan_Tazovaldkund

Saha (Jakutijan) Tazovaldkund vai Jakutii (ven.: Республика Саха (Якутия),
jakut.: Саха Өрөспүүбүлүкэтэ, oficialitomikš Саха Сирэ) om üks' Venälaižen
Federacijan subjektoišpäi.

Saha Tazovaldkundan Konstitucii om vahvištadud vl 1992 sulakun 4. päiväl Saha
Tazovaldkundan Ülembaižen Nevondkundan ezitajil da tazovaldkundan prezidental,
tuli väghe sil-žo vodel sulakun 27. päiväl (znamoičese kuti Tazovaldkundan
päiv). Vl 2002 redukun 17. päiväl se om vahvištadud käskuseks Valdkundaližen
Suiman ezitajil.

Tazovaldkundal om röunoid 7 regionanke: Čukotkan avtonomižen ümbrikonke da
Magadanan agjanke päivnouzmas, Habarovskan randanke suvipäivnouzmas, Amuran
agjanke da Baikalantagaižen randanke suves, Irkutskan agjanke suvipäivlaskmas da
Krasnojarskan randanke päivlaskmas. Sen pohjoižed randad lainištadas Jävaldmeren
Laptevoiden da Päivnouzmaine Sibirin mered. Ühthine mererandan pird om läz 4,5
tuhad km.

Pind om 3 083 523 km². Saha Tazovaldkund om kaikiš suremb
administrativiž-territoriaine ühtnik mail'mas. Igähine roug otab territorijad
täuzin. Mecad ottas territorijan nell' videndest.

Mäged ottas territorijan kaks' koumandest. Kaikiš korktemb čokkoim om Čerskijan
mägisel'gan Pobed-mägi (3003 m). Znamasižed joged oma Len sen ližajogidenke
(Aldan, Olökm, Vilüi), Kolim, Indigirk, Olenök, Jan, Anabar.

Klimat om terav kontinentaline. Enamba 40% territorijad venub Pohjoižen
nabakehkruden südäimes. Pohjoižen mapoliškon vilun naba sijadase läz Oimäkonad i
Verhojanskad.

Londuseližed varad oma kivivoi, londuseline gaz, kivihil', bur hil', metallad
(raudkivend, tin, hahktin, kuld, hobed, artut', vol'fram, uran (ühtenz' sija
Venämas), harvad mametallad), antimonii (ühtenz' sija Venämas), almazad (ühtenz'
sija Venämas), mec, reskvezi, gidroenergii.

Jegor Borisov radab tazovaldkundan pämeheks (jakut.: Ил Дархан) vs 2010
semendkun 31. päiväspäi (edel vn 2014 sulakud nece radnikuz nimitihe
prezidentaks). Tazovaldkundan pämehen valdatusiden strok om viž vot, kaik rahvaz
änestab händast. Tazovaldkundan pämez' märičeb Ohjastusen strukturad da paneb
sen ühtnijoid radnikusile, sidä kesken Ohjastusen ezimest, Ohjastusen
varaezimehid, erasid ministrid — parlamentan hüvästusen sandan jäl'ghe. Üks'
tazovaldkundan varaprezident, Tazovaldkundan pämehen da Ohjastusen Administracii
oma hänele abhu.

Käskusenandai tobmuz om üks'kodine parlament — Saha (Jakutijan) Valdkundaline
Suim (jakut.: Саха Өрөспүүбүлүкэтин Ил Түмэнэ). Kaik rahvaz valičeb sen 70
ezitajad videks vodeks. Aleksandr Žirkov radab Valdkundaližen Suiman ezimeheks
vs 2013 redukun 2. päiväspäi.

Radonoigendai tobmuz om Saha Tazovaldkundan Ohjastuz. Tazovaldkundan ministrused
da valdkundaližed komitetad alištudas Ohjastusele. Galina Dančikova radab
Ohjastusen ezimeheks vs 2010 kezakun 18. päiväspäi. Kaks' ezmäšt Ohjastusen
varaezimest da viž Ohjastusen muite varaezimest oma hänele abhu.

Järgvaličendad Saha (Jakutijan) Valdkundaližhe Suimha oliba vl 2013 sügüz'kun 8.
päiväl. Tazovaldkundan pämehen valičendad oliba vl 2014 sügüz'kun 14. päiväl,
nügüdläine pämez' sai vägestust ezmäižel tural (58,79%) da radab kahtenden
strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 958 528
ristitud. Sündutandmär ületab kolendmärad znamasižešti. Kaikutte kahtenz' ristit
koumespäi om lidnalaine.

Tazovaldkundas om koumetoštkümne lidnad, 42 lidnanvuittušt žilod da 586 küläd
(vl 2009). Toine sur' lidn (enamba 50 tuh. eläjid) om Nerüngri. Vl 2015 kaik om
16 eländpunktad enamba mi 8 tuh. eläjidenke.

Rahvahad (enamba 0,4% vl 2010): jakutalaižed (48,7%), venälaižed (36,9%),
evenkalaižed (2,2%), ukrainalaižed (2,1%), evenalaižed (ende lamutalaižed)
(1,6%), totarlaižed (0,9%), burätalaižed (0,7%), kirgizlaižed (0,5%),
armenijalaižed (0,4%), uzbekalaižed (0,4%), toižed — 3,1%, rahvahuden ozutandata
— 2,5%.

Erased toižed igähižed rahvahad: dolganalaižed — 1906 rist. (0,20%),
jukagiralaižed — 1281 rist. (0,13%), čukčulaižed — 670 rist. (0,07%).



https://vep.wikipedia.org/wiki/Jakutii

Saha (Jakutijan) Tazovaldkund vai Jakutii (ven.: Республика Саха (Якутия),
jakut.: Саха Өрөспүүбүлүкэтэ, oficialitomikš Саха Сирэ) om üks' Venälaižen
Federacijan subjektoišpäi.

Saha Tazovaldkundan Konstitucii om vahvištadud vl 1992 sulakun 4. päiväl Saha
Tazovaldkundan Ülembaižen Nevondkundan ezitajil da tazovaldkundan prezidental,
tuli väghe sil-žo vodel sulakun 27. päiväl (znamoičese kuti Tazovaldkundan
päiv). Vl 2002 redukun 17. päiväl se om vahvištadud käskuseks Valdkundaližen
Suiman ezitajil.

Tazovaldkundal om röunoid 7 regionanke: Čukotkan avtonomižen ümbrikonke da
Magadanan agjanke päivnouzmas, Habarovskan randanke suvipäivnouzmas, Amuran
agjanke da Baikalantagaižen randanke suves, Irkutskan agjanke suvipäivlaskmas da
Krasnojarskan randanke päivlaskmas. Sen pohjoižed randad lainištadas Jävaldmeren
Laptevoiden da Päivnouzmaine Sibirin mered. Ühthine mererandan pird om läz 4,5
tuhad km.

Pind om 3 083 523 km². Saha Tazovaldkund om kaikiš suremb
administrativiž-territoriaine ühtnik mail'mas. Igähine roug otab territorijad
täuzin. Mecad ottas territorijan nell' videndest.

Mäged ottas territorijan kaks' koumandest. Kaikiš korktemb čokkoim om Čerskijan
mägisel'gan Pobed-mägi (3003 m). Znamasižed joged oma Len sen ližajogidenke
(Aldan, Olökm, Vilüi), Kolim, Indigirk, Olenök, Jan, Anabar.

Klimat om terav kontinentaline. Enamba 40% territorijad venub Pohjoižen
nabakehkruden südäimes. Pohjoižen mapoliškon vilun naba sijadase läz Oimäkonad i
Verhojanskad.

Londuseližed varad oma kivivoi, londuseline gaz, kivihil', bur hil', metallad
(raudkivend, tin, hahktin, kuld, hobed, artut', vol'fram, uran (ühtenz' sija
Venämas), harvad mametallad), antimonii (ühtenz' sija Venämas), almazad (ühtenz'
sija Venämas), mec, reskvezi, gidroenergii.

Jegor Borisov radab tazovaldkundan pämeheks (jakut.: Ил Дархан) vs 2010
semendkun 31. päiväspäi (edel vn 2014 sulakud nece radnikuz nimitihe
prezidentaks). Tazovaldkundan pämehen valdatusiden strok om viž vot, kaik rahvaz
änestab händast. Tazovaldkundan pämez' märičeb Ohjastusen strukturad da paneb
sen ühtnijoid radnikusile, sidä kesken Ohjastusen ezimest, Ohjastusen
varaezimehid, erasid ministrid — parlamentan hüvästusen sandan jäl'ghe. Üks'
tazovaldkundan varaprezident, Tazovaldkundan pämehen da Ohjastusen Administracii
oma hänele abhu.

Käskusenandai tobmuz om üks'kodine parlament — Saha (Jakutijan) Valdkundaline
Suim (jakut.: Саха Өрөспүүбүлүкэтин Ил Түмэнэ). Kaik rahvaz valičeb sen 70
ezitajad videks vodeks. Aleksandr Žirkov radab Valdkundaližen Suiman ezimeheks
vs 2013 redukun 2. päiväspäi.

Radonoigendai tobmuz om Saha Tazovaldkundan Ohjastuz. Tazovaldkundan ministrused
da valdkundaližed komitetad alištudas Ohjastusele. Galina Dančikova radab
Ohjastusen ezimeheks vs 2010 kezakun 18. päiväspäi. Kaks' ezmäšt Ohjastusen
varaezimest da viž Ohjastusen muite varaezimest oma hänele abhu.

Järgvaličendad Saha (Jakutijan) Valdkundaližhe Suimha oliba vl 2013 sügüz'kun 8.
päiväl. Tazovaldkundan pämehen valičendad oliba vl 2014 sügüz'kun 14. päiväl,
nügüdläine pämez' sai vägestust ezmäižel tural (58,79%) da radab kahtenden
strokun jäl'geten.

Vl 2010 kaiken Venäman rahvahanlugemižen mödhe eläjiden lugu oli 958 528
ristitud. Sündutandmär ületab kolendmärad znamasižešti. Kaikutte kahtenz' ristit
koumespäi om lidnalaine.

Tazovaldkundas om koumetoštkümne lidnad, 42 lidnanvuittušt žilod da 586 küläd
(vl 2009). Toine sur' lidn (enamba 50 tuh. eläjid) om Nerüngri. Vl 2015 kaik om
16 eländpunktad enamba mi 8 tuh. eläjidenke.

Rahvahad (enamba 0,4% vl 2010): jakutalaižed (48,7%), venälaižed (36,9%),
evenkalaižed (2,2%), ukrainalaižed (2,1%), evenalaižed (ende lamutalaižed)
(1,6%), totarlaižed (0,9%), burätalaižed (0,7%), kirgizlaižed (0,5%),
armenijalaižed (0,4%), uzbekalaižed (0,4%), toižed — 3,1%, rahvahuden ozutandata
— 2,5%.

Erased toižed igähižed rahvahad: dolganalaižed — 1906 rist. (0,20%),
jukagiralaižed — 1281 rist. (0,13%), čukčulaižed — 670 rist. (0,07%).



https://vep.wikipedia.org/wiki/Ind

Ind (sanskrit: सिन्धु Sindhu, urdu: سندھ Sindh, sindhi: سندھو Sindhu, puštu:
اباسين Abba-Sin «jogiden tat», pers..: هند Hind, tibet.: Sengge Chu «levan
jogi»; kit.: 印度河 Yìndù Hé, hindi: सिन्धु नदी) om znamasine jogi Suvižes Azijas.
Joginišk sijadase Kitain territorijas, sen Tibetan mägištol. Jogi jokseb
lodehližen Indijan mägitahondoiš (Gimalajiden pautkil). Jogen tobj pala om
Pakistanan territorijal, jagab mad kaks'haz, kävutase sen ižanduses. Jogensu
sijadase Indižen valdmeren Arabijan meren pohjoižes, Karačin päivnouzmaižiš
ezilidnoiš.

Ind Sindhu-nimenke om tetab pühäjogi, mainitase Rigvedas kuti «Seičeme
Joged»-agjan päjogi.

Indan vezivalu üläjoksmuses om üks' kaikiš amuižembiš jogišpäi Mas, Gimalajiden
vanhemb. Gimalajad sünduiba Indostan-plitun iškendan jäl'ghe Azijanke 35-55 mln
vot tagaz, ned libuiba jo jäl'ghe Indan sündundad.

Jogen veded ühtniba libujiden mägiden erozijan processha, sen paloin,
Karakoruman erozijha. Olendan aigan Indjogen vago sirdi kesk- da alajoksmuses
100 km päivnouzmha Suleimanan mägiden libundan tagut. Jogensu sirdi suvhe ičeze
sagedmaiden mödhe i Arabijan meren randišton libundan taguiči.

Joginišk sijadase 5300 m korktusel valdmeren pindan päl Tibetan mägišton
suvipäivlaskmas, Kangrinboče (Kailas)-mägen pohjoižel pautkel. Jogi jokseb
Sengge-Dzangbo (Šicüan'he)-nimenke i ühtištub Gar-Dzangbo-jogenke läz
Langmar-küläd, sen jäl'ghe jokseb jo Ind-nimenke.

Ind jokseb läz 1000 km lodeheze Karakorum-mägil, läbitab koumen valdkundan
territorijad. Jogi jäl'gendab süväd tektoništ alangištod, äiluguižed
kall'oikahad urad oma jogen randoikš. Jogen alangišt augotase läz amuišt
Leh-lidnad, kudamb om istorižen Ladakh-agjan pälidnaks. Jogi sase ičeze kaikiš
pohjoižembha čokkoimhesai läz Haramoš-mägenpäd, sid' käraudab suvipäivlaskmha,
jokseb Gimalajiden i Gindukušan sarakoiš läbi.

Ičeze keskjoksmuses Ind läbitab kukhikahid tahondoid, jokseb Indan da Gangan
tazangišton päivlaskmas. Jogi sab äi ližajogid. Jäl'gmäine mödvedhe Pandžnad
(Satledž)-ližajogi om kaikiš suremb-ki, lankteb Indha huralpäi. Ei ole ližajogid
Indan alajoksmuses.

Edel suhištod Ind jokseb läbi Tar-letetazangišton päivlaskmaižes poles. Jogen
vago sase Arabijan merhesai enamba mi 1800-kilometrižen matkan jäl'ghe
tazangištodme.

Indan del't augotase Haidarabadanno 150 kilometras merespäi. Del'tan pind om 30
tuh. km² (seičemenz' surtte mail'mas). 11 pähijamad lanktas merhe 250 km
mererandan pidusel. Jogahižel sur'vedel kaik del'tan hijamiden kuva vajehtase.
Jogi tob merhesai 450 mln tonnad sagedmaid vodes. Nügüd' Gadžamro om pähijamaks.
Ližadumižen aigan meren veded puttas jogehe.

Vides voz'tuhas Ind vajehti vagon sijadust severz' kerdad Sukkur-lidnan suvemb.
Vago i enamba kaiked del't sirdihe päivlaskmha. Jäl'gmäižel seičemel voz'sadal
Indan pala sirdi 15-30 km päivlaskmha Sukkurad alemba.

Ende mecakišt kazvoi jogen basseinas, mecan pind om lujas vähemb sidä nügüd'.
Jogen kalan varad oma znamasižed. Sukkur- da Kotri-lidnad oma kalategimišton
järedoikš keskusikš, no kalankazvatuz om tarbhaine saudud padoseiniden tagut.

Laivoidenlikund om olmas jogensuspäi Dera-Ismail-Han-lidnhasai, 1200 kilometrad
matkad laivoiden täht. Pened astjad lapakonke pohjanke voidas ujuda edemba
ülezjogen Kabul-jogensuhusai.

20. voz'sadal sar'vnenad jäiba Indan basseinas vaiše kel'dtahoiš. Indine
jogidel'fin läz kadoi padoseiniden taguiči. Mecoiden pind väheni znamasižikš
maižandusen šingotesen tagut.



https://vep.wikipedia.org/wiki/In_%C4%8C%C5%BEen

Cin' Šihuandi (kit. 秦始皇帝, pin'jin' Qín Shǐ Huáng-dì, sana sanaha: «Ezmäine
Cin'-imperator»), todesine nimi om In Čžen (kit. 嬴政, pin'jin' Yíng Zhèng) (sünd.
259 edel m.e., 7. uhoku, Han'dan' — kol. 210 edel m.e., 10. sügüz'ku,
Päivnouzmaine Kitai) — Cin'-valdkundan ohjastai (vspäi 246 edel m.e.). Hän om
Toradajiden Valdkundoiden aigan lopunpanii. Vl 221 edel m.e. hän pani ičeze
üksintobmuden Südäikitain kaikel mal. Se azj tegi händast ezmäižeks
Kitai-valdkundan ohjastajaks istorijas. Cin'-dinastii, kudamban alusen Cin'
Šihuandi pani, tahtoi valdoita Kitajal 10 tuhan ičeze sugupol'viden aigan, no
oli heittud hänen surman jäl'ghe severziš voziš (vl 206 edel m.e.).

Cin' Šihuandi oli sündnu Han'danihe (Čžao-valdkundan pälidn) da oli kolnu matkan
aigan Päivnouzmaižen Kitain territorijas. Hänen valdištmen jäl'gnik — Cin' Er
Šihuandi (In Hu Hai), noremb poig. Lapsed (poigad): vanhemb In Fu Su, noremb In
Hu Hai. Cinin znamasine tond Kitain šingoteshe om siš, miše kaik jäl'ghižed
Kitain valdkundad kävutiba hänen administrativiž-bürokratišt ohjanduzsistemad.

Cin' Šihuandi sana sanaha znamoičeb «Cin'(-dinastijan) imperator-alusenpanii».
Ezmässai Huan- («tobmudenpidai») da Di- («imperator») tärtused kävutihe eriži
toine toižespäi. Niiden ühtištuz lujeni uden ohjastajan üksintobmut. Mugoine
arvnimi oli olnu vhesai 1912 — Kitain imperijoiden lophusai (Sin'hai-revolücii).

In Čžen oli sündnu Han'danihe (Čžao-valdkundan pälidn). Hänen aristokratine tat,
Čžuansän-van, ištui sigä plenas založnikaks. In Čženan mam, Čžao-emänd, oli
valatoitajad Čžaon sugud. Jäl'ghižen sodan augotišes Čžao-valdkundan ohjastai
tahtoškanzi surmita Cinin založnikoid da heiden kanzoid, ka aristokratine
augotižlibund abuti Čžao-emändale da hänen poigale päzda henghe. Siloi In Čženan
mamale heimolaižed andoiba katuz pän päl, a Čžuansän-van andoi oton
varjoičijoile da pageni Cinin voinvägiden sijadushe. Elokaz Lüi Buvei-torgovan
andoi hänele rahoid sihe azjaha da andoi toivotuz sirta händast tobmuses
ülähäpäi. Sodan lopindan jäl'ghe Čžao-emänd poiganke ajoi Cin'-valdkundha. Sigä
čoma tulii aig varasti hänen poigad.

Sil aigal Cin'-valdkund oli jo kaikiš vägevaks ičeze susedoiden keskes. Lüi
Buvei — ministrišton ezimez' — arvosti tedomehid lujas. Hän kucui läz tuhad
tedomehid kaikiš Amuižen Kitain valdkundoišpäi olmha koštul. Ned veiba
tedoridoid da kirjutiba kirjoid. Sid' kerazihe tetabad Lüiši
čun'cü-enciklopedijad.

Lüi Buvei tegihe Inan Čženan holenandajaks i zavodi avol'jaižikš eläda ühtes
hänen mamanke, Čžao-emändanke. Mam sai evnuhad lahjaks. Hänen nimi oli Lao Ai.
Hän keskenzi suren tobmuden ičeze käziš fal'šižiden evnuhan dokumentoiden abul.
Vl 238 In Čžen sabuti täuz'igäd i sai ohjandust ičeze käzihe. Siloi-žo Lao Ai da
hänen heimkund koumiš pol'viš oliba surmitud sidoiš Čžao-emändanke,
valdkundaližen štampan fal'sifikacijan tagut da naprindan otta pert'kulud vägel
taguiči. Vl 237 Lüi Buvei Lao Ain sidoiš oli heittud radospäi da oli oigetud
küksushe Sičuanihe. Sijale matkates hän tegi ičtazrikondad. Inan Čženan mam
mugažo oli oigetud küksushe, no händast pördihe pert'kuluhupäi nevojiden
kibedoiden pakičendoiden jäl'ghe.

Li Si, legizman polenpidai da Sün' Dzin openik, tegihe jäl'ghižeks päministraks.
In Čžen hänenke jätksi satusekahid päivnouzmpol'žid sodid. Niiden aigan hö
kävutiba kaik metodad: zorijoiden verkod, otoiden andand, elonmelevoiden
nevojiden abu kaikiš Amuižen Kitain valdkundoišpäi.

Keskmäižen Kitain valdkundoiš lugetihe Cin'-tahoid varvariden laptaks, no todeks
sanudes Cin'-valdkundas oli järed voinvägiden sistem da äiluguine bürokratii. In
Čžen sai anastaden kaik kuzid valdkundoid toine tošt jäl'ghe, kudambid oli
Kitajas sil aigal: vl 230 edel m.e. Han'-valdkund oli alištadud, vl 225 —
Vei-valdkund, vl 223 — Ču-valdkund, vl 222 — Čžao-valdkund da Jan'-valdkund, a
vl 221 — Ci-valdkund. Ühtenzoitmižen aigan In Čžen tirpi 3 rikondnaprindoid.
Niišpäi ühten aigan häniče vägesti vihanikad mekal, satati händast 8 kerdad.
Han'danin anastaden, tulijan aigan imperator löuzi da käski rikta kaikid hänen
kanzan vihanikoid. Sidaig hänen mamad ei olend jo hengiš.

Sän'jan-lidn valitihe pälidnaks, se seižui amuižiš Cinin valdusiš, läz nügüdläšt
Sianid. Arvmehed da vel'možad kaikiš alištunuziš valdkundoišpäi oliba ajatadud
sinnä, 120 tuhad kanzad kaiked. Mugoine mär abuti Cinin imperatorale sijata
alištadud valdkundoiden elitoid varmdan sil'mišpidandan alle.

Li Sin lujan nevondan mödhe, imperator pani uden maiden pämehikš toižid mehid,
ei ičeze heimolaižid vai läheližid. Imperii alajagoihe 36 sodaümbrikoihe
(«czün'», kit.: 郡), niiden pämehikš oliba ohjandajad radnikad da valdkundmehed.
Sodaümbrikod alajagoihe agjoihe (縣), ujezdoihe (鄉), külävolostihe (里) 100
kanzoišpäi. Edelkävujiden erineden, nece administrativine sistem oli
keskustoittud täuzin.

Anastadud alištunuziš vanoišpäi azegišt oli kogotud Sän'janha. Azegišpäi suladen
tegihe sur'kulud kellod da 12 bronzašt kolossad, kudambid seižutihe pälidnas.

Veihe reformad «kaikile ajoregile — ühtenpitte värtmuz»-lozunganke. Sädihe
ühthižen rahasisteman, ühthižen märiden da vedusiden sisteman. Sauvoihe ühthižen
teiden verkon. Nened märad panihe Kitain kul'turan da ižandusen ühthižhe alushe
i eläba jo kaks' tuhad vot, hot' Cin'-imperii oli lühüdaigaine. Nügüd'aigaine
kitaine kirjkel' om sündnu arni Cinin kirjkelespäi.

Kaičendseinäd enččiden valdkundoiden keskes oliba heittud ühtmuden znamaks.
Niiden seiniden vaiše pohjoižpalan jätihe, sen pidustad oliba vahvištadud da
ühtištoittud toine toiženke. Severz' sadad tuhad ristitud vedihe seinid
sauvomha. Muga sättud udes Sur' Kitaine sein erigoitaškanzi Keskmäižen
Valdkundan kalaidajiš varvarišpäi.

Cin' Šihuandi-imperator kävuti millioniden mahtusid toižiden-ki sur'kuluiden
sauvomižiden aigan. Sauvondad oliba jügedaks ikheks ristituiden täht. Ani ičeze
vencastusen jäl'ghe imperator zavodi sauda kaumuz ičeleze. Hän sauvoi teiden
verkod kaiked valdkundadme. Koume likundjonod oli niiš teiš, keskmäine
likundjono oli imperatoran ajoregen täht. Hänen ohjastusen aigan, vl 214 edel
m.e., zavodihe (a sid' lopihe-ki) Lincüi-kanalan sauvomižen läz Guilin'-lidnad.
Se 36-kilometrine kanal ühtištoiti Janczi-jogen Suvikitain ogibalan
territorijanke. Vl 212 edel m.e. Epan-pert'kulun kompleks zavodihe sauda, sigä
äi kalližarvoižusid varazihe da äi imperatoran naložnicoid sijazihe.

Elon jäl'gmäižen voz'kümnen aigan imperator oleli ičeze pälidnas harvoin. Hän
kaiken aigan kodvi ičeze valdkundan tahoid, toi andoid sijaližihe pühäpert'he,
sauvoi steloid ičtazkitändoidenke. Imperator pani mugoižen veron alusen, miše
ohjastajale tarbiž libudas Taišan'-mägehe. Inspekcižed matkad sidoihe teiden,
pühäpertiden, pert'kuluiden sauvondanke. Vn 220 augotaden oli 5 ajod severz'
tuhad kilometrad kaikutte ajo. Sadad saldatoid da äi kodiabunikoid kaimziba
Cinid Šihuandid matkan aigan. Tulend Tünen valdmeren randpolehe oli tetpaižen.
Imperator varaiži rikondnaprindoid, sen tagut hän oigenzi teidme severz'
ajoregid kerdalaz da peiti ičtaze uudimen taga. Eskai hänen saldatad ei tekoi,
ajab-ik heidenke imperator vai ei.

Hanin Siman Cänin-istorikan «Ši czi»-kirjeižiden mödhe, imperator südeganzi
ičeze surman polhe enamba kaiked. Matkoiden aigan imperator tegeli tundmust
noididenke, völhoidenke da spravitajidenke. Hän tahtoi sada heišpäi kolmatomuden
eliksiran peitust.

Konfucijan openikad pagižiba, miše kolmatomuden ecind om tühj azj, sen tagut
imperator ei navedi heid. Ozutesikš, hän käski mahapanda 460 konfucijanalaižid
eläbalaz. Vl 213 Li Si-päministr uskotoiti imperatorad poltta kaik kirjad, päiči
maižandusen, medicinan da arboindan kirjoiš. Mugažo jättihe imperatorižen
kirjoiden keraduz da Cinin ohjastajiden aigkirjad. Ei ole čud, miše jäl'ghižiden
aigoiden istorikad tegiba meles Cinin Šihuandin polhe, hö oliba tendenciozižed.
Ozutesikš, hö kuvazihe händast opakoks tiranaks da kirjutiba, miše imperator ei
olend aristokratišt sugud.

Ičeze valdusiden järgümbärdusen aigan, vn 210 edel m.e. sügüz'kun 10. päivän,
imperatoran heng mäni Ülähäižele Šacü-lidnan pert'kulus (Päivnouzmaine Kitai)
kahted kud matkad pälidnaspäi. Hän läžui da koli hillän morindan tagut,
«kolmatomuden eliksiran» pilülid artutinke ottes südäimehe.

Cin' Šihuandi koli, a Čžao Gao da Li Si ümbärziba ajoregi solakahal kalal i läz
kaht kud katliba hänen surman. Hö fal'sificiruiba imperatoran zavetoičendan da
paniba norembad In Hu Hai-poigad jäl'ghižeks jäl'gnikaks, kenen näradoičijal
imperator oli. Hö mugažo Cin Šihuandi-nimelpäi oigenziba vanhembale In Fu
Su-poigale da Men Tän-jenaralale (varjoiči valdkundan pohjoižröunad) käsk rikta
ičtaze arvostusenke rahvahan edes.

Ezmäižen imperatoran surman jäl'ghe enččiden dinastijoiden polenpidajad zavodiba
hänen jäl'gusen jagon. Vl 206 edel m.e. hänen jäl'gmäine heimolaine, Czi In
(surman jäl'ghe Cin' San' Šihuandi — Koumanz' Cinin imperator), kudamb oli jo
vanaks (ei imperatoraks), oli surmitud edhetungijoil Hanin sodavägil, a Cinin
pälidn oli muretud heil.

Kaumusen sauvomine zavodidas ani imperijan alusenpanendan jäl'ghe läz
nügüd'aigašt Sianid. Siman Cänin tundištusen mödhe, 700 tuhad radnikoid da
mastarid oli vedatud sen mavzolejan sauvomha. Kaumusen irdaližen seinän ühthine
piduz om 6 km.

Käpin sijaduz ezmäižen imperatoran kaumžomanke oli löutud vaiše vl 1974
arheologijan tedomehil (Maon Dzedunan kul'turrevolücii mäni lophu jo). Sen
tedoiduz jätkase nügüd'aigan-ki. Imperatoran kaumsija varastab völ ičeze
avaidamišt. Edel meiden aigad eraz-se piramidanvuitte sauvuz oli käpin päks.
Ühten versijan mödhe, kolijaižen heng lendi taivhaze necen sauvusen kal't.

Äiluguine terrakotasine armii oli sättud kaimdamha imperatorad sil mal. Läz 8
tuhad saldatoid, a mugažo soitvändajad, valdkundmehed da akrobatad, om löutud
sigä. Kaikuččen ristitun mod om erazvuitte, a hibjad oliba mujutadud kirjavaks
enččikš (nügüd' muju om vaiše erasil sijil). Ičeze edelkävujiden erineden,
imperator pučihe äiluguižiš ristituiden andakstondoišpäi, no hänen 48
naložnicoid mahapanihe eläbalaz sigä-žo.

Vl 1987 Cin' Šihuanan-kaumusen kompleks oli pandud UNESCO:n Mail'man
kul'turjäl'gusiden objektoiden nimikirjuteshe ezmäižeks Kitain objektoišpäi.



https://vep.wikipedia.org/wiki/Il%E2%80%99bez

Evrazijalaine il'bez vai Järgeline il'bez (latinan kelel: Lynx lynx, venäkelel:
Рысь обыкновенная) om kažinvuiččiden sugukundan (Felidae) lihansöi (Carnivora)
imetaiživat. Il'bez om kaikiš järedamb erik Il'besiden sugus da kaikiš
pohjoižemb erik kažinvuiččiden sugukundas.

Järgeline il'bez eläb Skandinavijas, Suomenmas, Balkanan nemes, Pol'šanmas,
Čehanmas, Slovakijas, Mad'jaranmas, Romanijas, Penes, Keskmäižes da Kezk-Azijas
Kitajhasai da Mongolijahasai. Venämas il'bez eläb mecvös Karjalaspäi
Kamčatkhasai da Sahalinhasai. Il'besen izoliruitud populäcijad oma Karpatoil,
Kavkazal, Keskmäižen Azijan mägil. Nece lihansöi eläb mustkavag'kor'biš, taigas,
hot' se voib vastata mugažo mägimecoiš, erašti mecstepiš da mectundroiš.
Näl'gvozil se kävub külihe da eskai surihe lidnoihe. Istorižil aigoil il'besen
areal Evropas oli lavedamb. Ristitud oma koletanuded kaikid il'besid Kezkuz- da
Päivlaskmpol’žen Evropan maiden enambuses, i nügüd' nece živat om harv.

Il’bez om tipine lihansöi živat. Il’besen sömižen aluz - jänišad, hirenvuičced
rouhijad, erašti pened kabjoikahad. Il’besed voiba eläda 20:he vodhesai.



https://vep.wikipedia.org/wiki/Gvinei_Bisau

Gvinei-Bisau, täuz' oficialine nimi — Gvinei-Bisaun Tazovaldkund (port.:
República da Guiné-Bissau), om valdkund Päivlaskmaižes Afrikas, Atlantižen
valdmeren randal. Sen pälidn da kaikiš suremb lidn om Bisau.

Vl 1471-75 portugalijalaižed Kabo Verdespäi zavodihe otta kävutamižhe
nügüdläižen valdkundan territorijad, mödes aborigenoid Brazilijha orjikš. Vozil
1879-1973 valdkundan nimi oli Portugaline Gvinei. Vhesai 1886 nügüdläižen
Gvinejan territorii mugažo mülüi sigä, no sid' mäni Francijan tobmuden alle.

Vl 1973 sügüz'kun 24. päiväl Gvinei-Bisau tedoti ičeze ripmatomudes
Portugalijaspäi.

Jäl'gmaine Konstitucii om hüvästadud kaiken rahvahan referendumal vl 1984 (vn
1991 vajehtusidenke).

Gvinei-Bisaul om mavaldkundröunoid Senegalanke pohjoižes (röunan piduz — 338 km,
se om oiged linii päivnouzmaspäi päivlaskmha) da Gvinejanke suvipäivnouzmas (386
km). Ühthine röunoiden piduz madme — 724 km. Atlantižen valdmererandan piduz om
350 km.

Tahoidme sodunu lapak mererandaline alangišt otab valdkundan pindan tobjan
palan. Veden pind otab 12% man territorijad. Aigan mändes täuz'vezižed joged
(Žeb, Kašeu, Korubal, Balan) oma čapelnu valdmeren randanpirdad. Kaikiš korktemb
čokkoim om nimetoi taho Futa Džalon-platol valdkundan pohjoižpäivnouzmpoles, 300
m valdmeren pindan päl.

Klimat om subekvatorialine mussonine, sadegid paneb tobjimalaz kezal. Voden
kesklämuz om +26°C, läz vajehtusita kuidme. Valdmererandal paneb 3000 mm
sadegid, a päivnouzmal — 1200 mm (sigä oleskeleb letetorokoid-ki).

Londuseližiden pävaroiden keskes om kivivoid da londuselišt gazad (šel'fas),
boksitoid, fosfatoid, mecoid, granitad. Niišpäi vaiše mec om ottud radho.

Ohjandusen form om unitarine konstitucine segoitadud tazovaldkund. Valdkundan
pämez' om prezident, kaik rahvaz valičeb händast 5 vodeks. Prezidentan
ohjandamižen strokuiden lugu ei ole röunatud, no vspäi 1974 valdkundas ei olend
ni üht prezidentad, ken ištuiži ičeze ezmäižen vižvoččen strokun lophusai
kogonaz.

Parlament om üks'kodine Nacionaline Rahvahaline Suim (port. Assembleia Nacional
Popular da Guiné-Bissau), kaik rahvaz valičeb sen 100 ühtnijoid nelläks vodeks.

Ülembaine Käskuzkund (port. Supremo Tribunal da Justiça) om käskuzkundaližen
tobmuden pä.

Gvinei-Bisau jagadas ühesha regionha (port. üks'lugu regiao), üks' niišpäi om
pälidn (kaikiš suremb region ristitišton lugun mödhe), i völ üks’ sijadase
Bižagoš-sarištol (kaikiš penemb region ristitišton lugun mödhe).

Valdkundan kaikiš suremb lidn om Bisau. Toižed sured lidnad (enamba 12 tuh.
ristitud vl 2005, surembaspäi penembha) oma Bafat, Gabu da Bisor.

Vl 2012 Gvinei-Bisaun eksportan päpaloin oli arahis da pähkmed (kokospal'man,
Brazilijan da kešjupähkmed) (93%); toižed eksportiruidud tavarad — kuld,
pumaterialad, kala, puvill, ris.



https://vep.wikipedia.org/wiki/Gel%27singfors

Hel'sinki (suomen kelel: Helsinki, ročin kelel: Helsingfors) om Suomenman pälidn
da kaikiš järedamb lidn. Mugažo se om Udenma-agjan administrativine keskuz.

Ročinman Vasan Gustav-kunigaz pani Hel'sinkin lidnan alusen vodel 1550. Vodel
1809 Suomenma ühtni Venälaižhe imperijha da vodel 1812 tegihe Suomenman Suren
ruhtinazkundan pälidnaks. Vodel 1870 lidnad üntenzoittihe raudtel Piterinke.
Vodelpäi 1920 se om ripmatoman Suomenman pälidn.

Hel'sinkin sijaduz om valdkundan suvipolel, Baltijan meren Suomen lahten randal,
kall'oikahas tahondas. Vezilanktendad oma lidnan jogil.

Vodel 2011 eläjiden lugu oli 588 941 ristitud. Helsinkid lidnoiden-kaimdajidenke
(Vantaan, Espoon da Kauniainenan) mülüdas ühtes «Sur' Hel'sinki» pälidnan
regionha. Suren Hel'sinkin eläjiden lugu, kudambha mülüb 12 kommunad, om enamb
1,3 millionad ristituid.

Hel'sinki om mugažo jalos znamasine transportsol'm. Siš om rahvahidenkeskeine
Hel'sinki-Vantaa-lendimport da penemb Hel'sinki-Mal'min aeroport, sur'
raudtestancii i meriport. Allegro-üläpiguzjonused kävudas Piterin da Hel'sinkin
keskes. Hel'sinkiš om kundališt transportad: avtobusoid, tramvaid,
lidnelektrojonusid. 1982 vodespäi lidnas radab metropoliten. Se om kaikiš
pohjoižemb metropolitenan sistem Mal.



https://vep.wikipedia.org/wiki/Gaussan_metod

Gaussan metod om linejižiden algebraižiden tazostusiden sisteman (LATS:an)
pätandan klassine metod. Neciš metodas tazostusiden sistem andase koumesaumaižen
nägun ekvivalentišt sistemad elementarižiden toižetamižiden abul, vajehtujiden
jäl'gendajanke erindanke.

Hot' nece metod kuctas Gaussan metodaks (Karlan Fridrihan Gaussan oiktastuseks),
se oli tetaban kitajalaižil völ, «Matematik ühesa kirjoiš»-traktatas.

Augotižsistem: { a 11 x 1 + … + a 1 n x n = b 1 … a m 1 x 1 + … + a m n x n = b
m ⟺ A x = b , A = ( a 11 … a 1 n … a m 1 … a m n ) , x = ( x 1 ⋮ x n ) , b = ( b
1 ⋮ b m ) . ( 1 ) {\displaystyle \left\{{\begin{array}{lcr}a_{11}x_{1}+\ldots
+a_{1n}x_{n}&=&b_{1}\\\ldots &&\\a_{m1}x_{1}+\ldots
+a_{mn}x_{n}&=&b_{m}\\\end{array}}\right.\iff Ax=b,\quad
A=\left({\begin{array}{ccc}a_{11}&\ldots &a_{1n}\\\ldots &&\\a_{m1}&\ldots
&a_{mn}\end{array}}\right),\quad x=\left({\begin{array}{c}x_{1}\\\vdots
\\x_{n}\end{array}}\right),\quad b=\left({\begin{array}{c}b_{1}\\\vdots
\\b_{m}\end{array}}\right).\quad (1)}

Jäl'ges elementarišt toižetamišt: { α 1 j 1 x j 1 + α 1 j 2 x j 2 + … + α 1 j r
x j r + … + α 1 j n x j n = β 1 α 2 j 2 x j 2 + … + α 2 j r x j r + … + α 2 j n
x j n = β 2 … α r j r x j r + … + α r j n x j n = β r 0 = β r + 1 … 0 = β m , α
1 j 1 , … , α r j r ≠ 0. {\displaystyle \left\{{\begin{array}{rcl}\alpha
_{1j_{1}}x_{j_{1}}+\alpha _{1j_{2}}x_{j_{2}}+\ldots +\alpha
_{1j_{r}}x_{j_{r}}+\ldots +\alpha _{1j_{n}}x_{j_{n}}&=&\beta _{1}\\\alpha
_{2j_{2}}x_{j_{2}}+\ldots +\alpha _{2j_{r}}x_{j_{r}}+\ldots +\alpha
_{2j_{n}}x_{j_{n}}&=&\beta _{2}\\&\ldots &\\\alpha _{rj_{r}}x_{j_{r}}+\ldots
+\alpha _{rj_{n}}x_{j_{n}}&=&\beta _{r}\\0&=&\beta _{r+1}\\&\ldots &\\0&=&\beta
_{m}\end{array}}\right.,\qquad \alpha _{1j_{1}},\ldots ,\alpha _{rj_{r}}\neq 0.}



https://vep.wikipedia.org/wiki/Estinman_Tazovaldkund

Estinma (est.: Eesti), täuz' oficialine nimi — Estinman Tazovaldkund (est.:
Eesti Vabariik), om valdkund Pohjoiževropas, Baltijan meren randal. Sen pälidn
da kaikiš suremb lidn om Tallidn.

Estinma om röunatud Venämal päivnouzmpoles (röunan piduz — 324 km) da Latvijal
suvipoles (333 km). Ühthine röunoiden piduz — 657 km. Valdkundan pind — 45 228
km². Baltijan meren randanpird om 3794 km.

Londuseližed pävarad oma bitumine šoidkivi, turbaz, fosforitad, harvad
mametallad; toižed varad — hahk mouckivi, saved, letked, dolomit, merinima,
mahuz.

Ohjandusen form om parlamentine tazovaldkund. Valdkundan pämez' om prezident.
Parlamentan ühtnijad pandas prezidentad radsijha.

Parlament om üks'kodine Valdkundaline Suim (est.: Riigikogu). Kaik rahvaz
änestab sen 101 ühtnijoid kerdan nelläs vodes.

Kaikiš surembad Estinman lidnad oma Tallidn, Tartu, Narv, Kohtla-Järve, Pärnu,
Vil'jandi, Rakvere, Maardu da Sillamäe.

Vl 2011 Estinman eksport oli telefonad (15%), kivivoi (10%), elektromašiništ da
kodielektrotehnik (läz 10%); toine eksport — pu (5%), avtod da niiden palad
(3%), raud (3%), elektruz (2%), räzinšinad (1%), kakaonbabud (1%).



https://vep.wikipedia.org/wiki/Elo

Elo om biologijan pätärtuz, materijan olendan olmas aktivine form. Nece form om
ülemb erases hamas, mi materijan fizine vai himine olend. Elo om sündunu Mas
biohimižen šingotesen satuseks i, ezimeletaden, levitadud kosmosas elon
elementoišpäi (panspermijan gipotez).

Elod ei ole stajata. Sidä vizid, elo om kaik olijad stajas fizižed da himižed
processad, kudambad abutadas sen metabolizmale da jagamižele. Kuvazumižen
ümbrištho aigan eläbad stajad formiruidas organizmiden kaiken äjüden. Eläban
materijan päznam om ottud genetine informacii DNA:n replikacijan täht. Virusad
ozutadas eläban materijan ičendoid vaiše niiden genetižen materialan tondan
stajha jäl'ghe.

Nene tundused harakterizuidas eläbad materijad: organizacii, metabolizm,
kazvand, adaptacii, reagiruind ärdutajid vaste, ičtazetoštmine, igä (elo
sündundaspäi surmhasai).

Biologii tedoidab eläban londusen aspektoid, fizik — kaiken londusen, elabän-ki.
Om äi specialižid disciplinoid elon polhe: astrobiologii, kibernetik, medicin,
genetik. Sen paloin, ühthižen biologijan ekologii-jaguz tedoidab eläbiden
organizmiden da niiden rengazkundoiden kontaktoid keskneze da ümbrištonke.



https://vep.wikipedia.org/wiki/Elias_L%C3%B6nnrot

Elias Lönnrot (lugedas: lönn-ruut) — sur' suomalaine tedomez', lekar', kaikjal
tutaban «Kalevalan» sädai. Elias Lönnrot oli sündnu vodel 1802 sulakun 9 päiväl
goll'ha küläomblijan kanzha Sammattihe (Udenman agj) i eli mairhes. Lönnrot lopi
ezmäi ročilaižen školan Tammisaares da Turkus, sid' universitetad Turkus (vodel
1827) da Hel'sinkiš (vodel 1832). Vodel 1833 hän zavodi rata lekarin Kajaaniš.
Sigä hän eli 21 vot, vodhesai 1853. Niil vozil Lönnrot äjan ajeli Suomenmadme,
Karjaladme, Saamenmadme (M. Kastrenanke).

Kajaaniš hän kirjuti «Kalevalan» (ezmäine versii — 1835, toine, täuz' — 1849),
ročilaiž-suomalaižen vajehnikan i toižed kirjad: «Suomen rahvahan muštatesed»
(1842), «Suomen ozoitesed» (1844), «Suomen maižandan kodilekar'» (1839) da
«Suomenman kazvišt» (1860). Vodelpäi 1853 — suomen kelen da literaturan
professor Hel'sinkin universitetas. Vodelpäi 1862 surmhasai eli
Sammatti-kodiküläs. Vodelpäi 1876 — Venäman Imperatorižen Tedoakademijan
arvostuzakademik. Lönnrotan doktordissertacii «Pohjoižčudin keles» («Om det
Nord-tshudiska språket», 1853) om kirjutadud vepsän kelen polhe.



https://vep.wikipedia.org/wiki/Dunai

Dunai (bolg. i serb.: Дунав, horv.: Dunav, mad'j.: Duna, rom.: Dunărea, saks.:
Donau, slovak.: Dunaj, ukr.: Дунай, amuižgrek.: Ίστρος, latin.: Danubius vai
Danuvius) om kaikiš pidemb jogi Evropan Ühtištuses, «rahvahidenkeskeine jogi»,
2960 km pitte. Se om Evropan kahtenz' pitte jogi Volgan jäl'ghe.

Jogi jokseb territorijadme vai om röunaks 10 valdkundas (mödvedhe): Saksanma,
Avstrii, Slovakii, Mad'jaranma, Horvatii, Serbii, Bolgarii, Romanii, Moldov,
Ukrain. Dunai om vezivaldkundröunaks erasil tahoil kaikiden neniden maiden täht.
Enamba kaiked se jokseb Romanijadme — 1075 km, penemba kaiked om Moldovas — 200
metrad. Kaik om 19 Evropan valdkundad jogen basseinas. Dunai jokseb 4 pälidnas:
Ven, Bratislav, Budapešt, Belgrad, ned-žo oma kaikiš surembad lidnad jogen
randoil.

Joginišk sijadase Švarcval'd-mägil Saksanman suvipäivlaskmas, se tegese Brigah-
da Breg-mägiojiden ühthejoksmusel 678 m korktusel valdmeren pindan päl. Jogi
lankteb Atlantižen valdmeren Mustmerhe Romanijan da Ukrainan röunal säten
del'tad.

Dunai vajehtab joksmusen čuradust severz' kerdoid. Se jokseb Saksanmas
päivnouzmha, jogen kaikiš pohjoižemb čokkoim om Regensburg-lidnas. Sid' jogi
läbitab Venan katl'usen i jokseb Keskdunain alangištodme enamba 600 km, suvhe
Budapeštas, sen jäl'ghe suvipäivnouzmha. Jogi jokseb Suvižil Karpatil
«Raudasižed verajad»-uran kal't, sid' jokseb päivnouzmha Aladunain alangištodme.
Kaikiš suvemb čokkoim om läz Svištov-lidnad Bolgarijas.

Znamasižed ližajoged (enamba 500 km pitte): hurad — Tis, Siret, Prut; oiktad —
Inn, Drav, Sav, Morav.

Dunain basseinan pind om 817 tuh. km². Veden purtked oma vihmad da kurod,
Al'piden i Karpatiden jäžomad, manalaižed veded.

Vl 1987 jüguiden vedamižen mülü Dunajadme ületi 100 mln tonnoid. Jogi om
evropižen veziten pala, kudamb ühtištoitab Pohjoižmert Mustmerenke vspäi 1992,
Rein-Main-Dunai-kanalan sauvondan jäl'ghe Saksanmas.



https://vep.wikipedia.org/wiki/Ceilon

Šrilank (singal. ශ්‍රී ලංකා śrī laṃkāva, tamil. இலங்கை ilaṅkai), oficialižikš
Šrilankan Demokratine Socialistine Tazovaldkund (singal. ශ්‍රී ලංකා
ප්‍රජාතාන්ත්‍රික සමාජවාදී ජනරජය, vepsän transkripcii: Sri Lankaa
Pradžathanthrika Samadžavadi Džanaradžaja, tamil. இலங்கை சனநாயக சோசலிசக்
குடியரசு, vepsän transkripcii: Illankai Čananaajaka Čosalisa Kudijarasu), om
valdkund Suviazijas ühtennimižes sares Indostanan suvipäivnouzman merirandan
veres.

Šrilankan pälidn om Šri Džajavardenepura Kotte, kaikiš järedamban Kolombo-lidnan
kaimdai. Parlament da Ülembaine käskuzkund sijadase pälidnas, a prezidentan da
ohjastusen rezidencijad sijadase Kolombos.

Valdkundan da saren «Sri Lanka»-nimi znamoičeb «loštai, säijii sar'» sanskrital.
Vhesai 1972, edel Ceilonan ut nimed, nece sar' nimitadas vaiše Lanka («sar'»).

Enzne valdkundan nimi oli Ceilon, tamil. ஈழம், «īḻam»-sanaspäi. «Ceilon» om
tamiline nacionaline saren nimi, sil mugažo oma znamoičendad: euphorbia,
pal'mvin, kuld).

Šrilank otab ühtennimižen saren da sen lähižiden peniden sariden. Indostan da
Indii levigandeb 50 kilometras Polkan sal'men taga. Šrilankan randad (randpird —
1340 km) lainištab Indižen valdmeren Bengalijan laht.

Randaližed tazangištod 30 — 200 metrad korktusenke ottas Šrilankan enamban
territorijad. Man keskuses om mägiplato. Valdkundan kaikiš korktemb čokkoim om
Pidurutalagal-mägi, 2524 m mail'man meren pindan päl. Znamasižed joged oma
Mahaveli Gang, Kelani, Kalu, Aruvi Aru.

Šrilank om unitarine konstitucine prezidentiž-parlamentine tazovaldkund.
Valdkundan pämez' om prezident (kaik rahvaz valičeb händast 6 vodeks).
Prezidental om toižen strokun voimuz. Nügüdläine prezident radab vspäi 2005.

Administrativiž-territorialižikš Šrilank alajagase 9 agjaha (singal. පළාත,
tamil. மாகாணம்), a ned — 25 ümbrikho (singal. දිස්ත්‍රි‌ක්‌ක Disa, tamil.
மாவட்டம் Māwaddam).

Šrilankan järedad lidnad (enamba 200 tuh. ristitud vl 2010, surembaspäi
penembha): Kolombo, Dehivala Maunt Lavinii, Moratuv. Vl 2010 kaiked oli 24
lidnad enamba 50 tuhad eläjidenke.

Šrilankan päeksport om erazvuiččed sobad (läz 47%), čai (14%), šinad da räzin
(7%), toine maižandusen produkcii (6%: nižu, änikod, kokospähkmed, kukuruz,
tabak); toine eksport — almazad (3%), laivad, ballast da venehed, kived.



https://vep.wikipedia.org/wiki/Budapest

Budapešt (madj.: Budapest) om Mad'jaranman pälidn da kaikiš suremb lidn. Se om
Keskmad'jaranman provincijan administrativine keskuz.

Lidnad sädihe koumen lidnan ühtištusel vn 1873 kül'mkun 17. päivän Mad'jaranman
erigoittud ohjastusen alusenpanendan jäl'ghe. Nene koume lidnad oliba Pešt
Dunain hural (päivnouzmaižel) randal, Bud (madj. Buda) da Obud (madj. Obuda)
Dunain oiktal randal. Bud oli Mad'jaranman kunigahusen pälidnaks vozil
1361-1541.

Toižen mail'man sodan aigan lidn oli okkupuruidud Saksanman sodavägil vozil 1944
(keväz'ku) - 1945 (13. uhoku, NSTÜ:n armijan šturm). Lidnad udessündutihe
1950-60-nzil vozil.

Dunai jagab lidnad kahthe palaha: tazo Pešt da kukhikaz vihand Bud. Jogen
hijamad ümbärtas seičeme sar't lidnan röunoiš.

Klimat om ven kontinentaline. Keza om räk, tal'v om pehmed. Voden keskmäine
lämuz om +11,0 C°. Paneb sadegid 532 mm vodes, tazomäras vodes ümbri, enamba
semendkus-kezakus (60 mm kus).

Kaikiš suremb lidnan ristitišt oli vl 1980 — 2 059 226 eläjad. Vn 2001
rahvahanlugemižen mödhe eläjiden znamasine enambuz oli mad'jaralaižed (91,7%).
Vl 2008 1 702 297 rist. elihe lidnas (Bud: 480 756, Pešt: 1 221 541). Vodel 2014
eläjiden lugu oli 1 744 665 ristitud.

Mad'jaranman pälidn om valdkundan avtotesol'm. Avtobusad, trolleibusad,
tramvaid, elektrojonused da funikulör oma kundaližeks transportaks Budapeštas.
Koume päraudtestancijad om lidnas. Metro radab lidnas vspäi 1896 (vspäi 2014 4
jonod, 52 stancijad, 37,6 km raudted). Jogitaksid oma populärižed.

Rahvahidenkeskeine civiline Ferenc Listan nimel nimitadud lendimport, ende
Ferihed' (BUD) sijadase 16 km suvipäivnouzmha lidnan keskusespäi. Sišpäi tehtas
reisid äjihe Evropan i Päivlaskmaižen Azijan lendimportoihe, čarterreisid —
ližaks Evropan edahaižihe sarihe i Päivnouzmaižen Azijan maihe.



https://vep.wikipedia.org/wiki/Belozerskan_rajon_(Vologdan_agj)

Administrativine keskuz om Belozersk-lidn, kudamb sijadase 214 km
Vologd-lidnaspäi.

Rajonan aluz om pandud vl 1927 elokun 1. päiväl Leningradan agjan Čerepovecan
ümbrikos. Vl 1930 heinkun 23. päiväl heitihe ümbrikod, i vhesai 1937 rajon mülüi
Leningradan agjaha kuti administrativine ühtnik. Vs 1937 sügüz'kun 23. päiväspäi
mülüb Vologdan agjaha. Rajon om olmas nügüdläižiš röunoiš vspäi 1965.

Rajonan territorii sijadase päilaskmaha da suvhe Vaugedjärven randalpäi,
rajonidenkeskeine röun läbitab järved lodehespäi suvipäivnouzmha.
Volgan-Baltijanmeren vezite ümbärdab Vaugedjärven randad. Rajonan piduz
pohjoižespäi suvhe — 120 km, päivlaskmaspäi päivnouzmha — 95 km.

Pind — 5 398 nellikkilometrad. Mec otab territorijan nell' videndest (4525 km²).
Kaik om 131 järved rajonas.

Londuseližed varad oma turbaz, sauvondmaterialad (letked, gravii, dolomit), mec,
kala, reskvezi.

Vs 2013 keväz'kun 10. päiväspäi Jevgenii Vladimirovič Šaškin om valitud i radab
rajonan da sen administracijan pämehen, Ühthine Venäma-partijan ühtnii. Viž
ohjandust alištudas rajonan administracijale.

Käskusenandai tombuz om Ezitajiden Suim (videnz' kucund, 19 ezitajad).
Järgvaličendad sihe oliba vl 2012 keväz'kun 4. päiväl. Aleksei Petrovič Jakovčuk
radab sen ezimehen vl 2015.

Toižed sured eländpunktad oma Zubovo-külä (1,5 tuh. rist. vl 2002) da
Alamondom-žilo (1,1 tuh. rist. vl 2002).

Rajonan ižandusen päsarakod oma mecan varhapanend da ümbriradmine, jogitransport
da turizm, sömtegimišt da maižanduz.

Rajonankeskeižed avtoted asfal'tižbetonižen alusenke: Belozersk — Čerepovec,
Belozersk — Vologd.



https://vep.wikipedia.org/wiki/Belomorskan_rajon

Belomorskan rajon (ven.: Беломорский район, suom.: Belomorskin piiri) om
municipaline ühtnik Karjalan Tazovaldkundas, Venälaižes Federacijas.

Administrativine keskuz om Belomorsk-lidn. Rajonan ristitišton koume videndest
eläb siš.

Rajon om sädud vl 1927 kuti Sorokan rajon, Sorok-külä oli sen keskusen. Vl 1938
sügüz'kun 2. päiväl ühtištuihe Sorok-küläd kahtenke lähiženke radnikžilonke da
Sorok-raudtestancijan žilonke Belomorsk-lidnha, rajonad udesnimitihe lidnan
nimen mödhe.

Suren Tatanman sodan aigan ei olend Suomenman sodavägid rajonas. Vozil 1941-1944
Belomorsk oli Karjalaiž-Suomen NST:n pordaigaližeks pälidnaks i Karjalan frontan
štaban sijaduseks. Sil-žo vozil lidn tegihe raudtesol'meks.

Belomorskan rajon om Karjalan Tazovaldkundan päivnouzmaine taho. Pind — 12 797
nellikkilometrad (6nz' sija tazovaldkundas 18späi). Sod kattas enamba pol't
rajonan territorijaspäi. Mec otab territorijan kaks' videndest, se om kavag'mec
tobmas palas (pedai, kuz').

Vig-jogi sen suhištonke om kaikiš znamasine. Kaik om 40 järved da 10 joged
rajonas.

Klimat om ven pehmed. Uhokun keskmäine lämuz om -11,2°C, heinkun kesklämuz om
+15,9°C. Tal'v vitkodase 200 päiväd da sen lühüdamb, keza oleleb 60 päiväd da
sen vähemb.

Londuseližed varad oma turbaz, metallad (molibden, kuld), sauvondmaterialad
(rugižkivi, ozrikkivi, letked), mec, kala, merenproduktad, reskvezi.

Toižed sured eländpunktad oma Letnerečenskii-žilo (1,7 tuh. rist. vl 2013) da
Sosnovec-žilo (1,5 tuh. rist. vl 2013), molembad sijadasoiš Vigan randal
ülezjogen Belomorskaspäi.

Rajonan ižandusen päsarakod oma kalankazvatuz, kalanpüdand i kalan ümbriradmine,
mecan varhapanend, pumaterialan ümbriradmine, rugižkiven samine, šebnän tehmine,
gidroenergetik (Belomorskan GES), ujund- da raudtetransport, turizm.



https://vep.wikipedia.org/wiki/Belebei

Belebei (ven.: Белебей, bašk.: Бәләбәй) om Venäman lidn Baškortostanan
Tazovaldkundan päivlaskmas. Se om Belebein rajonan administrativine keskuz,
Belebei-lidnankundan üks'jäine eländpunkt. Rajonan koume ristitud videspäi
elädas lidnas.

Eländpunktan aluz om pandud čuvašalaižil sirdmižen jäl'ghe, mainitase ezmäižen
kerdan vl 1757 kuti Belebejevo-külä. Nimitihe 10-kilometrižen Belebeik-jogen
mödhe (Ik-jogen da Kaman bassein). Vspäi 1781 om olmas lidnan statusanke.

Lidn seižub Suviuralan Bugul'man da Belebein ülüdel, 300 m keskkorktusel
valdmeren pindan päl. Matkad Ufahasai om 138 km pohjoižpäivnouzmha orhal, 195 km
avtotedme. Lahembaine sur' lidn om Oktäbr'skii 78 km avtotedme lodeheze.

Klimat om ven kontinentaline. Heinkun lämuz om +20,9 C°, vilukus i uhokus om
-11,4 da -11,2 C° keskmäral. Voden keskmäine lämuz om +4,1 C°.

Rahvahad (2010, enamba 1%): venälaižed — 47,0%, totarlaižed — 23,1%,
čuvašalaižed — 12,5%, baškiralaižed — 12,5%, ukrainalaižed — 1,7%,
mordvinalaižed — 1,0%, toižed rahvahad — 2,2%.

Avtobusad da taksid oma kundaližeks transportaks. Samar - Uf raudte läbitab
lidnad vspäi 1914, 1990-nziš vozišpäi Belebei-stancii om olmas vaiše
jügustancijaks.



https://vep.wikipedia.org/wiki/Barencan_meri

Barencan meri (norv.: Barentshavet, ven.: Баренцево море), edel 1853 vot
Murmanmeri (ven. Мурман, Мурманское море) om olmas Evrazijan pohjoižes laptas.
Sijadase Pohjoižen Evropan pohjoiženno randanno. Mert mülütadas Jävaldmeren
basseinha.

Meri om udesnimitadud vl 1853 alamalaižen Villem Barenc-merimatkadajan
oiktastuseks. Ende verazmalaižed lugiba mert Norvegižen meren palaks. Nügüdläine
Norvegine meri mülüb Atlantižhe valdmerhe.

Barencan meri lainištab Venäman da Norvegijan randad. Valdkundröun mäneb
meredme. Läz kaik meri sijadase kontinentaližel šel'fal. Uz' Ma om
päivnouzmaižeks röunaks, Karan Verajad da Vaigač-sar' erigoittas Barencan mert
Karan merespäi suvipäivnouzmas, Vauged meri (kuviteldud jono Pühä Nena- da Kanin
Nena-pol'sariden keskes om röunaks) da Evrop-kontinentan randišt oma suves,
Norvegine meri om päivlaskmas, Špicbergen om lodehes, Francan Iosifan ma om
pohjoižpäivnouzmaižeks röunaks.

Barencan meren järedad lahted (častomaraižen mödhe): Haipudir-, Pečoran, Čošan
lahted da Varanger-fjord.

Sured erižed sared: Pit'k sar' (106 km², Nencan avtonomine ümbrik), Kolgujev
(3495 km², Nencan avtonomine ümbrik), Mageröi (436 km², Norvegii), Kondjansar'
(180 km², Norvegii).

Langenijad Barencan merhe znamasižed joged (basseinan suruz, častomaraižen
mödhe): Pečor- (322 000 km²), Voronj- (9940 km²) da Tulom (21 500 km²).

Järedad meriportad (päiväižen mödhe): Varandei (jädub), Nar'jan Mar (jädub),
Ostrovnoi, Severomorsk, Murmansk, Kirkenes (Norvegii), Vadsö (Norvegii), Vardö
(Norvegii).

Meren pohjoižpala om kattud jäl vodes ümbri tobjimalaz. Sulakul jädub meren
koume nelländest, elokul jä voib sulata täuzin. Meren suvipäivlaskmaine pala om
jädumatoi Gol'fstriman tagut — lämän Nordkapan joksmusen taguiči. Nece-žo
joksmuz segoitab veden meres, pindanno — častomarašt vaste. Kezal läz randad
veden lämuz voib olda +11..+12 C° süvuzil 5..8 metrhasai.

Vezinouzendan korktuz sase 0,6-4,7 metrhasai, kaikiš suremb vezinouzend om Kolan
pol'saren randanno — 6,1 metrhasai. Sumeg meren päl om järgeližeks säks.



https://vep.wikipedia.org/wiki/Avstralijan_%C3%9Chti%C5%A1tuz

Avstralii (angl.: Australia) om üks'jäine valdkund ühtennimižel kontinental.
Täuz' oficialine nimi om Avstralijan Ühtištuz (angl.: Commonwealth of Australia
[ˈkɒm.ənˌwɛlθ əv əˈstreɪljə]). Pälidn om Kanberr.

Vs 1901 vilukun 1. päiväspäi Avstralii tegihe Suren Britanijan dominionaks da
zavodi ičeze formiruind valdkundaks.

Vl 1986 keväz'kun 3. päiväl Avstralii sai täut ripmatomut Sures Britanijaspäi,
sen parlamentan käskusišpäi.

Avstralii-valdkund sijadase ühtennimižel kontinental, Indižen da Tünen
valdmeriden keskes. Valdkundan pind om 7,692,024 km² (kudenz' sija mail'mas).
Valdkundröunoid madme eile. Randanpird 25,760 km. Indonezii, Päivnouzmaine Timor
da Papua — Uz' Gvinei sijadasoiš pohjoižpoles, Solomonan Sared, Vanuatu da Uz'
Kaledonii oma pohjoižpäivnouzmpoles, Uz' Zelandii — suvipäivnouzmpoles.

Sur' Zaborkrif vedase pidust' kontinentan pohjoižpäivnouzmašt randad. Valdkundan
kaikiš korktemb čokkoim om Mouson-vulkan (2745 m) Herd-sarel läz Antarktidad.
Kaikiš korktemb kontinentaline čokkoim om Koscüško-mägi (2228 m). Kaikiš
pidembad joged oma Murrei (Marri) sen Darling-ližajogenke. Umbištadud solakaz
Eri-järv (Kati Tand) täudes olendas om kaikiš suremb Avstralijas, 9500
nellikkilometrhasai pindanke.

Londuseližed pävarad oma kivihil', kivivoi, londuseline gaz, kaikenvuiččed
metallad (raudkivend, boksitad, vas'k, kuld, hobed, tin, hahktin, cink, marganc,
harvad mametallad, uran); toižed varad — almazad, lete.

Ohjandusen form om federativine parlamentine konstitucine monarhii. Valdkundan
pämez' om britanijan Elizavet Toine-kunigaznaine. Kunigaznaine paneb ičeze
ezitajad, jenaral-gubernatorad, radsijha, Avstralijan päministran nevondan
mödhe. Jenaral-gubernator om armijan päkäsknik, hän paneb aigad valičemha
päministrad. Parlamentan alakodin enambusen lider tegese päministraks päazjas.
Vaiše alakodin ühtnijad tehtas ministrikš. Nügüdläine päministr om Malkol'm
Ternbull.

Parlament (angl.: The Commonwealth Parliament) om kaks'kodine. Kunigaznaine om
parlamentan ühtnijaks mugažo. Üläkodi om Senat (angl.: Senate), kaik rahvaz
valičeb sen 76 ühtnijoid kudeks vodeks. Senatan pol' udištase koumes vodes
päliči. Alakodi om Ezitajiden Kodi (angl.: House of Representatives) 150
ezitajanke, kaik rahvaz valičeb heid koumevoččen valdatusiden strokunke.

Lidnad-millionerad (vl 2012, surembaspäi penembha): Sidnei, Mel'burn, Brisben,
Pert, Adelaid. Valdkundan ristitišton kaks' koumandest eläb neniš
valdmererandaližiš lidnoiš.

Vl 2012 Avstralijan päeksport oli raudkivend (22%), kivihil' (18%), kuld (8%),
londuseline gaz (6%), kivivoi (5%); toine eksport — söndtavarad (läz 4%), nižu
(3%), cinkan da hahktinan kivendod (2%), vill (1%), puvill (1%).



https://vep.wikipedia.org/wiki/Amazonas

Amazonas (mugažo portugalijan da ispanijan kelil) om jogi Suviamerikas. Se om
kaikiš suremb jogi mail'mas basseinan pindan i täuz'vezižusen mödhe. Augotase
Maranjon- da Ukajali-jogiden ühthejoksmuses, 110 m korktusel valdmeren pindan
päl. Lankteb Atlantižhe valdmerhe. Jogen ühthine piduz ületab 7 tuhad km
Ukajalin joginiškaspäi. Amazonas om üks' kahtes kaikiš pidembas jogespäi
mail'mas, toine om Nil ližajogidenke.

Amazonasan basseinan tobj pala venub Brazilijas, sen suvipäivlaskmaine pala
sijadase Bolivijas, agjahine päivlaskm om Perus, lodehližed tahod levigatas
Ekvadoradme i Kolumbijadme. Jogen pala mödvedhe Manaushasai (ühthejoksmuz Riu
Negrunke) nimitase erasti Solimoins (port. Rio Solimões) verazmaižiš purtkiš.
Jogi jokseb Amazonasan alangištodme läz ekvatorad. Lanktes valdmerhe se sädab
üht kaikiš järedambiš del'tišpäi mail'mas enamba 100 tuh. km² pindanke. Kaikiš
suremb mail'mas Maražo-jogensar' sijadase siš.

Äiluguižed ližajoged lanktas Amazonasha (enamba 1100), 12 niišpäi oma enamba
pol'tošt tuhad kilometrid pitte. Kaikiš znamasižembad ližajoged: oiktad — Žurua,
Purus, Madeir, Tapažos, Šingu; hurad — Putumajo (se-žo Isanjogi Brazilijas),
Žapur, Riu Negru.

Vezited oma 25 tuh. km pitte ühtes ližajogidenke. Amazonasan pävago om sättui
ujumha laivoil 4300 kilometrhasai suspäi (Andihesai). Valdmerilaivad ujudas
Manaushasai (1690 km jogensuspäi).

Kaikiš järedambad lidnad-portad (joginiškaspäi mödvedhe): Ikitos (Peru), Manaus,
Obidus, Santaren, Belen (Brazilii).

Francisko de Orel'jana-konkistador avaiži Amazonkad evropalaižiden täht. Hän oli
ezmäižen evropalaižišpäi, kudamb ristikoiči Suviamerikad sen kaikiš levedambas
palas, Andilpäi augotaden. Vn 1542 kezal hänen jouk nägišti amazonlaižiden heim
i torazi heid vaste. Nügüd' lugetas, miše hö oliba indejalaižikš mužikoikš da
naižikš i toraziba rindati toine toiženke, vai pit'khibused
indejalaižed-mužikad, kudambid ispanijalaižed lugiba naižikš irdnägon mödhe.
Eziauguižin De Orel'jana tahtoi nimitada joged ičeze nimel, no valiči
«Amazonas»-variantad toran jäl'ghe.

Lianad da vezililijad oma kaikiš harakterižed kazmused. Lianad kerttas puiden
tüviš da oksiš ümbri, sadas sadametrišt pidust, kazdas ladvoid korktemba. Sigä
ned löutas vauktust, sarakoitas, änikoitas da todas ploduid. Läz 800 pal'miden
erikod kazvab Amazonasan randoil. Pal'mad kazdas sarikoil, mugažo üksin.

Endemižed sel'grodaižed oma kapibar, anakond, tapir, jaguar. Enamba 2 tuhad
kaloiden erikoid elädas Amazonasas da sen ližajogiš. Äjad populärižed akvaruiman
kalad oma rodul sišpäi — ozutesikš, guppi, mekankandajad, skalärijad,
somuzmaimkalanvuiččed. Mugažo piranijad oma tetabad — lihansöjad kalad. Erased
kalad anttas komedoid änid kontaktiruimha keskneze. Voib kulda änid joges üliči.
Sil-žo aigal ei ole nägujan kontaktan voimust, sikš miše jogen veded oma lujas
rabakahad, täuded mustad mad.

Amazonasan sel'v om üks'jäine mugoine ekosistem mail'mas. Puiden massine pilitiž
grazib mureta i likvidiruida sidä. Mec om jo čaptud lophusai Manausaspäi
suhišthosai molembidme randoidme. 1970-zil vozil enččed znamasižed mecavaruded
kändihe omaluižikš, nece oli venu mahusen erozijale. Udessündutadas mecoid
ištutaden, no kaznu mec om vaiše pala enččiš džunglišpäi. Kazmusiden da
živatoiden äjad erikod kadodas mecan väran kävutandan taguiči.



https://vep.wikipedia.org/wiki/Aleksandr_Makedonijalaine

Aleksandr Makedonijalaine vai Aleksandr III Sur' (amuižgrek.: Ἀλέξανδρος Γ' ὁ
Μέγας «Aleksandros ho Megas», latin.: Alexander III Magnus; sünd. 20 (21).
heinku vai 6..10. reduku 356 edel m.e., Pell, Amuine Makedonii — kol. 10. kezaku
323 e.m.e., Vavilon) oli tetab Makedonijan car' vspäi 336 edel m.e. ičeze
surmhasai.

Kaks'kümnevozne mez' sai tobmut Filipp II-tatan pölištusen jäl'ghe. Kahtes vodes
sodapämez' kaiči Makedonijan pohjoižröunoid, tegi Grekanman alištusen täudeks
(vagesti Fivid) i sädi ühthižen grekižen armijan. Vozil 334-327 Aleksandr
armijanke ališti Persijan imperijad da sen rippujid valdkundoid Keskuzazijas. Vl
327 oti Roksanad naižeks. Vozil 326-325 napri vägestada Pendžab, no sodaväged
oliba väzunuded. Aleksandr armijanke pörduiba Persijan keskuzrajonihe,
Suzid-lidnha, i saiba lebud. Sen aigan Aleksandr tegi toštsajan, oti Statira- i
Parisat-persijalaižid akoideks. Sodapämez' koli Vavilonas varastamatomas
säruläžundaspäi severziš päiviš, hot' lebun jäl'ghe tahtoi-ki vägestada Arabijan
pol'saren heimoid da Karfagenan randištod Pohjoižafrikas.



https://vep.wikipedia.org/wiki/Al%27pi%C5%BEed_m%C3%A4ged

Al'pad (fr. Alpes, saks. Alpen, it. Alpi, sloven. Alpe) om Päivlaskmaižen
Evropan kaikiš korktemb mägisel'giden sistem. Se levigandeb bemblenvuiččikš
Ligurižes merespäi Dunainkeskeižhe tazangištho. Al'pad oma 8 valdkundoiš:
Francii, Monako, Italii, Šveicarii, Saksanma, Avstrii, Lihtenštein, Slovenii.
Al'piden bemblen irdröunan piduz om 1200 km, südäiröunan piduz — 750 km, niiden
leveduz om penemba 260 km. Mägiden keskkorktuz om 2,5 km.

Al'piden kaikiš korktemb čokkoim om Monblan-mägi. Sen korktuz — 4810 metrad
meren pindal päl. Kaik om 12 mägenpäd korktusenke enamba 4000 metrad. Matk
Päivnouzmpol'židen Al'piden sarakoiden da Karpatan mägiden sarakoiden keskes om
vaiše 14 km.

Sikš ku Al'pad sijadase Päivlaskmaižen Evropan keskuses, ka evropižed tedomehed
tedoižiba niid risthaze. Mail'man erazvuiččiden regioniden mägisistemad
kävutadas äi tärtmusid Al'pidenke tüveks (al'pine klimatine vö, al'pižed nitud,
al'pinizm).

Mägiden ühthine pind om läz 190 000 km². Jäžomiden pind otab enamba 4000 km², om
1200 jäžomad kaiked, kaikiš järedambad niišpäi — Aleč da Gorner. Jäžomad da
igähižed lumed aletas 2500 — 3000 metran znamoičendhasai. Äjiden Evropan
järedoiden jogiden niškad sijadase Al'pil (Rein-, Ron-, Po- da Adidže-joged,
Dunain oiktad ližajoged). Täs-žo äiluguižed järved gläcialižen da
tektonižgläcialižen sugun levigatas (järedad niišpäi: Boden-, Ženevan, Komo- da
Lago Madžore-järved).

Al'piden kaikiš korktemb keskmäine zon saudud amuižiš kristalližiš (gneisad,
loštakahad šoidkived) da metamorfižiš (kvarcižfillitižed šoidkived)
kivisuguišpäi. Mezozoin mouckividen da dolomitoiden zonad, a mugažo Edelal'piden
norembad flišan da molassan formacijad, levigatas sišpäi pohjoižhe, päivlaskmha
da suvehe. Sigä reljef om keskmägine da madalmägine.

Ristitud kaidas mineraloid Al'pišpäi severziden voz'tuhiden aigan.
«Hallstatt»-kul'turan aigan (8.-6. voz'sadad EME) kel'tan heimod saiba vas'ken.
Möhemba rimalaižed saiba kuldan Bad Gaištanan agjas monetoid tehmaha.
Nügüd'aigan löudmižsija Štirijas (Avstrii) om hüväladuližen raudkivendon
znamasine purde teraraudanvalamižtegimišton täht. Sen ližaks, Slovenijas om äi
kinovarid pigmentoikš mujuid tehmaha. Ametist da kvarc puttas vastha Al'piden
regioniden enambuses.

Kaikenaigaižen lumen röun venub pohjoižel pautkel 2,5 km korktusen
znamoičendanke, a suvižel pautkel — 3 - 3,2 km. Al'piden nügüdläižen jädumižen
ühthine pind om 4140 km². Kaikid jäžomid Al'pil om läz 1200, kaikiš suremb
niišpäi om Bernan Al'piden Aleč-jäžom 169 km² pindanke. Ron- da Rein-joged
lähttas al'pižiden jäžomišpäi.

Al'pad oma Evropan znamasine klimatižiden agjoiden erigoitai pird. Venon
klimatan mad levigatas pohjoiž- da päivlaskmpolihe Al'pišpäi, a Keskmeren
klimatan subtropikad — suvipolehe. Erazvuiččiden al'pižiden regioniden klimat
rippub korktuses, sijaduses da tullein polespäi. Kezal räkän päiväd oleldas
Al'pil, vilud ehtad tuldas niiden jäl'ghe. Mägihomendez om päivoikaz tobjimalaz,
a pil'ved jokstas longin jäl'ghe. Tal'v tob paksuid lumikuroid da pit'kid vilun
pordoid. Al'piden pohjoižpalas klimat om vilumb i nepsamb, a suvipalas vastkarin
— lämhemb da kuivamb. Heinkun kesklämuz om +14°C da alemb, vilukun — -15°C vai
ülemb. Paneb sadegid 1500 - 2000 mm vodes tulleikahil päivlaskmaižil da
lodehližil pautkil, a erasid sijidme oleskeleb 4000-ki mm vodes. Toižil sijil
paneb 1000 mm sadegid vodes. Lumi jäb tazangištoil 1 - 6 kud vodes. Tal'ven
tobmad palad aigan sumegoičeb alangištoiš.

Sijaline tullei — «fön»:aks nimitadud — tegese muga: il'mmassad langetas
mägipautkidme, sen aigan niid kingitab. Nece process kaimdab adiabatine
lämbitamine. «Fön»-tullei ližadab sijaližen lämuden znamasižikš. Se azj vedab
lumiden teravale sulandale, varuližed lumilaskmad tegese paksumboikš, sen
jäl'ghe järedad mägirajonad jädas sidota mail'mas. Sil-žo aigal fön-tullein
olend olmas laskeb maižandust ülembil mägiterritorijoil.

Al'piden klimatal da mahusel, floral da faunal om tarksel'ged püštoiged
zonaližuz. Al'piden pautked alajagadas vidhe vöhö klimatan mödhe: nivaline zon,
al'pižed nitud, subal'pine vö, venon klimatan zon da alangištod.

Mägimassivan zon ülemb 3000 metrad korktusidenke nimitadas nivaližeks zonaks.
Nened tahod kaiken aigan kattud äivoččel lumel, täs vilu klimat om, sen tagut
ani ei kazvištod.

Al'pižed nitud ottas kahtespäi koumhesai tuhad metrad korktusen znamoičendoid.
Neciš zonas om lämhemb, mi nivaližes zonas. Eriline madalkazvoine flor
harakterizuib al'pižid nituid, sidä kesken kazvišt «heinäsižiden pölusiden»
nägol. Mugoine ekosistem om pojav tundrha, ka al'pižid nituid nimitadas mugažo
«mägitundr»:aks.

Subal'pine vö levigandeb al'pižen zonan alemba, pol'toštaspäi kahthesai tuhad
metrad korktusidenke. Kuššed mecad kazdas sigä. Ümbrišton lämuden maksimum om
+24°C kezal päivoikahil päivil, a tobjimalaz lämuz ei sanus +16°C-ki. Haloiden
voimuz om kaiken voden aigan.

Venon klimatan zon sijadase alahaižembil korktusil, 1000-1500 metrad. Tammižed
mecad kazdas sigä, ristitud ižandoitas, ratas mad.

Alangištod oma olmas 1000-metrižid korktusid alemba. Kazvišton äjüz
harakterizuib niid. Küläd sijadase alangos, sikš miše lämuden režim kožub
ristituiden da kodiživatoiden elole.

Tedomehed löuziba 13 tuhad kazmusiden erikod Al'pad-mägiden rajonas. Al'pižed
kazmused pandud gruppoihe eländan ümbrišton da mahusen tipan mödhe (Suvial'pil
om äi mouckivekahid mahuzid). Kazmused elädas londuseližiden arvoimižiden
erazvuiččiš diapazoniš: nit, so, mec (lehtezmecad da kavag'mecad oma), rajonad
reduvaluita da lumilaskmoita — i kall'od, mägisel'gad.

Al'pižen floran erazvuiččend da specifik om rippundoiš korktusespäi meren pindal
päl. Ani erazvuiččed biotopad vasttase Al'pil — mujukahad nitud änikoišpäi
alangoiš, sen ühtes korktad mägirajonad, kus om vähä kazvištod. Kavag'pud kazdas
2400 m korktusel da alemba, a 3200 m korktushesai völ om voimuz vastata
madalkazvoižid puid.

Ranunculus glacialis om üks' kaikiš tetabiš mägikazmusišpäi, vastatas sidä 4200
m korktushesai, se om rekord kazmusiden keskes. Pölusenvuitte kazmusiden form
mägil ülähän (ozutesikš, 2800 m korktusel — Eritrichium da Lychnis alpina)
kaičeb niid kuivaigaspäi, heinänsöjiš živatoišpäi, päzutab norid vezoid pakuižes
da tulleišpäi. Tetab edel'veis kattud vauktoiden tukuižiden šoidul, se šoid
pid'oiteleb lämäd hüvin.

Al'pad oma eländan ümbrištoks živatoiden 30 000 erikon täht. Kaik imetaiživatad
elädas Al'pil täudes vodes ümbri, erased heišpäi langetas unhe tal'veks. Toižes
polespäi, linduiden keskes vaiše erased erikod jädas mägil kaikes vodes ümbri.
Om linduiden erikoid, kudambid sättutoiti hüvin elämha soravas Al'piden
ümbrištos. Lumipaskač (Montifringilla nivalis), ozutesikš, sädab pezan kall'on
haugelmashe mecanröunan ülemb, ecib ičeze sötet (semned, gavedid) mägipautkil.
Al'pine näk (Pyrrocorax graculus) mugažo sädab pezoid kall'oil ülemb vastmägehe
mecanröunaspäi. Tal'vel al'pižed näkad keratas suril parvehil da elädas
turistoiden bazoiš ümbri, niiden jändusid södes.

Kedrpedailind (Nucifraga caryocatactes) vaumičeb tal'veks ičevuiččikš. Sügüzel
nece lind varadab semnid da pähkimid kreptes niid maha. Edel lumiaigad
kedrpedailind löudab enamba 100 tuhad semnid, kudambid peitab läz 25 tuhaze
peitsijihe. Lindun mušt om čududeližikš hüvä, sen tagut kedrpedailind löudab
tal'vel ičeze varadimiden tobmad palad lumen šoidun al (lumikatken sanktuz voib
olda enamba 1 metrad), söb niid iče da sötleb ičeze poigid.

Al'pad-mäged oma rahvahidenkeskeižen turizman rajon, se om populärine tal'vel da
kezal. Ristitud sportatas: mägisuksed, snoubord, ajelend regel, astund
lumikengiš, hihtandsport oma voimusiš regioniden enambuses tal'vkuspäi
sulakuhusai. Kezal Al'pad oma populärižed turistoiden, velosipedan ajajiden,
paraplaneristoiden da al'pinistoiden keskes. Äjad al'pižiš järvišpäi vedadas
ičezennoks ujujid, jahtnikoid da sörfingan navedijoid.

Vl 2001 Al'piden ristitišton ühthine lugu oli 12,3 mln ristituid, heiden keskes
oma francijalaižed, saksalaižed, italijalaižed da slovenijalaižed päazjas.

Al'piden kaikiš järedambad lidnad: Grenobl' (Francii), Insbruk (Avstrii), Trento
(Italii) da Bol'cano (Italii).



https://vep.wikipedia.org/wiki/%D0%A0%D0%BE%D1%81%D1%81%D0%B8%D1%8F

Venäma (venäkelel: Россия) vai Venälaine Federacii (lühetud nimi: VF, venäkelel:
Российская Федерация), molembad nimitused oma oficialižed, om valdkund
Päivnouzmaižes Evropas da Pohjoižes Azijas.

Venäman pälidn da kaikiš suremb lidn om Moskv. Vl 2013 Venäläižes Federacijas
oli 15 lidnad, kudambiden eläjiden lugu oli enamb 1 mln eläjad: Moskv, Piter,
Novosibirsk, Jekaterinburg, Alanovgorod (Alauz'lidn), Kazan', Čeläbinsk, Samar,
Omsk, Rostov Donal, Uf, Krasnojarsk, Perm', Voronež, Volgograd.

Venäma om Man kaikiš suremb valdkund pindan mödhe — 17 075 400 km². Vl 2010
Venäläižen federacijan eläjiden lugu oli 141 927 297 eläjad (9-nz' sija Mas).
Valdkundaline kel' om venäkel', dai mugažo ičeze valdkundaližed keled oma 23
federacijan subjektoiš.

Venäma om Ühtenzoittud Rahvahiden Organizacijan, Ripmatomiden Valdkundoiden
Ühtnendan, Evrazijan Ekonomižen Ühtištusen da toižiden organizacijoiden ühtnii.

Vl 862 päivnouzmslavine (Amuižvenälaine) valdkund sündui. Äjad päivnouzmslavižed
heimod ühtetas sihe. Möhemba, feodaližen rouhusen tagut, se jagase paloihe —
ičenaižihe ruhtinazkundoihe. XIII. voz'sadal venälaižed ruhtinazkundad puttas
mongoližiden hanoiden tobmusen alle. Vl 1380 venälaine Donan Dmitrii (Dmitri
Donskoi)-ruhtinaz vägestab Mamai-hanan voinväged Kulikovo-toras.

XVI. voz'sadal Moskvan ruhtinazkund (möhemba — valdkund) zavodib lujetas,
susedruhtinazkundad ühtetas sihe. Muga ühthine keskustoittud valdkund oli
sündnu. Ivanan IV (Grazijan)-carin aigan Venälaine valdkund levitab jalos ičeze
röunad. Se anastab Kazanin da Astrahanin hankundoid. XVII. voz'sadal, jäl'ges
Ivanan IV surmad, Torokaig zavodiše. Pol'šanmaižed voinväged tuldas Venämaha. Vl
1612 venälaine ratnikišt, kudamban ezinenas Minin da Požarskii oma, vägestadas
pol'šalaižid. Vl 1613 uz' car' valičese, kudambaks Mihail Romanov tegese.
Romanoviden dinastii ohjastab Venämad vodelesai 1917.

XVIII. voz'sadan augotišes Petr I-car' zavodib ičeze masštabižed reformad
valdkundas da tegeb sidä Venäman imperijaks. Pohjoižvoinan (1700—1721) jäl'ghe
Venälaine imperii sab maid Baltijanmeren randoil. Vl 1812 voin («Tatanmaine
voin») zavodiše Napoleonižen Francijanke. Venälaižed voinväged vägestadas neciš
voinas evropalaižiden ühtnenuziden valdkundoiden abunke. Vl 1861 maorjanoiktuz
om tühjitadud. XIX. voz'sadan lop harakterizuiše tegimišton da radajiden lugun
kazvol.

Vozil 1905—1907 oli ezmäine venäläine revolücii. Vl 1914 Venäläine imperii,
Antantan ühtnijan oldes, tuleb Ezmäižhe mail'manvoinha. Vn 1917 uhokul revolücii
zavodiše («Uhokun revolücii»), kudamb tühjitab monarhijad i tegeb Venäman
tazovaldkundaks. Pordaigaine ohjastuz tedotab voinan jätkmižes, no sügüzel
bol'ševikad anastadas tobmut Lenin ezinenas. Vozil 1918—1922 — Rahvahanikoiden
soda, kudambas bol'ševikad vägestadas. Vl 1922 tedotadas NSTÜ:n sädandas.

Vozil 1941—1945 — Venäman ühtnemine Toižhe mail'manvoinha («Surhe Tatanman
voinha») Saksanmad vaste.

Venäma sijadase Pohjoižes mapoliškos, Evrazii-kontinentan pohjoižel. Ümbri 14
procentas Venäman territorijad sijadase Pohjoižen polärižen pirdan taga,
igähižen rougun zonas.

Venälaine Federacii om Tünen, Antlantižen (Baltijan, Must- da Azovan mered),
Jävaldmerin da Kaspijan meren randoil, sen merirandad oma kaikiš pidembad Man
toižihe valdkundoihe rindataden (37,653 km).

Venämal oma mavaldkundröunad Norvegijanke, Suomenmanke, Estinmanke, Latvijanke,
Litvanmanke, Pol'šanmanke, Vaugedvenämanke, Ukrainanke, Gruzijanke (sidä kesken
Abhazijanke da Suviosetijanke), Azerbaidžananke, Kazahstananke, Mongolijanke,
Kitainke da Korejan Rahvahaližen Demokratižen Tazovaldkundanke;
vezivaldkundröunad Amerikan Ühtenzoittud Valdkundoidenke (Štatoidenke) da
Japonijanke.

Venäman agjahižed čokkoimed kontinental: agjahine pohjoine punkt — Čelüskinan
nem' Krasnojarskan randas; agjahine suvipunkt — Bazardüzünmägi Dagestanan
Tazovaldkundas; agjahine päivlaskmpol'ne punkt — Dežnövan nem' Čukotkan
avtonomižes ümbrikos; agjahine päivnouzmpol'ne punkt — Baltijan letejono
Kaliningradan agjas. Keskuzpunkt — Vivijärv Krasnojarskan randas.

Venämas om enamba 120 tuhad jogid da ümbri 2 mln järvid. Kaikiš pidembad joged
oma Amur, Lenanjogi, Kamanjogi, Jenisei, Irtiš, Ob', Volg; kaikiš surembad
järved — Kaspijan meri, Baikal, Ladogjärv da Änine.

1993 voden konstitucijan mödhe Venälaine Federacii om demokratine federativine
valdkund prezidentiž-parlamentižen tazovaldkundaližen ohjanduzmahtusenke.

Käskusenandajan tobmuden ülembaine aluzkund om kaks'kodine parlament (Federaline
Suim): alahaine kodi (palat) — Valdkundaline Dum da ülähäine kodi (palat) —
Federacijan Nevondkund.

RosStat:an andmusiden mödhe, vl 2010 Venäläižen Federacijan eläjiden lugu oli
141 927 297 eläjad. Venäma om ühesandel sijal ristituiden lugun mödhe toižihe
valdkundoihe rindataden.

Venäman eläjiden enambuz (2/3) eläb valdkundan evropižes palas, toižed (1/3) —
Uralan taga.

79% Venäman eläjid oma venälaižed, 3,9% — kazanin totarlaižed, 2% —
ukrainalaižed, 1,2% — baškiralaižed, 1,1% — čuvašalaižed. Venäma om
äirahvahaline valdkund, kus äjid rahvahiden ezitajad elädas.

Vl 2012 Venäman päeksport oli kivivoi da londuseline gaz (45%), kivivoiproduktad
(25%), metallad da metalltegesed (8%), himižen tegimišton produkcii (6%),
mašinansauvomižen sarakon produkcii (5%); toine eksport — söndtavarad (3%), pu
(2%).



https://vep.wikipedia.org/wiki/%C5%A0vecii

Ročinma (roč.: Sverige), täuz' oficialine nimituz — Ročinman Kunigahuz (roč.:
Konungariket Sverige), om valdkund Pohjoiževropas, Skandinavijan pol'sarel.
Vspäi 1995 EÜ:n ühtnii. Pälidn da kaikiš suremb lidn om Stokhol'm.

Ročinma om mavaldkundröunoiš Norvegijanke päivlaskmas (röunan piduz — 1666 km)
da Suomenmanke pohjoižpäivnouzmas (545 km). Ühthine röunoiden piduz — 2211 km.
Baltijan meren randanpird om 3218 km. Valdkundan pind — 450 295 km².

Valdkundan kaikiš korktemb čokkoim om Kebnekaise-mägi (2106 m). Järved ottas läz
10% man territorijad, Venern (5545 km²) da Vettern (1898 km²) oma kaikiš
surembad niišpäi. Kaik om läz 4 tuhad järvid 1 nellikkilometrad suremba. Joged
tobmas lanktas Botnižhe lahthe.

Klimat om ven kunigahusen tobmas palas kacmata pohjoižhe sijadushe,
Gol'fstim-merijoksmuz pehmitab sidä.

Londuseližed pävarad oma metallad (raudkivend, vas'k, hahktin, cink, kuld,
hobed, vol'fram, urankivend), arsen, mec, gidroenergii.

Ohjandusen form om unitarine parlamentine konstitucine monarhii. Valdkundan
pämez' om Karl XVI Gustav-kunigaz vspäi 1973, hän om ezitajan valdatusidenke.
Radonoigendai tobmuz om ohjastusel päministranke, ministrišt pidab vastusid
parlamentan edes. Pidab parlamentan ühtnijoiden äniden enambuz vahvištamha
znamasižid pätandoid. Sodaväged alištudas ohjastusele.

Valičendad parlamentha oleldas sügüz'kun koumandel pühäpäiväl, ühten aigan
sijaližiden valičendoidenke agjoiden parlamentoihe — landstag:oihe. Mugomad
järgvaličendad oliba vl 2014 sügüz'kun 14. päiväl.

Ročinma jagase 21 agjaha (roč. län), ned alajagase 290 kommunha (vl 2008) (roč.
kommun).

Toižed sured lidnad (enamba 140 tuh. rist., surembaspäi penembha): Göteborg,
Mal'mö, Uppsal. Kaik om 133 lidnkommunad valdkundas, 19 niišpäi oma enamba mi 50
tuh. eläjidenke.

Ročinman päeksport om mašiništ tegimišton täht da koditehnik (läz 10%), bumag
kirjutamha (8%), telefonmašiništ (6%), kivivoi (6%), likkuimed (lumiavtod,
gol'favtod) da niiden palad (6%), zelläd (5% — penicillin, streptomicin); toine
eksport — teraz da raudkivend (4%), tehnik teiden sauvomha (2%), mebel' (1%).



https://vep.wikipedia.org/wiki/%C4%8Ce%C4%8Dn%C3%A4

Čečenijan Tazovaldkund (ven.: Республика Чечня, čeč.: Нохчийн Республика) vai
muite Čečenii vai Čečnä (ven.: Чечня, čeč.: Нохчийчоь) om tazovaldkund (subjekt)
Venämas.

Čečenijan Tazovaldkund om olmas vl 1992 tal'vkun 10. päivälpäi Čečenijan da
Ingušetijan čihodamižen jäl'ghe.

Čečenijan Tazovaldkundan Konstitucii om vahvištadud vl 2003 keväz'kun 23. päiväl
kaiken rahvahan referendumal da om väges nügüd' möhembaižiden vajehtusidenke da
ližadusidenke.

Čečenijal om röunoid Dagestanan Tazovaldkundanke pohjoižes, päivnouzmas da
suvipäivnouzmas, Gruzijanke suvipäivlaskmas, Ingušetijan Tazovaldkundanke
päivlaskmas, Pohjoižosetijan — Alanijan Tazovaldkundanke da Stavropolin randanke
lodehes. Čečenijan Tazovaldkund om mererandatoi.

Pind om 15 647 km². Mecad seištas ezimägištoil. Znamasižed joged oma Terek da
Sunž. Läz kaik joged oma Terekan ližajoged. Kaik joged mülüdas Kaspijan meren
basseinha. Kaik om 14 järved tazovaldkundas, kaikiš suremb niišpäi om Kezenojam
(2,4 km², 72 m süvütte) suvipäivnouzmaižel röunal Dagestananke.

Reljef om tazo tazovaldkundan pohjoižes, kukhikaz da ezimägišton keskuses,
mägikaz suves. Kaikiš korktemb čokkoim om Kavkazan Pämägisel'gan
Tebulosmt-mägenpä (čeč.: Tuloi Lam) tazovaldkundan suvipäivlaskmas, Gruzijanke
röunal (4492 m).

Londuseližed varad oma kivivoi, londuseline gaz, sauvondmaterialad (mouckivi,
sauvondgips, saved, letked, dolomit), mineraližed mujud, reskvezi, mustma.

Tazovaldkundan pämez' (čeč.: Нохчийн Республикин Куьйгалхо, ven.: Глава
Чеченской Республики) om Ramzan Kadirov, radab vs 2007 uhokun 15. päiväspäi
kahtenden strokun. Ramzan Kadirov om vahvištadud radnikusele möst Tazovaldkundan
Parlamental vl 2011 keväz'kun 5. päiväl Venäman prezidentan taričendan mödhe.
Tulebal aigal (18.09.2016) kaik rahvaz änestaškandeb händast videks vodeks.

Čečenijan Tazovaldkundan Parlament om tazovaldkundan üks'kodižeks parlamentaks
41 ezitajanke, vaiš 10 heišpäi ratas kaikenaigašti. Magomed Daudov radab sen
ezimeheks vs 2015 heinkun 3. päiväspäi.

Radonoigendai tobmuz om Čečenijan Tazovaldkundan Ohjastuz. Ruslan Edel'gerijev
radab Ohjastusen ezimeheks vs 2012 semendkun 24. päiväspäi. Ohjastusen ezmäine
varaezimez' da nell' Ohjastusen muite varaezimest oma hänele abhu.
Tazovaldkundan ministrused, ohjandused da komitetad alištudas Ohjastusele.

Vl 2010 eläjiden lugu om 1 268 989 ristitud. Eläjiden keskes vaiše koumandez om
lidnalaine.

Kaikes tazovaldkundas om viž lidnad da 2 lidnanvuittušt žilod. Toižed sured
lidnad (enamba 50 tuh. ristitud, surembaspäi penembha) oma Urus Martan, Šali da
Gudermes. Vl 2015 kaik om 26 eländpunktad enamba mi 10 tuh. eläjidenke.

Rahvahad (enamba 0,4% vl 2010): čečenalaižed (95,1%), venälaižed (1,9%),
kumikalaižed (1,0%), avarad (0,4%), toižed — 1,4%, rahvahuden ozutandata — 0,2%.



https://vep.wikipedia.org/wiki/%C3%9CAV

Amerikan Ühtenzoittud Valdkundad (lühenduz: AÜV) vai Amerikan Ühtenzoittud
Štatad (lühenduz: AÜŠ) (anglijan kelel: United States of America) om valdkund
Pohjoižamerikan keskuses. AÜV:oiden pälidn om Vašington, no kaikiš järedamb lidn
om Nju Jork.

Nece om koumanz' valdkund Mal ristituiden lugun mödhe (318 millionad ristitud)
da nellänz' valdkund pindan mödhe (9 518 900 km²) mail'mas.

Amerikan Ühtenzoittud Valdkundad (Štatad) sünduihe vl 1776. Koumetoštkümne
britaništ kolonijad ühtniba sihe, kudambad tedotiba ičeze ripmatomuden polhe.
Ripmatomuzsoda mäni 1783 vodhesai da lopihe kolonistoiden vägestusel. Vodel 1787
tuli vägehe AÜV:oiden konstitucii, a vodel 1791 — Bill' oiktusiden polhe, kudamb
lujas röunati ohjastusen valdoiktused.

Ezmäižen Mail'man sodan jäl'ghe Ühtenzoittud Valdkunad vändiba aktivižen rolin
mail'man politikas. Toižen Mail'man sodan aigan Štatad oliba Antigitlerižen
koalicijan ühtnijaks.

Vspäi 1945 AÜŠ om ezmäine nuklearine valdkund. 1940:n voziden lopuspäi 1990:n
voziden augotišhesai oli Vilusoda Nevondkundaližen Ühtištusen da Ühtenzoittud
Valdkundoiden keskes.

Amerikan Ühtenzoittud Valdkund om maröunoiš Meksikanke suvel (röunan piduz —
3326 km) da Kanadanke pohjoižel (8895 km). Ühthine röunoiden piduz — 12 221 km.
Valdkund sijadase Tünen da Antlantižen valdmeriden keskes. Ühthine randanpird —
19 924 km.

Aläskan štat on AÜV:oiden pol'anklav. Se sijadase Pohjoižamerikan lodehel, sil
om mavaldkundröunoid Kanadanke päivnouzmpoles da vezivaldkundanröunoid
Venäläižen Federacijanke päivlaskmal.

Kaikiš korktemb čokkoim om Denali-mägi (enzne Makkinli), 6194 m valdmeren pindan
päl. Kaikiš pidembad joged oma Missuri (4127 km pitte), Mississipi (3757 km),
Arkanzas (2364 km, Mississipin ližajogi), Kolorado (2330 km).

Londuseližed pävarad oma kivivoi, londuseline gaz, kivihil', metallad
(raudkivend, vas'k, hahktin, cink, nikel', boksitad, kuld, hobed, uran, artut',
molibden, harvad mametallad), fosfatad; toižed varad — potaš, mec, mahuz.

Ohjandusen form om federativine prezidentine tazovaldkund. Valdkundan pämez' om
prezident.

Nügüdläine prezident om valitud vl 2016 kül'mkun 8. päiväl Donal'd Tramp,
radaškanzi vl 2017 vilukun 20. päiväspäi. Enzne prezident om Barak Obama, radoi
vspäi 2009 kaht täut strokud jäl'geten.

   Kacu kirjutuz: Amerikan Ühtenzoittud Valdkundoiden
administrativiž-territorialine jagand.

Administrativižešti valdkund jagase 50 štatha (valdkundha) da Kolumbijan
federaližhe ümbrikho (Vašington-pälidn).

Lidnad-millionerad (vl 2011, surembaspäi penembha): Uz' Jork, Los Andželes,
Čikago, Hjuston, Filadel'fii, Finiks, San Antonio, San Diego, Dallas.

Vl 2011 AÜV:oiden päeksport oli likutimed da turbinad (läz 20%), avtod, lendimed
da toižed likkuimed da niiden palad (11%), kivivoi (6%); toine eksport — kuld
(2%), zelläd (2%), medicinižed instrumentad (2%), kukuruz (1%), soi (1%).



