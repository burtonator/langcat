https://kw.wikipedia.org/wiki/Kernow

Kernow (Sowsnek: Cornwall) yw kenedhel, ranvro ha dugeth y'n soth west a Vreten
Veur y'n Ruwvaneth Unys. Yma hy emlow gen an Mor Keltek dhe'n north, an Mor
Bretannek dhe'n soth, ha Dewnans konteth Pow Sows dhe'n est. Truru yw hy
fenncita.

An wlaskor geltek anserhek a Gernow a wrug omdhiskwedhes woja perhenegy Dumnonia
gans an Sowson yn 8ves kansblydhen. A-dro dhe'n 11ves cansvledhen, Kernow a veu
sugnys yn Kurun Pow Sows, kensa avel yurleth, ena avel dugeth. An 16ves
kansblydhen a welas sordyansow warbynn rewl Pow Sows, ha peryl rag an yeth
kenedhlek, Kernowek. Warbynn an 18ves kansblydhen, Kernow o gyllys ewngemyskys
gen Pow Sows, ha namna verwis an yeth.

Hedhyw, yma Kernow ow pesya mentena hy gonisogeth, ertach ha yeth dyblans, hag
yma lies bagas ha meur a Gernowyon ow kul kaskergh rag ajon a Gernow avel
kenedhel ha'n Gernowyon avel pobel.

Kernow o an devedhyans chyf rag sten yn bys an Mor Kresdorel. Ena an yeth keltek
o an tavas unnik kewsys yn Breten Veur. Yth esa an looth "Dumnoniorum" ow triga
yn Dewnans ha Kernow. Yn 43 a'n Oos Kemmyn, an Romanyon a dryghas Vreten Veur,
mes ny varsons i bewnansow an Gernowyon nameur. Yn 410 OK y hasas an lyjyons an
enys, ha wosa henna yth o res dhe'n Geltyon defendya aga honan erbynn
omsettyansow. Ny gewsir Latin gans an werin namoy, mes yeth Vrythonek an dus a
Vreten Veur a worta yn few. Lies Brython a asas an enys rag Breten nowyth
a-dreus an Chanel, Breten Vian.

Wosa an Romanyon dhe dhiberth, an Sowson a omsettyas Vreten Veur yn skon. Y'n
keth termyn, an Wodhyli a drevesigas yn Alban, Enys Manow, ha Dehowbarth Kembra.
Yth esa myghternedh Kernow (po myghternedh an Dhumnonii) ow reynya dres Dewnans
ha Kernow. Yn 577 OK, kas orth Deorham, ogas dhe Vristol, a asas an Vrythonyon
a-gledhbarth (an Gembroyon) a Vrythonyon a-dheghowbarth (an Gernowyon po
West-Kembroyon). Yth esa an Sowson ow pyghanhe tiredh Kernow tamm ha tamm, bys
936 OK, pan dhesedhas an myghtern Sowsnek Æðelstán an amal kernowek orth an
Tamer. Yn 1337, Edward III a fondyas Dugeth Kernow rag pe rentow dh'y vap, an
Pryns Du.

Yth esa rebellyans yn 1497 gans Mighal an Gov ha Tommas Flamank avel
hembrenkysi. Hanter kansbledhen wosa, yth esa Rebellyans an Lyver Pysadow yn
1549 erbynn an lyvrow pysadow hag o nowyth, protestant hag y'n yeth Sowsnek. An
brassa rann a'n Gernowyon a skoodhya an kaws ryal erbynn Senedh Westminster y'n
17ves kansbledhen. Teyr has a veu omledhys yn Kernow yn 1642 ha 1644.

Tamm ha tamm, eglos an Vethodysi a dheuth ha bos eglos an brassa niver a'n werin
Gernowek. Y'n 18ves ha 19ves kansbledhenyow, termyn Humphry Davy ha Richard
Trevithick, yth esa hwel balyow ow tevi ha diwysyans Kernowek ow tisplegya. Mes
an diwysyans sten a veu gwannhes y'n 19ves kansblydhen, ha lies den bal a Gernow
a waya dreus an mor dhe'n Statys Unys, Ostrali (yn arbennek Konna-tir Yorke yn
Soth Ostrali), Afrika Dehow, Meksiko ha gwlasow erel.

An dasserhyans Kernowek a dhallathas yn 1904. Gorsedh Kernow ha Kuntellesow
Kernow Goth a avonsyas gnas geltek a Gernow y'n termyn ma. Hwel sten, pyskessa,
ha gonisogeth an tir re nahas a-dhia Nessa Bresel an Norvys. Ytho, erbysieth an
pow yw pupprys moy serhek war dornyaseth, awos an tirwelyow arvorek bryntin usi
omma. An Unyans Europek a aswonnis esow erbysiethek Kernow ow ri dhedhi savla
Amkan Onan.

Yma 123 esel dhe Gonsel Kernow. Kernow yw Dugeth rynnys yn nebes ranndiryow y'n
eur ma, ha kyns yn kontethow. A-dhia 2009, nyns eus parti politigeth moyha posek
yn Kernow, mes yma hengov a bolitegoryon anserhek ha livrel.

Kernow yw konna-tir fest yn soth-west Enys Vreten Veur. Dowr Tamer a wra an amal
yntra Kernow hag an gonteth Sowsnek a Dhewnans y'n howldrehevel. Ottomma tiredh
Kernow orth ledanna, gans 75 km. A-dhehowbarth yma'n Chanel, hag a-gledhbarth
hag y'n howlsedhes yma Mor Havren ha'n Mor Keltek. Tir garow yw pervedh an pow,
a-ban yw ystynnans a Woon Esk ha Dartmoor Bronn Wennili, 419 m. Dowr Tamer yw an
brassa avon; yn mysk an erel yma Avon Kammel, Avon Fowydh, hag Avon Fal. Kernow
yw geryes da awos hy threthow ha kewer dom.



https://kw.wikipedia.org/wiki/Kernowek

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/Kernewek

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/IPad

iPad ew amontyer legh a veu desinyes, displegyes ha marhasys gen Apple Inc. avel
toul rag gweles media clowwelyek, ow comprehendya levrow, jornalys, fylmow,
ilow, gwariow, ha dalhen an gwias. Ma y mens ha poster ow codha ynter fonys
codnyk hag amontyoryon laptop. An iPad a wra usya an keth system oberyans avel
an iPod Touch ha'n iPhone—hag ev a ell lonchya y dowlednow y honan keffrys ha
towlednow iPhone. Heb chanjyans, na wra an iPad bes lonchya towlednow comendys
gen Apple ha gorrys en-mes der App Store Apple (marnas towlednow a ell obery
a-ji dhe beurel wias iPad).

Pecar ha'n iPhone ha'n iPod Touch, rowlys ew an iPad dre dhispleytans
liestoch—dyffrans dhort an broassa radn a amonytoryon legh kens, a wrug usya
stylus sordyes dre boos—keffres ha besowek warscrin furvwir en le besowek
corforek. An iPad a wra usya junyans rosweyth anter leel dhiwiver ("Wi-Fi") rag
hedhes rosweythow anter leel (LAN) ha'n Kesrosweyth. Ma dhe neb modelys ynterfas
rosweyth dhiwiver 3G ynwedh, a ell junya gen rosweythow data HSPA po EV-DO ha
pella dhe'n Kesrosweyth. Dyghtyes ha kettermynegys ew an devis der iTunes en udn
lonchya war amontyer personel dre gapel USB.

Apple a wrug dyllo an kensa iPad en mis Ebrel 2010, ha gwertha 3 milvil a'n
devisow en 80 dedh. Dres 2010, Apple a wrug gwertha 14.8 milvil iPad dres oll an
bys - 75 cansran a werthanjow a amontyoryon legh orth diwedh 2010.



https://kw.wikipedia.org/wiki/Baner_Kernow

Baner Peran yw baner Kernow. Kensa deskrifans godhvedhys an baner avel baner
Kernow a veu skrifys en 1838. Usyes ew gen Kernowyon avel arwodh a honenieth.

An baner henwys rag Peran ew krows wynn war kilva dhu. Leverys ew dre wrug Piran
dowis an dhew liwyow-ma woja gweles an sten tedh ow skollya mes a'n mun du en y
tan. Hemm a wrug hwarvos dres y dhiskudhyans a sten e'n 6ves kansblydhen, ow dos
ha bos tassans stenyoryon.

Leverys ew dr'ujy an desin ow tos dhort kensa 1188 pan veu an baner usyes e'n
Crowsgasow, ha ma erthygel en Encyclopaedia Britannica ow leverel dre veu an
baner degys gen an barth Gernowek orth Cas Agincourt (1415). Bettegens, y hevel
dr'ew an devyn res gen Encyclopaedia Britannica derayes gen onen a wra dos dhort
bardhonek a 1590 henwys "Poly-Olbion" gen Michael Drayton. Ma'n bardhonek ow
leverel dre wrug an baner degys gen an Gernowyon orth Agincourt disqwedhes dew
omdowler a Gernow en colm.

Onen a'n diskwedhyanjow an kottha a'n baner a ell bos gwelys en fenester gweder
liw orth Westminster Abbey. Discudhys a veu en 1888 dhe gov an deviser hag
ynjynnyor gerys da a Gernow Richard Trevithick. Ma'n fenester ow tiskwedhes
Myhal orth an penn ha naw sans a Gernow, Peran, Petrok, Pinnock,[1] Jermyn,
Julyan, Cyriacus, Constentyn, Nonna and Gerens a-woles. Y hevel dr'ew Pedn Peran
portrayans a Trevithick y honen, ha ma ev ow ton baner Kernow.



https://kw.wikipedia.org/wiki/Kembra

Kembra (Kembrek: Cymru) yw unn a'n powyow Keltek. Rann yw a'n Rywvaneth Unys.
Pow Sows yw y gentrevek unnik, mes yn ogas yma Wordhen, Kernow, Alban, hag Ynys
Manow (powyow keltek erell) a-dreus Mor Wordhon, an Mor Keltek, po Mor Havren.

Kembra yw konna-tir menydhek yn Howlsedhes Breten Veur. Glow hag owr o poesek yn
erbysieth Pow Kembra seulajydh, mes yma an balyow ow nagha a-dhia an blydhynyow
1970.

Hanow usys treweythyow rag an pow yw Prynseth Kembra (Tywysogaeth Cymru yn
Kembrek, Principality of Wales yn Sowsnek), mes nyns eus gans Pryns Kembra
gweythres marnas arwoedhek yn governans an pow.

Yma omrewl finwedhys dhe'n pow a-dhia 1999, pan omguntellas Kuntelles Kenedhlek
Kembra yn Kardydh wostalleth.

Abertawe ha Kasnowydh yw an trevow chyf wosa an benncita. Trevek ha diwysyansek
yw glynnow Deghow Kembra, mes nyns eus poblans meur yn menydhyow Kres ha Gogledh
Kembra.

An Normanyon a dryghas Kembra dre nebes tonnow, ha'n diwettha yn 1282.
Rebellyans Owain Glyndŵr a-dhia 1400 bys 1409 a dhaswrug prynseth anserghek dres
termyn. Yn 1536, Kembra a dheuth ha bos rann a Ruwvaneth Pow Sows.

Yma 22 "ranndir jyf" yn Kembra a-dhia 1996: 3 tre, 9 konteth, ha 10 burjestra
gonteth.



https://kw.wikipedia.org/wiki/Tus

Tus, po pobel (unnplek den), yw eseli an ehen Homo sapiens. Gnasow kemmyn a dus
a-dreus an norvys yw skientoleth ha godhvos, yeth, kowethas, ha gonisogeth. Yth
esplegyas an ehen dhenel yn Afrika, ha'y wosa omystynna a-dreus an bes oll saw
Antarktik. Yma nebes 6,450 milvil a dus y'n bes y'n eur ma.

Esel tevesik a'n ehen ma a'n gelwir gour, ha'n ger den a styr person gorow yn
fenowgh ywedh. Esel tevesiges a Homo sapiens yw benyn, po hwath gwreg. Esel yonk
yw flogh (liesplek flehes) po baban rag tus pur yonk; y hellir leverel mowes
mars yw an flogh benow po maw mars yw gorow.

An ehen dhenel a via a-dro dhe 400,000 bloodh, war-lergh tus skiensek y'n eur
ma. Y hwra tus rann a'n urdh Primates, unn bagas a vronviles ow komprehendya
appys, simes, lemours ha tarsirs keffrys. An nessa ehennow dhe dus y'n urdh ma
yw Pan troglodytes (an chimpansi kemmyn) ha Pan paniscus (an bonobo).

War dhiw war y hell tus kerdhes – ottomma gnas posek a'gan linyeth esplegyansek.
Tus a's peus garrow pur hir may's kehevelir dhe re Primates erel. Hirder kresek
tevesigesow an bes yw a-dro dhe 159 cm (y'n Gwlaskor Unys, 164 cm); huni
tevesigyon yw adro dhe 172 cm (y'n Gwlaskor Unys, 178 cm).

Govenek bewnans a dus a-dreus an bes yw 65 bloodh rag benynes ha 61 bloodh rag
gwer; mes yma dyffransow meur y'n niverow-ma y'n eyl gwlas ha'n aral. Govenek
bewnans yn Japan yw 81 bloodh; huni yn Zambia yw 37 bloodh (gras yn arbennek dhe
AIDS).



https://kw.wikipedia.org/wiki/Eynda

Eynda yw repoblek meur yn Asi Soth. Gans moy ages mil vilvil a dus, hi yw an
brassa gwerinieth y'n Norvys. Yma 28 stat ha 7 tiredh y'n kesunyans. Yn-mysk hy
hentrevogyon yma Pakistan, Nepal, Bangladesh, ha China. Peder sita pur vras yw
Mumbai, Kolkata, Delhi, ha Chennai. Yn-mysk an sitys erell a vri, merkyewgh
Bengalour, Hyderabad, Kanpur, Ludhiana h.e.

Yma'n mynydhyow Himalaya yn gogledh an wlas; a-is yth ystynn plenys an Indus ha
Ganga.

Yma kryjyansow Eyndek ow synsi ynna Hindoueth hag Islam, Kristoneth ha
Bouddhisteth, Sikheth, Zoroastrianeth, ha lies kryjyans arall. An wlas ma yw an
tyller le may tallathas an kryjyansow Jayna, Bouddhistek, Hindou ha Sikh.

An taves chyf a Eynda Gledh yw Hindik, mes yma yethow ranndiryel erell ha gansa
milyonow pals a gewsoryon: Marathek, Telougou, Tamil, Bengalek, Goujaratek,
Kannadek, Panjabi, Oriya, Malayalam, Assamek, Maythili, Kashmiri, h.e. Yma studh
soedhogel dhe'n tavosow ma, warbarth gans Sowsnek (kewsys gans lies person avel
nessa yeth), Sindhi, Nepalek, Dogari, Santali ha Sanskrit.



https://kw.wikipedia.org/wiki/Eglos_Katholik_Romanek

An Eglos Katholik Romanek yw unn eglos a Gristonyon a-dreus an bys ma yn
komunyans leun gans an Pab (Epskop Rom) hag owth holya kryjyansow a gonsels an
Eglos koth. Yma hi ow terivas kevrenn heb dorr a-dhia an Eglos fondys y'n 1sa
kansblydhen gans Yesu Krist ha'n abostel Peder (deskrifys avel an kynsa Pab).
Yth usi moy ages 1,200 vilyon a bobel eseli a'n Eglos ma.

An Eglos yw urdhas mayth yw klerji ordenys po epskobow, po pronteryon, po
dyagonyon. Diwedh 2004, an bys yw diberthys yn 2755 epskobeth katholik. Penn oll
an epskobethow ma yw huni Rom, se an Pab.

Yn Breten Veur, tus katholik a veu persekutys wosa reyn Maria Tudur, ha Jamys
VII a gollas y gurun rag own y fydh katholik an deylu ryal. (Y'n keth oes,
gwlaskordhow katholik a bersekutya Protestans ynwedh, r.e. yn Spayn ha Pow
Frynk.) An Eglos Katholik a besya krev yn Wordhon, yn despit dhe bersekuytans,
ha rag henna y tannvenis trevesigoryon protestant dhe'n ynys yn termyn Elizabeth
I.

Kryjygyon katholik a bys war lies sans rag gweres. An sans moyha kerys yw Maria,
mamm Yesu yn tevri.



https://kw.wikipedia.org/wiki/Roll_a_gwlasow

Afghanistan - Afrika Dhyhow - Albani - Aljeri - Almayn - Andorra - Angola -
Antiga ha Barbuda - Arabi Saoudek - Arghantina - Armeni - Azerbayjan
(Aserbayjan)

Ynysow Bahama (Enesow Bahama) - Bahreyn - Bangladesh - Barbados - Belarussi -
Pow Belg - Belisa - Benin - Bhoutan - Bolivi - Bosni–Hercegovina (Bosni) -
Botswana - Brasil - Bruney - Bulgari - Burkina Faso - Burundi - Byrmani

Centrafrika - Chad - Pow Chek - Chile - China (Poblow Repoblek China) - Côte
d'Ivoire (Dans Olifans Arvor)

Ejyp - Pow Ekwadorel - El Salvador - Eritrea - Estoni - Estrych - Ethiopi -
Eynda

Gabon - Gambi - Ghana - Pow Grek - Grenayd - Pow Grouzi (Pow Grousi) - Gyni -
Gyni-Bissaw - Gyni Ekwadoriel - Gwatemala - Gwayana

Kamboji - Kameroun - Kanada - Katar - Pow Kazagh (Pow Kasagh) - Kenya - Kiribati
- Kobros (Kyproes) - Kolombi - Komorys - Repoblek Kongo - Repoblek Werinel Kongo
- Korea Dhyhow - Korea Gledh - Kosta Rika - Koweyt - Kroati - Kuba - Pow Kyrgys

Pow Lao - Latvi - Lebnon - Lesotho - Liberi - Libi - Liechtenstein - Lithouani -
Lushaborg

Madagaskar - Repoblek Makedoni - Malawi - Malaysi - Maldivys - Mali - Malta -
Marokk - Ynysow Marshall (Enesow Marshall) - Meksiko - Moldova - Monako -
Mongoli - Montenegro - Mordir Nowydh - Moritani - Ynys Morrys (Enys Morrys) -
Mosambik (Mozambik)

Namibi - Nauru - Nepal - Nihon - Pow Nijer - Nijeri - Nikaragwa - Niue - Norgagh

Pakistan - Palau - Panama - Papoua Gyni Nowydh - Paragway - Pennrynn Gwyrdh -
Pennternasedh Unys Arabek (PUA) - Perou - Poloni - Portyngal

Ynysow Salamon (Enesow Salamon) - Samoa - Sen Kitts ha Nevis - Sen Lusia - Sen
Marin - Sen Vinsent ha'n Ynysow Grenadinek - Senegal - Serbi - Seychellys - Shri
Lanka - Sierra Leon - Singapour - Slovaki - Sloveni - Somali - Soudan - Soudan
Soth - Spayn - Statys Kesunys Mikronesi - Statys Unys - Surinam - Pow Swati -
Swedherwyk - Swistir - Syri

Pow Tajik - Tanzania (Tansania) - Pow Tay - Taywan (Repoblek China) - Timor Est
- Togo - Tonga - Trynses ha Tobago - Tunisi - Turki - Pow Turkmen - Tuvalu

Abhazi - Kosova - Kobros Kledh - Konna Gasa - Glann West - Nagorno-Karabagh -
Osseti Dhyhow - Palestine - Transnistri

Angwilla - Aruba - Bermuda - Bonaire - Curaçao - Ynysow Faroe (Enesow Faroe) -
Greunland - Gwadeloup - Jibraltar - Ynysow Kayman (Enys Kayman) - Ynys Manow
(Enys Manow) - Martinik - Montserrat - Ynys Navassa (Enys Navassa) - Puerto Rico
- Saba - Saint-Barthélemy - Sint Eustatius - Saint-Martin - Sint Maarten - Turks
ha Kaykos - Ynysow an Wyrghes Predennek - Ynysow an Wyrghes a'n Statys Unys



https://kw.wikipedia.org/wiki/Syri

An Repoblek Syrian Arabek yw gwlas yn Asi West. Syri arnowydh a waynyas hy
anserghogeth dhiworth Pow Frynk yn 1946, mes pur kottha yw gonisogeth gwreydh
Syri. Pennsita an Emperoureth Umayyad o Dhimashq, ha kyns henna kres Emperoureth
an Selewkydys o yn Syri. Hwarheansow Mesopotami ha Foenisi a vleujyowas yn Syri;
aga lytherennek Ugaritek ha Foenisek re dhros dalleth dhe re an Rekys, Romanyon
ha Slavyon.

An vrassa rann (dro dhe 90%) a bobel Syri hedhyw yw Arabyon, y'ga mysk 400 000 a
foësigyon Balestinek. Kurdys a wra 9% a'n poblans, hag i ow triga dre vras yn
Borlewen an wlas. Yma poblansow merkyadow a Assyryon hag Armenyon. Arabek yw
taves soedhogel an stat; hwath pella, kenedhlogeth Arabek yw fondyans ideolojek
an parti ow rewlya, h.y. an Parti Sosyalistek Arabek Ba'ath.

Islam yw an kryjyans a 90% a'n dus; dre vras Sunnityon poken Alawityon yw an
poblans muslumanek; le yw niveryow a Dhrusyon ha Shi'ityon. Kristoneth yw
kryjyans nebes 10% a'n drigoryon – Orthodoks ha Katholik yw an brassa sektys.

A-barth an bennsita Dhimashq, an sitys poesek a Syri yw Haleb, Latakya, Homs ha
Hama. Brassa niver an dus a drig yn Howlsedhes an wlas ryb an arvor, poken ryb
Dhowr Ewfratys y'n Borlewen.

Ysrael a gemmeras an Ugheldiryow Golan dhiworth Syri yn bresel 1973; kontrarion
hwerow yw Syri hag Ysrael hwath.



https://kw.wikipedia.org/wiki/Breten_Vian

Breten Vian (Frynkek: Bretagne; Bretonek: Breizh; Gallowek: Bertaèyn) yw pow
keltek ystorek war gonna-tir an broastir europek ynter an Mor Bretannek ha Baya
Biscay. A-dhia an Domhwelans Frynkek a 1789, ma Breten Vian ow kwil rann a'n
Repoblek Frynkek. Hanow an pow in Kernowek a ell inwedh bos Lesow war-lergh
Edward Lhuyd, neb a'y skrifas ev avell Lezou.

Dyberthys yw hei lemmyn yntra dyw ranvro (régions) frynkek, Ranvro Breten Vian
ha Ranvro Broyow an Liger. I'n kenja ranvro, ma pejar a'n pemp département an
pow ystorek; an pempes (Liger-Atlantek) ujy in Broyow an Liger, warbarth gans
départements dhyworth powyow erell (Poitou, Maine, ha Touraine).

Lies ragadasow a'n Vretonyon a asas Breten Veur woja an Romanyon dhe omdenna in
410 OK. I'n 9ves kansblydhen, Nevenoioù (Frynkek: Nominoë) rug kesunya Breten
Vian oll in ruwvaneth eudnyk. Ancredoryon mor a wannhas an ruwvaneth ma in
dalleth an 10ves cansvledhen. An ruwvaneth rug kelly Naoned ha'n Liger isel in
909, pan veu Foulque d'Anjou Yurl Naoned. Breten Vian a veu dugeth sempel
in-dann Alan an Lowarn (Alain Barbetorte), neb a rainyas a-dhia 936 bys in 952.

Lies Bretonyon a omjunyas dhe dregh an Normanyon a Vreten Veur in 1066. Anjou
ha'n Normanyon, ha woja hedna an Sowson ha Pow Frynk, o in strif dres termyn hir
orth maistry war Vreten Vian. In 1203, Conteth Naoned a veu restoryes dhe Vreten
Vian; Naoned a venja servya avell benncita an dhugeth dres termyn hir. Gallowek
ha Frynkek a veu an chyf tavosow i'n dhugeth. Bresel an Eretons Bretonek yntra
1341 ha 1364 a enebas keffrysysy Pow Sows erbydn keffrysysy curun Pow Frynk.
Les-serhek era an dhugys i'n termyn na.

Kevambos Unyans a dhywedhas anserhogeth Breten Vian in 1532, bes an pow era
hwath omrewl a-jei dhe Bow Frynk bys 1789. Kerens an Sowson erbynn an Domwhelans
Frenkak o an Chouanted.

Théodore de La Villemarqué rug cuntelles ha dyllo canow Breten Vian Awartha,
Barzaz Breiz, in 1839. An lever ma a veu geryes da in Frynk. Gweres dasserhy
lien Bretonek ha studhyansow Keltek rugava.

In 1978, an gorhel Amoco Cadiz ow toon olew dhyworth an Baya Persian tu ha
Rotterdam, rug sedha i'n mor por ogas dhe Portsall in Penn an Bes. Th'era
1,604,500 balyer (219,797,000 kg) a olew war an gorhel. Hebm yw onen a'n drokka
labmow ecolojyk in ystory.

Seyth den sans rug selya Cristoneth in Breten Vian: Pawl (Paol/Pol Aurélien)
orth Saint-Pol-de-Léon, Tudwal (Tugdual) orth Treger, Briek orth Sen-Briek, Malo
orth Sen-Malo, Samzun (Samson) orth Dol, Padern (Paterne) orth Venetens, ha
Kowrentyn (Kaourintin/Corentin) orth Kemper.

An broassa radn a Vretonyon rug gortos i’n Eglos Catholyk in termyn an
Dasfurvyans ha’y woja.

A-dhia an Osow Cres, yma dyfrans kler yntra Breten Vian Awartha (i’n Gorlewen:
Breizh-Izel po Goueled-Breizh; Basse-Bretagne) ha Breten Vian Awoles (i’n Est:
Breizh-Uhel po Gorre-Breizh; Haute-Bretagne po Pays Gallo). Ma’n broassa nyver a
Vretonegoryon in Breten Vian Awartha, le may ma trevow Kemper, Brest, An Oryens,
ha Venetens. In Breten Vian Awoles, in fordh arall, th’era an deythyogyon ow
cowsel Gallowek, hag ena yma dyw cita veur (Naoned ha Roazon) warbarth gans lies
tre arall (rag ensompel, Sen Malo, Sen Naser, Pontivy ha Sen Briek). Ma an ‘or’
wonisogethel ow ystydna dhort Sen Briek tu ha tre Venetens.

An ’eth Vretonek re rug gwannhe a-dhia 1945. I’n dedh ma, ma broassa rann an
bobel in Breten Vian Awartha hag Awoles ow klappya Frynkek avell genja tavas
anjei. Ma whath 257 000 a gowsoryon Bretonek ha 28 300 a gowsoryon Gallowek in
Ranvro Breten Vian.

In termyn an Domwhelans Frenkek, Breten Vian a veu diberthys in pemp
département:



https://kw.wikipedia.org/wiki/Alban

Alban yw bro geltek yn Breten Veur ha synsys ynni an tir meur dhe gledh an or
hag a ystynn ynter an avon Solway ha’n dre sowsnek Berwick, warbarth gans an
ynysow Heledh, Orgh ha Shetlond. Y’n west yma an keynvor Atlantek, hag y’n est
yma an Mor Kledh.

Yma moy ages pymp milvil a drigoryon yn Alban, ha neb 80 mil anedha a woer
kewsel Gwydhelek, yeth keltek.

Kyns trygh an Romanyon, trigoryon Alban o Fightyon ha Keltyon (erell). Y
trevesigas Goedhelegoryon a Wordhon (an Scotti) yn west an wlas dres an Oesow
Kres, ha tus gansa yeth ermanek (aswonnys moy diwedhes avel Skots) y'n soth-est.
An Ankredoryon mor a omsettyans an ynysow.

An Sowson a omsettyas war Alban y'n 14ves kansblydhen, mes an myghtern Robert I
po Robert Bruce a waynyas an vresel erbyn an Sowson hag Alban a synsys hy
franketh. Trygh Alban yn kas Bannockburn yn 1314 a veu an trygh moyha a vern y'n
vresel-ma.

Alban o rywvaneth krev lowr bys yn 1603, pan wrug hy maghtern James VI kemmeres
kurun Pow Sows. Senedhow Alban ha Pow Sows a veu unys yn 1707. Hedhyw Alban yw
unn a bedwar pow an Rywvaneth Unys. Byttegyns, yma dhedhi omrewl ledan lowr
a-dhia 1998. Yn 2007, Parti Kenedhlogel Alban a wrug waynya dewisyansow dhe
Senedh Alban.



https://kw.wikipedia.org/wiki/Wordhen

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Aberfal

Aberfala (gwelewgh a-is rag henwyn erel) yw porth orth an arvor soth a Gernow
ryb dhowr Fala. Meur y vry yw ystory morek an dre; porth Aberfala yw an downa in
Europa west. Negys morek re dhyfegas ha tornyaseth yw moy dhe les hedhyw. An
Gwithty Morek Kenedhlek a egoras yn Aberfala in mis Whevrel 2003. In 2004,
th'era 18 300 a drigoryon yn Aberfala-Penryn. Lehe a wre poblans; war-lergh an
nyveryans in 2001, th'era poblans a 22 658 dhe Aberfala.

Aberfala a wra radn a bastel-vro Aberfala ha Cambron yn Senedh an Ruwvaneth
Unys, hag a Gerrier yn governans ranndiryel. Desedhans cres an Unyversytys
Kesunys in Kernow yw Tremogh, por ogas hag Aberfala, hag y'n dre hy honan yma
Coljy Unyversyta Aberfala (neb era Coljy Artow Aberfala bys 2005). Drefen an
yonkers ow studhya y'n kyrhyn, Aberfala a'n jeves an moyha helyow dons yn
Kernow, woja Tewyn Pleustry.

Nyns era mès nebes treven pyscadoryon kens 1613, pan fondyas Syr John Killegrew
an dre arnowyth. Castel Pendynas, war dhowr Fala, o onen a'n dywettha castelly
fethys i'n Bresel Civil.

An hanow Sowsnek rag an dre-ma yw Falmouth. Scriforyon hengovek a ûsyas an hanow
‘Falmeth’, ‘Falmouth’ in termyn Kernowek dywedhes. I'n 20ves cansbledhen, an
Dasserhyans a greatys hanow nowyth, ‘Aberfal’, ow qwil devnyth a wredh Keltek.
War-lergh Craig Weatherhill, war an par aral, ‘Loghfala’ a via gwell a-ban nag
eus ensompel a aber in henwyn tylleryow in Kernowek hengovek. En 2011 bagas
arwodhyow Maga a wrug ervira war an hanow Aberfala.

Hanow coth aral an dre o Penny-come-quick in Sowsnek. Yma radn ow leverel tro an
hanow-ma devedhys dhyworth Peny-cwm-cuic (‘Penn an Comm Qwyck’), mès war-lergh
erel styr an hanow yw Sowsnek pur.



https://kw.wikipedia.org/wiki/Henry_Jenner

Henry Jenner (1848-1934) o hembrenkyas a dhasserghyans an yeth Kernewek a-varr.
Ev a veu genys yn Sen Kolomm; pronter o y das. Wosa 1869, y'n jevo soedh yn
Asrann Hen Dhornskrifow an Gwithti Predennik der gerensa y das gans Arghepskop
Kargens. Jenner a bresentyas skrifenn dhe'n Kowethas Filologiek a-dro dhe'n
tavas Manowek yn 1874.

Jenner a dhiskwedhas Keynskrif an Chartour orth an Gwithti Predennik yn 1877. Y
hwrug ev lies kevrenn gans omsav bretonek keltek y'n blydhynyow 1890 ha 1900. Yn
1903, y hwrug ev pregoth yn Kernewek orth Lesneven, Breten Vyghan. Y'n keth
vlydhen, Jenner eth ha bos bardh a Orsedh Breten Vyghan, hag a fondyas an
Cowethas Kelto-Kernuak. Gras dhodho y teuth Kernow ha bos esel leun a'n
Kuntelles Keltek yn 1904 ynwedh. Ev a skrifas Handbook of the Cornish Language
yn 1904, an lyver a dhyskas Robert Morton Nance an yeth dhiworto.

Yn 1909, yth omdennas Jenner ha'y wreg Kitty dhe Heyl (an dre le may feu Kitty
genys). Jenner o soedhek Lyverva Morrep a 1912 dhe 1927. Gorsedh Kernow a selyas
ev yn 1928, hag y teuth va ha bos kynsa Bardh Meur an Orsedh. Gwas Myghal o y
hanow bardhek kyn skrifas ev 'Gwas Myhal' y honan.

Yma sampel a skrifennow Jenner orth wikisource, h.y. an gan Dhô'm Gwrêg Gernûak.



https://kw.wikipedia.org/wiki/Breten_Vyhan

Breten Vian (Frynkek: Bretagne; Bretonek: Breizh; Gallowek: Bertaèyn) yw pow
keltek ystorek war gonna-tir an broastir europek ynter an Mor Bretannek ha Baya
Biscay. A-dhia an Domhwelans Frynkek a 1789, ma Breten Vian ow kwil rann a'n
Repoblek Frynkek. Hanow an pow in Kernowek a ell inwedh bos Lesow war-lergh
Edward Lhuyd, neb a'y skrifas ev avell Lezou.

Dyberthys yw hei lemmyn yntra dyw ranvro (régions) frynkek, Ranvro Breten Vian
ha Ranvro Broyow an Liger. I'n kenja ranvro, ma pejar a'n pemp département an
pow ystorek; an pempes (Liger-Atlantek) ujy in Broyow an Liger, warbarth gans
départements dhyworth powyow erell (Poitou, Maine, ha Touraine).

Lies ragadasow a'n Vretonyon a asas Breten Veur woja an Romanyon dhe omdenna in
410 OK. I'n 9ves kansblydhen, Nevenoioù (Frynkek: Nominoë) rug kesunya Breten
Vian oll in ruwvaneth eudnyk. Ancredoryon mor a wannhas an ruwvaneth ma in
dalleth an 10ves cansvledhen. An ruwvaneth rug kelly Naoned ha'n Liger isel in
909, pan veu Foulque d'Anjou Yurl Naoned. Breten Vian a veu dugeth sempel
in-dann Alan an Lowarn (Alain Barbetorte), neb a rainyas a-dhia 936 bys in 952.

Lies Bretonyon a omjunyas dhe dregh an Normanyon a Vreten Veur in 1066. Anjou
ha'n Normanyon, ha woja hedna an Sowson ha Pow Frynk, o in strif dres termyn hir
orth maistry war Vreten Vian. In 1203, Conteth Naoned a veu restoryes dhe Vreten
Vian; Naoned a venja servya avell benncita an dhugeth dres termyn hir. Gallowek
ha Frynkek a veu an chyf tavosow i'n dhugeth. Bresel an Eretons Bretonek yntra
1341 ha 1364 a enebas keffrysysy Pow Sows erbydn keffrysysy curun Pow Frynk.
Les-serhek era an dhugys i'n termyn na.

Kevambos Unyans a dhywedhas anserhogeth Breten Vian in 1532, bes an pow era
hwath omrewl a-jei dhe Bow Frynk bys 1789. Kerens an Sowson erbynn an Domwhelans
Frenkak o an Chouanted.

Théodore de La Villemarqué rug cuntelles ha dyllo canow Breten Vian Awartha,
Barzaz Breiz, in 1839. An lever ma a veu geryes da in Frynk. Gweres dasserhy
lien Bretonek ha studhyansow Keltek rugava.

In 1978, an gorhel Amoco Cadiz ow toon olew dhyworth an Baya Persian tu ha
Rotterdam, rug sedha i'n mor por ogas dhe Portsall in Penn an Bes. Th'era
1,604,500 balyer (219,797,000 kg) a olew war an gorhel. Hebm yw onen a'n drokka
labmow ecolojyk in ystory.

Seyth den sans rug selya Cristoneth in Breten Vian: Pawl (Paol/Pol Aurélien)
orth Saint-Pol-de-Léon, Tudwal (Tugdual) orth Treger, Briek orth Sen-Briek, Malo
orth Sen-Malo, Samzun (Samson) orth Dol, Padern (Paterne) orth Venetens, ha
Kowrentyn (Kaourintin/Corentin) orth Kemper.

An broassa radn a Vretonyon rug gortos i’n Eglos Catholyk in termyn an
Dasfurvyans ha’y woja.

A-dhia an Osow Cres, yma dyfrans kler yntra Breten Vian Awartha (i’n Gorlewen:
Breizh-Izel po Goueled-Breizh; Basse-Bretagne) ha Breten Vian Awoles (i’n Est:
Breizh-Uhel po Gorre-Breizh; Haute-Bretagne po Pays Gallo). Ma’n broassa nyver a
Vretonegoryon in Breten Vian Awartha, le may ma trevow Kemper, Brest, An Oryens,
ha Venetens. In Breten Vian Awoles, in fordh arall, th’era an deythyogyon ow
cowsel Gallowek, hag ena yma dyw cita veur (Naoned ha Roazon) warbarth gans lies
tre arall (rag ensompel, Sen Malo, Sen Naser, Pontivy ha Sen Briek). Ma an ‘or’
wonisogethel ow ystydna dhort Sen Briek tu ha tre Venetens.

An ’eth Vretonek re rug gwannhe a-dhia 1945. I’n dedh ma, ma broassa rann an
bobel in Breten Vian Awartha hag Awoles ow klappya Frynkek avell genja tavas
anjei. Ma whath 257 000 a gowsoryon Bretonek ha 28 300 a gowsoryon Gallowek in
Ranvro Breten Vian.

In termyn an Domwhelans Frenkek, Breten Vian a veu diberthys in pemp
département:



https://kw.wikipedia.org/wiki/Hindoueth

Hindoueth (aswonnys ynwedh avel सनातन धर्म Sanātana Dharma, po "an fydh ow turya
bynari") yw kryjyans dharmek ow talleth yn Eynda. Yma a-dro dhe 940 milyon a
dhyskyblon y'n nor, gelwys Hindouyon, ha 94 kansrann anedha yn Eynda hag Asi
Soth. Gnas arbennik a Hindoueth yw dyversita kryjyansow, praktisyow ha
skryptors. Byttegyns, yma unnses yn mysk an dyffransow ma, dell dheriv an linenn
ma a'n Ryg Veda (Lyver I, Hymna CLXIV, Gwers 46):

An Vedas yw hen skryptors an wonisogeth Eyndo-Aryanek. Yth yns i kuntelles
hymnys ha dyskansow gwrys a-dro dhe'n vlydhen 1000 kyns an Oes Kemmyn, hag i
holys hwath gans Hindouyon. Mes skryptors pals re devis a-dhia an oes Vedek,
y'ga mysk kampoellasow skyansek (r.e. an Upanishads ha Brahmanas) ha dew
vardhonek meur mythologiek, Mahabharata ha Ramayana. Rann boesek an Mahabharata
yw an Bhagavad Gita, yn le'ma Kryshna ow tisplegya dhe Arjuna lies poynt
selvenek a dybyans Hindou.

War-lergh moyha Hindouyon, Dywses yw onan. Vayshnavydhyon a aswonn Dywses avel
Kryshna, Rama, po ken enep a Vishnou. Shayvydhyon ha Shaktydhyon a'n aswonn avel
Shiva warbarth gans y gowethes ha “galloes” Shakti. Yma Smartydhyon ow tyski bos
Dywses yn puptra ha pubonan. Yma leun a hwedhlow sans a-dro dhe dhywow hag a yw
enebow an Dywses. Ganesha, Sarasvati, Skanda, Hanuman, ha Lakshmi yw dywow erell
a vri arbennik.

Herwydh Hindouyon, mernans yw sywys gans dasvywnans dres troweyth a bes, gelwys
samsara. Rag diank an droweyth ma hag omgesunya y'n gwynnvys a Dhywses (studh
gelwys moksha), res yw dhe dus obaya aga devar spyrysek (dharma) rag drehedhes
keweras tamm ha tamm. Yma'n ober gwrys y'n bys ma (karma) ow ri delys y'n nessa
bywnans.

A-ban wra puptra rann a spyrys kemmyn an bys oll (atman po Brahma), yma
Hindouyon ow talvos ahimsa, po anfreudh. Ahimsa yw omassayys der berthyans,
skonya a gig, h.e.

Yma'n Drynses Hindou ow konsystya a'n Gwrier Brahma, an Gwithyas Vishnu, ha'n
Distruyer Shiva.

Y fydh Hindouyon ow kordhya Dywses yn nebes furvyow, mes an moyha niver a wordh
Vishnou, yn arbennik y omdhiskwedhyans (avatar) avel an arloedh Kryshna. A-dhia
an 6ves kansblydhen, an movyans omriadow (bhakti) re boeslevas kerensa ynter an
gordhyer ha'n dyw dewisys (Ishtadeva).

Yn devosow Hindou, yth enor gordhyoryon an dhywow yn chi po orth tempel owth aga
hynnik boes, kosta, tan, po bleujennow hag ow kana hymnys. Yma lies hymna a
dhevedhyans an Vedas; mes yma par arall a gan sans, bhajan, skrifys dre vras y'n
14ves-17ves kansblydhynyow ha kevrennys dhe'n movyans bhakti. Milyonow a
Hindouyon a wra pergherinses dhe leow sans – rag ensampel, Varanasi,
Rameshwaram, Ayodhya, Haridwar, Nashik, Ujjayn, Allahabad ha Somnath. Dowr Ganga
yw pur sans, war-lergh Hindoueth. Yma Hindouyon owth enora bughes, awos aga bos
“mammethow” tus. Ny dhyber Hindouyon pals bewin – hemm yw elvenn boesek a ahimsa
(anfreudh). Sans yw simys ynwedh, awos an gweres res gans Hanuman ha'y lu a
simys dhe Rama rag fetha an jevan Ravana (ha re ravnas Sita, gwreg Rama,
war-lergh an Ramayana).

Yoga yw sort a braktis spyrysek Hindou, ow kesunya manerow omdhoen, keurganow
(mantras), preder, omrians, h.e. An geurgan geryes gwella yw an Gayatri Mantra,
dhiworth an Ryg-Veda (Lyver III, Hymna LXII, Gwers 10):

War-lergh an Bhagavad Gita, yma dharma (devar spyrysek) a bubonan ow tyffra
herwydh agh (varna) an person. Ytho, devar an shudras (tiogyon) yw ammetha;
devar an vayshyas (marchons) yw kenwertha; devar an kshatriyas (breselysi) yw
omgasa; ha devar an brahmanas (oferysi) yw gordhya. Yth esa tus heb varna byth –
gelwys dalits hedhyw – a esa arweskys gans remenant an poblans avel achouta
(andochyadow, na allo bos tevys).

Y'n eur ma, pub varna yw kevrennys yn lies jati. Yn hengovek, nyns o eseli a
jatis dihaval ow tybri warbarth na demmedhi y gila. A-dhia anserghogeth Eynda,
an dyffransow ma reth omwannhes, mes yma arwodhvos jati ha varna ow pesya. Lies
dasfurvyer Hindou – y'ga mysk Rammohan Roy, Ramakryshna, hag M.K. Gandhi – re
hwilas distrui kammhynsethow jati hag andochyadowder.

Bouddhisteth ha Jayneth a dhallathas avel vershyons dasfurvys a Hindoueth nebes
kansblydhynyow kyns an Oes Kemmyn. Ynsi a naghas dihevelepterow jati ha varna
hag awtorita an Vedas, mes a besya ow koela orth samsara (an droweyth a vywnans
ha dasvywnans), an Upanishads, hag elvennow erell a'n hengov Hindou. Ytho,
Hindoueth vrahmanek y's tevo le rowedh es Bouddhisteth yn Eynda glasek dres
nebes kansblydhynyow. An movyans bhakti a nowydhhas bywder an hengov Hindou,
ha'n woedh skyansek Vedanta a dhisplegya tybyansow an Vedas yn lies furv.
Hindoueth a omlesas a-dreus Asi Soth-Est, le may fes an kryjyans hwath (yn
arbennik yn Bali ha howldrevel Java).

Wosa tevyans Islam yn Asi Soth, yth esa lies urdh ha doeth ow kesunya
spyrysogeth Hindou ha Muslim – rag ensampel, Kabir ha Gourou Nanak (an fondyer a
Sikheth).



https://kw.wikipedia.org/wiki/Margh

Margh (Equus caballus) yw bronnvil veur lowr ow perghenni dhe onan a seyth
eghenn an genus Equus. Yma dhedha karnow yn-dann aga threys ha mongow orth aga
honnaow. Margh tevesik a boes a-dro dhe 650 kg.

A-dhia dhiw vil vlydhen kyns an OK, y hwra tus devnydh a vergh rag doen traow,
marghogeth, ha gweytha yn ken fordhow. Bys y'n 20ves kansblydhen, mergh o poesek
yn breselyow ynwedh, hag kreslu gustel a varghok hwath. Yn resys ha sportys
erell yma mergh pur gemmyn hedhyw.

Y helwir mergh benow kasegi, ha mergh yowynk leughi. Leugh a dh ha bos tevesik
orth 3 bloedh. Yma mergh ow triga yn gwelstiryow. Dell vydh usys, yma y'ga greow
unn margh kellek ha 'harem' a unn bys deg kasek, warbarth gans leughi an kasegi.
Oes a 20 po 30 bloedh a dhrehedh mergh yn fenowgh. I a dheber gwels ha greun
(r.e. kergh, heydh, ha nepprys ys eynek). Gryghias a wrons i.

Yn lyenn keltek hag Eyndo-Europek, yma kevrenn grev lowr yntra mergh ha
myghternses.¹ Yn Táin Bó Cuailgne, Macha a ros hy hanow dhe Emain Mhacha
(pennsita a Ulster koth) ow tineythi gevellow wosa gwaynya res yn erbynn kasek.
Yn Pedeir Keinc y Mabinogi, Pryderi yw gevell dineythys yn marghti unn gasek
gevrinek; ha Pwyll Pennsevik Dyfed a vetyas y bennseviges Rhiannon ha hi ow
marghogeth yn farthus der an koes. (Ford 1977:4-11)

Margh yw hanow an myghtern a Gernow yn termyn Trystan hag Isolt. (Byttegyns, an
hanow ma yw devedhys dhiworth huni Latin, Marcus – dre wall y tallathas an
gevrenn ynter y hanow ha mergh.)



https://kw.wikipedia.org/wiki/Gwayana

Gwayana (yn Sowsnek ha Spaynek, Guyana) yw gwlas yn Amerika Dhehow. Yma'n brassa
rann a'n poblans ow triga ryb an Keynvor Iwerydh, ytho yma kevrennow krev yntra
Gwayana ha tiryow an Mor Karib. Bys yn 1966 yth o hi trevesigeth predennek,
henwys British Guiana. Yn termyn an drevesigeth, y teuth kethow dhyworth Afrika
ha gwesyon dhyworth Eynda rag ober yn bargenyow-tir sugra. Henedh an dhiw
genedhel ma a wra hwath an moyha bagasow a boblans an repoblek. Y'n eur ma,
Gwayana a wra rann a Caricom (Kemmynieth ha Marhas Gemmyn an Mor Karib);
Georgetown yw penncita an kuntelles na.

Gwayana a veu anserhek a'n Ruwvaneth Unys yn 1966. Yth esa an Statys Unys ha'n
RU ow hwilas promovya an People's National Congress, ledyes gans Forbes Burnham
ha keskolon gans an West, rag gwannhe an People's Progressive Party ledyes gans
Cheddi Jagan ha kevrennys dhe'n URSS. Dyffransow politek a'n par ma yw hwerow.
Dre vras yma pobel a dhevedhyans afrikan ow sodhya an PNC, ha pobel a
dhevedhyans eyndek an PPP. Burnham ha'y venyster, Desmond Hoyte, a wovernyas an
wlas a-dhia dermyn anserhogeth bys 1992. Ena Cheddi Jagan a dheuth Pennmenyster
wosa hwegh bledhen warn ugens y'n gorthenep. Yma'n PPP ow kovernya a-dhia an
termyn na yn-dann dri Fennmenyster: Cheddi Jagan, y wedhwes Janet Jagan, ha
Bharrat Jagdeo.

Gwayana re jallenjyas hy oryon gans Venezuela ha Surinam dres termyn hir. Yn
2007, unn juj a erviras an disputyans gans Surinam.



https://kw.wikipedia.org/wiki/Edhen

Edhen (liesplek ydhyn) yw esel unn ugh-urdh a enyvales (Lat. Aves), pub huni
gans diw esker, pluv, lithyow yn-rag ow kul eskelli, eskern kew, ha gallos
dedhwi.

Yma 8,800–10,200 eghenn a ydhyn ow fyw y'n bys ma; ytho, ynsi yw an liesekka
klas a viles gans mell keyn war dir. Yma nebes ydhyn ow tybri sugen bleujyow,
plansow, has, hwesker, logos, puskes, karyn, po ken ydhyn. Difun dydhweyth a
vydh moyha ydhyn, mes re anedha a vydh difun nosweyth po mo. Lies edhen a vyaj
yn pell rag triga y'n gwella hin; erell a vyw dre vras orth an mor. Yma hwath
eghennow a yll koska hag i ow nija.

Yn mysk gnasow kemmyn ydhyn yma gelvin askornek heb dens, dedhwi oyow krogenek,
ha korf eskern skav mes kres. An vrassa rann anedha a yll nija y'n ayr, mes
niver a eghennow (yn arbennik war ynysow) re gollas an gallos ma: r.e.
pennow-gwynn, strusyow hag ydhyn kiwi.

Sur yth hevel y'n eur ma ydhyn dhe esplegya diworth arghpedrevanes, h.y. diworth
an bagas Maniraptora a'n is-urdh Theropoda. An ydhyn a wra ytho rann a'n klas
Reptilia (kramviles), ha'ga nessa kerens y'n klas na yw krokodiles. Yma ydhyn,
kramviles erell, ha bronnviles ow furvya an Amniota, enyvales gans mell keyn a
omgerdhas rag triga war dir.



https://kw.wikipedia.org/wiki/Island

Island (Islandek: Ísland [ˈistlant]), henwys ynwedh Rewenys po Repoblek Island
yw pow enysek europek y’n Keynvor Atlantek Kledh, hag yw prederys dhe vos onan
a’n Powyow Nordek. 329,100 yw y boblans, ha 103,000 km² y enep. Reykjavik yw an
penncita, hag ynni hag y’n ranndir a-dro dhedhi yw trigys moy ha 60% poblans an
pow.

Yma dhe Rewenys efander usel; nebes a-woles dhe’n Kylgh Arktek yw y dyller.
Hemma a styr yn despit dh’y vos tommys gans an Strem Morblek, yma dhe Rewenys
ayredh goyeyn; yma ytho dhedhi an tanowa poblans yn Europa. Byw yw y dhororieth,
hag yma y’n pows loskvenydhyow. Diannedh yw an pervedh gans y ayredh tundra; ev
a gonsyst dre vras a dewes, mes lava, menydhyow ha rewivaow.

Herwydh derivas a’n lyver Landnámabók a dhallathas an trevesigyans Rewenys yn
874 O.K. pan an chiften norgaghek Ingólfr Arnarson a dheuth ha bos an kynsa
trevesiger war an enys. Y’n kansvledhynnyow a sew a drevesigas yn Island
Norgahysi ha dus a bowyow erel yn Skandinavi, keffrys ha kethyon wodhalek. Ynter
1262 hag 1814 o Island rewlys gans Norgagh, hag a’y wosa gans Danmark. Bys pan
y’n gansvledhen 20ves a drestyas an pow dre vras dhe byskessans hag ammeth.

Island a dheuth ha bos anserhek yn 1918 ha Repoblek yn 1944. An termyn a sewya
an Nessa Bresel an Bys a dheu ha bos Island onan a’n powyow moy golusek ha moy
displegys y’n norvys. Hemm yw awos gweres a’n Plan Marshall ha’n
jynnweythekheans an diwysyans pyskessa. 1994 o hi rann an Ranndir Erbysek
Europa. Yn termyn an terosa arhansek treusvysek, yn 2008 a fyllis an kevreyth
arhantti yn Rewenys, gans y gawsya iselweyth erbysek hag ankres politek. An
erbysiedh a dhallathas omwellhe awos tornyasedh.

An yeth kenedhlek ha sodhogel yw Islandek po Rewenysek. Yeth ermanek kledh yw
hi. Yma faroyek ha nebes rannyethow a’n west a Norgagh an yethow ogassa dhedhi.



https://kw.wikipedia.org/wiki/Iseldiryek

Iseldiryek (y'n yeth hy honan, Nederlands) yw taves germanek kewsys gans nebes
21 milvil a dus, yn arbennik yn Iseldiryow ha Pow Belg. Mes Iseldiryek yw yeth
soedhogel ynwedh yn Surinam, an Ynysek Antillek Iseldiryek hag Aruba; hag yma
niveryow a Iseldiryegoryon yn gogledh Pow Frynk hag Indonesi. An Nederlandse
Taalunie (Kesunyans an Yeth Iseldiryek), ow synsi ynno Iseldiryow, Pow Belg, ha
Surinam, a dhesin savon an yeth. Yn Pow Belg, y kelwir an yeth menowgh Flamanek:
mes homm yw deskrifans ethnek hag istorek a-der yethoniek.

Trevesigoryon iseldiryek yn Afrika Deghow a selyas an yeth Afrikaans ena. Yma
Afrikaans haval dh'Iseldiryek hwath, mes yma dyffransow yn gramasek,
gis-leveryans ha lytherennans (ha hengov lyennek diberth) ow surhe bos Afrikaans
yeth y honan.

Iseldiryek 3. Zuid-Hollands 4. Westhoeks 5. Waterlands ha Volendams 6. Zaans 7.
Kennemerlands 8. West-Fries 9. Bildts, Midslands, Stadsfries hag Amelands 19.
Utrechts-Alblasserwaards 20. Zuid-Gelders 21. Noord-Brabants en Noord-Limburgs
22. Brabants 23. Oost-Vlaams FL. Flevoland

Is-Almaynek 10. Kollumerlands 11. Gronings ha Noord-Drents 12. Stellingswerfs
13. Midden-Drents 14. Zuid-Drents 15. Twents 16. Twents-Graafschaps 17.
Gelders-Overijssels (Achterhoeks) hag Urks 18. Veluws



https://kw.wikipedia.org/wiki/Almayn_Nazi

Almayn Nazi yw hanow kemmyn an Stat Almaynek hembrenkys gans Adolf Hitler yntra
1933 ha 1945. Henwys ynwedh a-ves Almayn avel Tressa Reich, kynth o aswonnys
avel Reich Brassa Almaynek (Großdeutsches Reich yn Almaynek), po yn sempel An
Reich yn Almayn Nazi y honan.

Hitler a dheuth ha bos Chansler Almayn yn 1933, ha Führer ('Hembrenkyas'), yn
1934. Almayn Nazi a woryskynnas Poloni 1a Gwynngala, bys may tallathas Nessa
Bresel an Bys drodho. Yntra 1939 ha 1941, y fetha brassa rann Europa. Yn 1941,
Almayn Nazi a worsyskynnas an URSS yn Oberyans Barbarossa; ow trehedhes ogas dhe
Voskva. Byttegyns, stag a dheu ha bos lu Almaynek der an Gwav Russek. Tamm ha
tamm Almayn a gollas tiredhow re fethsa. An geffrysysi a woryskynnas Normandy yn
1944 hag yn 1945, Lu Rudh a dhrehedhas Berlin. Hitler a omladhas 30 Ebryl 1945,
ha Almayn Nazi a godhas nebes dydhow a-wosa.

Almayn Nazi yn arbennik yw aswonnys rag y bersekutyans Yedhowon an pyth a
dhallathsa kyns Nessa Bresel an Bys. Wosa kuntel Yedhowon dhyworth Almayn ha
Gwlasow fethys erel yn kampow keskreunyans yn bledhenyow a-varr an vresel, y
tallath an Nazis towlen (henwys yn Almayn Nazi avel an 'Digolm Final a'n Govyn
Yedhowek') dhe dhiwreydhyans yn tien Yedhowow Europa. Moy ages hwegh milvil
yedhow a veu ledhys y'n Loskaberth, kyns diwedh an vresel.



https://kw.wikipedia.org/wiki/Bugh

Chatel (Bos taurus) yw enyvales bras y'n teylu Bovidae. Y kelwir esel benow an
eghenn ma bugh, hag esel gorow tarow po oghen. Drefenn aga leth, kig, ledher ha
nerth owth aras, milvilyow a jatel a vydh megys gans tus yn bargen-tiryow ha ken
tylleryow. Ymons i ow tybri gwels ha plansow greun erell. Avel vronnviles, yma
bughes ow bronna aga yowynkes (gelwys leughi) der sagh bras ynter aga diwarr
helergh. Leth bughes a'n veus bri veur yn erbys denel. Yn mysk askorr lethek
poesek gwrys a-dhia leth bughes, yma keus, yogort, kowles, dyenn, hag amanenn.
Bughes yw enyvalow sans yn Hindoueth; war-lergh unn lavar Eyndek, "An vugh yw
agan mamm drefenn aga ri leth". Hanow kig chatel yw bewin.

Yma lies aghow a jatel y'n bys ma, r.e. an sebou Eyndek neb yw bothek rag durya
yn kwell an bros trovannel. Chatel Frisek po Holstein yw an moyha agh lethek y'n
bys. Chatel Hereford a'n megir yn kynsa le rag bewin. Chatel gornek a's gelwir
gwarthek.

An Tarow (, Latin Taurus) yw bagas sterennow y'n arwoedhkylgh, es y weles y'n
Gwav. Y dhesedhans usi ynter an Evellyon dhe'n West ha'n Hordh dhe'n Est.
Perseus hag Auriga usi dhe'n North. Aldebaran yw an splanna sterenn y'n bagas.

Yn sterorieth an Howlsedhes, yma arwoedh an Tarow ow talleth an 20ves a vis
Ebryl ha gorfenna an 20ves a vis Me. Mes y'n sterorieth Hindou yma'n arwoedh ow
talleth an 14ves a vis Me ha gorfenna an 19ves a vis Metheven. Y tybir bos an
Tarow unn 'arwoedh an dor' (avel an Wyrghes ha'n Aver). Gwener a's teves hy
threveth ynno.



https://kw.wikipedia.org/wiki/Afrika_Dhyhow

Africa Dhehow yw repoblek anserhek orth pedn dhehow Africa. In 2002 yth esa
poblans a 43 647 658 a drygoryon i'n pow. An gwlasow kentrevek yw Lesotho,
Swaziland, Moçambique, Zimbabwe, Botswana, ha Namibi. Yma nyver veur a dus
"wydn" (europek aga hendeuhyon) hag Eyndogyon, mes tus Afrikek a furvy an brassa
nyver a dus.

Balyow an Witwatersrand (a-dro dhe Johannesburg) yw jynn chyf a erbys Afrika
Deghow.

Yma unnek ’eth sodhogel, y'ga mysk sowsnek, afrikanek, zoulou, xhosa, sotho ha
tswana.

A-dhia 1994, yma governans gorth-ahel, h.y. an Kuntelles Kenedhlek Afrikek (ANC)
neb a omladho erbydn wovernans apartheid an dus wydn. Nelson Mandela veu kensa
lewyth an repoblek wosa devedhyans gwerynieth. Ev a lewya an repoblek dres pemp
bledhen yn udnyk; Thabo Mbeki a'y sywyas a-dhia 1999 bys 2008. Jacob Zuma a
dhysputyas lywyans an ANC, ha wosa budhugoleth Zuma, an ANC a wovydnas Mbeki dhe
asa y soodh. In mis Gwyngala 2008, Kgalema Motlanthe a veu tressa lewyth an
repoblek; cothman Zuma ywa. Wosa dewysyans 2009, Zuma a veu peswara lewyth an
repoblek in mis Me 2009.



https://kw.wikipedia.org/wiki/Yesu_Krist

Yesu, po Yesus (genys 6-4 kyns OK, marow 29-33 OK), o pregowther yedhowek yn
termyn an Emperoureth Romanek; ev yw person kres Kristoneth. Herwydh Kristonyon,
yma Yesu ow kul unn a dri person y'n Drynses Sans, warbarth gans Dyw an Tas ha'n
Spyrys Sans. Yn Gwrians an Bys, tybyans an Drynses yw styrys a'n par ma: "try
ython in vn Substance/ comprehendys in vdn dew" (tri yth on yn unn substans,
komprehendys yn unn dyw [1]). Mes den o va keffrys, ha mab Maria Wynn. War-lergh
an Aweylys, Dyw an Maw a dheuth ha bos den rag prena denses a'y beghes. An
oberenn ma ev a gowlwrys der y dhughan ha krowsyans, herwydh an Bibel.

War-lergh kryjyansow erell, profoes o Yesu (homm yw an dyskas rag ensampel a
Islam hag a'n Fay Bahá'í). Yesu yw profoes a vri yn Islam; yth aswonnys ev avel
عيسى (Isa). Yma nebes 74 gwers a'n Qur'án ow kampoella Isa/Yesu avel profoes a
Islam hag a dhehwelsa Dydh Breus.

Krist yw titel ow styrya olewys (gans Dyw); an titel ma yw devedhys a'n ger Grew
χριστός (leverys ghristos), ha styry an ger Ebrow משיח (mashiah).

Hanow Yesu yw devedhys a'n ger Greka Ιησούς yesous. Dell grys lies skoloryon, an
hanow Greka yw devedhys a-dhia furv Aramek hag Ebrow ישוע Yeshoua. Yn tekstow
Kernewek hengovek, Yesu yw berrhes avel IHC, henn yw an teyr hynsa lytherenn a'n
hanow Grew: Η yw η veur, ha Σσ o skrifys avel Cc menowgh y'n Oesow Kres.



https://kw.wikipedia.org/wiki/Tornyaseth_yn_Kernow

Tornyaseth yw jynn posek in erbys Kernow arnoweth. Yma milyow a havysy ow
codryga Kernow, hag yn arbednek hy morrebow, rag omlowenhe i'n tobma hin in
Breten Veur oll. Serhek war dornyaseth yw leun a drevow in Kernow, r.e.
Lanwedhenek, Logh, Tewyn Plestra, Falmeth, hag erel.

War-lergh Bord Tornyaseth Kernow, 4.6 milvil dornyas a wrug ostya in Kernow in
2006. An tornyas men a wrug spendya 5.5 nos i'n Dugeth ha pea £46 pùb nos. Yma
aga ostyans ow provia whel rag 38,000 a dus. Yma moy ages cans mil tornyas ow
qweles an Enesek Syllan pùb bledhen, kynth eus scantlowr dyw vil treger i'n
enesow.

Yma lies tornyas ow medna prena treven in Kernow rag gallos dewheles pùb bledhen
dhe'n keth teller. Yma'n desir rag treven Kernow ow cressya prisyow treven rag
pùbhuny. Yma nebes Kernowyon ow crejy na dal kevrohow havysy oy dhe'n gemmynieth
leel, hag y ow tesa wàr an treth, gasa atal ena, ha dewheles dhe Bow Sows.
Herwyth an breusow ma, tornysy a via danjer dhe wonisogeth Kernow.

Erbydn henna (yn-medh dadhelwer tornyaseth yn Kernow), yma tornysy ow ry bêwder
erbysek dhe'n Dugeth wosa degeans dewysyansow sten ha kober; gwell yw dhe Gernow
kemeres prow dhyworta, ages gortos avell kyns lownyow balyow yn Rosow Kembra po
Conteth Evrek, rag ensompel. Ha gonysogeth Kernow hy honen yw dhe les a nyver
veur a dornysy.

In 2006, UNESCO a wrug aswon tiryow whel balyow in Kernow ha Densher west avell
deller eretons an bës.



https://kw.wikipedia.org/wiki/Politegieth_Kernewek

Yma politegieth Kernewek owth oberi war nebes nivelyow. Wostalleth, yma gans pow
Kernow nivel a wovernans avel konteth a Bow Sows (ottomma Konsel Kernow yn
Truru). Rann a'n Rywvaneth Unys yw Kernow, ytho yma politegieth kernewek war
nivel Senedh an Rywvaneth Unys yn Westminster. Stat esel a'n Unyans Europek yw
an Rywvaneth Unys ynwedh. Ha wor'tiwedh, yma yn Kernow lies korf governans
teythek (rag an ranndiryow, an plywow, an trevow...).

An Parti Livrel-Werinel yw an parti politigeth moyha poesek yn Kernow, mes yma
hengov a bolitegoryon anserghek ynwedh. Herwydh usadow, ymons i ow tiskwedhes
"gwelhevin" goth teythek. Ha gensi, an Parti Gwithadorek yw krev lowr y'n pow.
Yn Kammbronn yn arbennik, yma hengov lavur poesek.

Parti ranndiryel yw Mebyon Kernow (neskar a Blaid Cymru). Yth esa Parti
Kenedhlogydh Kernow ynwedh. Unnveredh Kernewek hag an kaskyrgh rag Senedh Kernow
yw dew vagas gwlasek heb barti.

An parti LivWer a waynyas leun a esedhow. Mebyon Kernow a gollas aga honsler
unnik; ha'n anserghogyon ha Lavur a gollas krevder ynwedh. A-dhia an
dewisyansow, John Lobb a besy yn y soedh avel lywydh an konsel.

Bys yn 2005, yth esa 79 esel y'n Konsel. Partiow an gonsloryon yntra 2001 ha
2005 o an re ma:

Yn Senedh an Rywvaneth Unys, yma gans Kernow pymp Esel an Senedh. Yn 2005, an
Parti Livrel-Werinel a waynyas an esedhow oll.

Rann a'n pastell-vro Soth-West yw Kernow yn dewisyansow rag an Eurosenedh. Y'n
dewisyans europek 2004, y tewisis an Rannvro Soth-West:



https://kw.wikipedia.org/wiki/Kosova

Kosova (Albaynak Kosova po Kosovë; Serbak Kosovo) yw repoblak i'n Balkanyow. An
powyow kentrevak dhedhy yw Serby, Makedony, Albany ha Montenegro. Yma'n vrassa
radn a'n dus ow clappya Albaynek (Geg) ha sewya Islam sunnitak.

Serby a wrug batalya an Emperourath Ottoman a-barth Kosova i'n tressa Bresel an
Balkanyow (1912) ha kenja Bresel an Norvys (1914-1918). Woja hedna, Kosova o
radn a Vyternath Serbyon, Croatyon ha Slovenyon ha ena Yougoslavy.

A-dhia 1990, Albanyon Kosova re wrug batalya a-barth anserhogath dhyworth
Yougoslavy. In 1999, NATO a wrug bombya Serby ha Montenegro (an diwetha
repoblaks in Yougoslavy i'n eur na) rag gorfedna freudh an governans erbedn an
poblans albaynak. Ervirans 1244 gen Consel Diogeladh an Kenedhlow Unys a wrug
selya UNMIK ha KFOR avel nerthow dres Kosova, a-der Yougoslavy. In 2007 ha 2008,
kescowsow intra governans an ranvro ha huny Serby na aljas gwruthyl acordyans
a-dro dha studh Kosova. Ytho an 17ves a vis Whevrer 2008, governans Kosova a
wrug disclarya anserhogath an pow.



https://kw.wikipedia.org/wiki/Dasserghyans_Kernewek

Dasserghyans an taves Kernowek a dhallathas yn 1904 gans dyllans Handbook of the
Cornish Language, gans Henry Jenner.

Nebes flehes re dhyskas Kernowek dasserghyes avel mammyeth dhyworth aga herens
hag yw Kernowegoryon. An Dasserghyans re askorras niver meur a hwelyow lien
Kernowek ynwedh. Mes yma lies kaletter hwath rag an yeth: nyns eus plas fast rag
Kernowek yn adhyskans, hag yma lies studhyer an yeth owth hedhi gul devnydh
anedhi wosa diwedh aga studhyans.

Savla nowyth an yeth avel taves ranndiryel, gwaynyes yn 2002, a wra chons rag
avonsyans meur. A-dhia an vlydhen na, niver a fondyansow a-barth an taves re beu
gwrys, yn arbennek Keskowethyans an Taves Kernewek, hag unn Rewlyores rag
displegya an Taves Kernowek a veu dewisys. An Strateji rag an Yeth Kernowek re
beu dyllys.

A-dhia 2006, yma keskusulyans tu hag unn furv skrifys savonek. Kernowek Standard
a veu avonsyes gans UdnFormScrefys, unn bagas ledan a skodhyoryon
skrif-komposter hengovek. Albert Bock ha Ben Bruch a wrug profya Kernowek
Dasunys avel dasfurvyans a Gernewek Kemmyn. Mis Kevardhu 2007, bagas ad hoc a
wrug devisya furv savonek yntra Kernewek Kemmyn ha Kernowak Standard. Wosa
daswel a'n Furv Savonek Skrifys na, chanjyow (mars eus) a vydh dyllys 2013.



https://kw.wikipedia.org/wiki/Poblans

Tus, po pobel (unnplek den), yw eseli an ehen Homo sapiens. Gnasow kemmyn a dus
a-dreus an norvys yw skientoleth ha godhvos, yeth, kowethas, ha gonisogeth. Yth
esplegyas an ehen dhenel yn Afrika, ha'y wosa omystynna a-dreus an bes oll saw
Antarktik. Yma nebes 6,450 milvil a dus y'n bes y'n eur ma.

Esel tevesik a'n ehen ma a'n gelwir gour, ha'n ger den a styr person gorow yn
fenowgh ywedh. Esel tevesiges a Homo sapiens yw benyn, po hwath gwreg. Esel yonk
yw flogh (liesplek flehes) po baban rag tus pur yonk; y hellir leverel mowes
mars yw an flogh benow po maw mars yw gorow.

An ehen dhenel a via a-dro dhe 400,000 bloodh, war-lergh tus skiensek y'n eur
ma. Y hwra tus rann a'n urdh Primates, unn bagas a vronviles ow komprehendya
appys, simes, lemours ha tarsirs keffrys. An nessa ehennow dhe dus y'n urdh ma
yw Pan troglodytes (an chimpansi kemmyn) ha Pan paniscus (an bonobo).

War dhiw war y hell tus kerdhes – ottomma gnas posek a'gan linyeth esplegyansek.
Tus a's peus garrow pur hir may's kehevelir dhe re Primates erel. Hirder kresek
tevesigesow an bes yw a-dro dhe 159 cm (y'n Gwlaskor Unys, 164 cm); huni
tevesigyon yw adro dhe 172 cm (y'n Gwlaskor Unys, 178 cm).

Govenek bewnans a dus a-dreus an bes yw 65 bloodh rag benynes ha 61 bloodh rag
gwer; mes yma dyffransow meur y'n niverow-ma y'n eyl gwlas ha'n aral. Govenek
bewnans yn Japan yw 81 bloodh; huni yn Zambia yw 37 bloodh (gras yn arbennek dhe
AIDS).



https://kw.wikipedia.org/wiki/Barack_Obama

Barack Hussein Obama II (genys 4 mis Est, 1961) yw an 44ves Lywydh a'n Statys
Unys. Ev yw Lywydh a-dhia an 20ves a vis Genver 2009, wosa gwaynya etholans
lywydhek mis Du 2008. Obama yw an kynsa lywydh Afrikek-Amerikanek a'n Statys
Unys. Ev a veu dasetholys yn 2012.

Ev a veu genys yn Hawaii. Y vamm o Stanley Anne Dunham, dre vras Sowsnek hy
linyeth, ha'y das, Barack Obama Sr o Luo dhyworth Nyang’oma Kogelo, yn Kenya.

Gradhesik Pennskol Columbia ha Skol Lagh Harvard may servya ev avel lywydh
Dasweles Lagh Harvard. Ev a oberi avel laghyas gwiryow kemmyn kyns bos etholys
yn Senedh Illinois, ow servya yntra 1997 ha 2004. Yn 2004, hag ev ow kesstrivya
rag Senedh Statys Unys, areth gresel a ros ev dhe'n Kuntelles Demokratek
Gwlasek, may teuth ev ha bos aswonnys gwell dredhi. Ev a waynyas esedh senedh
Ilinois, ow servya a 2004 dhe 2008. Ev a gesstriva yn sewen ogas erbynn Hillary
Rodham Clinton rag an hanwesigeth Dhemokratek, hag a fethas ombrofyer Parti
Repoblek John McCain yn etholans lywydhek 2008.



https://kw.wikipedia.org/wiki/Ranvro_Breten_Vian

Breten Vian (Frenkek: Région Bretagne, Bretonek: Rannvro Breizh) yw onen a whegh
ranvro war'n ugens in Pow Frynk. Hanow an pow in Kernowek a ell inwedh bos Lesow
war-lergh Eduard Lhuyd, neb a'y scrifas ev avell Lezou. Ma'n ranvro ma ow hedha
a-dreus pejar a'n pemp département in Breten Vian ystorek.

An ranvro a veu creatys an 28ns a vis Du 1956. Oryon hei yw egwall dhe re
‘Ranvro Roazon’, creatys an 1sa a vis Gortheren 1941 gans Philippe Pétain. Bohes
a allos era dhe'n ranvroyow i'n termyn na. A-dhia 1982, cossylyers an ranvroyow
yw dewesys der votyans an pobel. Ma Ranvro Breten Vian ow scodhya unyans an
ranvro gans département Liger-Atlantek. Nag ell an ranvroyow in Pow Frynk gwil
lahys aga honen.

Ma'n ranvro ow ajon ha scodhya dyw davas ranvroyel, Bretonek ha Gallowek. Hei re
selyas in 1999 Ofys an Bretonek, neb ujy ow conys an 'eth na in arwodhyow
poblek, mappys, clasys, h.e.

In 2004, partiow an cledh rug prevailya in dewysyans an ranvro. Ma'n PS–PRG–DVG
ow furvya an governans gans aga 40 cossylyer. Ma an UMP ow ledya an enebieth
orth anjei woja kelly an dewysyans; holma yw party governans an cres, huny
Nicolas Sarkozy. An UDF yw an tressa creffa party; woja anjei ma an PCF
(kemmynegoryon) ha'n Party Gwerdh. Unyans Gwerinel Breten Vyghan re waynyas
pejar kenja sedhyow anjei.



https://kw.wikipedia.org/wiki/Duw

Duw (poken Dew yn KU, Du yn fenowgh yn dornskrifow hengovek) yw an hanow a nerth
dres natur yn lies kryjyans. Ha skrifys gans lytherenn veur, 'Duw' a styry Unn
nerth dres oll, herwydh usadow; gans lytherenn vyghan, 'duw' ha 'duwes' a styr
onan a nebes nerthow dres natur. Gnas Duw, po an dhywow, yw an govynn chyf a
dhivinita, ha kryjyansow divers a dhysk tybyansow dihaval yn hy hever. Yma niver
a welyow possybyl a-is:

Yma moyha kredoryon ow kryji ynwedh yn nerthow spyrysek erell, le ages Duw po
duwow – eledh, sens, djinn, dyowlow, devas, les-dhywow, spyrysyon hengeughyon,
h.e.

Etymologyl an ger Kernewek Duw yw an wreydhenn Eyndo-Europek *dyēus. Y hyllir
kavoes an kethsam wreydhenn y'n geryow Latin (deus ha Iouis), Grew (Ζεύς/Zeus ha
Δίας/Dias), Wordhonek (dia), Germanek (Hen Norgaghek Týr).

Yma yethow ha kryjyansow dihaval owth usya geryow divers rag Duw. Yn Islam,
hanow Duw yw Allah/الله, ger Arabek ow styrya 'An Duw (unnik)'. Hanow hengovek
Kristyon yw Yehovah, ha dallathas gans an wreydhenn Ebrow YHWH/יהוה, redys
adonai (ow Arloedh). Yn Hindoueth, Brahma po Brahman/ब्रह्म yw hanow a enev an
unyvers.



https://kw.wikipedia.org/wiki/Iwerdhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Zimbabwe

Zimbabwe ew gwlas yn dehow-barth Africa. Nag eus dhedhy trewth dhe'n mor. A-dro
dhedhy yma Africa Dhehow, Botswana, Zamby ha Mozambik. Sowsnek ew an taves
sodhogel, mes yma an vroassa radn a'n pobel ow clappya Shonek, yn arbednik yn
north ha cres an wlas, a-dro dhe Harare. Ndebelek ew kewsys gen an re na y'n
soth a-dro dhe Bulawayo.

Bys yn 1979, hanow Zimbabwe o Southern Rhodesia. Yn 1965, governans Ian Smith a
wrug declarya anserhogeth an wlas dhyworth an Ruwvaneth Unys. Yndelma yth era
owth assaya gwitha tus wydn yn gallos. Nag eren'jei byth moy es 5.5% a boblans
an wlas, hedn ew le na 300 000 dhen. Woja an ‘ger lonek’, an Ruwvaneth Unys a
gemeras gallos arta yn 1979 rag y dhrei dhe ZANU-PF, lewys gen Robert Mugabe ha
Canaan Banana, an vledhen woja hedna.

Yn 2009, Morgan Tsvangirai a wrug omjunya governans Zimbabwe, hag ev lewydh MDC,
an eskerens politek tradycyonal dhe ZANU-PF.

Ma an erthygel ma usya an Furv Scrifys Savonek (gen furvow tradycyonal) a-barth
Kernowek diwedhes.



https://kw.wikipedia.org/wiki/Wordhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Richard_Trevithick

Deviser hag ynjynor balweyth bretennek dhyworth Kernow o Richard Trevithick (13
Ebrel 1771 – 22 Ebrel 1833). Genys veu y'n golondir balweyth a Gernow, troghyes
o Trevithick yn balweyth hag ynjynorieth dhyworth bloodh yowynk. Mab a
valgapten, ev a berformyas yn trog y'n skol, mes ev eth ha bos ragresor a
garyans ethen fordh ha kledhren a-varr. Y vrassa kevro a bris o displegyans an
kensa jynn-ethen gwaskedh ughel, ev a vyldyas an kensa jynn-ethenn hyns-horn
skeul leun a oberas ynwedh. An 21 Hwevror 1804, an kensa viaj hyns-horn a veu
tennys gans lokomotyv re hwarvia bythkweth pan dennas jynn-ethen Trevithick heb
hanow tren a-hys hyns-tram an Hornweythva Pen-y-darren yn Merthyr Tydfil,
Kembra.

Trevithick a oberi tramor ynwedh; kusulyas balweyth yn Perou o hag ev a
eksplorya rannow a Gosta Rika. Yth esa lower a boyntyow ughel hag is dhe oberen
Richard Travithick, dhe unn poynt ev a enebas diswirans arghansek. Ev a soffras
rivalyans krev a lower a ynjynoryon valweyth hag ethen a'y oos. Dhe benn y
oberen, figur aswonys ha gordhyes o, mes ogas dhe benn y vewnans ev a gildennas
a'n lagas poblek. Y'n jydh hedhyw aswonys yw dhe'n klyghyow balweyth,
ynjynorieth ha hyns-horn.

Yn 1801 Trevethick a vyldyas lokomotyv-fordh ethen war dyller ogas dhe'n Fore
Street a-lemmyn yn Kammbronn. Trevithick a henwis y gocha 'Puffing Devil' (Jowl
a hweth) ha'n jydh kyns Nadelik y'n vledhen na, ev a wrug y dhiskwedhes ha'y
lewya yn-bann Fore Street ha dhe benn Bre Gammbronn, dhyworth Krowsgammbronn
dhe'n wig a Dansys gans hwegh trethyas war an kocha. An viaj ma a awenas an gan
"Camborne Hill" (Bre Gammbronn).

Yn 1802 Trevithick a batentas y jynn-ethen gwaskedh ughel. Dhe brovya y
dybyansow, ev a vyldyas jynn-kosel dhe'n weythva gompani Coalbrookedale yn
Shropshire. An jynn ma a herdhya dowr dhe ughelder musurys dhe vusura an ober a
veu gwrys. An jynn a oberi dhe dhew-ugens bommenow pub mynysenn gans gwaskedh a
145 psi yn y galter.

Replika an lokomotyv Pen-y-Darren a veu byldyes yn 1981 hag eth dhe'n Welsh
Industrial and Maritime Museum (Gwithti a Arvor ha Diwysyans Kembrek) yn
Kardydh; pan wrug hemma degea, an jynn eth dhe'n National Waterfront Museum
(Gwithti Kenedhlek an Glannow) yn Abertawe. An lokomotyv a ober lower a weythyow
pub bledhen war 40 meter a gledhrennow dhe'n gwithti.



https://kw.wikipedia.org/wiki/Lytherennek

Lytherennek yw bagas rewlys a lytherennow – arwoedhyow skrifys selvenek – ow
styrya sonennow unn taves kewsys, dell yw lemmyn po dell o martesen yn termyn
eus passys. Yma ken vanerow skrifa may styry arwoedhyow geryow leun (r.e.
Chinek) po syllabennow (r.e. y'n yeth Cree).

An lytherennek moyha devnydhys y'n bys ma yw huni romanek, displegys rag skrifa
Latin mes usys y'n dydhyow ma rag skrifa moyha yethow Europa (saw yethow
Howldrevel Europa, y'ga mysk Russek ha Greka), Turkek, Vietnamek, ha'n vrassa
niver a yethow kewsys yn Amerika hag Afrika a-is an Sahara. Y'n lytherennek ma y
skrifir Kernewek sertan.

Drefenn an dihevelepterow yethoniethek yn-mysk oll an tavosow ma, y chanjir tamm
an lytherennek Romanek war-lergh maner pub yeth. Yma dhe nebes tavosow
lytherennow keworrys: rag ensampel Æ, Ø hag Å yn Danek ha Norgaghek; Þ hag Ð yn
Islensek; Ŋ yn Inuktitut; Ą, Ć, Ę, Ł, Ń, Ś, Ź, Ż yn Polonek; ha lies chanj arall
a'n par ma.

Byttegyns, yma lytherennegi pals usys y'n norvys. Yn mysk an re moyha notadow
yma lytherennegi Arabek (usys rag skrifa Persek, Ourdou, ha lies yeth arall
ynwedh), Ebrow, Amharek, Kyrrilek (hag usir yn Russek, Bulgarek, Serbek,
Ukraynek h.e.), Grew, ha'n teylu kowal a lytherennegi Brahmek a Eynda hag Asi
Soth-Est – lytherennegi Devanagari, Thai, Tamil, Bengali, Burmek, hag erell.

An Geltyon goth a skrifa yn lytherennek arbennik gelwys Ogam. Y kavsons i an
tybyans dhe skrifa yndellma, dell grys skoloryon, a-dhia niverennow Romanek; mes
nebes unnik yw an furv ha patron a Ogam.



https://kw.wikipedia.org/wiki/Adolf_Hitler

Adolf Hitler (20 mis Ebryl 1889 — 30 mis Ebryl 1945) o hembrenkyas Almayn Nazi,
ha hembrenkyas an Parti Nazi.

Genys veu yn Branau am Inn, Ostri; Klara Pölzl y vamm ha Alois Hitler y das. Y
fynnsa studhya art yn Akademi Artys, Vienna, mes nyns o sewen. Yn Ostri, yth o
res dhe dus yowynk oll sodha yn lu. Drefen na gara Hitler an lu Ostri, y hasas
Ostrali yn 1913 hag eth dhe Almayn. Ev a junyas lu Bavaria hag yth omladha yn
Kynsa Bresel an Bys hag yn 1914, Krows Horn a veu res dhodho. Y sorras gans
omrians Almayn yn 1918, hag a grysi bos sinans Kevambos Versailles traytouri
gans hembrenkysi Almayn.

Wosa an vresel, ev a junyas Parti Gweythoryon Almayn (Deutsche Arbeiterpartei po
DAP). Wosa diw vledhen, ev a dheuth ha bos hembrenkyas an Parti hag a'n
dashenwis Parti Gweythoryon Almaynek Socyalydhek Kenedhlek
(Nationalsozialistische Deutsche Arbeiterpartei, berrheans NSDAP). Hemma a dho
ha bos aswonnys avel Parti Nazi. Yn 1923 Hitler a assayas kemeres gallos a
wovernans Repoblek Weimar yn coup, mes y fyllis hag ev a veu karherys, may
skrifas y lyver Mein Kampf ('Ow Gwynnel').

Wosa ev dhe asa pryson, ev a waynya skoodhyans an bobel der y wodhvosow arethek,
owth omsettya orth an Kevambos Versailles, hag avonsya treus-Almaynieth ha
gorth-yedhowieth. Hitler a gemeras chons res gans iselweyth erbysek re
dhallathsa yn 1929, may hwre devnydh dredho kressya aga skoodhyans. I a ambosa
denagha Kevambos Versailles. An NSDAP a omsevis, yn-dann waynya 18.3% a'n raglev
ha 107 esedhow yn parlament der an etholans 1930, nessa y vraster. Wosa
keskreuni gallos, Hitler ha'y barti a wrug devnydh a gowleski an drehevyans
Reichstag yn mis Hwevrer 1933. Yn 23 mis meurth 1933, Lagh Galosegi
(Ermächtigungsgesetz) a veu gwrys; ha dre hemma, governans Hitler a dheuth ha
bos turantieth de facto.

Gorth-semitegieth Hitler ha'y barti a sewyas yn persekutyans Yedhowon ha re
dhallathsa kyns Nessa Bresel an Bys. Wosa kuntel Yedhowon dhyworth Almayn ha
Gwlasow fethys erel yn kampow keskreunyans yn bledhenyow a-varr an vresel, y
tallathas an Nazis towlen (henwys yn Almayn Nazi avel an 'Digolm Final a'n Govyn
Yedhowek') dhe dhiwreydhyans yn tien Yedhowow Europa. Moy ages hwegh milvil
yedhow a veu ledhys y'n Loskaberth, kyns diwedh an vresel. Kynth o yedhowon an
brassa rann ledhys, bagasow erel a veu ledhys ynwedh.

An 30 Ebryl, ha Lu Sovyet ow nesa Berlin, Hitler a omladhas gans y wreg
dhemedhys nowydh, Eva Braun yn y dhorgel, ha'n vresel a worfennas nebes dydhow
a-wosa.



https://kw.wikipedia.org/wiki/Skots

Skots (po Scots, ow styrya "Albanek" y'n yeth hy honan) yw yeth ermanek kewsys
yn iseldir Alban ha Kledhbarth Wordhon. Yn lies ranndir, Skots yw kewsys
warbarth gans an tavosow Gwydhelek ha Sowsnek. Skots yw an nessa yeth ha
Sowsnek; an dhiw yw devedhys a'n rannyethow Anglian ha Hen-Sowsnek kewsys yn
howldrevel Breten Veur y'n Oesow Kres a-varr (7ves kansblydhen yn soth-est
Alban). An tavosow skandinavek (yn arbennik Norgaghek) ha Frynkek re asas aga
remenens y'n yeth Skots ynwedh.

Devnydh a Skots avel yeth lyennek re veu gwrys wostalleth yn kres an 14ves
kansblydhen; nyns eus lower a dhyffransow yntra Skots ha rannyethow gogledh a
Sowsnek y'n eur na. Mes y'n 15ves kansblydhen an dyffransow ma a dava, ha
Skotegoryon a dhallathas galow aga thaves 'Scots'.

A-dro dhe amser Unyans an Dhiw Gurun (Alban ha Pow Sows) yn 1707, studh Skots o
disputys yn treusi gans Sowsnek. Mes Robbie Burns o bardh a vri veur hag a witha
bywder an yeth Skots y'n termyn na. Y'n 20ves kansblydhen, yth esa dasserghyans
a Skots avel yeth lyennek (Lallans).

Y'n jydh ma, yth aswonnir Skots avel taves ranndiryel a Alban; mes nyns eus
towlenn leun rag promovya an yeth y'n pow na. Yma'n Boord o Ulster-Scotch (Kesva
a Skots a Ulster) ow promovya an yeth ha gonisogeth Skots yn Wordhon (Wordhon
Gledh ha Konteth Dún na nGall yn Repoblek Wordhon).



https://kw.wikipedia.org/wiki/Ontario

Ontario yw pow yn Kanada. Gans 12.5 milvil driger, Ontario yw an pow an moyha
poblys y'n wlaskor. (A-dro dhe 37.9% a dus Kanada a drig yn Ontario.) Pennsita
an pow yw Toronto, hag Ottawa – pennsita a Ganada oll – usi y'n pow ma ynwedh.
Hamilton ha Loundres yw sitys bras erell. Yn Ontario Deghow – h.y. an rann a'n
pow dhe'n soth-est a Lynn Nipissing – yma poblans does ha lies bargen-tir,
diwysyans h.e. Ontario Gogledh yw brassa lower, gans poblans pur vyghan ha
tiredh koesek. Yma peswar a'n pymp Lynn Meur ow kelghi Ontario. Pow Kebek usi
dhe'n howldrehevel a-dreus Avon Ottawa; yma'n Statys Unys dhe'n soth a-dreus an
Lynnow Meur, ha Manitoba orth an amal north-west.

Sowsnek yw an yeth moyha kewsys omma a-dhia drevesigans Ontario Deghow gans
Lelysi an Emperoureth Kesunys (United Empire Loyalists) yn 1783 wosa an
Domhwelans Amerikan. Byttegyns, yma nebes 550 000 a dus ow kewsel Frynkek (ymons
i ow triga kyns oll yn kyrghynn Ottawa); yma'n gemmynieth a Frynkegoryon yn
Ontario a-dhia kres an 17ves kansblydhen.



https://kw.wikipedia.org/wiki/Naoned

Naoned (hemm yw hy hanow bretonek; y's helwir Naunnt yn gallo ha Nantes yn
frynkek) yw sita vretonek yn département frynkek Liger-Atlantek. Port ogas hag
aber Dowr Liger yw Naoned.

Yma an dre ow tenna hy hanow a'n Namnetes, loeth gallek ow triga y'n
Liger-Atlantek arnowydh a-dhia termyn kyns Iulius Caesar. Omma yn 937 OK y
fondyas Alain Barbe-Tort dugeth Vreten Vyghan. An bennsita a Vreten Veur o
Naoned y'n Oesow Kres; yma kastell an Dhugys hwath y'n sita. Yeth an niver
vrassa a werin Naoned o gallo yn hengovek, hag frynkek a-wosa.

Y'n 18ves kansblydhen y teuth Naoned ha bos kres poesek a'n "kenwerth trehornek"
ow kevrenna Europa, Afrika ha trevesigethow an Mor Karib. Kenwerth kethow o
selvenek, hag awos keryow kethow Senegal y teuth an port ha bos golusek.

Yth esa an Almanyon ow kevannedhi an sita a-dhia 1940 bys 1944. Yn 1943,
tanbellennans gans Lu Ayr an Statys Unys a dhistruis kresenn an sita ow ladha 1
463 person hag owth aperya 2 500 arall.

Kres diwysyansek ha gonisogethek yw Naoned hedhyw; yma Pennskol Vreten Vyghan
Ughel omma ynwedh. An Parti Sosialistek yw an parti kreffa y'n dre. Yth esa 270
251 a dus ow triga y'n sita yn 1999, ha 632 475 y'n gemmynieth trevek.



https://kw.wikipedia.org/wiki/Mor_Cosel

An Mor Cosel po (Keynvor Hebask e'n FSS) ew an broassa keynvor e'n Nor. Ma ev
owth ystydna dhort an Arctek e'n noor dhe Mor an Soth (po herwydh tybyans, dhe
Antarctica) e'n soth, gen Asya hag Australya dhe'n west, hag America dhe'n est.

Orth 165.2 milvil kilometer pedrek (63.8 milvil mil pedrek) en enep, ma'n
broassa radn-ma Keynvor an Bys ow cudha neb 46% a vejeth dowr an Nor hag a-dro
dhe dressa radn a'y vejeth en sobm, orth y cul broassa avel enep tir an Nor oll
war-barth. Ma'n creskelgh orth y radna dhe'n Mor Cosel Noor ha'n Mor Cosel Soth,
gen diw dorva rowl: an Enesow Galápagos ha'n Enesow Gilbert. Kyn fon'jei war an
creskelgh, mon'jei prederys avel bos a-jei en tien an Cosel Soth. An Cledh
Mariana e'n Cosel Noor westek ew an downna poynt e'n bys, ow trehedhes downder a
10,911 meter.

An Mor Cosel a veu gwelys gen Europians a-varr e'n 16ves cansvledhen, kensa gen
an whithrer tiryow Vasco Núñez de Balboa a wrug tremena Ros Panama en 1513 hag y
henwel Mar del Sur (Mor an Soth). Y hanow noweja a veu res gen an whithrer
tiryow a Bortyngal Ferdinand Magellan dres caskerdh Spayn a wolyans a-dro dhe'n
bys en 1521, a wrug cavos gwynsow ewn hag ev ow trehedhes an mor hag y elwel Mar
Pacifico en Portyngalek, ow styrya "mor cosel".



https://kw.wikipedia.org/wiki/Davas

Davas (liesplek deves) yw enyval y'n teylu Bovidae. Yma seyth eghenn a dheves a
lyha y'n bys ma, ha pub huni anedha ow kul rann a'n genus "Ovis". An eghenn
aswonnys yn kwella yw an dhavas kemmyn (Ovis aries); mes yma ynwedh an vouflon
(Ovis musimon) ha davas an ergh (Ovis nivicola). Yma'n dhavas bighorn ("korn
meur", Ovis canadensis) ha'n dhavas thinhorn ("korn kul", Ovis dalli) ow triga
yn Amerika Kledh a-dro dhe'n Mynydhyow Karrek. An argali (Ovis ammon) a wander
yn mynydhyow Asi Kres ha'n urial (Ovis vignei) yn Eynda. Awos aga gwlan ha kig,
yma tus ow maga milvilyow a dheves kemmyn yn Ostrali, Mordir Nowydh, Uruguay ha
powyow erell.

An ger davas yw koynt yn Kernewek, drefenn y hyllir y dreylya yn diw fordh wosa
an erthygel: an dhavas poken an navas. Furv Kembrek an wreydhenn vrythonek ma yw
dafad.

An Hordh (, Latin Aries) yw bagas sterennow y'n arwoedhkylgh ynter an Puskes
ha'n Tarow. Nyns yw y sterennow pur splann, mes onan anedha – Sterenn Teergarden
– yw kentrevek pur ogas dhe'gan Howl ni.

Yn sterorieth an Howlsedhes, yma arwoedh an Hordh ow talleth an 21ves a vis
Meurth ha gorfenna an 19ves a vis Ebryl. Mes y'n sterorieth Hindou yma'n arwoedh
ow talleth an 19ves a vis Ebryl ha gorfenna an 13ves a vis Me. Y tybir bos an
Hordh unn 'arwoedh a'n tan' (avel an Sethor ha'n Lew). Meurth a's teves hy
threveth ynno. An Hordh, an Kanker, an Aver, ha'n Vantol yw arwoedhyow chyf a
beswar poynt an kompas.



https://kw.wikipedia.org/wiki/Trelawny

Trelawny (po Kan an Dus West) yw hymna gwlasek a Bow Kernow. Yma'n gan ow kovhe
an epskop Jonathan Trelawny, prisonyes yn Tour Loundres gans an myghtern James
VII. Lu gernewek a omladha rag y rydhhe. Yma mater an hymna ma ow ri y hanow dhe
Lu Trelawny, an para rygbi kenedhlek.

A good sword and a trusty hand! A merry heart and true! King James's men shall
understand What Cornish lads can do! And have they fixed the where and when? And
shall Trelawny die? Here's twenty thousand Cornish men Will know the reason why!

Out spake their Captain brave and bold: A merry wight was he: 'If London Tower
were Michael's hold, We'd set Trelawny free! 'We'll cross the Tamar, land to
land: The Severn is no stay: With "one and all," and hand in hand; And who shall
bid us nay?

And when we come to London Wall, A pleasant sight to view, Come forth! come
forth! ye cowards all: Here's men as good as you. 'Trelawny he's in keep and
hold; Trelawny he may die: But twenty thousand Cornish bold Will know the reason
why



https://kw.wikipedia.org/wiki/Robert_Morton_Nance

Robert Morton Nance (1873-1959) o person a rowedh dres eghenn y'n Dasserghyans
Kernewek. Yma tri a'n peswar vershyon skrifys a Gernewek – Kernewek Unys, KUA,
ha Kernewek Kemmyn – yw grondys yn y ober ow savonegi Kernewek Kres.

Den klor o Robert Morton Nance na vostya nevra yn kever y wriansow ha
sewenyansow. Dres y vywnans ev o lymner, skrifer, arbenniger y’n destenn a
worholyon a’n Oesow Kres, oberer rag an wonisogeth kernewek hag onan a’n
hembrenkysi – an brassa hembrenkyas, martesen – a dhasserghyans an yeth.

Dineythys veu Mordon, ow ri dhodho y hanow bardhek, mis-Ebrel y’n vlydhen 1873
yn Tredegaville yn Kembra. Kernowyon o y dhew gerens – William Edwin Nance o den
dhiworth Lannwedhenek ha’y vamm, Jane Morton, o benyn dhiworth Porth Ia. Y’n
vlydhen 1878 y tiannedhis an teylu dhe Benarth, ogas dhe’n lestriva yn Kardydh,
ha mevys o Mordon gans an gorholyon ow mos hag ow tos y’n porth bysi. Ev a wrug
lies patron ha lies delinyans a lestri a weli ev pup dydh hag ev ow kerdhes y’n
stretow ogas dhe’n porth. Yth esa gorholyon yn y woes, drefenn bos lies henedh a
varners y’n dhew denewen a’y deylu. Gwrier skathow o y dhehengeugh ha tas gwrier
an kynsa skath-sawya yn Porth Ia. Mordon a dhyski moy yn kever skathow dhiworth
y das-gwynn pan eth ev dhe Borth Ia rag gortos ena erna dhaskavas ev wosa
kleves.

Maw kosel o, neb a gara redya lyvrow, kepar hag Antiquities gans William
Borlase, ha Cornish Legends gans Hunt; hag ev a skrifa gwariow byghan, war an
voes y’n stevell hansel, rag y vreder ha’y hwoer. Mes ev a fyllis an apposyansow
arsmetryk (rag entra dhe bennskolyow Rysoghen po Kargront), ha rakhenna ev eth
dhe Gollji Art Kaerdydh le may hwre ev lies tenn a Gernow, Porth Ia ha’y
deythogyon. Diwettha yth eth ev dhe Skol Herkomer yn Bushey, Pow Sows, le may
tyski ev delinya, hag omma ev a vetyas orth studhyores, Beatrice Michell hy
hanow, an venyn hag eth ha bos y wreg yn 1895. Difennys o dhodho pesya y’n skol
drefenn an demedhyans, ytho ev a dhewelis dhe Benarth gans Beatrice, le may feu
dineythys aga myrgh Jeniver. Y’n termyn ma y hyllys gweles onan a’y dhelinyansow
y’n Royal Academy hag y liwyansow a waynya piwasow orth an Eisteddfod Kenedhlek
a Gembra. Herwydh kusul Professor Herkomer ev a fondyas Skol Liwyans gans y
wreg, mes drog o hy kleves, ha res o dhedha mos dhe Borthcawl, le mayth o gwella
an ayr.

Beatrice a verwis, hag yn 1902, Mordon eth dhe Baris, Pow Frynk, rag studhya
liwyans, mes ev a dhehwelis tre wosa nebes misyow drefenn bos savon y
dhyskadoryon mar isel, dell grysi.

Mordon a erviras attendya orth y gerensa a worholyon, hag ev a dhiskwedha y ober
y’n ‘New Gallery’ yn Loundres hag ev a dhellos nebes lyvrow – Britain’s Sea
Story, gans E.E. Speight (1905), The Romance of the Merchant Venturers (1906),
hag ev a dhyghtyas an delinyansow rag Voyages gans Hakluyt.

Y’n vlydhen 1906 Mordon a dhemmedhis Annie Maud Cawker re vetsa ev orti y’n skol
yn Bushey. I a’s teva tri flogh, Robert, Richard ha Phoebe, hag i a driga yn
Nankledra, yntra Pennsans ha Porth Ia, le may skrifas ev an ‘Gwariow Kledri’. Ev
a brenas pennti yn Trevail, ryb an arvor ogas dhe Sennen, mes yn 1914 y
tiannedhas an teylu dhe Garrbons, le may pesya ev gul patronow a worholyon ha
may skrifas ev lyver arall, Sailing Ship Models, dyllys yn 1924.

Hag ev ow triga yn Kernow, Mordon a oberi pur grev rag an wonisogeth kernewek.
Ev a fondyas an kynsa Kowethas Kernow Goth yn Porth Ia yn 1920, ‘Kuntellewgh an
Brewyon’ hy lavar arwoedhek, hag eth ha bos kovadhor a’n unnyans a gowethasow yn
1924. Dres y vywnans ev o Pennskrifer a’n lyver-termyn Kernow Goth, Esel-vynari
a’n ‘Royal Cornwall Polytechnic’, Lywydh a’n ‘Royal Institution of Cornwall’
yntra 1951 ha 1955, Lywydh an Asrann Gernewek a’n Kuntellyans Keltek ha Lywydh
an Unnyans Kowethasow Kernow Goth.

Hwath y kavas Mordon termyn dhe studhya hag oberi rag an yeth. Ev a dhiskas
nebes geryow kernewek avel flogh, pan geheveli y das an henwyn-tylleryow kembrek
ha kernewek, ha pan redya ev Antiquities gans Borlase, ha Specimens of Cornish
Provincial Dialect gans Sandy. Ev a studhya an yeth dhiworth Handbook of the
Cornish Language gans Henry Jenner, mes ny assaya ev kewsel po skrifa Kernewek
y’n termyn na, dell skrif ev yn erthygel "Cornish Beginnings" yn Kernow Goth. Ev
a dhallathas kuntell geryow kernewek dhiworth an rannyeth hag ev a vetyas orth
Henry Jenner pan esa ev ow kul hwithrans yn Aberfal rag y lyver Glossary of Sea
Words na veu dyllys saw wosa y vernans avel lyver kovadh. Ev eth gans Jenner dhe
Dreorchy yn Kembra mis Hedra, 1928, rag mos ha bos bardh kembrek, ow kemmeres an
hanow ‘Mordon’, hag yn 1929 ev a dhellos y lyver Cornish for All wosa ervira bos
Kernewek kres an gwella sel rag dasserghyans an yeth. Yn 1934 y feu ev ynstallys
avel Bardh Meur. Ev a skrifa lies erthygel yn kever an yeth ha’n tekstow koth,
lies lyther yn Kernewek, ha lies lyenn, kepar ha’n gwari An Balores, ha’n
hwedhel "Lyver an Pymp Marthus Seleven". Mes y vrassa ober, pur dhe-les hwath
rag Kernewegoryon hedhyw, o y erlyver, Gerlyver Noweth Kernewek ha Sawsnek.

Mordon a besya oberi rag an yeth bys yn y vernans yn Heyl an 28ves a vis Me
1959. Ev a veu ynkleudhys yn Senor, ha war ven y vedh yma an geryow mar wir
‘Oberow y vewnans yw y wir kovadh’.



https://kw.wikipedia.org/wiki/Kataloni

Kataloni (Catalunya yn Katalanek, Cataluña yn Spaynek, Catalunha yn Aranek) yw
kemmynieth omrewlys Spayn gans studh avel kemmynieth istorek. Yma hi yn Borlewen
an Konna-Tir Iberi desedhys. A-dro dhedhi yma kemmyniethow omrewlys Pow
Valensianek hag Aragon, Roussillon yn Pow Frynk, Andorra, ha'n Mor. Y triga 6.5
milvil dhen omma yn 2003. Barcelona yw an pennsita ha'n brassa tre.

Yma teyr yeth soedhogel dhe Gataloni, ha diw anedha devnydhys yn menystrans an
pow. An eyl yw Katalanek, yeth teythyek an pow, ha'y ben yw Spaynek, yeth a
wlaskor Spayn. Mes yn Bro Aran y kevir rannyeth Oksitanek aswonnys avel Aranek
(aranés): honn yw taves Gaskoynek, hag y'n bro na yeth soedhogel yw hi.

Kataloni a gomprehend peder konteth: Barcelona, Girona, Lleida, ha Tarragona. An
kontethow ma yw diberthys yn 41 comarca

An Generalitat de Catalunya yw hanow an maner governans a Gataloni. Yn fenowgh y
helwir Senedh an pow yndella ynwedh. A-dhia 1977, pan dhehwelis Josep
Tarradellas dhiworth Bow Frynk (le may triga ev ha'n Generalitat yn termyn
Francisco Franco), an Generalitat a'n jeves omrewl.

Ottomma rol a lywydhyon an Generalitat a-dhia dermyn an vyghternedh Katalanek a
Aragon:



https://kw.wikipedia.org/wiki/Repoblek_Wordhen

Repoblek Wordhen po Repoblek Iwerdhon (Wordhenek: Poblacht na hÉireann) yw stat
yn deghow enys Wordhen yn kledhbarth Europa. Stat esel a'n Unyans Europek ha'n
Kenedhlow Unys yw hi. An wlas kentrevek unnik yw Kledhbarth Wordhen, pow a'n
Rywvaneth Unys.

Yn 2004 poblans an pow yw 4 040 000. An bennsita ha sita voyha yw Dulyn
(Wordhenek: Baile Átha Cliath). Brian Ó Comhain yw an taoiseach (pennmenyster).
An arhans kemmyn yw an euro. Wordhenek yw an yeth kenedhlek ha kynsa yeth
soedhogel an stat, mes Sowsnek yw yeth usadow an niver vrassa a Wydheli. Enep an
pow yw 70 273 km².

Wosa rebellyansow yn 1916 ha 1918–1921, y tiberthas Wordhen yn dew stat:
Kledhbarth Wordhen (6 konteth y'n north-est) ha Stat Rydh Wordhen. Y teuth an
Stat Rydh ha bos ansoedhogel yn 1921. An korf-lagha dewisys yn 1937 a janjyas
hanow kemmyn an stat dhe Éire (Wordhen), hag yn 1949 y tiskleryas Éire hy bos
repoblek.

Yn blydhynyow 1990 erbys Wordhen a devi yn uskis, ha'n Repoblek a waynyas hy
les-hanow avel an Tiger Keltek.



https://kw.wikipedia.org/wiki/Dydhyador_yuliek

An dydhyador yuliek yw henwys yndella awos y vos dyllys gans Yuli Kesar (Julius
Caesar) yn 46 KK. Ev o an dydhyador usadow y'n Howlsedhes bys 1582 pan veu an
dydhyador gregorek dyllys gans Pab Gregori XIII. Awos y vos dyllys gans an Eglos
Katholik Romanek, lies bro brotestant a skonyas adoptya an dydhyador gregorek,
hag a besyas gans an dydhyador yuliek, henwys ynwedh an dydhyador Gis Koth (Old
Style), dres moy es kansblydhen. Breten Veur (ha'n trevesigethow predennek yn
Amerika Gledh) a withas an dydhyador yuliek bys 1752, ha Russi ny janjyas dhe'n
dydhyador gregorek bys 1917, wosa an Domhwelans Russek.

Y'n dydhyador yuliek, yma 12 mis a 28, 30, po 31 dydh, ha hys an vlydhen gemmyn
yw 365 dydh. Pub peswara blydhen, y keworrir dydh arall dhe vis Hwevrer, owth
ystynna hys an mis na dhe 29 dydh ha hys an vlydhen dhien dhe 366 dydh; yth
henwir an vlydhynyow ma blydhynyow lamm. Y'n Oes Kemmyn, pub blydhen rannadow
ynter peswar (ytho 2000, 2004, 2008, h.e.) a vydh blydhen lamm herwydh an
dydhyans yuliek.

Drefenn bos pub peswara blydhen blydhen lamm, hys kresek an vlydhen yuliek yw
365.25 dydh. Hemm yw hirra ages hys an vlydhen drovannel, an pyth yw lemmyn
a-dro dhe 365.2422 dydh.

Yth usir dydhyow an dydhyador yuliek gans blydhynyow an "Oes Kemmyn" (po "Oes
Krist"), herwydh usadow.



https://kw.wikipedia.org/wiki/Tredan

Tredan yw teythi nebes manylyon materyel le es atomow a gaws yntredha nerthow ow
tenna ha herdhya. Y kryjir bos nerth tredanek-tennvenek onan a'n nerthow
selvenek yn Natur (an re erell yw gravedh, nerth nuklerek krev ha nerth nuklerek
gwann). Diw sort kargow tredanel a usi: an garg boesedhek (gans protonow ha
positronow) ha negedhek (gans elektronow). Manylyon gans an keth sort karg a
herdh an eyl an arall dhe-ves; manylyon. Myns an herdhyans po tennva na yw
dargenys der lagha Couloumb.

Y hyllir kavoes tredan yn furv lughes, tennveyn, hag erell. Y'n dydhyow ma, wosa
dismygyansow Benjamin Franklin, Alessandro Volta, Thomas Edison, Nikola Tesla,
h.e., tredan yw kemmyn yn jynnow divers, y'ga mysk jynnow-amontya, bollennow,
pellwologow, ha yeynellow.

Tus a dhineyth tredan dre durbinys treylys gans ethenn, dowr, gwyns po linyow
erell. Dell vydh moyha usys, y leskir oyl, gas-dor, po glow rag gul an ethenn
na. Yn fenowgh, dowr ow passya der dommennow a dreyl an turbinys; hag yn
tredanvaow nuklerek, an wres gwrys dre fara nuklerek a wra an ethenn a's treyl.
Melinyow-gwyns, batriow howlek, ha starnyow an mordid na wra marnas myns byghan
a'n dredan devnydhys y'n Norvys.



https://kw.wikipedia.org/wiki/Palores

Palores (Pyrrhocorax pyrrhocorax) yw eghenn a edhen ow kul rann a'n teylu a
vrini, Corvidae. Eghenn arall y'n keth bagas yw Pyrrhocorax graculus. Yma'n
balores ow triga yn Ynysow Breten Veur, Manow, ha Wordhon warbarth gans powyow
Europa dheghow, an Alpow, ha mynydhyow a-dreus kres Asi bys Eynda ha China.

Yn Breten Veur, yma paloresow ow triga yn ugheldiryow hag alsyow howlsedhes
Kembra hag Alban, mes yn tiwedhes i re drevesigas yn Kernow arta.[1] Yma'n
balores war gota arvow Kernow, hag aswonnys avel edhen genedhlek Kernow yw hi.
Yth esa paloresow moy kemmyn nans yw niver a vlydhynyow, mes an chogha (Corvus
monedula) re gesstrivas erbynn an balores rag tiredh.

Diwwarr an balores yw kogh; hy fluvennow yw du; ha'y gelvin yw kogh. Yma hi ow
tybri hwesker ha miles heb mell keyn. Kri an balores yw galow hir – sort a
"kyy-oo" ughel – hag yw moy diblans ages huni an chogha.

Neyth an balores yw tew, gonedhys a rug, eythin, po plansow erell, ha linys gans
gwlan po blew. Yma tri bys hwegh oy brith, dedhwys mis Ebryl po mis Me.



https://kw.wikipedia.org/wiki/Margaret_Thatcher

Margaret Hilda Thatcher, Baroness Thatcher, LG, OM, PC, FRS (genys Roberts; 13
mis Hedra 1925 – 8 mis Ebryl 2013) o pennmenyster Ruwvaneth Unys a 1979 dhe
1990, ha hembrenkyades Parti Tori a 1975 dhe 1990. Hy sodhans o an hirra yn
kansvledhen ugensves ha bys dhe'n eur ma nyns yw hi marnas benowek. Journalyas
Sovyetek a's henwis an 'Arlodhes Horn', leshanow dynerghys gensi hag a dheuth ha
bos kelmys orth hy policiow ha'y gis ledyans heb kessassolyans. Avel
'Thatchereth'. Y teuth ha bos hi policiow.

Hi a dheuth ha bos pennmenyster wosa bos sewen yn etholans 3 mis Me, 1979; yn
unn waynya braster a 44 esedh. An etholans a veu gwrys wosa Thatcher a gelwis
hag a waynyas (gans unn raglev) raglev kyfyans-vyth governans minoryta Lavur a
James Callaghan.

Yn hy hynsa termyn, yn 2 a vis Ebryl 1982, Arghantina a woryskynnas Enesow
Falkland. Yn despit a'n pellder ha'n kalettrow lojistek, Thatcher erviras bos hy
polici daskemeres an ynysyow. Lu-task a veu danvenys dhe'n Enesow, a veu
daskemeres wosa kas dew vis y hirder, ha 258 mernans Predennek.

Sewena gaskyrgh Falkland, diberthans yn Parti Lavur ha gwelheans erbisek,
faktorow oll yn hy sewena yn etholans kemmyn 1983, may kressyas Thatcher hy
braster yn Chi Gemmynoryon bys dhe 144 esedh.

Thatcher a waynya hy thressa etholyans yn 1987, kyn feu hy braster lehes. Hi a
dhasfurvyas tollow governans leel, yn unn gommendya Kost an Gemeneth (aswonnys
avel Toll Penn, po Poll Tax yn Sowsnek). Y feu kommendys yn Alban yn kynsa le,
hag yn RU gesys wosa bledhen. Ny pleg an toll ma dhe dus, hag yth esa
protestyans bras yn Loundres, may 70,000-200,000 a dus a guntella yn Pedrek
Trafalgar.



https://kw.wikipedia.org/wiki/George_W._Bush

George Walker Bush (genys 6 mis Gortheren, 1946) yw politeger ha negysydh, neb a
sodhas avel 43a Lewydh Statys Unys a 2001 dhe 2009. Mab yw an 41a Lywydh, George
H. W. Bush. Kyns bos Lewydh, y sodhas ev avel Governyer Texas a 1995 dhe 2000.

Y teu ha bos lewydh wosa fetha ombrofyer Parti Demokratek, Al Gore. Mar ogas o
an sewyans bys mayth o res bos dasnivera sewyans nebes kontethow yn Florida,
dell via y sewyans a ervirsa an etholans dien. Nyns o sewyans an etholans
ervirys bys yn 12 mis Kevardhu, mayth erghis Breuslys Ughella Florida
dasniverans may teklaryas bos Bush sewen. Termyn nessa a waynyas yn etholans
lewydhek 2004.

Wosa eth mis bos lewydh, an omsettyans 11ves a vis Gwynngala a hwarva. Yn
sewyans Bush a lonchyas Bresel orth Browagh. An kaskergh keswlasek a dhallathas
gans goryskynnans Afghanistan a godhas y governans Taliban, ha bresel yn Irak a
dhomhwelis Saddam Hussein.

Ynwedh, ev a avonyas policiow erbyseth, yeghes, reyth 'Flogh Vyth Gesys
Dhelergh' (No Child Left Behind), reyth PATRIOT. Amendyans Gwithans Demedhyans a
avonsya, mes nyns o sewen.



https://kw.wikipedia.org/wiki/Dugeth_Kernow

Dugeth Kernow yw fondyans gans savla korf-laghel disputys. Herwydh
kenedhlogoryon gernewek, Kernow hy honan yw Dugeth sovran (palatine state); yma
an savla ma ow terivas orth unnikter Kernow yn korf-lagha an Rywvaneth Unys. Mes
herwydh negesydhyon an Dugeth, nyns yw an Dugeth moy ages kowethyans kerthow
synsys yn trest rag dyghtya rentow rag er kurun an Rywvaneth Unys (lemmyn
Charlys, Pryns Kembra).

Yma derivadow selvenek yn kever Kernow yn erthygel chyf y honan. An erthygel ma
yw desynys ytho rag derivadow yn kever (1) styryans korf-laghel a Dhugeth Kernow
rag an pow, ha (2) kerthow trest an Dugeth.

An Dugeth a veu fondys yn 1337 gans Edward III a Bow Sows a-barth y vab, Edward,
an Pryns Du. Nyns yw keth offisyow Pryns Kembra ha Dug Kernow, a-ban yw res
gwruthyl Pryns Kembra pub gweyth, mes eritir an dugeth yn sempel.

Nyns usi an Dugeth ow pe toll-dir. Sommenn a gerthow an Dugeth yw 571 km², ha
hanter anodho yn Dewnans (285 km², yn arbennik yn Dartmoor). Yma leun a gerthow
an trest yn Kernow hag Ynysek Syllan (93 km²), Gwlas an Hav (60 km²), ha
Herefordshire (54 km²) ynwedh. Dugethow ryal unnik y'n Rywvaneth Unys yw Dugeth
Kernow ha Dugeth Lancashire. Yn hengovek, yth esa rentow an Dugeth ow talleth yn
balyow sten.

Yma kenedhlogoryon Gernewek (ha ken Kernowyon pals) ow nagha bos Pow Kernow
"konteth" (shire county) y'n styryans usadow, ha poesek yw bosva an Dugeth rag
igeri an tybyans ma. Y leverir menowgh, rag ensampel, bos Kernow dugeth a-der
konteth ha gensi kontethow hy honan. Hwath pella, yth esa dhe Dhug Kernow
gweythres korf-laghel ow kelwel Senedh an Stenegow. Dug Kernow a via ytho penn
an stat yn Kernow. Ny vern bos gans an dugeth kerthow yn Pow Sows ha Kembra,
herwydh an argyans ma: Kurun an Rywvaneth Unys a yll synsi kerthow yn powyow
erell heb chanjya savla an Vyghternes y'n Rywvaneth hy honan.



https://kw.wikipedia.org/wiki/Afrika_Deghow

Africa Dhehow yw repoblek anserhek orth pedn dhehow Africa. In 2002 yth esa
poblans a 43 647 658 a drygoryon i'n pow. An gwlasow kentrevek yw Lesotho,
Swaziland, Moçambique, Zimbabwe, Botswana, ha Namibi. Yma nyver veur a dus
"wydn" (europek aga hendeuhyon) hag Eyndogyon, mes tus Afrikek a furvy an brassa
nyver a dus.

Balyow an Witwatersrand (a-dro dhe Johannesburg) yw jynn chyf a erbys Afrika
Deghow.

Yma unnek ’eth sodhogel, y'ga mysk sowsnek, afrikanek, zoulou, xhosa, sotho ha
tswana.

A-dhia 1994, yma governans gorth-ahel, h.y. an Kuntelles Kenedhlek Afrikek (ANC)
neb a omladho erbydn wovernans apartheid an dus wydn. Nelson Mandela veu kensa
lewyth an repoblek wosa devedhyans gwerynieth. Ev a lewya an repoblek dres pemp
bledhen yn udnyk; Thabo Mbeki a'y sywyas a-dhia 1999 bys 2008. Jacob Zuma a
dhysputyas lywyans an ANC, ha wosa budhugoleth Zuma, an ANC a wovydnas Mbeki dhe
asa y soodh. In mis Gwyngala 2008, Kgalema Motlanthe a veu tressa lewyth an
repoblek; cothman Zuma ywa. Wosa dewysyans 2009, Zuma a veu peswara lewyth an
repoblek in mis Me 2009.



https://kw.wikipedia.org/wiki/Benin

Benin (yn Frenkek, Bénin) ew gwlas yn Africa West. A-dhia Dhowr Nijer y'n north
dhe vorrep an keynvor Atlantek y'n soth yma hei owth hedha. Nijery, Pow Nijer,
Burkina Faso ha Togo ew kentrevogyon dhedhy. Hanow hei bys yn 1975 o Dahomey.
Kynth ew Porto-Novo an benncita nacyonal, Cotonou ew an broassa cita yn poblans
ha kenwerth. Savannah trovadnel ew an sort chyf a hin a-dreus an wlas. Yma tus
y'n north ow tevy meur a ys; frût ew plenteth y'n soth.

Frenkek ew taves an stât; quartier latin Africa era les-hanow dhe Dhahomey yn
termyn coth. Whath, yma an governans owth ajon deg 'eth aral avell tavosow
nacyonal. Fonek, Yoroubek ha Batonoumek ew an broassa anodhans.

Benin era stât Marxydh-Leninydh bys yn 1989. A-dhia an termyn na, ger dâ eus
dhodho yn Africa dadn an Sahara avell gwerinieth lies-party crev. An lewydh
a-lebmyn, Thomas Yayi Boni, a sewyas Mathieu Kérékou woja dewisyanjow an 19
Meurth 2006. Laha selyek Benin a dhefendyas Kérékou ha'n lewydh kyns, Nicéphore
Soglo, dhe gesstrivya gras dhe vloodh anjei. Anserhek era Yayi Boni; th era
dedhewys ganjo chanjya an system Kérékou ha "gwil dhe Benin bos an Hong Kong a
Africa".

Ma an erthygel ma usya an Furv Scrifys Savonek (gen furvow tradycyonal) a-barth
Kernowek diwedhes.



https://kw.wikipedia.org/wiki/Ynys_Mon

Ynys Mon (FSS: Enys Mon) yw ynys vyghan orth penn Kembra. Yma peder tre yn Ynys
Mon: Caergybi (Kargybi), Llangefni (Langevni), Biwmaris hag Amlwch (Amlough).
Ynys Mon yw konteth hengovek hag awtorita unnik. Moy ages 70% a boblans an ynys
a yll kewsel, redya, skrifa, po onderstondya Kembrek. Tiredh an ynys yw leven,
yn tihaval dhe dylleryow erell yn Gogledh Kembra. Yma unn bons hyns-horn hag
onan fordh-veur ow kevrenna Ynys Mon dhe Wynedh. Kargybi yw kres diwysyans ha
karyans an bastell-vro.

Unn wig vyghan war an ynys yw henwys
Llanfairpwllgwyngyllgogerychwyrndrobwllllantysiliogogoch, h.y. "lan Varia poell
gwynn goll ogas ha'n fysk droboll lan Tysilyek gogo rudh". Hemma yw an sekond
hirra hanow-tyller y'n Norvys, herwydh Lyver Rekordys Guinness.

Esel an Senedh a-barth Ynys Mon yw Albert Owen (Parti Lavur); huni an Kuntelles
Kenedhlek Kembrek yw Ieuan Wyn Jones (Plaid Cymru).

Yn oes Pennsevigyon Kembra, Mon a wre rann a Brynseth Gwynedh: yn Aberfraw yth o
lys Pennsevigyon Gwynedh, sertan.



https://kw.wikipedia.org/wiki/Wikipedia%3aAn_tavern

A yllyn ni ervira war unn orgraf dhe usya rag ynterfas an wiki? Pan esen omma an
diwettha tro, skrifys veu yn swf/m, mes lemmyn yth yw yn swf/t. Ny dal an
wiasva-ma bos stankva rag neb oll yw gorgemerys gans lytherennans, ytho gwren
akordya war unn orgraf rag an ynterfas hag y witha. Py orgraf yw da genowgh?
--Morlader (kescows) 12:21, 15 Kevardhu 2012 (UTC)

Drefen bos an wiki ma ow kweles moy devnydh a-gynsow, my a grys y'n jeves edhom
a venystrer, ytho my re wovynnas hedhas menystrer arta omma [1]. --Moon
(keskows) 21:49, 15 Metheven 2013 (UTC)

My a wor y hyll tus skrifa erthyglow y'n orgraf y honan, mes a ny via gwell
kavos pub klass y'n FSS? Payn gwir y'n din yw hwilas hanow an klass y'n wiki
kyns y geworra dhe erthyglow. A yllyn ni akordya war rewl nowyth? --Morlader
(keskows) 14:53, 11 Gortheren 2013 (UTC)

Ottomma nebes chanjyow a dal bos gwrys dhe'n folenn dre (henn yw, kepar dell yw
hedhyw. Piw a woer fatell vydh a-vorow): dhe weres dhyn -> dh'agan gweres yn unn
welhe -> dre welhe hag yn unn ynkressya -> ha der ynkressya war an kesrosweyth
-> y'n kesrosweyth an guntel -> an kuntel a'n jeves an wiasva -> a's teves an
wiasva rol dien -> rol dhien an kemeneth -> an gemeneth hwans dhe dhyski ->
hwans a dhyski devnydhyoryon byw -> devnydhyoryon vyw 2.29.33.251 20:19, 28
Gortheren 2013 (UTC)

Leverys yn ta, Branvras. Nyns yw es perthi an chanjyow heb us a welyn omma (rag
ensampel: avon - river - ryver - dowr - avon arta; kernewek - kernowek -
kernowak - kernewek arta; yma ensamplow erell, heb mar). Nyns yw an ger y honan
an kudynn. Mar mynn nebonan skrifa 'kernewek' po 'kernowek' po 'curnowak' y tal
bos gesys yndella heb chanjyow didhiwedh. Ha'n brassa kudynn yw, pan yw neppyth
chanjys y'n vaner na, spas 'owrek' yw rag 'bresel flamm' dhe sordya ha ny hwer
henna saw awos fowt a bennskriforyon. My a aswonn tus na vynn dos dhe'n wiasva
ma drefenn bos an fara na mar annius. Moon, nyns ens marnas profyansow. Mars yw
'hwans dhe' gwell genes (ha kevys yw y'n tekstow, dhe wir) res yw dhis y asa
yndella. Ny vynnav dadhla a-dro dhe'n kas (kyn lever an brassa rann a dus 'hwans
A neppyth', orth ow brys vy :-) ). 2.29.33.251 20:26, 29 Gortheren 2013 (UTC)

The Wikimedia Foundation will soon turn on VisualEditor for all users, all the
time on your Wikipedia. Right now your Wikipedia does not have any local
documents on VisualEditor, and we hope that your community can change that. To
find out about how you can help with translations visit the TranslationCentral
for VisualEditor and read the easy instructions on bringing information to your
Wikipedia. The User Guide and the FAQ are very important to have in your
language.

We want to find out as much as we can from you about VisualEditor and how it
helps your Wikipedia, and having local pages is a great way to start. We also
encourage you to leave feedback on Mediawiki where the community can offer
ideas, opinions, and point out bugs that may still exist in the software that
need to be reported to Bugzilla. If you are able to speak for the concerns of
others in English on MediaWiki or locally I encourage you to help your community
to be represented in this process.

If you can help translate the user interface for VisualEditor to your language,
you can help with that as well. Translatewiki has open tasks for translating
VisualEditor. A direct link to translate the user interface is here. You can see
how we are doing with those translations here. You need an account on
Translatewiki to translate. This account is free and easy to create.

If we can help your community in any way with this process, please let me know
and I will do my best to assist your Wikipedia with this |exciting development.
You can contact me on my meta talk page or by email. You can also contact
Patrick Earley for help with translations and documents on Mediawiki. We look
forward to working with you to bring the VisualEditor experience to your
Wikipedia! Keegan (WMF) (keskows) 19:07, 2 Est 2013 (UTC)

The Catalan-speaking world... Want to find out more? From March 16 to April 15
we will organise the Catalan Culture Challenge, a Wikipedia editing contest in
which victory will go to those who start and improve the greatest number of
articles about 50 key figures of Catalan culture. You can take part by creating
or expanding articles on these people in your native language (or any other one
you speak). It would be lovely to have you on board. :-)

Hello. A new policy regarding the removal of "advanced rights" (administrator,
bureaucrat, etc) was recently adopted by global community consensus (your
community received a notice about the discussion). According to this policy, the
stewards are reviewing administrators' activity on smaller wikis. To the best of
our knowledge, your wiki does not have a formal process for removing "advanced
rights" from inactive accounts. This means that the stewards will take care of
this according to the new admin activity review here.

We have determined that the following users meet the inactivity criteria (no
edits and no log actions for more than 2 years):

However, if you as a community would like to create your own activity review
process superseding the global one, want to make another decision about these
inactive rights holders, or already have a policy that we missed, then please
notify the stewards on Meta-Wiki so that we know not to proceed with the rights
review on your wiki. Thanks, Rschen7754 21:23, 9 Ebrel 2014 (UTC)

Hi all! I've just added 700 new articles on Welsh towns and communities on Irish
and Scottish Gaelic wikis. I'll develop this article on my home town of Rhuhun,
in case you would like similar articles in Kerneweg. Could do the same with
villages in Kernyw, too, should you wish. Please correct / evaluate this one.
Wici Rhuthun 1 (keskows) 11:18, 22 Ebrel 2014 (UTC)

There is a current discussion on German Wikipedia on a decision of Asaf Bartov,
Head of WMF Grants and Global South Partnerships, Wikimedia Foundation, who
rejected a request for funding a proposal from wikipedians from eowiki one year
ago with the explanation the existence, cultivation, and growth of the Esperanto
Wikipedia does not advance our educational mission. No one needs free knowledge
in Esperanto. On meta there has also started a discussion about that decision.
--Holder (keskows) 10:38, 5 Me 2014 (UTC)

There's a Celtic Languages Meetup in London on Saturday 9th August 2014, should
you wish to join us. Please add your name here and join the fun! Llywelyn2000
(keskows) 09:15, 14 Gortheren 2014 (UTC)

Hello and sorry for writing in English. Can anyone help me translate a small
article (2 paragraphs) from English to your language and create the article in
your wiki? Please, fell free to answer in my talk page in your wiki anytime.
Thanks! Xaris333 (keskows) 00:10, 13 Est 2014 (UTC)

Hello, Dear wikipedians. I invite you to edit and improve this article and to
add information about your and other country.--Kaiyr (keskows) 12:25, 31 Hedra
2014 (UTC)

Dydh da dhywgh hwi oll. Nyns eus y’n eur ma menystroryon bew dhe’n Wikipedya ma.
Wosa nebes keskows, ni (User:Bodrugan ha User:Sweorcan) a’gas govyn agas
skoodhyans agan bos menystroryon nowydh. Ni a vynsa bos an Wikipedya ma y devi
hag y dhos ha bos asnodhow talvosek rag dyskadoryon ha kernewegoryon, po dre
redya po dre skrifa erthyglow. Ha bos kemeneth agan yeth mar lel, ni a breder
bos hebma possybyl. Ni a vynnsa drehevel nebes taklow dhe les rag may dheffo ha
bos esya rag pub huni dhe gevri. Drefen bos agan govyn danvennys dhe Stewards
Wikimedia, a yllowgh hwi mar pleg gorra agas worthybow dhe-woles yn Sowsnek
keffrys.

Hello - The Cornish Wikipedia does not currently have any active admins. After
some discussion we (User:Bodrugan and User:Sweorcan) are asking for your support
to become new admins ourselves. We both would very much like the Cornish
Wikipedia to grow and become a more valuable resource for Cornish learners and
speakers, whether through reading or writing articles. Given the commitment in
the language community generally, we think this is possible. We’ll be looking to
establish a few things that are needed to make it easier for everyone to
contribute. Because the request will be handled by Wikimedia Stewards, could you
add your responses below in both English as well as Cornish.

Wikipedia:Galicia 20 - 20 Challenge is a public writing competition which will
improve and translate this list of 20 really important articles into as many
languages as possible. Everybody can help in any language to collaborate on
writing and/or translating articles related to Galicia. To participate you just
need to sign up here. Thank you very much.--Breogan2008 (keskows) 10:16, 9
Metheven 2015 (UTC)

Cornish is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (keskows) 22:02, 19 Genver
2016 (UTC)

Hi people, the calls for posters, discussions and trainings for Wikimania 2016
are officially opened, you can find all the relevant links on the conference
wiki:

We are looking forward to read your ideas! --Yiyi (keskows) 15:38, 29 Hwevrel
2016 (UTC)

You may already have heard about Wikipedia to the Moon: A team of scientists
called the “PT Scientists” are going to send a space craft to the moon in 2017
and they want to take Wikipedia along with them. Because Wikipedia is so big, we
cannot send all of it to the moon. That is why the international
Wikipedia-community has voted to send all “Featured Articles and Featured Lists“
from all languages in Wikipedia.

“Featured Articles“ is a category in many language versions of Wikipedia that
collects the very best articles in that language. Your community does not
currently have a „Featured Articles“ category. Ideally, we want to take every
language on Wikipedia to the moon and we also want to take the best articles in
your language. That is why we would like you to tell us what the very best
articles in your language are.



https://kw.wikipedia.org/wiki/Greunland

Brassa Ynys an bys yw Greunland (Greunlandek: Kalaallit Nunaat) ynter an
keynvoryow Iwerydh hag Arktik . A-dro dhe 81% a'n enep yw gorherys gans yey. Tus
Inuit o an kynsa trigoryon aswonnys y'n ynys; ynsi a wra hwath an brassa niver a
dus. Aga yeth, Kalallisut po Greunlandek, yw pur haval dhe'n yeth Inuktitut
kewsys yn Nunavut ha Pow Kebek, Kanada.

Tus Lyghlynn a drevesiga yn Greunland yn 986 yn-dann Erik an Rudh. Ynsi a henwi
an ynys y'n yeth Norsek Grænland, po "tir glas", spit dhe'n rew tew ow korheri
enep an ynys. Greunland a besya avel trevesigeth norgaghek bys yn 1814, pan
berghennogis Denmark an ynys der an rywvaneth unys a Norgagh ha Danmark. A-dhia
1ª Me 1979 yma omrewl dhe Reunland.

Sovran Danmark yw penn an stat. Gans governans Danmark y fydh henwys unn
Rigsombudsmand (Desedheger Ughel) heb leun a alloes neb a negysy a-barth
governans Danmark ha'n Rywvaneth y'n ynys.

Yma senedh hag ynno 31 esel dewisys rag peder blydhen. An governans a vydh lywys
gans an Kynsa Menyster, Hans Enoksen lemmyn, hag yw lywydh an brassa parti y'n
senedh, Siumut.

Nyns yw Greunland esel mann a'n Unyans Europek a-dhia 1985 awos eseleth Danmark
ynno. Byttegyns, an pow yw esel kevrennek a'n Konsel Nordek warbarth gans an
kenedhlow lyghlynnek, Island, an Ynysow Faroe, ha Pow Finn.



https://kw.wikipedia.org/wiki/Doronieth_Kernow

Kernow yw konna-tir fest yn soth-west Ynys Vreten Veur. A Benn an Wlas dhe Borth
Bud yma 120 km a bellter. Dowr Tamer a wra an amal yntra Kernow ha'n gonteth
sowsnek a Dhewnens y’n howldrehevel. Ottomma tiredh Kernow orth ledanna, gans 75
km. A-dheghowbarth yma an Chanel, hag a-gledhbarth y’n howlsedhes yma Mor Havren
hag an Mor Keltek. Yma 155 km yntra Kernow ha Breten Vyghan Isel a-dreus an
Chanel; ha 85 km yntra Kernow ha Konteth Pennvro yn Kembra a-dreus an Vor
Geltek. Wordhon yw 200 km yn kerdh a-dreus an keth mor. Enep an pow yw 3 549
km².

A-ban yw tir Kernow hirra a west dhe est ages a north dhe soth, nyns yw koynt
bos dyffransow poesek yntra Howldrehevel ha Howlsedhes an pow. Dihaval yw
rannyethow sowsnek kewsys y'n dhew enep ma, gans or a-dro dhe gyrghynn Truru po
Sen Ostell.

Tir garow yw pervedh an pow, a-ban yw ystynnans a Woen Esk ha Dartmoor Bronn
Wennili, 419 m. Is yw an tiredh owth avonsya dhe'n West. Yma klegerow serth war
an arvor gledh yntra Dintagell hag an kor a Dhewnans. An niver vrassa a
Gernowyon a drig y'n morrep.

Dowr Tamer yw an brassa avon; yn mysk an erell yma Avon Kammel (ow tenewi dhe'n
Kledh troha Pleg-mor Lannwedhenek), Avon Fowydh, hag Avon Fal. Yma'n Tamer, an
Fowydh, hag an Fal ow tenewi dhe'n Deghow.

Rann a Gernow yw Ynysek Syllan yn hengovek, mes ymons i 40 km a-dre Benn an
Wlas, hag yma gnas dhiblans dhe'n ynysow. Awtorita unnik yns i a-dhia an
blydhynyow 1990. Yma pymp ynys annedhys, ha nebes 140 karrek arall.

Kernow yw an toemma darn a Vreten Veur. A-gynsow yma re ow hwilas tevi gwinreun
rag gwin, ha palmwydh a yll tevi y’n pow. Sten, kober, ha pri gwynn yw moen pur
boesek.

Yma pymp ranndir arnowydh: Kernow Kledh, Karadon, Karrek, Rostorrmoel, Kerrier,
ha Pennwydh.

I a gollenow le an naw "konteth" po kevrang a Gernow goth: Kerrier, Lysnowydh,
Pennwydh, Powder, Pidar, Strasnedh, Tryger, Wivelshire Est, ha Wivelshire West.

Yma ayrborthow yn Tewynn Pleustri hag yn Aberplymm, a-dreus Dhowr Tamer yn
Dewnans. Aberfal ha Pennsans yw an portys an moyha poesek y’n pow.

Nebes fordhow meur a dreus Kernow. Yma an A39 owth entra an pow ogas dhe Vud ha
berya dres Truru bys Aberfal. Yma an A30 ow talleth yn Pennsans hag a wra
kevrenn gans Kammbronn-Rysrudh, Bosvenegh ha Lannstefan. Hag yma an A38 ow
treusi an Tamer yn Essa hag ystynna dhe gyrghynn Bosvenegh; yma an A390 ow
kesunya an A38 gans Sen Ostell ha Truru.

Yma linenn hyns-horn yntra Aberplymm ha Pennsans, gans skorennow dhe Dewynn
Pleustri, Aberfal, Porthia, ha Logh.



https://kw.wikipedia.org/wiki/Bal_Dorkoth

Bal Dorkoth (Sowsnek: Dolcoath Mine) o bal sten ha kober yn Kammbronn, Kernow.
Aswonys o an bal yn hegar avel An Vyghternes a Valyow Kernowek (the Queen of
Cornish Mines). Yma tyller an bal north-west a Garn Bre.

An teylu Basset a Dihydin a berghenna gwiryow an monow, neb a worbrena an dor
dhe deylu henwys Crane yn 1588. Yth esa'n bal ow pos oberys rag kober bys 1720
hag ogas 300 tros-hys (91 m) o y dhownder yn 1746. Yn 1778 ogas 600 tros-hys
(180 m) o y dhownder, mes an bal a veu degys yn 1787 awos bos lower a gober ow
pos mengleudhyes a bris isel war Enys Mon. An pris a gober a wellhas hag an bal
a eylygoras yn 1799.

Bys 1882 an bal re dhrehedhsa downder a 2,160 tros-hys (660 m) hag yth esa 12
mildir (19 km) a gowfordhow devnydhadow dhe'n bal. Yth esa 40 mildir (64 km) moy
a hwelyow koth esa andhevnydhadow ha hepfordh. Ev a gemeri an dus, neb a oberi
y'n isella nivellow, yntra 2 ha 3 our dhe vos yn-nans ha drehedhes dhe'n arenep,
drefen na yllens oberi moy ages peswar dhe bymp our pub dydh.

Dorkoth eth ha bos an brassa ha downna bal yn Kernow; y benn-shafta, aswonys
avel Shafta Somp Nowyth (New Sump Shaft), a dhrehedhi downder a 3,300 tros-hys
(1,000 m) a-woles dhe arenep an dor. Jynn-pompya an shafta a veu ynstalys yn
1815.

An kompani a dreylyas dhe gompani strothys yn 1895 ha shafta nowydh, henwys
Shafta William rag kensa kaderyer an kompani nowydh, a veu dallethys mis Hedra
y'n keth vledhen, ev o mynnys dhe vos kensa shafta plommwedhek 3,000 tros-hys
(1,000 m) yn Kernow. Gorfennys veu ev yn 1910 hag a ygoras yn 1911.

An bal a wrug degea yn 1920, wosa y vos oberys mes ha diskar an pris a sten. An
kompani a eyldhallathas yn 1923 gans chatel fresk ha shafta nowydh a 2,000
tros-hys (610 m) war dyller dhe'n north a'n bal gwreydhek dhe Resker. Bal
Dorkoth Nowydh o kesunyans a lower a valyow byghanna erel ow komprehendya Resker
ha Park Stray. Prenys veu sett Dorkoth yn 1936 gans Crofty Soth.

Oberoryon an bal a soffras a "Dhorkoth" po "anemia tus val". Nyns o hemma awos
ayrellans boghosek po ayr drog, mes awos an bal dhe brovia plitys gwir rag
ankylostomiasis (pryv-bagh). Diskudhys veu bos ev dhe 94% a'n oberoryon.

Posek yw an bal dhe dhoktours-kneus awos bos pur dreweythus an studhyow gwir rag
pryv-bagh dhe floryshya yn Breten Veur.



https://kw.wikipedia.org/wiki/Tommas_Flamank

Tommas Flamank (marow 1497) o den an lagha a Bow Kernow a hembrenkyas an
Rebellyans Kernewek erbynn tollow yn 1497 warbarth gans Mighal an Gov. Tas
Flamank o perghennek tiryow yn Bosvenegh.

Praga an tollow ma o pe bel erbynn Alban; hag an Gernowyon a grysys na’ga deur
an bresel ma awos aga pellter dhiworth Alban. Ytho y skonyas tus Kernow a be an
doll. Yn Lannaghevran y teuth an omsav ma ha bones rebellyans igor, ha Flamank
ha’n Gov a ledyas routh a gemmynyon dhe Loundres rag protestya ha kompella
diswul an doll gans Henry VII.

Wosa hedhes Blackheath a-der Loundres, res o dhe Flamank ha’n rebellysi erell
omladh yn igor erbynn lu an Myghtern orth Kas Pons Deptford. Hemm o fethans
diblans rag an rebellyans; Flamank a gavas y worra orth an gaslann ha kemmeres
dhe Dour Loundres. Orth Tyburn y’n kregys ha’n tennys ha’n kwartronys, 24es a
vis Metheven, warbarth gans an Gov.

Y trehevyas delow Flamank ha’n Gov yn Lannaghevran yn 1997, rag solempnya 500ves
penn-bloedh an rebellyans.



https://kw.wikipedia.org/wiki/Resrudh

Resrudh (Sowsnek: Redruth) yw tre usi ogas hag eth mildir dhiworth Truru,
dewdhek mildir dhiworth Porth Ia, ha pymp mildir dhiworth Aberfal.

Y’n termyn usi passyes yth o Resrudh tre-varghas vyghan, gorskeusys gans hy
hentrevogyon bys pan esa tevyans bras yn edhomm a voen kober dhe benn an 17ves
kansblydhen. An moen na a veu tewlys dhe-ves avel skoell gans tus bal
seuladhydh, mes yth esa edhomm anodho rag gul brest, metol a res y’n Domhwelans
Diwysyansek. Awos henna yth eth ha bos Resrudh, dres kansblydhen martesen, onan
a’n ryccha ha brassa randiryow-bal yn Breten Veur. Poblans an dre a devis yn
feur awos an moen kober mes pur voghosek o teyluyow an dus bal.

Orth penn an 18ves kansblydhen y feu an brassa rann a’n moen dres dhiworth
tramor ha diw rann a’n dus bal a omdhivroas dhe Amerika, Ostrali hag Afrika
Deghow. Yth esa dhe Gernow an diwettha bal sten y’n Europa bys mis-Meurth 1998,
Krofti Deghow y hanow yn Pol (ynter Resrudh ha Cambron), mes ev a degeas awos
maynys moy effeythus rag palas sten y’n Pell Est.



https://kw.wikipedia.org/wiki/Maria_Wynn

Maria yw mamm Yesu Krist war-lergh Kristoneth hag Islam. Y'n Bibel ha'n Qur'án,
Maria yw gwyrghes pan dheriv an el Gabryel dhedhi y fydh genys dhedhi Krist (neb
yw mab unnik Dyw war-lergh Kristonyon). Rag henna y's gelwir menowgh an Wyrghes
Maria. Ha hi gans flogh, an karpenter Yosep a's demmedh; yn Galile y trigens i.
Yn-mysk neskerens dhedhi o Elisabeth ha Yowann Baptyst. Present o Maria yn eur
lies gwrians Yesu a rowedh: an demmedhyans orth Kana, godrik Yesu dhe'n Tempel,
hag erell. Yn arbennik yth esa hi ryb an grows, warbarth gans Maria Magdalenen,
Salome ha benynes erell, pan verwis hy mab. Anna ha Yoakim a via hy mamm ha tas,
war-lergh Awayl Jamys (yn-mes a'n Bibel). Yma Katholigyon ha ken Gristonyon ow
krysi Maria dhe vywa heb peghes hag yskynna dhe'n Nev wosa hy mernans.

Y'n Qur'án, Maria ha Yesu yw an dus unnik gelwys ayat Allah ("arwoedhyow Dyw");
"gwesyon enorys" a Dhyw ens i warbarth. Hi yw pur ha sans, dell yw yn derivadow
kristyon; hag yma unn lyver (soura) an Qur'án henwys yn hy henor. Hanow hy
theylu unnweyth yw dihaval y'n Qur'án (hy thas yw Imran yn le Yoakim), hag yma
dhedhi breur henwys Haroun (Aron).

Hy hanow yw מרים Maryām yn Aramek, Μαριαμ po Μαρια yn Grew, Maria yn Latin ha
مريم Maryam yn Arabek. Y'n tekstow Kernewek hengovek, Maria yw gelwys an
"wyrghes ker Maria", "Maria myghternes Nev", h.e.



https://kw.wikipedia.org/wiki/Dydhyador_an_Repoblek_Frynkek

Yth usys Dydhyador an Repoblek Frynkek po Dydhyador an Domhwelans Frynkek yn Pow
Frynk ynter an blydhynyow 1793 (blydhen II) ha 1805 (blydhen XIV). Y'n system ma
a dhydhyans, dalleth an vlydhen o dydh an kehysnos kynyavel, an pyth yw dre vras
an 22ens a vis Gwynngala. Kyn feu an dydhyador ma dyllys yn soedhogel gans an
Guntelles Kenedhlek dhe'n 24ens a vis Hedra 1793, y leverys blydhen I an
dydhyador dhe dhalleth an 22ens a vis Gwynngala 1792, an jydh pan veu deklarys
an Kynsa Repoblek Frynkek.

An dydhyador ma a rann an vlydhen ynter dewdhek mis a 30 dydh, ha pymp po hwegh
dydh keworransel nag yns rann a vis vyth, henwys yn kynsa les sans-culottides yn
enor an sans-culottes, mes henwys wosa an vlydhen III (1795) les jours
complémentaires (an dydhyow kollanwansel).

Dydhyador an Repoblek a dhallathas dhe dermyn an kehysnos kynyavel, hag yth esa
ynno dewdhek mis a 30 dydh, pubonan anedha gans hanow selys war an bys naturel:

Kynth yw pub dydh y'n dydhyador gregorek yn-dann an Eglos Katholik Romanek
kelmys gans hanow neb sans po sanses, pub dydh kemmyn yn Dydhyador an Repoblek
Frynkek yw henwys yn enor unn plans po moen. Pub quintidi a'n jeves hanow unn
enyval, ha pub décadi a'n jeves hanow unn toul.



https://kw.wikipedia.org/wiki/Charlys_I_a_Pow_Sows_hag_Alban

Charlys I (19ves Du 1600–30ns Genver 1649) o Myghtern Pow Sows, Alban ha Wordhon
a-dhia 27ns Meurth 1625 bys y vernans. Yth esa ev ow kwynnel rag galloes erbynn
an Senedh; y skoedhya ev 'ewnder dywyel myghternedh', ha lies Senedheger a
dhoutya y kwaynnya ev nerth pur. Yth esa enebieth efan orth y wriansow, r.e.
tolli heb bodh an Senedh.

Charlys o eskarek orth Puredhydhieth, hag a skoedhya solempnytys Eglos Pow Sows
kowal yn Lyver Pysadow Kemmyn.

Fog an diwettha blydhynyow a reyn Charlys o Bresel Sivil Pow Sows. Charlys o
fethys, gwrys prisner, ha dibennys avel traytour. Y teuth Pow Sows ha bos
repoblek (po turanneth an lu). Mab Charlys, Charlys II, a dhehwela yn Restoryans
an Myghternses yn 1660.

Kernowyon a skoedhas an Myghtern, dre vras, ha teyrgweyth an Senedhegoryon a
omsettyas Kernow. Charlys a skrifas lyther geryes da ow kormel an Gernowyon rag
aga lelduri (an lyther ma John Keigwin a dreylyas yn Kernewek). Yn Eglos Pow
Sows, y prederir Charlys yn merthyr ha sans. Eglos unn plyw yn Aberfal yw omres
dhe Jarlys Myghtern.



https://kw.wikipedia.org/wiki/Bro_Goth_Agan_Tasow

Bro Goth Agan Tasow yw kenys orth penn an Orsedh, pan doch an verdh an cledha
Myghtern Arthur (po bardh aral a doch an cledha). An ilow yw an kethsam ilow
ages an gan gembrek Hen Wlad fy Nhadau mes nyns yw an geryow (scrifys y’n kynsa
le gans Henry Jenner mes nebes amendys a-wosa) treylyans an can na. Y clewir an
keth ilow ynwedh y’n hymna kenedhlek bretonek, Bro Gozh Ma Zadoù, hag an hymna
kenedhlek kembrek, Hen Wlad Fy Nhadau. Ny dal esedha pan genir an gan ma, ha res
yw garma 'Kernow bys Vykken' wosa gorfenna.

Bro goth agan tasow, dha fleghes a’th car, Gwlas ker an howlsedhes, pan vro yw
dha bar? War oll an norvys ’th on ni scollys a-les, Mes agan kerensa yw dhis.

Gwlascor Myghtern Arthur, an Sens kens, ha’n Gral Moy kerys genen nyns yw tiredh
aral, Ynnos sy pub carn, nans, menydh ha chi A gews yn Kernowek dhyn ni.

Yn tewlder an bal ha war donnow an mor, Pan esen ow qwandra dre diryow tramor Yn
pub le pynag, hag yn keniver bro Y treylyn colonnow dhiso.

Yma'n erthygel ma owth usya an Furv Scrifys Savonek (gans formys tradycyonal)
a-barth Kernowek cres.



https://kw.wikipedia.org/wiki/Beunans_Meriasek

Beunans Meriasek (Latin: Ordinale de Sancti Mereadoci Episcopi et Confessoris)
yw gwari gwers Kernowek gorfennys yn 1504. Hanow an prydydh (po onan anedha) yw
Mester Rad(ulphus) Ton, po Mester Hadton, herwydh redyans an tekst. Bywnans ha
hwelyow Sen Meryasek yw mater an gwari. Kernewek yw yeth an tekst oll, saw niver
a lavarow yn Latin, Sowsnek ha Frynkek (yma notennow routyans yn latin ynwedh).
Yma'n gwari owth ystynna bys 4 568 a linyow, diberthys yn diw rann ow kasa
gwrythyans dres dhew jorna. Y skrifys ev orth Kollji Glasneth, herwydh tybyansow
pals.

Kollys o an gwari dreus lies blydhen kyns das-dyskudhans an tekst yn 1869 yn
Pennyarth, konteth Meryonydh, yn Kembra, gans W. W. E. Wynne. Whitley Stokes,
skoler keltek a Wordhon, a dhyllas treusskrif gans treylyans sowsnek yn 1872,
ha'n dyllans ma a furv sel rag das-dyllans gans Ray Edwards ha Keith Syed (1996)
gans lies ewnans ha treusskrif Kernewek Kemmyn. Myrna Combellack-Harris a wrug
treylyans sowsnek nowydh ynwedh.

Bywnans Meryasek yw hwel pur boesek rag dasserghyans Kernewek. Warbarth gans an
Ordinalia, ev yw pennfenten chyf rag geryow ha gramasek Kernewek Kres. Ha
Kernewek Kemmyn a dhiskwa, dre vras, studh fonologiek an yeth yn termyn an gwari
ma.



https://kw.wikipedia.org/wiki/Baner_Peran

Baner Peran yw baner Kernow. Kensa deskrifans godhvedhys an baner avel baner
Kernow a veu skrifys en 1838. Usyes ew gen Kernowyon avel arwodh a honenieth.

An baner henwys rag Peran ew krows wynn war kilva dhu. Leverys ew dre wrug Piran
dowis an dhew liwyow-ma woja gweles an sten tedh ow skollya mes a'n mun du en y
tan. Hemm a wrug hwarvos dres y dhiskudhyans a sten e'n 6ves kansblydhen, ow dos
ha bos tassans stenyoryon.

Leverys ew dr'ujy an desin ow tos dhort kensa 1188 pan veu an baner usyes e'n
Crowsgasow, ha ma erthygel en Encyclopaedia Britannica ow leverel dre veu an
baner degys gen an barth Gernowek orth Cas Agincourt (1415). Bettegens, y hevel
dr'ew an devyn res gen Encyclopaedia Britannica derayes gen onen a wra dos dhort
bardhonek a 1590 henwys "Poly-Olbion" gen Michael Drayton. Ma'n bardhonek ow
leverel dre wrug an baner degys gen an Gernowyon orth Agincourt disqwedhes dew
omdowler a Gernow en colm.

Onen a'n diskwedhyanjow an kottha a'n baner a ell bos gwelys en fenester gweder
liw orth Westminster Abbey. Discudhys a veu en 1888 dhe gov an deviser hag
ynjynnyor gerys da a Gernow Richard Trevithick. Ma'n fenester ow tiskwedhes
Myhal orth an penn ha naw sans a Gernow, Peran, Petrok, Pinnock,[1] Jermyn,
Julyan, Cyriacus, Constentyn, Nonna and Gerens a-woles. Y hevel dr'ew Pedn Peran
portrayans a Trevithick y honen, ha ma ev ow ton baner Kernow.



https://kw.wikipedia.org/wiki/Alan_Stivell

Alan Stivell (genys Alan Cochevelou 6 mis Genver 1944) yw ilowydh, caner, artydh
recordya ha mester a'n delyn geltek, neb a wrug a-dhia an bledhynnyow 1970
dasserhy les ollvysel y'n delyn geltek hag ilow geltek.

Genys veu Alan yn tre Riom yn Auvergne. Y das Georges Cochevelou o gonisek civil
yn Menystrans Arhans Frynk a wrug cowlwul y hunros a dhaswruthyl telyn geltek po
bretonek y'n dre vian a Gourin, Breten Vian. Yn 1953, Alan a dhalathas seny an
mayn orth naw bloodh yn-dann dhescans y das ha Denise Megevand, telynyores
gescan. Mythologieth keltek, art hag istory a wrug Alan desky ynwedh, keffres
ha'n yeth vretonek, dons hengovek Breten Vian ha seny an vombard, mayn hengovek
a Vreten Vian dhyworth an teylu obow. Ev a dhalathas seny orth kescanow orth
unnek bloodh ha desky ilow gwerin Breten Vian, Pow Sows, Alban, Wordhon ha
Kembra, keffres ha desky an tambour, an tollgorn wordhonek, ha'n whythel sten.
Ev a waynyas lies kesstrif ilow hengovek bretonek hag ev yn bagas pibow Bleimor.
Alan a spenas y dermyn avel flogh yn Paris, gans y dhelanwesow cosmopolitek
dhyworth Frynk, Aljery, Moroco ha teleryow erel. Mes ev a gavas kerensa dhown
rag ilow Breten Vian ha gonisogeth keltek yn kemmyn, ha menowgh y whre ev
dewheles dhe Vreten Vian yn y vledhynnyow degowek.

Kensa recordyans Alan a dheudh yn 1960 ("Musique gaelique", Ilow godhalek), hens
a veu sewyes gans an LP Telenn Geltiek (Telyn Geltek) in 1964. Yth esa recordyes
ganso canoryon telyn rag an gilva yn 1959 gans Breiz ma bro ("Breten Vian ow
pow") hag EP Mouez Breiz ("Lev Breten Vian") gans an ganores Andrea Ar Gouilh.
"Stivell" yw y hanow gwary, ow styrya "fenten" yn Bretonek. Yma an hanow-ma ow
tuchya war an dasserhyans bretonek keffres ha'y hanow teylu "Cochevelou" (chanj
dhyworth kozh stivelloù, "coth fentynyow").



https://kw.wikipedia.org/wiki/%C3%86%C3%B0elst%C3%A1n_a_Bow_Sows

Æðelstán (po Athelstan yn sowsnek arnowydh; tu hag 895 bys 939) o myghtern Pow
Sows oll a-dhia 924 bys termyn y vernans. Ev o genys yn Wessex, Edward Hen y das
ha Egwina y vamm. (Egwina o bugeles voghosek wostalleth.) Lies budhogoleth o
gans y luyow erbynn Ankredoryon Mor, Kembroyon, ha Kernowyon.

Orth Kas Brunanburh o y vudhogoleth vrassa: ena yn 937 y fethas ev an kesunyans
hembrenkyes gans Kostennin II, myghtern Alban. Dowr Tamer a wrug ev an or yntra
Kernow ha Dewnens, wosa ladhva lies Brython yn Dewnens.

Unn mab-meythrin dhodho o Håkon Dha, hag eth ha bos myghtern Norgagh. Y kwitha
lys Æðelstán yn kestav gans an gwlaskordhow erell yn Ewrop: y hanter-hwerydh a
dhemmedhas eseli teyluyow ryal, ha godrigoryon estren a'n hwila – y'ga mysk
Egill Skallagrímsson, testunn a Egils Saga yn Islendek.

Den kryjyk o Æðelstán hag a ros yn hel dhe'n eglos yn Wessex. Y tewisas ev
ynkleudhyas orth Malmesbury, y vohya faverys abatti, yn Gloucester. Nyns esa
fleghes ganso, ha'y vroder Eadmund a'n holyas avel maghtern.

War-tu hag yn 2000, an band rokk Skwardya a skrifas 'Athelstan', kan Gernewek yn
kever an "glanheans ethnek" wrug gans Æðelstán erbynn dus Vrythonek a Dhewnens
ha tylleryow erell.



https://kw.wikipedia.org/wiki/Whitley_Stokes

Whitley Stokes (1830-1909) o den lagha ha skoler Keltek a dhiwedhans Wordhonek
(genys yn Dulynn y feu). Yth eth ev ha bos laghyas yn 1855 wosa studhya orth
Trinity College, Dulynn. Stokes a obera yn Eynda a 1862 dhe 1882 avel gonisyas
yn mater an lagha; yn 1877 an is-myghtern a'n wrug esel laghel a'y gonsel, hag
ev a dhesinyas an godenn sivil ha kodenn drogober.

Mes Whitley Stokes yw geryes gwell avel skoler Keltek. Ev a studhya tekstow
Wordhonek, Bretonek ha Kernewek (yn Eynda hag y'n RU). Yn mysk y lies skrifenn
a-dro dhe lyenn keltek yma Three Irish Glossaries (1862), Three Middle-Irish
Homilies (1877), hag Old Irish Glosses at Merzburg and Carlsruhe (1887). Ev o
onan a bennskriforyon Irische Texte, dyllys orth Leipzig (1880-1900); hag ev a
bennskrifas ha treylya Lives of Saints dhiworth Lyver Lios Mór (1890). Warbath
gans Professor A Bezzenberger y skrifas ev Urkeltischer Sprachschatz (1894).

Yn mysk y skrifennow Kernewek yma: dyllans a Bascon Agan Arluth (1862); an kynsa
dyllans a Veunans Meriasek (1872); gwellheansow dhe'n treylyans a Geynskrif an
Chartour gwrys gans Henry Jenner (c.1877); dyllans a'n mater Kernewek y'n Boke
of the Introduction of Knowledge gans Andrew Borde; ha dyllans a'n delivransow
yn Aweylys Bosvenegh (yn Revue Celtique yth omdhiskwedhas an tri skrif ma).



https://kw.wikipedia.org/wiki/Rebellyans_Kernow_1497

Rebellyans Kernow o omsav tus bal ha tiogyon a Bow Kernow ha Pow Sows erbynn
tollow yn 1497. Hembrenkysi gernewek an Rebellyans o Mighal an Gov ha Tommas
Flamank, mes James Tuchet, an Arloedh Audley a gemmeras arghadow ughella yn
Gwlas an Hav.

Praga an tollow ma o pe bel erbynn Alban. An Gernowyon a skonyas a be toll rag
an vresel ma awos aga pellder dhiworth Alban. Yn Lannaghevran y teuth an omsav
ma ha bones rebellyans igor, ha Flamank ha’n Gov a ledyas routh a gemmynyon dhe
Loundres rag protestya ha kompella diswul an doll gans Henry VII. Yth esa neb
milyow a dus yn rebellyans pan hedhons i yn Blackheath a-der Loundres.

Deg mil souder yn lu an Myghtern yn-dann Giles, an Arloedh Daubney a gylghyas an
rebellysi orth Kas Pons Deptford. Hemm o fethans diblans rag an rebellyans, gans
marow a 200 rebellyas. Gorrys o Audley ha Flamank orth an gaslann hag y's
prisonyas yn Tour Loundres; an Gov a's junyas wosa kavoes y brena yn Greenwich.
Orth Tyburn y krogas ha tennas ha kwartronas an Gov ha Flamank, 27ves a vis
Metheven 1497. Y tibennas Audley ternos.

Y trehevis delow Flamank ha’n Gov yn Lannaghevran yn 1997, rag solempnya 500ves
penn-bloedh an rebellyans.



https://kw.wikipedia.org/wiki/Kardydh

Kardydh (Kembrek: Caerdydd) yw pennsita Kembra, yn le 'ma Avon Tav owth omwaghe
yn Mor Havren. Poblans an sita yn 2001 o 305,340 a drigoryon; ytho, homm o an
16ves brassa trevesigeth y'n Wlaskor Unys.

An hembronkyas romanek Aulus Didius a fondyas an sita, hag yma'n gastell romanek
hwath orth kres an dre. Kardydh a waynyas leun a les y'n 19ves kansblydhen, pan
esa hi kres poesek a garyans glo. Port Kardydh, aswonnys avel Tiger Bay, a veu
unnweyth onan a'n moyha bysi porth y'n norvys ha'n poesekka port glo y'n bys
dreus neb prys. Yn 1905, Kardydh a dheuth ha bos 'sita' soedhogel.

Erbysieth an sita re dheuth pur wann wosa diwedh Nessa Bresel an Bys yn 1945.
Kardydh a veu henwys avel pennsita Kembra yn 1955, hag a-dhia 1999, yma
Kuntelles Kenedhlek Kembra owth esedh omma. Wosa termyn a wall hir, Tiger Bay a
gav y dhasserghi avel kwartron artys, didhan ha donsya. Baya Kardydh, mordidek
kyns bos drehevys Arge Baya Kardydh yn 1999, yw leun a dhowr frysk pupprys
lemmyn, lenwys gans dew avon, Tav hag Eli.

Yn gwlasegeth trevek, nyns eus maystri dres oll gans parti vydh lemmyn, mes
yma'n LivWer an parti chyf. Yn kyrghynn an sita yma Pennskol Kardydh ha dew
gollji a Bennskol Kembra.



https://kw.wikipedia.org/wiki/Hyns-horn_Ffestiniog

An Hyns-horn Ffestiniog (Kembrek: Rheilffordd Ffestiniog, Sowsnek: Ffestiniog
Railway po Festiniog Railway) yw hyns-horn kledhrennow kul yn Gwynedd, Kembra.
A-dro dhe 13½ mildir (21.7 km) yw an hyns-horn a jun an porth dhe Borthmadok
dhe'n dre valweyth legh a Vlaenau Ffestiniog. Tennvos havysi gerys-da yw an
hyns-horn y'n jydh hedhyw.

Fondyes o an kompani hyns-horn war 23ves Mis Me 1832 gans Akt a Senedh ha
kompani hyns-horn kottha an bys eus owth oberi hwath hedhyw yw an Hyns-Horn
Ffestiniog (nyns yw an hyns-horn kottha eus owth oberi, an Hyns-horn Middleton
yw henna). Blydyes o an hyns-horn yntra 1833 ha 1836 rag oberans margh ha
gravedh; mergh a venja tenna an wagonow gwag dhe benn an hyns-horn ha'n wagonow
leun a venja rolya delergh war-nans gans nell a ravedh. Trenow war-nans a venja
kemeres a-dro dhe unn our ha 30 mynysen ha trenow yn-bann a venja kemeres a-dro
dhe hwegh our.

An kensa jynn dhe vos delivrys dhe Borthmadok o Mountaineer war an 18ves Mis
Gortheren 1863. An nessa jynn, The Princess, o delivrys nebes dydhyow diwettha.
An jynnow-ethen 0-4-0 'ma a walosegas trenow legh hirra dhe vos ponyes ha'n
komendyans sodhogel a drenow trethysi yn 1865. Kensa Jynn-Fairlie-dewblek an
hyns-horn o komendyes yn 1869; an jynnow-ma re eth ha beu arwodh ikonek an
hyns-horn yn bledhynnyow a-dhiwedhes.

Dhyworth 1954 an bodhogyon a eylygeris an hyns-horn yn rannow. An kensa tren
trethysi a oberas yntra Porthmadok ha Boston Lodge war 23ves Mis Gortheren 1955.
An oberans trethysi o ystynys dhe Vinffordd war 19ves Mis Me 1956, dhe Benrhyn
war 5ves Mis Methevin 1957 ha dhe Dan-y-Bwlch war 5ves Mis Ebrel 1958. An
hyns-horn dhe Dduallt a ygeris war 6ves Ebrel 1968.

Kowfordh Voelwyn nowydh o byldyes gans ynjynoryon balweyth sten kernowek gans
bagas byghan a arvethesigyon. 310 lath (280 m) yw an gowfordh nowydh. An
hyns-horn a eyljun an hyns koth dhe Danygrisiau.



https://kw.wikipedia.org/wiki/Gwlasow

Afghanistan - Afrika Dhyhow - Albani - Aljeri - Almayn - Andorra - Angola -
Antiga ha Barbuda - Arabi Saoudek - Arghantina - Armeni - Azerbayjan
(Aserbayjan)

Ynysow Bahama (Enesow Bahama) - Bahreyn - Bangladesh - Barbados - Belarussi -
Pow Belg - Belisa - Benin - Bhoutan - Bolivi - Bosni–Hercegovina (Bosni) -
Botswana - Brasil - Bruney - Bulgari - Burkina Faso - Burundi - Byrmani

Centrafrika - Chad - Pow Chek - Chile - China (Poblow Repoblek China) - Côte
d'Ivoire (Dans Olifans Arvor)

Ejyp - Pow Ekwadorel - El Salvador - Eritrea - Estoni - Estrych - Ethiopi -
Eynda

Gabon - Gambi - Ghana - Pow Grek - Grenayd - Pow Grouzi (Pow Grousi) - Gyni -
Gyni-Bissaw - Gyni Ekwadoriel - Gwatemala - Gwayana

Kamboji - Kameroun - Kanada - Katar - Pow Kazagh (Pow Kasagh) - Kenya - Kiribati
- Kobros (Kyproes) - Kolombi - Komorys - Repoblek Kongo - Repoblek Werinel Kongo
- Korea Dhyhow - Korea Gledh - Kosta Rika - Koweyt - Kroati - Kuba - Pow Kyrgys

Pow Lao - Latvi - Lebnon - Lesotho - Liberi - Libi - Liechtenstein - Lithouani -
Lushaborg

Madagaskar - Repoblek Makedoni - Malawi - Malaysi - Maldivys - Mali - Malta -
Marokk - Ynysow Marshall (Enesow Marshall) - Meksiko - Moldova - Monako -
Mongoli - Montenegro - Mordir Nowydh - Moritani - Ynys Morrys (Enys Morrys) -
Mosambik (Mozambik)

Namibi - Nauru - Nepal - Nihon - Pow Nijer - Nijeri - Nikaragwa - Niue - Norgagh

Pakistan - Palau - Panama - Papoua Gyni Nowydh - Paragway - Pennrynn Gwyrdh -
Pennternasedh Unys Arabek (PUA) - Perou - Poloni - Portyngal

Ynysow Salamon (Enesow Salamon) - Samoa - Sen Kitts ha Nevis - Sen Lusia - Sen
Marin - Sen Vinsent ha'n Ynysow Grenadinek - Senegal - Serbi - Seychellys - Shri
Lanka - Sierra Leon - Singapour - Slovaki - Sloveni - Somali - Soudan - Soudan
Soth - Spayn - Statys Kesunys Mikronesi - Statys Unys - Surinam - Pow Swati -
Swedherwyk - Swistir - Syri

Pow Tajik - Tanzania (Tansania) - Pow Tay - Taywan (Repoblek China) - Timor Est
- Togo - Tonga - Trynses ha Tobago - Tunisi - Turki - Pow Turkmen - Tuvalu

Abhazi - Kosova - Kobros Kledh - Konna Gasa - Glann West - Nagorno-Karabagh -
Osseti Dhyhow - Palestine - Transnistri

Angwilla - Aruba - Bermuda - Bonaire - Curaçao - Ynysow Faroe (Enesow Faroe) -
Greunland - Gwadeloup - Jibraltar - Ynysow Kayman (Enys Kayman) - Ynys Manow
(Enys Manow) - Martinik - Montserrat - Ynys Navassa (Enys Navassa) - Puerto Rico
- Saba - Saint-Barthélemy - Sint Eustatius - Saint-Martin - Sint Maarten - Turks
ha Kaykos - Ynysow an Wyrghes Predennek - Ynysow an Wyrghes a'n Statys Unys



https://kw.wikipedia.org/wiki/Gool_Peran

Gool Peran yw dedh kenedhlek Kernow, sensys war'n 5ves mis Meurth pub bledhen.
Henwys yw an dedh rag onen a sensow tasek Kernow, Peran, an sens rag sten.

Gool Peran a wrug dalleth avel onen a'n lies gool stenoryon solempnys gans tus
bal Kernow. Yma golyow stenoryon erel pecar ha Gool Peran ow comprehendya Gool
Picrous ha Chewidden. Nyns eus meur a dhescrifans orth hengovyon dibarow an
jedh-ma. Bettegens, yma notyes gans meur a dus an consumyans bras a dhiwes ha
boos dres an gool. An dedh woja Gool Peran a veu godhvedhys dre meur a dus en
Sowsnek avel 'Mazey Day', termyn eus usyes lebmyn gans an gool dasserghyes
Golowan en Pensans. An lavar en Sowsnek 'drunk as a perraner' ('mar vedhow avel
peranyer') a veu usyes en Kernow a'n 19ves cansvledhen rag descrifa tus a wrug
eva meur a alcohol.

Solempnyans arnowyth Gool Peran avel arwodh kenedhlek a Gernowyon a wrug dalleth
orth diwedh an 19ves cansvledhen ha dalleth an 20ves cansvledhen, pan'th o whans
dhe dhasvewansydhyon Geltek ri dhe dus Kernow dedh kenedhlek pecar ha'n dedhyow
ujy solempnys en kenedhlow erel. Dhia an 1950s, an gool yw gyllys moy ha moy
solempnys, ha dhia dalleth an 21ves cansvledhen, yma ogas dhe bub kenedhel
Kernow ow senjy neb sort a solempnyans rag Gool Peran. Baner Peran yw gwelys
ynwedh war an jedh-ma.

Gool Peran yw solempnys pub bledhen ynwedh en Grass Valley, Californya, Statys
Unys, rag onoura tus bal dhyworth Kernow a wrug kemeres radn en istory an le ow
talleth en cres an 19ves cansvledhen.

En 2006, Dan Rogerson, esel kernowek Senedh an RU, a wrug govyn orth an
governans dhe wul an 5ves a vis Meurth degol sodhogel en Kernow rag ajon
solempnyansow rag Gool Peran. Moy a-dhiwedhes, yth esa pejadow rag an gool.
Nebes oberoryon consel Bosvena a veu res an gool en 2006, hag y feu lies
gorholeth ha pejadow rag degol sodhogel kernowek war an 5ves a vis Meurth. Dhia
2009, Consel Tre Pensans a wrug ri dh'y arfedhysogyon gool kebmyn woja keskerdh
a'n Kesunyans Keltek.



https://kw.wikipedia.org/wiki/Galisi

Galisi po Galisa (henwys Galiza po Galicia y'n taves teythyek) yw kemmynieth
omrewl yn north-west Spayn. An keynvor Iwerydh usi dhe North ha West an pow; y'n
Est yma Asturya ha Leon (rann a gemmynieth Kastil ha Leon) yn Spayn; ha dhe'n
Soth yma Portyngal.

Galijek, yeth teythyek Galisi, yw pur ogas ha Portyngalek. Trigoryon hen an pow,
an Gallaeci a via Keltyon war-lergh re awtoritaow, hag yth esa trevesigeth
Predennek a-dhia an 6ves kansblydhen bys dhe'n 9ves a-dro dhe Santa Maria de
Bretoña (h.y. Sen Maria a Vreten). Yn blydhynyow diwedhes, yma bolonjedh ow tevi
dhe greatya kesunyansow gans an powyow Keltek.

Sen Jago, ha Lugo le pergherinses a vri goth, yw pennsita an gemmynieth. Vigo, A
Coruña, ha Ferrol yw teyr sita arall a boes y'n bro (ha pub huni anedha brassa
es an bennsita).

An hanow Galiza (po 'Galisa' yn furv kernewekhes) yw kottha ages Galicia, ha
trovys yn hen dekstow Galijek-Portyngalek. Ytho yth ompreder kenedhlogydhyon
alijek y vos an furv unnik ewn. War-lergh governans Galisi, yma dhe'n dhew hanow
(Galiza ha Galicia) studh soedhogel.



https://kw.wikipedia.org/wiki/Dowrgleudh

Dowrhyns o gwrys gans tus yw dowrgleudhyow. Del yw usys yth o dowrgleudhyow
byldyes dhe garya gwara gans skathow po kreftow-dowr erel.

Y hwyllir devnydhya dowrgleudhyow dhe junya korfow a dhowr kepar ha loghow,
moryow po avonyow. Unn ensampel a hemma yw an Dowrgleudh Panama a wra junya an
Keynvor Hebask ha'n Keynvor Atlantek.

Dowrgleudh sempel a gonsyst a gleudh eus lenwys a dhowr. Treweythyow res o dhe
dhowrgleudhyow bos gwiskys gans pri po kestevyn. An argerdh a dhevnydh pri yw
aswonys avel pollenna.

Dowrgleudhyow a dreus avonyow, fordhow po nansow dre dhowrbonsow. An dowrbons
gerys-gwella yw Dowrbons Pontcysyllte yn Kembra a dreus an Avon Dowrdiw.

Yma dew eghen kemmyn a dhowrgleudh y'n Ruwvaneth Unys; dowrgleudhyow-gorhel, rag
skathow brassa ages lestri po gorholyon-kruws, ha dowrgleudhyow-ynn, rag
skathow-ynn ha skathow-hir. Y hyllir ranna'n dowrgleudhyow-ynn yn lower a
eghennow erel, ow komprehendya: dowrgleudhyow efan ha dowrgleudhyow skath-keryn.

Meur a dhowrgleudhyow an Ruwvaneth Unys yw dowrgleudhyow-ynn a dreus an tir
yntra sitys bras kepar ha Loundres, Birmingham ha Lyverpoul. Ensampel a
dhowrgleudh-ynn yw an Dowrgleudh Konteth Vonnow hag Aberhondhu. An
dowrgleudhyow-gorhel a jun sitys avel Mankeynyon dhe'n mor po avonow meur.

Yma 2,200 mildir a dhowrgleudhow y'n Ruwvaneth Unys a ober hedhyw. An dowrgleudh
hirra yn Breten Veur yw Dowrgleudh Leeds ha Lyverpoul, eus 127 mildir y hirder.

Dowrgleudh berra Breten Veur yw Dowrgleudh Wardle yn Middlewich, Cheshyr, eus
154 troes-hys.

Yma dew vildir a dhowrgleudhow a ober yn Kernow war an Dowrgleudh Porth Bud, an
dowrgleudh-ma yw devnydhyes gans tus owth usya kayakow, kanouyow ha
skathow-dhelit yn-unnik a-der skathow-ynn. Yn y dhydh yth esa'n Dowrgleudh Porth
Bud 32 mildir hys hag ev a dhiwedhas ogas dhe Lanstefan, hedhyw ev a dhiwedh
ogas dhe Helebridge. Yma dew yet-dhowr war an dowrgleudh skath-hir ha
plenow-goleder yn le yetys-dowr dres an 30 mildir a dhowrgleudh skath-keryn
yntra Helebridge, Lanstefan ha Holsworthy.

Dowrgleudh aral yn Kernow o an Dowrgleudh Kesunyans Lyskerrys ha Logh, ev eth
a-dhyworth Lyskerrys der an Glynn Avon Logh dres 6 mildir dhe Logh. Yth esa 24
yet-dhowr war an dowrgleudh, mes y'n jydh hedhyw nyns eus saw unn yet-dhowr goth
a remayn ogas dhe Logh.



https://kw.wikipedia.org/wiki/Breten_Vyghan

Breten Vian (Frynkek: Bretagne; Bretonek: Breizh; Gallowek: Bertaèyn) yw pow
keltek ystorek war gonna-tir an broastir europek ynter an Mor Bretannek ha Baya
Biscay. A-dhia an Domhwelans Frynkek a 1789, ma Breten Vian ow kwil rann a'n
Repoblek Frynkek. Hanow an pow in Kernowek a ell inwedh bos Lesow war-lergh
Edward Lhuyd, neb a'y skrifas ev avell Lezou.

Dyberthys yw hei lemmyn yntra dyw ranvro (régions) frynkek, Ranvro Breten Vian
ha Ranvro Broyow an Liger. I'n kenja ranvro, ma pejar a'n pemp département an
pow ystorek; an pempes (Liger-Atlantek) ujy in Broyow an Liger, warbarth gans
départements dhyworth powyow erell (Poitou, Maine, ha Touraine).

Lies ragadasow a'n Vretonyon a asas Breten Veur woja an Romanyon dhe omdenna in
410 OK. I'n 9ves kansblydhen, Nevenoioù (Frynkek: Nominoë) rug kesunya Breten
Vian oll in ruwvaneth eudnyk. Ancredoryon mor a wannhas an ruwvaneth ma in
dalleth an 10ves cansvledhen. An ruwvaneth rug kelly Naoned ha'n Liger isel in
909, pan veu Foulque d'Anjou Yurl Naoned. Breten Vian a veu dugeth sempel
in-dann Alan an Lowarn (Alain Barbetorte), neb a rainyas a-dhia 936 bys in 952.

Lies Bretonyon a omjunyas dhe dregh an Normanyon a Vreten Veur in 1066. Anjou
ha'n Normanyon, ha woja hedna an Sowson ha Pow Frynk, o in strif dres termyn hir
orth maistry war Vreten Vian. In 1203, Conteth Naoned a veu restoryes dhe Vreten
Vian; Naoned a venja servya avell benncita an dhugeth dres termyn hir. Gallowek
ha Frynkek a veu an chyf tavosow i'n dhugeth. Bresel an Eretons Bretonek yntra
1341 ha 1364 a enebas keffrysysy Pow Sows erbydn keffrysysy curun Pow Frynk.
Les-serhek era an dhugys i'n termyn na.

Kevambos Unyans a dhywedhas anserhogeth Breten Vian in 1532, bes an pow era
hwath omrewl a-jei dhe Bow Frynk bys 1789. Kerens an Sowson erbynn an Domwhelans
Frenkak o an Chouanted.

Théodore de La Villemarqué rug cuntelles ha dyllo canow Breten Vian Awartha,
Barzaz Breiz, in 1839. An lever ma a veu geryes da in Frynk. Gweres dasserhy
lien Bretonek ha studhyansow Keltek rugava.

In 1978, an gorhel Amoco Cadiz ow toon olew dhyworth an Baya Persian tu ha
Rotterdam, rug sedha i'n mor por ogas dhe Portsall in Penn an Bes. Th'era
1,604,500 balyer (219,797,000 kg) a olew war an gorhel. Hebm yw onen a'n drokka
labmow ecolojyk in ystory.

Seyth den sans rug selya Cristoneth in Breten Vian: Pawl (Paol/Pol Aurélien)
orth Saint-Pol-de-Léon, Tudwal (Tugdual) orth Treger, Briek orth Sen-Briek, Malo
orth Sen-Malo, Samzun (Samson) orth Dol, Padern (Paterne) orth Venetens, ha
Kowrentyn (Kaourintin/Corentin) orth Kemper.

An broassa radn a Vretonyon rug gortos i’n Eglos Catholyk in termyn an
Dasfurvyans ha’y woja.

A-dhia an Osow Cres, yma dyfrans kler yntra Breten Vian Awartha (i’n Gorlewen:
Breizh-Izel po Goueled-Breizh; Basse-Bretagne) ha Breten Vian Awoles (i’n Est:
Breizh-Uhel po Gorre-Breizh; Haute-Bretagne po Pays Gallo). Ma’n broassa nyver a
Vretonegoryon in Breten Vian Awartha, le may ma trevow Kemper, Brest, An Oryens,
ha Venetens. In Breten Vian Awoles, in fordh arall, th’era an deythyogyon ow
cowsel Gallowek, hag ena yma dyw cita veur (Naoned ha Roazon) warbarth gans lies
tre arall (rag ensompel, Sen Malo, Sen Naser, Pontivy ha Sen Briek). Ma an ‘or’
wonisogethel ow ystydna dhort Sen Briek tu ha tre Venetens.

An ’eth Vretonek re rug gwannhe a-dhia 1945. I’n dedh ma, ma broassa rann an
bobel in Breten Vian Awartha hag Awoles ow klappya Frynkek avell genja tavas
anjei. Ma whath 257 000 a gowsoryon Bretonek ha 28 300 a gowsoryon Gallowek in
Ranvro Breten Vian.

In termyn an Domwhelans Frenkek, Breten Vian a veu diberthys in pemp
département:



https://kw.wikipedia.org/wiki/Aberfala

Aberfala (gwelewgh a-is rag henwyn erel) yw porth orth an arvor soth a Gernow
ryb dhowr Fala. Meur y vry yw ystory morek an dre; porth Aberfala yw an downa in
Europa west. Negys morek re dhyfegas ha tornyaseth yw moy dhe les hedhyw. An
Gwithty Morek Kenedhlek a egoras yn Aberfala in mis Whevrel 2003. In 2004,
th'era 18 300 a drigoryon yn Aberfala-Penryn. Lehe a wre poblans; war-lergh an
nyveryans in 2001, th'era poblans a 22 658 dhe Aberfala.

Aberfala a wra radn a bastel-vro Aberfala ha Cambron yn Senedh an Ruwvaneth
Unys, hag a Gerrier yn governans ranndiryel. Desedhans cres an Unyversytys
Kesunys in Kernow yw Tremogh, por ogas hag Aberfala, hag y'n dre hy honan yma
Coljy Unyversyta Aberfala (neb era Coljy Artow Aberfala bys 2005). Drefen an
yonkers ow studhya y'n kyrhyn, Aberfala a'n jeves an moyha helyow dons yn
Kernow, woja Tewyn Pleustry.

Nyns era mès nebes treven pyscadoryon kens 1613, pan fondyas Syr John Killegrew
an dre arnowyth. Castel Pendynas, war dhowr Fala, o onen a'n dywettha castelly
fethys i'n Bresel Civil.

An hanow Sowsnek rag an dre-ma yw Falmouth. Scriforyon hengovek a ûsyas an hanow
‘Falmeth’, ‘Falmouth’ in termyn Kernowek dywedhes. I'n 20ves cansbledhen, an
Dasserhyans a greatys hanow nowyth, ‘Aberfal’, ow qwil devnyth a wredh Keltek.
War-lergh Craig Weatherhill, war an par aral, ‘Loghfala’ a via gwell a-ban nag
eus ensompel a aber in henwyn tylleryow in Kernowek hengovek. En 2011 bagas
arwodhyow Maga a wrug ervira war an hanow Aberfala.

Hanow coth aral an dre o Penny-come-quick in Sowsnek. Yma radn ow leverel tro an
hanow-ma devedhys dhyworth Peny-cwm-cuic (‘Penn an Comm Qwyck’), mès war-lergh
erel styr an hanow yw Sowsnek pur.



https://kw.wikipedia.org/wiki/William_Borlase

An Revrond Dr William Borlase (2sa Hwevrer 1695 – 31ns Est 1772) o pronter hag
antikwari Kernewek. Y kenys ev yn Penndin (plyw Lannyust) ha kavoes y adhyskans
orth Pennsans, Aberplymm, ha Rysoghen. Y sakrys ev yn 1720 hag appoyntya prontor
a Lusowan – y turya ev y'n soedh ma der dhiw vlydhen war hanterkans. Yn 1732 y
kava ev prontereth Lannyust ynwedh.

Yn 1749 y skrifas Borlase erthygel a-dro dhe adamantys Kernow, ha rag henna yth
eth ev ha bos esel an Kowethas Ryal. Y tyllas ev Cornish Antiquities yn 1754,
akont a-dro dhe Syllan yn 1756, ha Natural History of Cornwall yn 1758. Y ros ev
dhe'n Gwithti Ashmolean, Rysoghen, niver a enyvales gyllys yn meyn ha traow
erell. Borlase a aswonni niver a dus lettrys a'y dermyn, yn arbennik Alexander
Pope.

Borlase a witha lies dornskrif Gernewek a'y gowetha (John Boson, John Keigwin,
Thomas Tonkin, h.e.), rag ensampel Nebbaz Gerriau dro tho Carnoack ha browsyon a
The Duchesse of Cornwall's Progress gans John Boson. Y ferwis ev yn Lusowan.

Diyskynnyas dhodho, William Copeland Borlase, a dhyllas y dhornskrifow yn-dann
an hanow "A Collection of hitherto unpublished Proverbs and Rhymes in the
ancient Cornish Language" yn 1866.



https://kw.wikipedia.org/wiki/Rebellyans_Kernewek_1497

Rebellyans Kernow o omsav tus bal ha tiogyon a Bow Kernow ha Pow Sows erbynn
tollow yn 1497. Hembrenkysi gernewek an Rebellyans o Mighal an Gov ha Tommas
Flamank, mes James Tuchet, an Arloedh Audley a gemmeras arghadow ughella yn
Gwlas an Hav.

Praga an tollow ma o pe bel erbynn Alban. An Gernowyon a skonyas a be toll rag
an vresel ma awos aga pellder dhiworth Alban. Yn Lannaghevran y teuth an omsav
ma ha bones rebellyans igor, ha Flamank ha’n Gov a ledyas routh a gemmynyon dhe
Loundres rag protestya ha kompella diswul an doll gans Henry VII. Yth esa neb
milyow a dus yn rebellyans pan hedhons i yn Blackheath a-der Loundres.

Deg mil souder yn lu an Myghtern yn-dann Giles, an Arloedh Daubney a gylghyas an
rebellysi orth Kas Pons Deptford. Hemm o fethans diblans rag an rebellyans, gans
marow a 200 rebellyas. Gorrys o Audley ha Flamank orth an gaslann hag y's
prisonyas yn Tour Loundres; an Gov a's junyas wosa kavoes y brena yn Greenwich.
Orth Tyburn y krogas ha tennas ha kwartronas an Gov ha Flamank, 27ves a vis
Metheven 1497. Y tibennas Audley ternos.

Y trehevis delow Flamank ha’n Gov yn Lannaghevran yn 1997, rag solempnya 500ves
penn-bloedh an rebellyans.



https://kw.wikipedia.org/wiki/Planet_korr

Planet korr, definys gans Unyans Steroniethek Keswlasek, yw korf nevek ow resa
a-dro an howl neb yw gronnedhek lowr dhos ha bos pelyek awos gravedh y honan mes
na re klerhas y ranndir a planetesimalys, ha nyns yw loor. Yma edhomm dhodho
gronnedh lowr dhe fedha y nerth gwaskek ha drehedhes komposter hydrostatyk.

An hanow "planet korr" a veu adoptys yn 2006 yn unn glassans korfow ow resea
a-dro an howl yn teyr rann. Yth esa moghheans yn diskudhansow taklennow
treus-Nevyon neb a gesstrivyas erbynn Pluton yn braster, hag yn gortiwedh an
diskudhans Eris, taklenn gans moy a ronnedh es Pluton. An klassans a lever bos
korfow gronnedhek lowr dhe glerhe ranndir aga resekva gelwys "planetys", hag an
re nag yw gronnedhek lowr dhe dhos ha bos pelyek awos gravedh y honan bos gelwys
"korfow byghan system howlek". Yntredha, yma planetys korr. An styryans adoptys
yn sodhogel gans an USK re veu lawa hag arvreusys, ha disputys gans godhonydhyon
kepar hag Alan Stern.

An USK a aswonn pymp planetys korr y'n termyn ma: Ceres, Pluton, Haumea,
Makemake ha Eris. Dew hepken, Ceres ha Pluton re veu mires yn ta lowr dhe brevi
aga bos pelyek lowr ha kewera an styryans. Steronydhyon a grys Eris yw pelyek
lowr drefenn y vos brassa y ronnedh es Pluton. Diwettha, an USK a erviras res yw
taklennow treus-Nevyon heb hanow gans myns pur golowa es +1 (ha dredho braster
kalkys gans awrgym moy ages 838 km) bos henwys yn-dann desev planetys korr yns.

Gogrysys yw moy ages dew ugens taklennow aswonnys erell yn system howlek yw
planetys korr, ha bys dew kans planetys korr yn ranndir gelwys grogys Kuiper.

Ny wrug klassans korfow haval orth planetys korr yn systemow planettys erell bos
prederys.



https://kw.wikipedia.org/wiki/Ordinalia

An Ordinalia yw bagas a dri gwari gwers Kernewek, skrifys yn kwirhaval gans
managhow yn Kollji Glasneth y'n 14ves kansblydhen. Mater chyf an gwariow ma yw
kryjyans kristyon: yma themow dhiworth an Bibel hag a'n henhwedhlow kryjyansek a
o kemmyn yn Europa y'n Oesow Kres. Y's gwariys onan pub dydh yn "plenys an
gwari" rownd hag o igor dhe'n ayr.

Aswonnvos an Ordinale re besya bys yn termyn Kernewek Diwedhes. William Jordan a
dreylya Origo Mundi yn furv nowydh (Gwryans an Bys) y'n 17ves kansblydhen, ha'n
antikwaris a Skol Lulynn a aswonni an gwariow ha gwitha aga mammskrifow. Yn
1859, Edwin Norris a dhyllas an Ordinale yn-dann an hanow The Ancient Cornish
Drama, warbarth gans Sowsnekheans ha gramasek Kernewek.

Origo Mundi (an hanow Latin rag "Gwrians an Bys" po "Dallethvos an Bys") yw an
Kynsa rann a'n Ordinale. Yma mater an gwari ow synsi ynno lies hwarvedhyans a'n
Testament Koth, h.y.:

Hanow an gwari a styr "Passhyon Krist" yn tiblans. Mater an gwari ma yw enebieth
Yesu Krist ha Satnas, trial Yesu, ha'y dhugan ha mernans war an Grows. Y skrifas
vershyon moy diwedhes a'n gwari avel Passhyon agan Arloedh.

Yma Resurrectio Domini ("Dasserghyans Agan Arloedh") a-dro dhe dhasvywnans Yesu.

A-dhiwedhar Dr Ken George ha Keith Syed re brofyas yth esa unnweyth unn peswara
gwari yn kever oberow Yesu pan ova flogh. (An Gannas, mis-Hedra 2005)



https://kw.wikipedia.org/wiki/Massen_Wlesik

Massen Wlesik (gwelowgh a-is rag henwyn erell) (c. 335–28ves a vis Gortheren,
388) o emperour a Emperoureth Romanek y'n howlsedhes a-dhia 383 bys y vernans yn
388.

Herwydh Jeffri a Venow, myghtern an Vrythonyon o ev wosa mernans Owdav Hen. Kelt
kristyon a Spayn, Massen a gavas y dhisklerya emperour gans y soudoryon yn 383
ow servya gans an lu yn Breten Veur.

Herwydh an Mabinogion, Massen a dhemmedhas Helen, myrgh penntern y lys yn
Segontium (Karnarvon). Y hyllir aswonn an penntern ma avel Owdav, a vynnys
trovya gorti poesek romanek rag y vyrgh herwydh Jeffri.

Yn Historia Regum Britanniae, lu meur Massen a guntellas rag pylla trevow an
Frankys. Wosa tirans orth Southampton, ev a gavas myghternses a Vreten, hag
Owdav owth omdenna. Herwydh henhwedhlow kembrek, Massen a wrug kildenna luyow
romanek dhiworth Kembra, ugens blydhen kyns eskerdh an Romanyon a'n remenent a
Vreten Veur.

Y'n pymes blydhen a'y vyghternedh (herwydh Jeffri ynwedh), Massen a guntellas lu
lestri meur rag trygh Bro Gall. Breten Veur ev a asas yn-dann rewl Karasek.
Devedhys yn Armorica, an lu a fethas an myghtern hag a ladhas milyow a
drigoryon. Massen a ordenas Konan Meryasek, noy Owdav, avel myghtern an pow.
Armorica a veu gelwys Breten Vyghan wosa henna.

Yn Bywnans Meryasek fethyans orth kas byghan yn Breten Vyghan a gavas Massen
erbynn turant pagan. Onan a'y gowetha o dalghennys avel prisner.

Wosa trygh Breten Vyghan, Massen a fethas y eskar chyf, Gratianus, ogas ha
Paris. Y ladhas Gratianus ow fia orth Lugdunum (Lyon) 25es a vis Est, 383.
Massen a fesyas Valentinianus II a-dhiworth Rom bys Theodosius I. An bennsita a
emperoureth Massen o Augusta Treverorum (Trier) yn Bro Gall. Emperour kerys gans
an werin o ev, spit dhe bersekutyans gorthkryjygyon ganso.

Dafydd Iwan a ganas a-dro dhodho y'n gan genedhlogydh geryes da yn Kembra, Yma o
Hyd.

Magnus Maximus po Maximianus o hanow Massen yn Latin. Yn skrifow Kembrek kres,
Maxen Wledig yw y hanow (‘Macsen Wledig’ yn skrifa-komposter arnowydh). ‘Massen’
yw furv Kernewek an hanow yn Bywnans Meryasek. Edward Lhuyd a skrifas y hanow
avel ‘Maksen Ulezek’.



https://kw.wikipedia.org/wiki/Kays_Gramasek

Yn gramasek, kays an hanow po rakhanow yw furv janjadow a sin y weythres
gramasek yn fres, klows po lavarenn. Rag ensampel, rakhanow a yll bos an
gostoedh ("My a'n kas"), an dra ("Ev a'm kas") po an perghennek ("Ow fel yw an
bel-na"). Nyns eus kaysys yn Kernowek awos Kernowek dhe dhevnydhya dardrigyow yn
le an kaysys. Yma systemow kays hwath yn yethow arnowydh kepar hag Almaynek po
Finnek hag yma tresow an kaysys yn Sowsnek kyn nag eus lowr anedhans i.

An piwek yw devnydhyes dhe sinya perghennek an hanow arall. Kepar hag yn
Kernowek, yma teyr fordh dhe wul an piwek; an kensa gans von (a) + riek (avel an
a'n kernowek) gans artykyl piwek (avel an yn Kernowek) po gans s orth fin an ger
ow tegemmeres.

Yn Sowsnek an piwek yw furvyes gans of (a) po 's; an 's-ma yw remenant piwek
Sowsnek-Koth. Ev a ober haval dhe Almaynek; an 's war fin an ger ow tegemmeres
yw kepar ha'n s finek y'n piwek almaynek. Rag ensampel: "Der Hund des Manns" a
yll bos "Der Manns Hund" yn Almaynek anstrothys. An anstrothys yw an pyth yw
kevys hwath yn Sowsnek: "The man's dog".

An riek yn Sowsnek formal a vyw bosva ow merwel. Y benn-ober yw gans who (piw)
yn lavarennow relatyf gans an dardrigow to (dhe), with (gans), for (rag) po from
(a), pan yw who devnydhyes yn riek lyennek m yw adyes dhe'n who dhe wul whom.



https://kw.wikipedia.org/wiki/Ilow_Kernow

Yma ilow Kernow ow synsi ynni hengovyow bandyow brest ha keuryow mebyon ow
talleth yn ertach diwysyansek trevow bal. Yma dasvywnans a wonisogeth keltek
a-dhia Nessa Bresel an Norvys ow krevhe kevrennow ynter ilow Kernow ha'n powyow
keltek erell. Band teylu Anao Atao yw gwrythyoryon kan werin keryes gwella, dell
hevel.

Ilewydhyon gernewek res usas maynys divers, hag y'ga mysk an mandolin, an banjo,
an accordion, an bazouki, ha maynys hengovek keltek. An kroeder kroen (sort a
bhodhrán kernewek) yw tambour meur y hanow.

Troyllyow po goelyow ilow o kemmyn, ha haval dhe'n festoù-noz bretonek, an
ceilidh(ean) gaelek ha'n céilí gwydhelek. Keryes da yw ilow dons kernewek yn
arbennik rag dons pluvek a'n 19ves kansblydhen, grondys yn dons an lys frynkek.

Yth esa Richard Gendall ha Brenda Wootton ow kul kanow y'n yeth kernewek dres
lies blydhen. Y'n eur ma, yma niver a vandyow ow kul ilow y'n taves kernewek,
y'ga mysk Dalla (keltek), Skwardya (rokk 'karrji'), Krena (rokk po punk), Sowena
(jazz), Covath (hengovek, gans fyll), Bolingey Troyl Band, hag Anao Atao
(keltek).



https://kw.wikipedia.org/wiki/Ilow_Gernewek

Yma ilow Kernow ow synsi ynni hengovyow bandyow brest ha keuryow mebyon ow
talleth yn ertach diwysyansek trevow bal. Yma dasvywnans a wonisogeth keltek
a-dhia Nessa Bresel an Norvys ow krevhe kevrennow ynter ilow Kernow ha'n powyow
keltek erell. Band teylu Anao Atao yw gwrythyoryon kan werin keryes gwella, dell
hevel.

Ilewydhyon gernewek res usas maynys divers, hag y'ga mysk an mandolin, an banjo,
an accordion, an bazouki, ha maynys hengovek keltek. An kroeder kroen (sort a
bhodhrán kernewek) yw tambour meur y hanow.

Troyllyow po goelyow ilow o kemmyn, ha haval dhe'n festoù-noz bretonek, an
ceilidh(ean) gaelek ha'n céilí gwydhelek. Keryes da yw ilow dons kernewek yn
arbennik rag dons pluvek a'n 19ves kansblydhen, grondys yn dons an lys frynkek.

Yth esa Richard Gendall ha Brenda Wootton ow kul kanow y'n yeth kernewek dres
lies blydhen. Y'n eur ma, yma niver a vandyow ow kul ilow y'n taves kernewek,
y'ga mysk Dalla (keltek), Skwardya (rokk 'karrji'), Krena (rokk po punk), Sowena
(jazz), Covath (hengovek, gans fyll), Bolingey Troyl Band, hag Anao Atao
(keltek).



https://kw.wikipedia.org/wiki/Dyowl

An Jowl po Satnas yw an hanow a spyrys dres natur, leun a dhrogedh ha temptyans
herwydh kryjyansow Abrahamek. An ger Kernewek yw devedhys a furv Latin Predennek
a diabolus, Greka διαβολος, ow styrya "gowleveryas". Haval yw dhe'n geryow
diawl/diafol yn Kembrek ha diaoul yn Bretonek. Yn Kernewek Kemmyn, 'dyowl' a ha
bos 'jowl' wosa an erthygel 'an'; y furv liesek yw 'dywolow', ha'n huni benow yw
'dyowles'.

Dell grys niver a skoloryon, an tybyans a unn nerth kres tebel yw devedhys yn
Yedhoweth a-dhia Soroastrianeth, kryjyans Iranek koth. War-lergh dyskasow
soroastrianek, yma dew Dhyw meur, an eyl da (Ahura Mazda, an "Arloedh Fur") ha'n
arall drog (Ahriman, an "Spyrys Tebel"), hag i pupprys owth omladh.

Byttegyns, nyns eus skoedhyans diblans yn tekst an Testament Koth rag an Jowl,
yw ev po nag yw an nell unnik a Dhrog. An sarf a demptyas Eva yn Lowarth Eden;
hag yma el ow tarsywya enevow an re marow drefenn aga feghosow.

Y'n Testament Nowydh yma'n kynsa omdhiskwedhans sertan a'n Jowl, gelwys an
gowleveryas (διαβολος, 33 gweyth), Satnas, Belial, Belsebuk, an dhragon, an
temptyor, Appolyn, h.e. Dell vydh krysys yn Kristoneth, an Jowl yw el tewlys
yn-mes a'n Nev drefenn y enebieth orth Dyw. (An bel yntra Dyw ha'n Jowl yw
testenn a lyenn kristyon diwedhes, yn arbennik Paradise Lost gans John Milton.)

Yn Islam, an Jowl yw gelwys Iblīs (=διαβολος), an Sheytān (=Satnas), cIfrīt (an
rebel), an temptyor, hag erell. Nyns yw ev el, saw jinn.

Yn lyenn Kernewek, persons dhrog (kepar ha Tewdar) a wordh menowgh an Jowl po
dywolow divers. Y'n Ordinale, yma tri dyowl chyf: Lucyfer, Belsebuk, ha Satnas.



https://kw.wikipedia.org/wiki/Tony_Benn

Anthony Neil Wedgewood "Tony" Benn (3 mis Ebryl 1925 – 14 mis Meurth 2014) o
politiger Lavur Predennek hag o Esel Senedh a 1950 ha 2001, hag menyster Cabinet
yn governansow Harold Wilson ha James Callaghan yn 1960s ha 1970s.

Benn a waynyas is-etholans a'n 30 mis Du 1950, rag an esedh Brystow Soth-Est.
Dres an 1950ow, y wel politek o kres-an-fordh, po tamm deghowbardh-medhel. Pan
verwis y das yn 1960, Benn a heryas y ditel, mes ynwedh y teu ha bos difennys
(avel esel Chi Arlydhi) a gemeres y esedh yn Chi Kemmynyon. Benn a gaskyrghas
may fo bos chanjys an lagh, hag a veu chanjys gans Reyth Peerage 1963.

Ev a sodhas avel Mester Post Kemmyn, may hworwelas igorans Tour Sodhva Post yn
Loundres (y'n eur na an hirra drehevyans y'n RU), gwruthyl gonis Kyttrin Post ha
Girobank. Ev a avonsyas dyllans stampow heb penn an sovren, mes y vetyas orth
enebieth an myghternes. Benn a wari rann y'n displegyans Concorde hag ev ow
sodha avel Menyster Teknelogieth.

Den a vri a'n dheghowbarth parti Lavur pan esa yn enebieth yn 1980s, ha'n hanow
gwann 'Bennite' a dho ha bos usys avel nebonan gwreydhyel ha'n askel-dheghow y
boliciow.

Ha'y wreg a godhas klav, ev a omdennas dhyworth Chi a'n Gemmynagoryon yn 2001.
Ev a sodhas avel Lewydh Keskowethyans Hedhi an Vresel, ow kaskyrghes erbynn
goryskynnans Afghanistan 2001 hag Irak 2003. Ev a vetyas gans Saddam Hussain
nebes seythunyow kyns an goryskynnans. Ev a dheuth ha bos aswonnys a'y resegva
areth.



https://kw.wikipedia.org/wiki/Repoblek_Wordhon

Repoblek Wordhen po Repoblek Iwerdhon (Wordhenek: Poblacht na hÉireann) yw stat
yn deghow enys Wordhen yn kledhbarth Europa. Stat esel a'n Unyans Europek ha'n
Kenedhlow Unys yw hi. An wlas kentrevek unnik yw Kledhbarth Wordhen, pow a'n
Rywvaneth Unys.

Yn 2004 poblans an pow yw 4 040 000. An bennsita ha sita voyha yw Dulyn
(Wordhenek: Baile Átha Cliath). Brian Ó Comhain yw an taoiseach (pennmenyster).
An arhans kemmyn yw an euro. Wordhenek yw an yeth kenedhlek ha kynsa yeth
soedhogel an stat, mes Sowsnek yw yeth usadow an niver vrassa a Wydheli. Enep an
pow yw 70 273 km².

Wosa rebellyansow yn 1916 ha 1918–1921, y tiberthas Wordhen yn dew stat:
Kledhbarth Wordhen (6 konteth y'n north-est) ha Stat Rydh Wordhen. Y teuth an
Stat Rydh ha bos ansoedhogel yn 1921. An korf-lagha dewisys yn 1937 a janjyas
hanow kemmyn an stat dhe Éire (Wordhen), hag yn 1949 y tiskleryas Éire hy bos
repoblek.

Yn blydhynyow 1990 erbys Wordhen a devi yn uskis, ha'n Repoblek a waynyas hy
les-hanow avel an Tiger Keltek.



https://kw.wikipedia.org/wiki/Ordinale

An Ordinalia yw bagas a dri gwari gwers Kernewek, skrifys yn kwirhaval gans
managhow yn Kollji Glasneth y'n 14ves kansblydhen. Mater chyf an gwariow ma yw
kryjyans kristyon: yma themow dhiworth an Bibel hag a'n henhwedhlow kryjyansek a
o kemmyn yn Europa y'n Oesow Kres. Y's gwariys onan pub dydh yn "plenys an
gwari" rownd hag o igor dhe'n ayr.

Aswonnvos an Ordinale re besya bys yn termyn Kernewek Diwedhes. William Jordan a
dreylya Origo Mundi yn furv nowydh (Gwryans an Bys) y'n 17ves kansblydhen, ha'n
antikwaris a Skol Lulynn a aswonni an gwariow ha gwitha aga mammskrifow. Yn
1859, Edwin Norris a dhyllas an Ordinale yn-dann an hanow The Ancient Cornish
Drama, warbarth gans Sowsnekheans ha gramasek Kernewek.

Origo Mundi (an hanow Latin rag "Gwrians an Bys" po "Dallethvos an Bys") yw an
Kynsa rann a'n Ordinale. Yma mater an gwari ow synsi ynno lies hwarvedhyans a'n
Testament Koth, h.y.:

Hanow an gwari a styr "Passhyon Krist" yn tiblans. Mater an gwari ma yw enebieth
Yesu Krist ha Satnas, trial Yesu, ha'y dhugan ha mernans war an Grows. Y skrifas
vershyon moy diwedhes a'n gwari avel Passhyon agan Arloedh.

Yma Resurrectio Domini ("Dasserghyans Agan Arloedh") a-dro dhe dhasvywnans Yesu.

A-dhiwedhar Dr Ken George ha Keith Syed re brofyas yth esa unnweyth unn peswara
gwari yn kever oberow Yesu pan ova flogh. (An Gannas, mis-Hedra 2005)



https://kw.wikipedia.org/wiki/Mordon

Robert Morton Nance (1873-1959) o person a rowedh dres eghenn y'n Dasserghyans
Kernewek. Yma tri a'n peswar vershyon skrifys a Gernewek – Kernewek Unys, KUA,
ha Kernewek Kemmyn – yw grondys yn y ober ow savonegi Kernewek Kres.

Den klor o Robert Morton Nance na vostya nevra yn kever y wriansow ha
sewenyansow. Dres y vywnans ev o lymner, skrifer, arbenniger y’n destenn a
worholyon a’n Oesow Kres, oberer rag an wonisogeth kernewek hag onan a’n
hembrenkysi – an brassa hembrenkyas, martesen – a dhasserghyans an yeth.

Dineythys veu Mordon, ow ri dhodho y hanow bardhek, mis-Ebrel y’n vlydhen 1873
yn Tredegaville yn Kembra. Kernowyon o y dhew gerens – William Edwin Nance o den
dhiworth Lannwedhenek ha’y vamm, Jane Morton, o benyn dhiworth Porth Ia. Y’n
vlydhen 1878 y tiannedhis an teylu dhe Benarth, ogas dhe’n lestriva yn Kardydh,
ha mevys o Mordon gans an gorholyon ow mos hag ow tos y’n porth bysi. Ev a wrug
lies patron ha lies delinyans a lestri a weli ev pup dydh hag ev ow kerdhes y’n
stretow ogas dhe’n porth. Yth esa gorholyon yn y woes, drefenn bos lies henedh a
varners y’n dhew denewen a’y deylu. Gwrier skathow o y dhehengeugh ha tas gwrier
an kynsa skath-sawya yn Porth Ia. Mordon a dhyski moy yn kever skathow dhiworth
y das-gwynn pan eth ev dhe Borth Ia rag gortos ena erna dhaskavas ev wosa
kleves.

Maw kosel o, neb a gara redya lyvrow, kepar hag Antiquities gans William
Borlase, ha Cornish Legends gans Hunt; hag ev a skrifa gwariow byghan, war an
voes y’n stevell hansel, rag y vreder ha’y hwoer. Mes ev a fyllis an apposyansow
arsmetryk (rag entra dhe bennskolyow Rysoghen po Kargront), ha rakhenna ev eth
dhe Gollji Art Kaerdydh le may hwre ev lies tenn a Gernow, Porth Ia ha’y
deythogyon. Diwettha yth eth ev dhe Skol Herkomer yn Bushey, Pow Sows, le may
tyski ev delinya, hag omma ev a vetyas orth studhyores, Beatrice Michell hy
hanow, an venyn hag eth ha bos y wreg yn 1895. Difennys o dhodho pesya y’n skol
drefenn an demedhyans, ytho ev a dhewelis dhe Benarth gans Beatrice, le may feu
dineythys aga myrgh Jeniver. Y’n termyn ma y hyllys gweles onan a’y dhelinyansow
y’n Royal Academy hag y liwyansow a waynya piwasow orth an Eisteddfod Kenedhlek
a Gembra. Herwydh kusul Professor Herkomer ev a fondyas Skol Liwyans gans y
wreg, mes drog o hy kleves, ha res o dhedha mos dhe Borthcawl, le mayth o gwella
an ayr.

Beatrice a verwis, hag yn 1902, Mordon eth dhe Baris, Pow Frynk, rag studhya
liwyans, mes ev a dhehwelis tre wosa nebes misyow drefenn bos savon y
dhyskadoryon mar isel, dell grysi.

Mordon a erviras attendya orth y gerensa a worholyon, hag ev a dhiskwedha y ober
y’n ‘New Gallery’ yn Loundres hag ev a dhellos nebes lyvrow – Britain’s Sea
Story, gans E.E. Speight (1905), The Romance of the Merchant Venturers (1906),
hag ev a dhyghtyas an delinyansow rag Voyages gans Hakluyt.

Y’n vlydhen 1906 Mordon a dhemmedhis Annie Maud Cawker re vetsa ev orti y’n skol
yn Bushey. I a’s teva tri flogh, Robert, Richard ha Phoebe, hag i a driga yn
Nankledra, yntra Pennsans ha Porth Ia, le may skrifas ev an ‘Gwariow Kledri’. Ev
a brenas pennti yn Trevail, ryb an arvor ogas dhe Sennen, mes yn 1914 y
tiannedhas an teylu dhe Garrbons, le may pesya ev gul patronow a worholyon ha
may skrifas ev lyver arall, Sailing Ship Models, dyllys yn 1924.

Hag ev ow triga yn Kernow, Mordon a oberi pur grev rag an wonisogeth kernewek.
Ev a fondyas an kynsa Kowethas Kernow Goth yn Porth Ia yn 1920, ‘Kuntellewgh an
Brewyon’ hy lavar arwoedhek, hag eth ha bos kovadhor a’n unnyans a gowethasow yn
1924. Dres y vywnans ev o Pennskrifer a’n lyver-termyn Kernow Goth, Esel-vynari
a’n ‘Royal Cornwall Polytechnic’, Lywydh a’n ‘Royal Institution of Cornwall’
yntra 1951 ha 1955, Lywydh an Asrann Gernewek a’n Kuntellyans Keltek ha Lywydh
an Unnyans Kowethasow Kernow Goth.

Hwath y kavas Mordon termyn dhe studhya hag oberi rag an yeth. Ev a dhiskas
nebes geryow kernewek avel flogh, pan geheveli y das an henwyn-tylleryow kembrek
ha kernewek, ha pan redya ev Antiquities gans Borlase, ha Specimens of Cornish
Provincial Dialect gans Sandy. Ev a studhya an yeth dhiworth Handbook of the
Cornish Language gans Henry Jenner, mes ny assaya ev kewsel po skrifa Kernewek
y’n termyn na, dell skrif ev yn erthygel "Cornish Beginnings" yn Kernow Goth. Ev
a dhallathas kuntell geryow kernewek dhiworth an rannyeth hag ev a vetyas orth
Henry Jenner pan esa ev ow kul hwithrans yn Aberfal rag y lyver Glossary of Sea
Words na veu dyllys saw wosa y vernans avel lyver kovadh. Ev eth gans Jenner dhe
Dreorchy yn Kembra mis Hedra, 1928, rag mos ha bos bardh kembrek, ow kemmeres an
hanow ‘Mordon’, hag yn 1929 ev a dhellos y lyver Cornish for All wosa ervira bos
Kernewek kres an gwella sel rag dasserghyans an yeth. Yn 1934 y feu ev ynstallys
avel Bardh Meur. Ev a skrifa lies erthygel yn kever an yeth ha’n tekstow koth,
lies lyther yn Kernewek, ha lies lyenn, kepar ha’n gwari An Balores, ha’n
hwedhel "Lyver an Pymp Marthus Seleven". Mes y vrassa ober, pur dhe-les hwath
rag Kernewegoryon hedhyw, o y erlyver, Gerlyver Noweth Kernewek ha Sawsnek.

Mordon a besya oberi rag an yeth bys yn y vernans yn Heyl an 28ves a vis Me
1959. Ev a veu ynkleudhys yn Senor, ha war ven y vedh yma an geryow mar wir
‘Oberow y vewnans yw y wir kovadh’.



https://kw.wikipedia.org/wiki/Mao_Zedong

Mao Zedong (毛泽东; lytherennys ynwedh Mao Tse Tung) (26 mis Kevardhu 1893 – 9 mis
Gwydngala 1976), o domhweler kemynegorek Chinek, ha hembrenkyas Repoblek Werin
China, a 1949 bys yn y vernans yn 1976.

Genys veu yn Shaoshan, Hunan, dhe diek golusek, ev a gavas gwelva Chinek
kenedhlek ha gorthemperourethek a-varr yn y vewnans, awedhys yn arbennik gans
domhwelans Xinhai yn 1911. Ev a dreylyas orth Marxydhieth-Leninydhieth hag ev
owth oberi yn Pednskol Peking (Beijing), hag y feu esel derowel a Barti
Kemynieth China (PKC)

Der an Vresel Civil Chinek ynter an Kuomintang (KMT) ha'n PKC, Mao a weresas
fondya an Lu Rudh, ha wor'tiwedh ev a veu hembronkyas PKC y'n Keskerdh Hir.
Kynth esa keffrysyans gans an KMT yn Nessa Bresel Chinek-Nihonek, wosa fethyans
Nihon, an Lu Rudh a fethas an Genedhlegoryon neb a fias dhe Daiwan.

1a mis Hedra, 1949, Mao a dheklaryas fondyans Repoblek Werin China (RWC), stat
unn-parti, kontrolys gans PKC.

Megi hag eva yn krev a wrug Mao. Borr o hag yth esa klevesow an kolon ha'n
skevens dhodho ynwedh y'n diwettha radn a'y vewnans. Yma derivasow heb fydhyans
mayth esa dhodho kleves Parkinson ha kleves Lou Gehrig. Gwelys diwettha veu
27ves mis Me 1976 hag ev ow metya Pennmenyster Pakistan, Zulfikar Ali Bhutto.
Dew shora kolon a godhas warnodho mis Meurth ha mis Gortheren. Wosa tressa, ev a
verwis 9ves mis Gwydngala 1976, 82 y vloodh.



https://kw.wikipedia.org/wiki/Keynvor_Hebask

An Mor Cosel po (Keynvor Hebask e'n FSS) ew an broassa keynvor e'n Nor. Ma ev
owth ystydna dhort an Arctek e'n noor dhe Mor an Soth (po herwydh tybyans, dhe
Antarctica) e'n soth, gen Asya hag Australya dhe'n west, hag America dhe'n est.

Orth 165.2 milvil kilometer pedrek (63.8 milvil mil pedrek) en enep, ma'n
broassa radn-ma Keynvor an Bys ow cudha neb 46% a vejeth dowr an Nor hag a-dro
dhe dressa radn a'y vejeth en sobm, orth y cul broassa avel enep tir an Nor oll
war-barth. Ma'n creskelgh orth y radna dhe'n Mor Cosel Noor ha'n Mor Cosel Soth,
gen diw dorva rowl: an Enesow Galápagos ha'n Enesow Gilbert. Kyn fon'jei war an
creskelgh, mon'jei prederys avel bos a-jei en tien an Cosel Soth. An Cledh
Mariana e'n Cosel Noor westek ew an downna poynt e'n bys, ow trehedhes downder a
10,911 meter.

An Mor Cosel a veu gwelys gen Europians a-varr e'n 16ves cansvledhen, kensa gen
an whithrer tiryow Vasco Núñez de Balboa a wrug tremena Ros Panama en 1513 hag y
henwel Mar del Sur (Mor an Soth). Y hanow noweja a veu res gen an whithrer
tiryow a Bortyngal Ferdinand Magellan dres caskerdh Spayn a wolyans a-dro dhe'n
bys en 1521, a wrug cavos gwynsow ewn hag ev ow trehedhes an mor hag y elwel Mar
Pacifico en Portyngalek, ow styrya "mor cosel".



https://kw.wikipedia.org/wiki/John_Keigwin

John Keigwin (1641-1716) o antiqwary ha Kernoweger, genys in Porth Enys, Kernow.
"Uheldas" o va a'n antiqwarys in Penwyth West, i'ga mysk teylu Boson, Wella
Gwavas, Thomas Tonkin, William Borlase, Oliver Pender, ha James Jenkins a
Alverton. War-lergh Lhuyd ha Borlase, skentoleth Keigwin a-dro dhe'n tavas
Kernowek o "down ha cowal" (profound and complete). "Den deskys fur" o va
war-lergh John Boson. Th'era va ajon Frenkek, Latyn, Grew, hag Ebrow ynwedh.

Keigwin a wrug an treylyansow Sowsnek a Pascon Agan Arluth (rag Syr Jonathan
Trelawny, Epscop Caresk) ha Creacon of the World a venja bos dyllys gans Davies
Gilbert yn 1826 ha 1827. Dew gernowekheans an Pader ev a wrug (onen yn Kernowek
Cres ha'n eyl yn Kernowek Dewedhes), warbarth gans kernowekheansow an Deg Lavar
Duw, an kensa chaptra a Lever Jenesis, ha lether Charlys I dhe'n Gernowyon.
War-lergh Henry Jenner, th'era nyver a "gabmwreansow coynt" (extraordinary
mistakes) yn treylyans Keigwin a'n gwariow Pascon ha Creacon. Jenner ha P.
Berresford Ellis rug merkya Keigwin dhe ûsya an ger Ebrow milchamath rag "war"
in treylyans lether Charlys. Jenner a bredery ynwedh bos Keigwin re wothus a-dro
dh'y aswonvos.



https://kw.wikipedia.org/wiki/Edward_Lhuyd

Edward Lhuyd (po Llwyd) (1660–30ns Metheven, 1709) o naturor, losonydh,
yethonydh, dorydh hag antikwari a Gembra.

Genys veu ev yn Keredigyon; y havas ev adhyskans yn Kroes Oswald ha Pennskol
Rysoghen yn 1682. Yn 1684, y kwaynyas ev soedh avel darbarer dhe Withyas an
Gwithti Ashmolean. Yth esa Lhuyd y honan Gwithyas an Gwithti a-dhia 1690 bys
1709.

Yth esa Lhuyd ow vyajya a-les. Yn 1688, y hwrug ev rol a loson leel yn Eryri,
Kembra Gogledh. (Yma lili Eryri, Lloydia serotina, ow toen y hanow hwath.) Wosa
1697, Lhuyd a wodrigas pub konteth yn Kembra, hag a-wosa Alban, Wordhon, Kernow,
ha Breten Vyghan. Yn 1699, gans gweres arghansek a Isaac Newton, y tyllas ev rol
a enyvales gyllys yn meyn kuntellys a-derdro Pow Sows. Pennskol Rysoghen a'n
gwrug Mester Artys yn 1701.

Yn 1707 y tyllas ev an kynsa lyver a Archaeologia Britannica: an Account of the
Languages, Histories and Customs of Great Britain, from Travels through Wales,
Cornwall, Bas-Bretagne, Ireland and Scotland. Yma'n lyver ma ow preservya lies
flourenn a Gernewek, warbarth gans akontys gramasek hir a'n yethow Keltek oll.
Yma y skrifennow Kembrek, Kernewek, h.e. ow kul devnydh a lytherennans
fonologiek a-varr. (Gwelewgh Dzhûan Tshei an Hɐr rag sampel.)

Blydhen a-wosa, ev a veu dewisys avel esel an Kowethas Ryal. Y ferwis ev a fagel
an skevens yn 1709.

Edward Lhuyd (1660–30ns Meτevan, 1709) ô natyrier, luzuneδ, eτoneδ, doreδ ha
antikụari diụort Kembra.

Genez vê e en Keredigion; e gavaz aδeskanz en Krûz Ozụɐļt ha Pednskol Redzhôhan
en 1682. En 1684, e 'ụrîg gụainia sûδ vel darbarer δɐ Uîτiaz an Gụîτti
Ashmolean. Thera Lhuyd e hẏnan Gụîτiaz an Guîτti δîa 1690 bez en 1709.

Thera Lhuyd viadzhia a lêz. En 1688, ê 'ụryg rôl a luzuan lêal en Erẏri, Kembra
Gogleδ. (Ma lili Erẏri, Lloydia serotina, a tûn e hano hụâτ.) Odzha 1697, Lhuyd
a ụodrigaz pẏb konteτ en Kembra, ha odzha hedna Alban, Iụerδon, Kernou, ha
Breten Vîan. En 1699, gen gụeraz arrandzhak a Isaac Newton, e 'ryg dello rôl a
enevalez gellez en mein kẏntelhez der drô Poụ Soụz. Pednskol Redzhohan 'ụrîg ê
Mêster Artez en 1701.

En 1707 ê 'rîg delho an kendzha levar a Archaeologia Britannica: an Account of
the Languages, Histories and Customs of Great Britain, from Travels through
Wales, Cornwall, Bas-Bretagne, Ireland and Scotland. Ma an levar ma prezervia
lîaz flụran a Gernûak, ụarbàrh gen akontez gramadzhak hîr a'n tavodzho Keltek
olha. Ma e skrefedno Kembrek, Karnûak, h.e. kụîl devneδ a leτerednaz fonologîak
a-varr. (Gụelo Dzhûan Tshei an Hɐr rag sampel.)

Bleδan ụodzha hedna, êv vê dewizez vel ezal an Koụeτaz Rîal. Ê verụez a fagel an
skevenz en 1709.



https://kw.wikipedia.org/wiki/Corsica

Corsica (Corsek: Corsica, Frenkek: Corse) ew enys ha kenedhel e'n Mor Cres. Ma'n
enys west a Italy, soth-est a Frynk ha dhe'n noor a enys Sardinya. Corsica ew
onen a 27 régions Frynk, bettegens yth ew henwys "collectivité territoriale"
herwydh an laha, ha ma meur a nerthyow dhodho es regions erel.

Istory Corsica ew merkys en froas dre woreskyn. An Carthagoyon, an Grekyon coth
ha'n Etruscanyon o an kensa goreskynydhyon, kens an enys dhe dhos ha bos radnvro
a'n Repoblek Romanek gen Sardinya war-barth. Woja an Emperoureth Romanek dhe
godha, an enys a veu goreskydnys gen an Vandalysy, an Visigoths, an Sarsyns ha'n
Lombards. Repoblek Genoa a gemeras an enys en 1347, hag y rowlya rag nes dhe 500
bledhen. Woja bresel a 26 bledhen an Repoblek Corsica anserhek a veu formys en
1755, bettegens nag alja an Corsyon towlel an Genowyon mes a'n citys veur
arvorek, ha Frynk a bernas an enys dhort Genoa en 1764.

Hedhyw ma tus Corsica ow keskergh rag aga gonisogeth ha tavas dhe vos diberthys,
hag ow covyn rag omrowl politek po anserhogeth cowal dhort Frynk. Esedh an
governans leel ew Senedh Corsica.



https://kw.wikipedia.org/wiki/Caradar

A. S. D. Smith (1883-1950; y henwyn o Arthur Saxon Dennett, mes aswonnys yw
pupprys avel A.S.D. Smith) o hembrenkyas a dhasserghyans an yeth Kernewek
warbarth gans Robert Morton Nance. Bardh a Orsedh Kernow o ev, gans an hanow
bardhek "Caradar". Genys veu y'n vlydhen 1883 yn Sussex, Pow Sows, yn teylu
kernewek.

Ev a studhyas Kembrek pan o ev yowynk, hag ev a skrifas dornlyver Kembrek, Welsh
Made Easy y hanow, kyns ervira dyski Kernewek gans an lyver Kembrek Llawlyfr
Cernyweg Canol skrifys gans Henry Lewis.

Y'n vlydhen 1930 yth o Smith dyskador yn Tiverton le may tyski ev Kernewek dhe'n
vebyon y'n skol. Pur sewen o an klassow ha rakhenna Smith a dhellos dornlyver an
taves Kernewek, Lessons in Spoken Cornish y hanow. Yn 1933 yth eth dhe driga yn
Kernow le may tallathas dyski an yeth yn klassow gorthugherweyth. Ev a oberi
gans Nance rag askorra an English-Cornish Dictionary (Gerlyver Sowsnek-Kernewek)
yn 1934.

Ev a askorras an kynsa lyver-termyn yn Kernewek yn tien, Kernow y hanow, mes an
dyllans ma a worfennis pan dhehwelis Smith dhe Sussex yn 1936. Ev a besyas gans
y studhyansow hag yn 1939 y tellos ev Cornish Simplified (Kernewek Sempelhes),
lyver aswonnys yn ta. Dyllansow erell a vri yw Nebes Whethlow Ber, The Story of
the Cornish Language (Hwedhel an Yeth Kernewek), How to learn Cornish (Fatell
dhyskir Kernewek), Whethlow an Seyth Den Fur A Rom hag ev re worfennsa an brassa
rann a dreylyans a'n hwedhel Trystan hag Ysolt: an hirra hwel gwers y'n yeth
Kernewek, pan verwis ev yn 1950. Dyllys veu an gwers na yn 1951, unn vlydhen
wosa y vernans. Ynkleudhys yw yn korflann eglos Amberley yn Sussex.



https://kw.wikipedia.org/wiki/Bywnans_Meryasek

Beunans Meriasek (Latin: Ordinale de Sancti Mereadoci Episcopi et Confessoris)
yw gwari gwers Kernowek gorfennys yn 1504. Hanow an prydydh (po onan anedha) yw
Mester Rad(ulphus) Ton, po Mester Hadton, herwydh redyans an tekst. Bywnans ha
hwelyow Sen Meryasek yw mater an gwari. Kernewek yw yeth an tekst oll, saw niver
a lavarow yn Latin, Sowsnek ha Frynkek (yma notennow routyans yn latin ynwedh).
Yma'n gwari owth ystynna bys 4 568 a linyow, diberthys yn diw rann ow kasa
gwrythyans dres dhew jorna. Y skrifys ev orth Kollji Glasneth, herwydh tybyansow
pals.

Kollys o an gwari dreus lies blydhen kyns das-dyskudhans an tekst yn 1869 yn
Pennyarth, konteth Meryonydh, yn Kembra, gans W. W. E. Wynne. Whitley Stokes,
skoler keltek a Wordhon, a dhyllas treusskrif gans treylyans sowsnek yn 1872,
ha'n dyllans ma a furv sel rag das-dyllans gans Ray Edwards ha Keith Syed (1996)
gans lies ewnans ha treusskrif Kernewek Kemmyn. Myrna Combellack-Harris a wrug
treylyans sowsnek nowydh ynwedh.

Bywnans Meryasek yw hwel pur boesek rag dasserghyans Kernewek. Warbarth gans an
Ordinalia, ev yw pennfenten chyf rag geryow ha gramasek Kernewek Kres. Ha
Kernewek Kemmyn a dhiskwa, dre vras, studh fonologiek an yeth yn termyn an gwari
ma.



https://kw.wikipedia.org/wiki/Bal_Sten_Gever

Bal sten yn Kernow west yw Bal Sten Gever eus desedhys ynter an gwigow a
Voskaswal Wartha ha Trewyllard yn Kernow. Ev veu oberys yntra 1911 ha 1990 hag
ev a askorras yn kever 50,000 tonnas a sten du dres an spys ma. Gwithti ha
kresen ertach yw ev y'n jydh hedhyw.

Sten ha kober re beu balyes yn arenebedh ollgemmyn Gever a-ban an 18ves
kansvledhen. Wor'talleth ev o kompani byghan henwys Hwel an Gever ha hanow an
bal o Bal Levant Est bys 1840 ha Levant North a 1851 dhe 1891, pan deges veu ev.

Wor'talleth an 20ves kansvledhen yth esa res dhe vagas a dus bal a Lannust
drehedhes dhe Gernow dhyworth Afrika Dyghow awos an Nessa Bell Boer. I a
worbrenas an arenebedh ha gul lower a ober prospektya, ow ledya dhe rondyans a
gompani henwys Levant North (Hwel Gever) yn 1901. Prenys veu an hwel gans an
Kompani Strothys Gwel Owr Ostralek (Australian Gold Field Company Ltd) yn 1904,
an kompani ma a dhrias nebes balyow erel y'n arenebedh war-barth, ow tevnydhya
an hanow Balyow Strothys Sten Gever.

A-dhyworth diwedh Nessa Bell an Bys bys y'n 1960ow a-varr, yth esa fowt a dus
val a sleyneth. Ytho an balyow Gever ha Crofty Soth a wrug arveth tus bal
polonek hag italek. An plit a wrug mos ha bos gwell y'n 1960ow hag yth esa 270 a
dus bal dhe'n hwel dhe'n pols ma. An bal a ystynnas dhe hen hwelyow Bal Levant a
eth yn-dann an mor, mes res o dhedha ebilya toll yn gweli an mor rag may
hyllsons draynya an shaftys.

Meur ras a omglemyans an gemeneth leel ha kowethyansow leel avel Konsel Kernow
hag Ertach Kemeneth Boskaswal Wartha, an le re wortas hedhasow dhe'n poblek. Bal
Sten Gever yw gwithti ha Kresen Ertach y'n jydh hedhyw war arenebedh a 67 erow
(270,000 m2) a wra dhodho bos an brassa bal sten gwithys yn Breten Veur. Rann
bosek an Dirwedh Balweyth Kernow ha Dewnens West yw ev hag ev o aswonnys gans
UNESCO yn 2006. Ev re gavas £3.8 milyon a skoodhyans arghansek rag gwellheansow
dhyworth an Gwari Dall Ertach, Objective One, Konsel Kernow ha Konsel Ranndir
Pennwydh.



https://kw.wikipedia.org/wiki/Afrika_Dheghow

Africa Dhehow yw repoblek anserhek orth pedn dhehow Africa. In 2002 yth esa
poblans a 43 647 658 a drygoryon i'n pow. An gwlasow kentrevek yw Lesotho,
Swaziland, Moçambique, Zimbabwe, Botswana, ha Namibi. Yma nyver veur a dus
"wydn" (europek aga hendeuhyon) hag Eyndogyon, mes tus Afrikek a furvy an brassa
nyver a dus.

Balyow an Witwatersrand (a-dro dhe Johannesburg) yw jynn chyf a erbys Afrika
Deghow.

Yma unnek ’eth sodhogel, y'ga mysk sowsnek, afrikanek, zoulou, xhosa, sotho ha
tswana.

A-dhia 1994, yma governans gorth-ahel, h.y. an Kuntelles Kenedhlek Afrikek (ANC)
neb a omladho erbydn wovernans apartheid an dus wydn. Nelson Mandela veu kensa
lewyth an repoblek wosa devedhyans gwerynieth. Ev a lewya an repoblek dres pemp
bledhen yn udnyk; Thabo Mbeki a'y sywyas a-dhia 1999 bys 2008. Jacob Zuma a
dhysputyas lywyans an ANC, ha wosa budhugoleth Zuma, an ANC a wovydnas Mbeki dhe
asa y soodh. In mis Gwyngala 2008, Kgalema Motlanthe a veu tressa lewyth an
repoblek; cothman Zuma ywa. Wosa dewysyans 2009, Zuma a veu peswara lewyth an
repoblek in mis Me 2009.



https://kw.wikipedia.org/wiki/Ynys_Iwerdhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Yeth_Kernewek

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/Michelangelo

Michelangelo di Lodovico Buonarroti Simoni (6 Meurth 1475 – 18 Hwevrel 1564),
godhvedhys avel Michelangelo, o lymner, gravyer, pennser, prydydh, hag ynjynor a
Itali y'n Renessans. War-barth ha Leonardo da Vinci, y'n gylwir yn fenowgh "den
a'n Renessans" a styr y'n jeva roas meur yn lies devnydh.

Michelangelo a vewa bewnans bysi dres ehen, yn unn wruthyl niver bras a
oberennow. Yma rann a oberennow Michelangelo yn-mysk an re moyha aga bri a'n
jeves an bys. Ynna yma diw dhelow varbel gerys-da, an Pieta yn Basilica Sen
Peter ha Davydh a sevi unnweyth yn piazza yn Florens mes yma lemmyn y'n Virva
Accademia. Y lymnansow an moyha gerys-da yw frescos hujes, nen an Chapel Sistin
hag an Vreus Dhiwettha. Y oberen an moyha gerys-da a bennserneth yw penn est ha
dom Basilica Sen Peter.

Y hwodhor meur a vewnans Michelangelo drefen ev dhe asa lies lyther, bardhonek
ha jornal. Drefen y vos a gemmys bri, ev a veu an kynsa artydh dhe weles dyllo
bewskrif a'y vewnans hag ev byw hwath. Treweythyow y'n gylwir Il Divino.
Artydhyon erel a leveris y'n jeva terribilità, (ow styrya y perthys own a'y
oberennow drefen aga bos mar vras ha leun a amovyansow krev). Lies artydh aral
hag a welas y ober a assaya kopia an keth gnas a amovyansow. Dhyworth an tybyans
ma a terribilità y teuth gis artydh henwys Mannerism.



https://kw.wikipedia.org/wiki/Los_Altos,_Amerika_Kres

Los Altos ("An Ugheldiryow" yn Spaynek) yw ranndir Amerika Kres a veu keworrys
avel hweghves stat dhe'n Repoblek Kesunys a Amerika Kres y'n blydhynyow 1830.
Quetzaltenango o an pennsita ha desedhys veu dhe'n west a Gwatemala dell yw
hedhyw, hag a rannow a Chiapas.

Devedhyans an stat o an dyffransow politek ha tynnder ynter Sita Gwatemala dhe'n
eyl parth ha Quetzaltenango ha rannow erell a Amerika Kres a'n howlsehdhes dh'y
gila. Dadhlow a-dro dhe dhibarth dhiworth Gwatemala a dhallathas termyn berr
wosa anserghogeth Amerika Kres dhiworth Spayn y'n vlydhen 1821. Spas rag stat
diblans a veu dyghtys gans an Gesva Gorf-laghek Kesunys synsys mis-Du 1824, mes
yth esa gorthter bras lowr dhe'n dibarth yn Sita Gwatemala.

Anserghogeth Los Altos dhiworth Gwatemala a veu derivys yn soedhogel an 2ª a
vis-Hwevrer, 1838. An governans kesunys a aswonnis Los Altos avel hweghves stat
an kesunyans ha ri esedhow dhe gannasow Los Altos y'n Kuntelles Kesunys an 5es a
vis-Metheven y'n vlydhen na. Baner Los Altos o varyans a huni an Kesunyans
Amerika Kres, gans sel gres ow tiskwedhes loskvenydh y'n keyndir ha kwetsal (po
'quetzal', edhen leel) a-rag. An kynsa baner Amerika Kres o hemma a wrug devnydh
a'n kwetsal avel arwoedh; hi re bia rann baner Gwatemala a-dhia 1871.

Ha'n Kesunyans ow prewi yn bresel sivil, Los Altos a dhiskleryas y vos repoblek
anserghek. Quetzaltenango ha rann vras a Los Altos a veu dres a-berth yn
Gwatemala dre wal gans lu Rafael Carrera y'n vlydhen 1840. Ledrys dre wonn
herwydh gorhemmynnadow Carrera veu brassa rann soedhogyon an governans synsys a
Los Altos. Ow kwaynya les y'n studh kemmyskys, rannow a'n pyth re bia Amerika
Kres yn Chiapas arnowedh a'n howldrehevel a veu synsys gans Meksiko.

Y'n blydhynyow 1844, 1848 ha 1849 sordyansow heb sewen erbynn turantieth Carrera
a dherivas anserghogeth Los Altos arta dre dermyn berr.



https://kw.wikipedia.org/wiki/Kigdevoryer

Kigdevoryoryon po Carnivora (dhyworth Latin carō (ben carn-) "kig", + vorāre
"devorya") yw urdh divers gans moy ages 280 ehen a vronnviles bryghennel.
Dihaval orth Carnivore (kigdebroryon) yw an hanow skiensek Carnivora. Carnivore
a yll descrifa neb organedh an pyth a dheber kig. Gans myns an moyha divers a
urdhyow bronnvilek yw kigdevoryoryon. An konna gwynn (Mustela nivalis), an
kigdevoryer lyha, a yll bos 25 g (0.88 ouns) yn poos ha 11 cm (4.3 meusva) yn
hys, an arth gwynn (Ursus maritimus) a yll bos 1,000 kg (2,200 peuns) yn poos,
mes an kigdevoryer brassa yw an Olifans-mor dyghow (Mirounga leonina) an pyth a
yll bos 5,000 kg (11,000 peuns) yn poos ha 6.9 m (23 tros-hys) yn hys.

Kigdebrer o an kynsa kigdevoryer hag ogas oll kigdevoryoryon a dheber kig dre
vras hedhyw. Res yw dhe neb, kepar ha kathes ha reunyon, dybri kig rag aga
megyans. Moy olldhebrek yw neb erel, kepar ha rakounes hag arthes, kregi war aga
bewva. An panda bras yw gwelsdebrek dre vras mes i a wra dybri puskes, oyow ha
preves, mes res yw dhe'n arth gwynn dybri enyvales yn aga bewva hwerow.
Kigdevoryoryon a'n jeves dens, ewines, ha gwel dhiwlagasek rag kachya ha dybri
enevales erel. Lies ehen a helgh gans aga theyluyow hag enyvales kowethasek yns.
An teyluyow a yll helghya preydh brassa.

Del hevel kigdevoryoryon a geugherdhas yn Amerika Gledh a'n teylu Miacidae nans
yw a-dro dhe 42 vilvil vledhen. Yn skon wosa henna i a rannas dhe'n furvow
kathek ha kiek (Feliformia ha Caniformia). Aga genakordh molekulenek a dhiskwa
bagas unnkordhel yw an kigdevoryoryon bew, bagas kurun an Carnivoramorpha.



https://kw.wikipedia.org/wiki/Gwlasegeth_Kernow

Yma politegieth Kernewek owth oberi war nebes nivelyow. Wostalleth, yma gans pow
Kernow nivel a wovernans avel konteth a Bow Sows (ottomma Konsel Kernow yn
Truru). Rann a'n Rywvaneth Unys yw Kernow, ytho yma politegieth kernewek war
nivel Senedh an Rywvaneth Unys yn Westminster. Stat esel a'n Unyans Europek yw
an Rywvaneth Unys ynwedh. Ha wor'tiwedh, yma yn Kernow lies korf governans
teythek (rag an ranndiryow, an plywow, an trevow...).

An Parti Livrel-Werinel yw an parti politigeth moyha poesek yn Kernow, mes yma
hengov a bolitegoryon anserghek ynwedh. Herwydh usadow, ymons i ow tiskwedhes
"gwelhevin" goth teythek. Ha gensi, an Parti Gwithadorek yw krev lowr y'n pow.
Yn Kammbronn yn arbennik, yma hengov lavur poesek.

Parti ranndiryel yw Mebyon Kernow (neskar a Blaid Cymru). Yth esa Parti
Kenedhlogydh Kernow ynwedh. Unnveredh Kernewek hag an kaskyrgh rag Senedh Kernow
yw dew vagas gwlasek heb barti.

An parti LivWer a waynyas leun a esedhow. Mebyon Kernow a gollas aga honsler
unnik; ha'n anserghogyon ha Lavur a gollas krevder ynwedh. A-dhia an
dewisyansow, John Lobb a besy yn y soedh avel lywydh an konsel.

Bys yn 2005, yth esa 79 esel y'n Konsel. Partiow an gonsloryon yntra 2001 ha
2005 o an re ma:

Yn Senedh an Rywvaneth Unys, yma gans Kernow pymp Esel an Senedh. Yn 2005, an
Parti Livrel-Werinel a waynyas an esedhow oll.

Rann a'n pastell-vro Soth-West yw Kernow yn dewisyansow rag an Eurosenedh. Y'n
dewisyans europek 2004, y tewisis an Rannvro Soth-West:



https://kw.wikipedia.org/wiki/Frida_Kahlo

Magdalena Carmen Frida Kahlo y Calderón (6 mis Gortheren 1907 – 13 mis Gortheren
1954) aswonnys del yw usyes avel Frida Kahlo, o lymner a Vexico. Hi o aswonnys
rag hy obereth surreal ha pur bersonek. Demedhys o hi dhe Diego Rivera, lymner
ynwedh meur y hanow.

Genys veu hi yn Coyoacán, Mexico. Yth esa polio dhedhy, a's gasas evredhek
termyn hi a veu 6 bloodh, hag yma nebes tus ow predery dr'esa dhedhy martesen
spina bifida ynwedh. Hi a dhescas fisek, ha whansus o hi dos ha bos medhek. Dre
reson droglabm trafik orth 18 bloodh a's shyndyas yn trog, yth esa termynyow a
bayn garow dhedhy rag radn aral hy bownans.

Woja an droglabm-ma, hi a wrug cessya hy studhyansow fisek ha dalleth lymna. Hi
a wre devnydh a dybyansow a-barth taclow o wharvedhys dhedhy. Lies gweyth yth o
hy lymnansow screuthus, yma meur anedhans ow tisqwedhes payn ha'n bownansow
anwhek a venenes, specyly hy thybyansow a-dro dhe vos dyallus dhe gawas flehes.
Pymthek ha dew ugens a hy 143 lymnans yw a hy honan. Hi a veu awedhys ynwedh
gans gonisogeth genesik Mexico, disqwedhys yn liwyow spladn, gans kemysk a
realieth ha surrealieth. Hy lymnansow a wrug tedna dynyans Diego Rivera, lymner
neb a wrug hi demedhes yn tiwedhes.

Henwys yw obereth Kahlo traweythyow "surrealydh", ha kyn whrug hi restry
disqwedhyansow art lower termyn gans surrealyon a Ewrop, nyns o da gensy hi an
label-ma. Hy dynyans orth themys benyn, ha'n lendury disqwedhys yn hy lymnansow,
a's gwrug fygur cult a femynystieth yn degvledhednow diwettha an 20ves
cansvledhen. Radn a hy obereth a ell bos gwelys orth Hendrajy Frida Kahlo,
trovys yn hy genesygla ha hy thre yn mestrevow Cita Mexico.



https://kw.wikipedia.org/wiki/Dasserhyans_Kernowek

Dasserghyans an taves Kernowek a dhallathas yn 1904 gans dyllans Handbook of the
Cornish Language, gans Henry Jenner.

Nebes flehes re dhyskas Kernowek dasserghyes avel mammyeth dhyworth aga herens
hag yw Kernowegoryon. An Dasserghyans re askorras niver meur a hwelyow lien
Kernowek ynwedh. Mes yma lies kaletter hwath rag an yeth: nyns eus plas fast rag
Kernowek yn adhyskans, hag yma lies studhyer an yeth owth hedhi gul devnydh
anedhi wosa diwedh aga studhyans.

Savla nowyth an yeth avel taves ranndiryel, gwaynyes yn 2002, a wra chons rag
avonsyans meur. A-dhia an vlydhen na, niver a fondyansow a-barth an taves re beu
gwrys, yn arbennek Keskowethyans an Taves Kernewek, hag unn Rewlyores rag
displegya an Taves Kernowek a veu dewisys. An Strateji rag an Yeth Kernowek re
beu dyllys.

A-dhia 2006, yma keskusulyans tu hag unn furv skrifys savonek. Kernowek Standard
a veu avonsyes gans UdnFormScrefys, unn bagas ledan a skodhyoryon
skrif-komposter hengovek. Albert Bock ha Ben Bruch a wrug profya Kernowek
Dasunys avel dasfurvyans a Gernewek Kemmyn. Mis Kevardhu 2007, bagas ad hoc a
wrug devisya furv savonek yntra Kernewek Kemmyn ha Kernowak Standard. Wosa
daswel a'n Furv Savonek Skrifys na, chanjyow (mars eus) a vydh dyllys 2013.



https://kw.wikipedia.org/wiki/Yethonieth_Gowethasek

Yethonieth Gowethasek yw studhyans an junyans ynter yeth ha bagas kowethasek.
Yethonieth gowethasek a studh fatell eghennow yethek yw dihaval yntra bagasow a
bobel grondyes orth eghennow yethonieth gowethasek, rag ensampel: hil, reydh,
gre, bloodh, h.e. Dihaval dhe Socyologieth a Yeth yw Yethonieth Gowethasek awos
Socyologieth a Yeth a fogell war effeyth an kowethas war an yeth hag Yethonieth
Gowethasek ow fogella war effeyth an yeth war an kowethas. Kesklemys yn klos yw
yethonieth gowethasek gans pragmatek.

Wortalleth, an eghennow kowethasek a yeth o studhyas y'n sens arnowydh gans
yethoryon Eyndek ha Japanek y'n 1930ow, ha gans Louis gauchat yn Pow Swis a-varr
y'n 1900ow, mes nyns o lower a attendyans y'n West dhodho bys wosa henna.
Devnydh kensa an term "sociolinguistics" (yethonieth gowethasek) yn Sowsnek o
gans Thomas Callan Hodson yn titel y erthygel "Sociolinguistics in India"
(Yethonieth Gowethasek yn Eynda) yn 1939, neb o dyllys yn Man in India (Dyn yn
Eynda). Y teuth Yethonieth Gowethasek dhe'n West y'n 1960ow hag ragresys o gans
yethoryon avel William Labov y'n SUA ha gans Basil Bernstein y'n RU. Y'n 1960ow,
William Stewart ha Heinz Kloss a gommendyas an tybyansow elvennek rag tybieth an
yethonieth gowethasek a yethow pluricentrek, neb a dhispleg fatell eghennow
yethow savonek yw dihaval yntra kenedhlow (r.e. Sowsnek an Statys Unys/Breten
Veur/Kanada; Almaynek an Almayn/Estrych/Pow Swis; h.e).



https://kw.wikipedia.org/wiki/Yesu

Yesu, po Yesus (genys 6-4 kyns OK, marow 29-33 OK), o pregowther yedhowek yn
termyn an Emperoureth Romanek; ev yw person kres Kristoneth. Herwydh Kristonyon,
yma Yesu ow kul unn a dri person y'n Drynses Sans, warbarth gans Dyw an Tas ha'n
Spyrys Sans. Yn Gwrians an Bys, tybyans an Drynses yw styrys a'n par ma: "try
ython in vn Substance/ comprehendys in vdn dew" (tri yth on yn unn substans,
komprehendys yn unn dyw [1]). Mes den o va keffrys, ha mab Maria Wynn. War-lergh
an Aweylys, Dyw an Maw a dheuth ha bos den rag prena denses a'y beghes. An
oberenn ma ev a gowlwrys der y dhughan ha krowsyans, herwydh an Bibel.

War-lergh kryjyansow erell, profoes o Yesu (homm yw an dyskas rag ensampel a
Islam hag a'n Fay Bahá'í). Yesu yw profoes a vri yn Islam; yth aswonnys ev avel
عيسى (Isa). Yma nebes 74 gwers a'n Qur'án ow kampoella Isa/Yesu avel profoes a
Islam hag a dhehwelsa Dydh Breus.

Krist yw titel ow styrya olewys (gans Dyw); an titel ma yw devedhys a'n ger Grew
χριστός (leverys ghristos), ha styry an ger Ebrow משיח (mashiah).

Hanow Yesu yw devedhys a'n ger Greka Ιησούς yesous. Dell grys lies skoloryon, an
hanow Greka yw devedhys a-dhia furv Aramek hag Ebrow ישוע Yeshoua. Yn tekstow
Kernewek hengovek, Yesu yw berrhes avel IHC, henn yw an teyr hynsa lytherenn a'n
hanow Grew: Η yw η veur, ha Σσ o skrifys avel Cc menowgh y'n Oesow Kres.



https://kw.wikipedia.org/wiki/Podolsk

Podolsk (Skantlyn:Lang-ru) yw sita diwysyansel ha'n gresenn menystran Ranndir
Podolsky , Oblast Moscow, Russi. Devedhys yw war Avon Pakhra (ysavon Avon
Moskva). Poblans: 188,000 (Niveryans Russi 2010 sewyans kynsa); 180,963
(Niveryans Russi (2002)); 209,178 (Niveryans Sovyetek (1989)); 183,000 (1974);
129,000 (1959); 72,000 (1939).

An sita Podolsk a tevis diworth treveglos Podol. Yn etegves kansblydhen yth esa
an treveglos ma dhe'n Managhtti Danilov yn Moskow. Catherine Veur a ros studh
"tre" dhe Bodolsk yn 1791.

Kyns Domhwelans Russi, Podolsk o yn bagas sitys an moyha diwysyansel yn Russi.
Gwethva ow kul jynnow-gwrias Singer o drehevys ena.

An telyu Ulyanov family a triga yn Podolsk. Vladimir Lenin a godrigas an sita
traweythyow. Yn hwir, yth esa pyth ha krowji dhodho ena. Yn 1900, ev a synsas
kuntelles yn Podolsk gans neb bagas diworth Moscow ha sitys arall dhe waynya aga
skodhyans rag paper-nowodhow Iskra, re veu hwath yn gwrians.

Yn 1971, Podolsk a wrug bos ri Ordyr Baner Rudh Lavur. Y'n termyn Sovyetek,
Podolsk o onan a'n kowrow diwydhyansel yn Oblast Moscow. Yn termyn na, yth esa
moy ages deg ha tri ugens gweythva y'n sita. Yth esa rann brassa an drigoryon
owth oberi y'n gweythvaow ma.



https://kw.wikipedia.org/wiki/Panda_bras

An panda (Ailuropoda melanoleuca, "paw kath wynn ha du"; Chinek sempel: 大熊猫;
Chinek hengovek: 大熊貓; pinyin: dàxióngmāo, "bras(大 dà) arth(熊 xióng) kath(猫
māo)"), arth panda po panda bras rag dissernya ynter i ha'n panda rudh (heb bos
unwos yns), yw arth genesik yn China kresel soth. Aswonnys heb lett yw an panda
bras, gans kloutys du bras a-dro dh'aga dewlagas, dres aga skovornow ha'ga horf
rond. Pandas a dheber bambou dre vras. Ehen beryllys yw an panda gans 2,000
dhe'n moyha 3,000 y'n bys.

Yma korfurv dhe'n panda bras tipek a arthes. Yma blew du dres aga skovornow,
dewlagas, tron, garrow ha diwskodh. Gwynn yw remenant a'n blew. Ny wor
skiensydhyon prag yw an arthes ma gwynn ha du, yma profyans an liwyow a render
kudhliw effeythus yn aga thrigva skeusek gans karygi hag ergh. Y'n koswigow yeyn
a'ga thigva blew gwlanek ha doos a'n panda bras a wra aga gwitha tomm. Tipek a
kigdybreryon krackernerek yw an klopen panda. I re esplegyas kildhens brassa
gans moy komplegeth ha mogheans a'n fossa temporalis.

Yma "meus" ha pymp bys dhe baw an panda bras; an "meus" – askorn sesamek treylys
yn hwir – a wra an panda gweres synsi eginyow bambou ha dybri.

10 dhe 15 cm (4 dhe 6 meusva) yn hys yw lost an panda bras ha'n nessa hirra y'n
teylu arthes yw. Yma'n hirra lost dhe'n arth gweusek.

Trigys yw an panda bras yn neb kadonyow yn China kresel, dre vras y'n rannvro a
Sichuan, mes y'n rannvroyow Shaanxi ha Gansu ynwedh. Nyns yw an panda trigys y'n
iseldiryow namoy drefen tus a wrug y chasya dhe-ves gans ammeth, digoswigans, ha
displegyansow erel.

Yth esa dadhelva a-dro dhe glassans taksonomek an panda bras rag lies degvledhen
awos yma hevelepteryow gans arthes ha rakounes an dhew. Studhyansow molekulennek
a brof arthes gwir ha rann a'n teylu Ursidae yw an panda bras byttegyns, kyn
dihevelebys a-varr ens dhyworth an kyf arthes. Henwys menhesen vew yns. An arth
Andes yw an neshevin ogassa dhe'n panda bras.

Nyns yw an panda bras ha'n panda rudh unwos yn ogas yn despit dhe'n kenhanow,
eghen a drigva, ha bosow, hag ynwedh an askorn moghhys henwys yw an fugmeus
(ha'ga gweres synsi eginyow bambou). Studhyansow molekulennek a worr an panda
rudh yn teylu Ailuridae gans aga honan ha nyns yns yn Ursidae.



https://kw.wikipedia.org/wiki/Linen_Nans_Tamar

Linen hyns-horn a-dhyworth Aberplymm, Dewnens dhe Dhowrgonna, Kernow yw an Linen
Nans Tamar, eus keffrys aswonnys avel an Hyns-horn Skorenn Dowrgonna. An linen a
hol an Dowr Tamar rag lower y hyns 14 mildir (23 km) hir. Andredanhes yw an
hyns-horn ha oberys yw pub servis gans Unsesow Liesplek Disel. Unn lergh yw oll
an hyns-horn wosa Dibarthva Sen Budeaux.

An linen dhyworth Sen Budeaux dhe Bere Alston (an rann yn Dewnens) a ygeris dhe
drethysi war nessa mis Metheven 1890 gans an Hyns-horn Diberth Aberplymm,
Porthdhewnens ha Soth West (Plymouth, Devonport and South Western Junction
Railway) avel rann a'ga hyns-horn yntra Lydford ha Porthdhewnens, esa ystynnans
penn-hyns-horn an Hyns-horn Loundres ha Soth West.

An skorenn dhe Dhowrgonna (an rann yn Kernow) veu ygerys yn mis Meurth 1908 war
gweli-kledhrennow an Hyns-horn Moon Kernow Est.

Yth esa'n hyns-horn war rol a dhegeansow profyes Derivas Eyl-Shapya an
Hensi-horn Breten, mes ev o gwithys awos bos hedhas gans fordhow mar dhrog.

Klas O2 an HLSW veu devnydhyes war an hyns-horn kyn an 1950ow. Wosa henna jynnow
LMS Ivatt Klas 2 2-6-2T veu devnydhyes. Bys 1964 jynnow-ethen via eyl-worrys
gans UowLD a oberas avel settys dew gocha.

Gonisyow yw oberys gans Hyns-horn Bras an West y'n jydh hedhyw ow tevnydhya
Unsesow Liesplek Diesel Klas 150 po Klas 153.

Kemenethow servyes: Aberplymm (ow komprehendya an ranndrevow a Borthdhewnens ha
Sen Budeaux) - Bere Ferrers - Bere Alston - Kalstok - Dowrgonna.

An Linen Nans Tamar yw onan a'n hensi-horn eus skoodhyes gans Keskowethyans
Kledhrennow Dewnens ha Kernow, keskowethyans esa grondyes an 1991 dhe avonsya
gonisyow hyns-horn y'n arenebedh. Avonsyes yw an linen gans fordhow avel
euryadoryow rewlys ha gidyoryow an linen.

Yn mis Medi 2005 an hyns-horn veu ordenys avel Linen Kledhrennow an Gemeneth.
Amkan an plott ma yw dhe wellhe an hyns-horn grondyes war y gostys ha rentys
gwir.

Yn mis Meurth 2008 Konsel Dewnens a skoodhyas ragdres dhe eyl-ygeri an hyns-horn
gwreydhek dhe Davistock.



https://kw.wikipedia.org/wiki/Linen_Nans_Logh

Hyns-horn kemenethek 83⁄4 mildir (14 km) a res yntra Lyskerrys ha Logh yn Kernow
yw an Linen Nans Logh. Hi a bes ryb tenewen an Dowr Logh y'n Nans Logh rag lower
a'n hyns. Oberys yw gans Hyns-horn Bras an West.

Ygerys veu an linen mis Kevardhu 1860 avel an Hyns-horn Lyskerrys ha Logh owth
oberi a-dhyworth gorsav yn Dowr an Woon, ogas dhe Lyskerrys, dhe'n kayys yn
Logh. An hyns-horn a eylworras an Dowrgleudh Kesunyans Lyskerrys ha Logh hag yn
Dowr an Woon yth esa junyans gans an Hyns-horn Lyskerrys ha Karn, a garya growan
ha monow a-dhyworth an ranndir balweyth Bre Garn war Woon Brenn.

Gonisyow trethysi a dhallathas an 11ves mis Medi 1879, mes nyns o an gorsav yn
Dowr an Woon gwiw drefen nag esa va ogas dhe'n drev yn Lyskerrys po an Hyns-horn
Kernow. Mis Me 1901, linen-junya a ygoras yntra Dibarthva Komm, war an linen
Logh, ha Lyskerrys, war an Hyns-horn Kernow, rann a Hyns-horn an West Bras bys
an spys ma. Wosa an linen-junya dhe ygeri, an linen yntra Dibarthva Komm ha Dowr
an Woon a wrug degea rag trethysi.

An linen o sopposyes dhe dhegea avel rann an Derivas Eylformya Hensi-horn Breten
yn 1966, mes a veu sawys diw seythen kyns hy degeans devisyes.

A-ban 1992 an Linen Nans Logh re beu onan a'n hensi-horn yw argemynnys gans an
Keskowethyans Kledhrennow Dewnens ha Kernow. Yma bagas a vodhogyon a weres
truedha an hyns-horn henwys Kothmans an Linen Nans Logh (Friends of the Looe
Valley Line).

Unn hyns yw an linen gowal hag oberys yw gans unn sett tren pub dydh. Trenow a
dhiberth dhyworth kay tri a Worsav Lyskerrys. Wosa an tren dhe dhiberth dhyworth
an gorsav, ev a bass an garth-gwara ha dalleth diyskynna dhe Dhibarthva Komm, ow
passya yn-dann bonsfordh an Penn-hyns-horn Kernow.

Yma treusva vyghan dhe Dhibarthva Komm, le may chanj trenow aga thu rag may
hyllons pesya aga viaj dhe Logh. Nyns yw saw dew dren pub dydh a res dhe worsav
Dhibarthva Komm usi kwartron mildir (0.4 km) dhe-ves a'n dhibarthva y honan. An
linen a bes dres an pons dhe Dhibarthva Komm dhe Dhowr an Woon, ow passya
yn-dann an Ponsfordh Dowr an Woon. Nyns yw an linen dhe Dhowr an Woon devnydhyes
namoy y'n pols ma.

An tren a res yn tu Logh a-dhyworth Komm, ow resek ryb tenewen an hen
Dhowrgleudh Kesunyans Lyskerrys ha Logh ha'n Dowr Logh. A-hys an nans, an linen
a bass Gorta Fenten Geyn a serv an wig a Sen Keyn war an vre a-ugh an savla.
Wosa an savla, an dowrgleudh a janj dhe amal aral an hyns-horn, mes an hyns-horn
a veu drehevys war rann an dowrgleudh dres nivera le may ma an nans pur gul. Y
hyllir gweles yet-dowr koth an dowrgleudh dhe Worsav Tir an Bughes, kottha
gorsav an hyns-horn hag a veu ygerys yn 1879.



https://kw.wikipedia.org/wiki/Kowethas_an_Yeth_Kernewek

Kowethas an Yeth Kernewek yw kowethyans rag avonsya an Dasserghyans Kernewek, yn
arbennik an rannyeth Kernewek Kemmyn. Skorenn eseleth werin rag Kesva an Taves
Kernewek yw ev.

An Kowethas a dhyllo an lyver-termyn An Gannas pub mis. Dyllo yw rann dhe les an
ober gwrys gans an Kowethas, yn arbennik lyvrow, dydhlyvrow, hwedhlow ha daffar
dyski. Lyvrow gans snodow ha plasennow arghansek yw dyllys keffrys rag gweres
dhe’n studhyoryon. An Kowethas a wra kwethow-te, hanafow, arwoedhygyow karr,
pluvennow, kartennow, krysyow-T ha taklow erell dhe wertha. Dres an vlydhen an
Kowethas a rester nebes dydhyow an taves, skoedhys yn fenowgh gans ilow kernewek
ha donsya. Chons yw rag Kernewegoryon dhe gesvetya yn hwarvos gans Kernewek
kewsys yn unnik.

An Bennseythun Gernewek yw hwarvos may ma Kernewegoryon a bub nivell ow kodriga
warbarth ha kewsel an yeth. Herwydh usadow, synsys Paskweyth yw. Yn-mysk an
hwarvos erell yma kerdhow kevarwoedhys, kuntellesow Yeth an Werin (chons rag
kesklappya yn Kernewek, synsys yn diwotti yw herwydh usadow) ha Dydhyow
Lowender. An Kowethas a re gwasonieth derivadow digost war studhow a istori,
studhyansow, henwyn tus ha tylleryow yn Kernewek, treylyans ha devnydh a
Gernewek yn negysyow hag argemmynnieth.

An Kowethas a re gweres dhe’n klasow Kernewek a-hys Kernow ha pella. An Kowethas
a with kevrennow gans meur a gowethasow gonisogethek, hag y’ga mysk kowethasow
yeth hag adhyskans y’n powyow keltek erell.



https://kw.wikipedia.org/wiki/Kledhrennow_kul

Hyns-horn kledhrennow kul yw hyns-horn gans kledhrennow nes ages an 4 tros-hys 8
1⁄2 meusva (1,435 mm) a hensi-horn kledhrennow savonek. An les yntra'n
gledhrennow war voya hensi-horn yw ynter 1 tros-hys 11 5/8 meusva (600 mm) ha 3
tros-hys 6 meusva (1,067 mm).

Yma devnydhyow ollgemmyn dhe hensi-horn kledhrennow kul keffrys. Hensi-horn
menydh kledhrennow kul didhiwysyansek yw po o lemmyn y'n Menydhyow Karnek y'n
Statys Unys, yn Meksiko, Kanada, Pow Swis, Pow Grek hag Eynda.

An geyj savonek yw kledhrennow kul yn nebes gwlasow, avel kledhrennow Kap (3
tros-hys 6 meusva) yn Japan, Mordir Nowyth, Afrika Dhyghow ha Tasmani, ha
kledhrennow meter yn Malaysi ha Pow Tay.

Yth esa lower a hensi-horn kledhrennow kul yn Kernow bys ha dres an domhwelans
diwysyansek, ow komprehendya: an Hyns-horn Resrudh ha Dowr an Chas eth dhyworth
Resrudh dhe Dheveryon war gledhrennow 4 tros-hys (1,219 mm), ha'n Hyns-horn
Bentewyn eth dhyworth Sen Ostell dhe Ventewyn war gledhrennow 2 dros-hys 6
meusva (762 mm); an dhew hyns-horn ma yw hensi-dewrosa y'n jydh hedhyw.

Oll an hensi-horn kledhrenn kul yn Kernow y'n jydh hedhyw yw hensi-horn
havyasek. An Hyns-horn Ethen Lannstefan a dhyworth Lannstefan dhe Velinnowyth
war hyns koth an hyns-horn Kernow North. Ev a dhevnydh kledhrennow 1 tros-hys 11
1/2 meusva (597 mm). An Hyns-Horn Ethen Glynn Lappa a dhyworth Benny Halt dhe'n
bal, Hwel Rosen Est (East Wheal Rose), war gledhrennow 15 meusva (kledhrennow
ispoyntel).



https://kw.wikipedia.org/wiki/Hyns-horn_an_West_Bras

Hyns-horn an West Bras (HWB) po The Great Western Railway (GWR) yn Sowsnek o
kompani hyns-horn bretennek a junyas Loundres gans an west ha'n soth-west a Bow
Sows ha lower a Gembra. Fondyas yn 1833 o hag a recevys y Ober a Senedh yn 1835.
Isambard Kingdom Brunel o an yngynor, a wrug dewis kledhrennow efan a 7 tros-hys
ha kwartron meusva (2,140 mm), mes dhyworth 1854 ev a dhallathys owth oberi
trennow 4 tros-hys 8 ha 1/2 meusva (1,435 mm), kledhrennow savonek. An tren
kledhrennow efan diwettha Hyns-horn an West Bras a oberys yn 1892. An kompani a
stoppyas ow pos dhe'n diwedh 1947 pan ev a eth hag o an Ranndir West a
Gledhrennow Bretennek.

Lower a govyow HWB re beu gwithys gans gwithtiow avel STEAM - the museum of the
GWR (y'n hwelji hyns-horn Swindon koth) ha'n Didcot Railway Centre.

Lower a hensi HWB re beu gwithys ynwedh, rag ensampel an hyns yntra Fordh
Bosvenegh ha'n Dre Vosvenegh (y'n jydh hedhyw an Hyns-horn Bosvenegh ha Wenford)
po an hyns yntra Totnes ha Buckfastleigh (an Hyns-horn Dewnens Soth). An
hensi-horn-ma a with hag a dhevnydh lower a jynnow ha kochow HWB keffrys.



https://kw.wikipedia.org/wiki/Hyns-horn_Enys_Vanow

Hyns-horn ethen kledhrennow kul yw an Hyns-horn Enys Vanow (Manowek: Raad Yiarn
Vannin, Sowsnek: Isle of Man Railway) a jun Douglas gans Castletown ha Port Erin
war Enys Vanow. 15.3 mildir (24.6 km) hir yw an hyns-horn geyj 3 tros-hys (914
mm). Ev yw remenant a rosweyth 46 mildir (74 km) a hensi-horn a servyas an
trevow a Peel y'n west ha Ramsey ha Foxdale y'n north. Perhennys yw an hyns-horn
gans an Tynwald, governans an Enys Vanow, hag ev a wra devnydh a gochys ha
lokomotyvyow gwreydhek.

Tressa linen dhyworth St John's (war an linen Douglas dhe Peel) dhe Ramsey veu
drehevys gans an Hyns-horn Manow North /HMN) yn 1878 - 1879. Linen verr veu
drehevys a-dhyworth St John's dhe Foxdale yn 1885 rag servya an balyow plomm
ena. Byldyes veu an linen ma gans an Hyns-horn Foxdale, mes gobrenys hag oberys
veu an hyns.horn gans an HMN. An HEV a berhenegas an linen yn 1904 wosa an
kompani HMN dhe enebi problemys arghansek meur ras a dhiwedh an traffik moon ha
kestriff trethysi a'n Hyns-horn Tredanek Manowek.

An Derivas Howden veu dyllys yn 1949, a gomendyas degeans an linen Ramsey esa ow
fyllel arghans ha degeans a dheu an linen Peel esa ow terri kompes dhe'n pols
na. Mes ev a gomendyas gwith an linen Port Erin esa lesek dhe'n pols na, mes y
fia res dhe'n kompani eylworra daffar an hyns-horn a nyns o erbysek. An diw
linen a wrug degea y'n gwavow yn-unnik yn 1961, mes ny vynnas an dyghtyer
ollgemmyn degea an linen Ramsey.

An HEV a brenas dew karr-kledhren disel arnowydh, wosa an Hensi-horn Konteth
Donegal dhe dhegea yn 1960, esa devnydhyes war an linen Peel y'n hav ha pub
gonis y'n gwav wosa 1962. An rosweyth oll a wrug degea yn 1965, mes ev veu
eylygerys yn 1967. An linennow Peel a Ramsey a wrug degea wosa an seson 1968 ha
gonisyow gwara a stoppyas yntra Peel ha Milntown yn 1969. An Linen Soth (Douglas
- Port Erin) veu deges wosa diwedh gorbenas an hyns-horn yn 1971.

An hyns-horn a dhalleth dhe Worsav Douglas, eus hanter y vraster gwreydhek,
ple'ma nebes krowjiow ha hweljiow an linen. Wosa hi dhe wasa an gorsav ha treusi
an Avon Douglas, an linen a ascend an Vanken Lenji, kyn ev dhe besya dhe Port
Soderick. An tren a bass Koos Crogga hag ascendya dhe dopp an linen (588
tros-hys/179.2 m) kyn ow trehedhes an Savla Ballacostain koth. An linen a
dhiyskynn dhe worsav Santon, a-dhyworto hi a bes ow tiyskynna dhe 1 yn 60 dhe
Worsav Ballasalla, ple'ma gwelyow a'n alsyow dhe'n est. Gonisyow tren rewlys a
bass omma. An linen a bon dres tir platt lower wosa ow kasa Ballasalla ha passya
an savla-govyn dhe Ronaldsway war hi fordh dhe Castletown, penncita koth an
enys. An hyns-horn a dreus an Silver Burn wosa Castletown ha mos dhe'n north-est
dhe'n savla-govyn dhe Worsav Ballabeg, kyn ow pesya dhe Colby, eus drudh dhe'n
pobel leel. Yma savla -govyn dhe'n Level war an fordh dhe Port St Mary. Ynter an
gorsavow Port St Mary ha Port Erin yma gwelyow a Bradda Head ha Milner's Tower.
Yma koffiji ha Gwithti Hyns-horn Enys Vanow dhe Worsav Port Erin. Lower a'n
linen a bon dres powdir, nyns eus lower yn arenebedhow anedhel. Yma lower a
savleow-govyn powek a serv kemenethow leel.

Pub lokomotyv an hyns-horn saw onan veu drehevys gans Beyer, Peacock and Company
a Vanchester yntra 1873 ha 1926, yma 16 lokomotyvyow-ethen yn somm. Niverow 8
(Fenella), 10 (G. H. Wood), 12 (Hutchinson), 13 (Kissack), 11 (Maitland) ha
Hyns-horn Manow North niver 4 (Caledonia) yw parys rag oberyans po ow kavos y
ewnhe, avel yn mis Medi 2015.

Niverow 6 (Peveril) ha 16 (Mannin) yw y'n Gwithti Hyns-horn Enys Vanow yn Port
Erin. Yma jynnow yn leow erel ynwedh. Niver 2 (Derby) yw an unn lokomotyv
gwreydhek esa skrappyes.

Yma dew lokomotyv-disel dhe'n hyns-horn keffrys, niver 17 (Viking), esa deneghys
yn 2010 ha niver 21 (a nyns eus hanow dhodho hwath), a dheuth dhe'n hyns-horn yn
2013. Yma nebes jynnow-disel byghanna ynwedh.



https://kw.wikipedia.org/wiki/Dyw

Duw (poken Dew yn KU, Du yn fenowgh yn dornskrifow hengovek) yw an hanow a nerth
dres natur yn lies kryjyans. Ha skrifys gans lytherenn veur, 'Duw' a styry Unn
nerth dres oll, herwydh usadow; gans lytherenn vyghan, 'duw' ha 'duwes' a styr
onan a nebes nerthow dres natur. Gnas Duw, po an dhywow, yw an govynn chyf a
dhivinita, ha kryjyansow divers a dhysk tybyansow dihaval yn hy hever. Yma niver
a welyow possybyl a-is:

Yma moyha kredoryon ow kryji ynwedh yn nerthow spyrysek erell, le ages Duw po
duwow – eledh, sens, djinn, dyowlow, devas, les-dhywow, spyrysyon hengeughyon,
h.e.

Etymologyl an ger Kernewek Duw yw an wreydhenn Eyndo-Europek *dyēus. Y hyllir
kavoes an kethsam wreydhenn y'n geryow Latin (deus ha Iouis), Grew (Ζεύς/Zeus ha
Δίας/Dias), Wordhonek (dia), Germanek (Hen Norgaghek Týr).

Yma yethow ha kryjyansow dihaval owth usya geryow divers rag Duw. Yn Islam,
hanow Duw yw Allah/الله, ger Arabek ow styrya 'An Duw (unnik)'. Hanow hengovek
Kristyon yw Yehovah, ha dallathas gans an wreydhenn Ebrow YHWH/יהוה, redys
adonai (ow Arloedh). Yn Hindoueth, Brahma po Brahman/ब्रह्म yw hanow a enev an
unyvers.



https://kw.wikipedia.org/wiki/A.S.D._Smith

A. S. D. Smith (1883-1950; y henwyn o Arthur Saxon Dennett, mes aswonnys yw
pupprys avel A.S.D. Smith) o hembrenkyas a dhasserghyans an yeth Kernewek
warbarth gans Robert Morton Nance. Bardh a Orsedh Kernow o ev, gans an hanow
bardhek "Caradar". Genys veu y'n vlydhen 1883 yn Sussex, Pow Sows, yn teylu
kernewek.

Ev a studhyas Kembrek pan o ev yowynk, hag ev a skrifas dornlyver Kembrek, Welsh
Made Easy y hanow, kyns ervira dyski Kernewek gans an lyver Kembrek Llawlyfr
Cernyweg Canol skrifys gans Henry Lewis.

Y'n vlydhen 1930 yth o Smith dyskador yn Tiverton le may tyski ev Kernewek dhe'n
vebyon y'n skol. Pur sewen o an klassow ha rakhenna Smith a dhellos dornlyver an
taves Kernewek, Lessons in Spoken Cornish y hanow. Yn 1933 yth eth dhe driga yn
Kernow le may tallathas dyski an yeth yn klassow gorthugherweyth. Ev a oberi
gans Nance rag askorra an English-Cornish Dictionary (Gerlyver Sowsnek-Kernewek)
yn 1934.

Ev a askorras an kynsa lyver-termyn yn Kernewek yn tien, Kernow y hanow, mes an
dyllans ma a worfennis pan dhehwelis Smith dhe Sussex yn 1936. Ev a besyas gans
y studhyansow hag yn 1939 y tellos ev Cornish Simplified (Kernewek Sempelhes),
lyver aswonnys yn ta. Dyllansow erell a vri yw Nebes Whethlow Ber, The Story of
the Cornish Language (Hwedhel an Yeth Kernewek), How to learn Cornish (Fatell
dhyskir Kernewek), Whethlow an Seyth Den Fur A Rom hag ev re worfennsa an brassa
rann a dreylyans a'n hwedhel Trystan hag Ysolt: an hirra hwel gwers y'n yeth
Kernewek, pan verwis ev yn 1950. Dyllys veu an gwers na yn 1951, unn vlydhen
wosa y vernans. Ynkleudhys yw yn korflann eglos Amberley yn Sussex.



https://kw.wikipedia.org/wiki/%C3%86%C3%B0elstan

Æðelstán (po Athelstan yn sowsnek arnowydh; tu hag 895 bys 939) o myghtern Pow
Sows oll a-dhia 924 bys termyn y vernans. Ev o genys yn Wessex, Edward Hen y das
ha Egwina y vamm. (Egwina o bugeles voghosek wostalleth.) Lies budhogoleth o
gans y luyow erbynn Ankredoryon Mor, Kembroyon, ha Kernowyon.

Orth Kas Brunanburh o y vudhogoleth vrassa: ena yn 937 y fethas ev an kesunyans
hembrenkyes gans Kostennin II, myghtern Alban. Dowr Tamer a wrug ev an or yntra
Kernow ha Dewnens, wosa ladhva lies Brython yn Dewnens.

Unn mab-meythrin dhodho o Håkon Dha, hag eth ha bos myghtern Norgagh. Y kwitha
lys Æðelstán yn kestav gans an gwlaskordhow erell yn Ewrop: y hanter-hwerydh a
dhemmedhas eseli teyluyow ryal, ha godrigoryon estren a'n hwila – y'ga mysk
Egill Skallagrímsson, testunn a Egils Saga yn Islendek.

Den kryjyk o Æðelstán hag a ros yn hel dhe'n eglos yn Wessex. Y tewisas ev
ynkleudhyas orth Malmesbury, y vohya faverys abatti, yn Gloucester. Nyns esa
fleghes ganso, ha'y vroder Eadmund a'n holyas avel maghtern.

War-tu hag yn 2000, an band rokk Skwardya a skrifas 'Athelstan', kan Gernewek yn
kever an "glanheans ethnek" wrug gans Æðelstán erbynn dus Vrythonek a Dhewnens
ha tylleryow erell.



https://kw.wikipedia.org/wiki/Tredanegow

Tredan yw teythi nebes manylyon materyel le es atomow a gaws yntredha nerthow ow
tenna ha herdhya. Y kryjir bos nerth tredanek-tennvenek onan a'n nerthow
selvenek yn Natur (an re erell yw gravedh, nerth nuklerek krev ha nerth nuklerek
gwann). Diw sort kargow tredanel a usi: an garg boesedhek (gans protonow ha
positronow) ha negedhek (gans elektronow). Manylyon gans an keth sort karg a
herdh an eyl an arall dhe-ves; manylyon. Myns an herdhyans po tennva na yw
dargenys der lagha Couloumb.

Y hyllir kavoes tredan yn furv lughes, tennveyn, hag erell. Y'n dydhyow ma, wosa
dismygyansow Benjamin Franklin, Alessandro Volta, Thomas Edison, Nikola Tesla,
h.e., tredan yw kemmyn yn jynnow divers, y'ga mysk jynnow-amontya, bollennow,
pellwologow, ha yeynellow.

Tus a dhineyth tredan dre durbinys treylys gans ethenn, dowr, gwyns po linyow
erell. Dell vydh moyha usys, y leskir oyl, gas-dor, po glow rag gul an ethenn
na. Yn fenowgh, dowr ow passya der dommennow a dreyl an turbinys; hag yn
tredanvaow nuklerek, an wres gwrys dre fara nuklerek a wra an ethenn a's treyl.
Melinyow-gwyns, batriow howlek, ha starnyow an mordid na wra marnas myns byghan
a'n dredan devnydhys y'n Norvys.



https://kw.wikipedia.org/wiki/Surri

An Repoblek Syrian Arabek yw gwlas yn Asi West. Syri arnowydh a waynyas hy
anserghogeth dhiworth Pow Frynk yn 1946, mes pur kottha yw gonisogeth gwreydh
Syri. Pennsita an Emperoureth Umayyad o Dhimashq, ha kyns henna kres Emperoureth
an Selewkydys o yn Syri. Hwarheansow Mesopotami ha Foenisi a vleujyowas yn Syri;
aga lytherennek Ugaritek ha Foenisek re dhros dalleth dhe re an Rekys, Romanyon
ha Slavyon.

An vrassa rann (dro dhe 90%) a bobel Syri hedhyw yw Arabyon, y'ga mysk 400 000 a
foësigyon Balestinek. Kurdys a wra 9% a'n poblans, hag i ow triga dre vras yn
Borlewen an wlas. Yma poblansow merkyadow a Assyryon hag Armenyon. Arabek yw
taves soedhogel an stat; hwath pella, kenedhlogeth Arabek yw fondyans ideolojek
an parti ow rewlya, h.y. an Parti Sosyalistek Arabek Ba'ath.

Islam yw an kryjyans a 90% a'n dus; dre vras Sunnityon poken Alawityon yw an
poblans muslumanek; le yw niveryow a Dhrusyon ha Shi'ityon. Kristoneth yw
kryjyans nebes 10% a'n drigoryon – Orthodoks ha Katholik yw an brassa sektys.

A-barth an bennsita Dhimashq, an sitys poesek a Syri yw Haleb, Latakya, Homs ha
Hama. Brassa niver an dus a drig yn Howlsedhes an wlas ryb an arvor, poken ryb
Dhowr Ewfratys y'n Borlewen.

Ysrael a gemmeras an Ugheldiryow Golan dhiworth Syri yn bresel 1973; kontrarion
hwerow yw Syri hag Ysrael hwath.



https://kw.wikipedia.org/wiki/Senedh_Kernow

Senedh Kernow yw kynnik rag kuntelles gul-lagha digresennys yn Kernow, hevelep
dhe Senedh Alban, Senedh Kembra ha Senedh Wordhen Gledh.

An kaskyrgh rag digresennans yn Kernow a dhallathas yn 2000 orth fondyans a
Guntellyans Selreth Kernow, kowethas dreus-barti ha treus-rann a gaskyrgh rag
digresennans dhe Gernow. Yn 2001 y tanvonas an Guntellyans 50,000 diskleryans
sinys gans an bobel ow kelwel rag senedh dhe 10 Downing Street, dres assay
governans an termyn dhe gomendya kuntellesow ranndiryel, byttegyns yth eth an
galow heb gorthyp. Selyes veu an gwrians a dreylya Konsel Konteth Kernow dhe
awtorita unnik yn 2009 war dybyans may rosa dhe Gernow lev kreffa ha may fo "men
kerdhes" dhe senedh rag Kernow, hag yth esa reken "Governans Kernow" komendys
dhe Senedh an Ruvaneth Unys an keth bledhen gans an ES a Gernow, mes ny sewenas.

Ow sewya deklaryans an pobelsondyans 2014 war anserghogeth Alban, war-barth hag
ambosow a voy digresennans a-dreus an RU dhyworth politegoryon Westminster, y
feu galowow nowedhys rag digresennans dhe Gernow. Yn mis Du 2014 y feu lonchys
govenek war wiasva wovenegow an governans ow kaskyrgh rag senedh. Polici a'n
parti yw senedh gul-lagha rag Kernow herwydh an Parti Livrel Werinel, Mebyon
Kernow ha'n re Wer.

Kuntellyans Selreth Kernow yw bagas owth oberi rag senedh. An omsav a dhallathas
yn mis Gortheren 2000 yn Truru hag yma ynni eseli a'n Parti Livrel Werinel,
Parti Lavur, an Withadoryon, Mebyon Kernow, Unnveredh Kernow, hag anserghogyon.
An konseler anserghek Julyan German yw kaderyor an Guntellyans. Yn 2000 y
huntellas an bagas hanowskrifow a 50,546 a dus (41,650 anedha trigys yn Kernow)
ow tisklerya aga skoodhyans rag senedh yn Kernow. Yn 2001 y ros negesydhyon an
Guntellyans (Andrew George, Bert Biscoe, Richard Ford, Dick Cole, David
Fieldsend hag Andrew Climo Thompson) an rol a hanowskrifow dhe'n pennmenyster.



https://kw.wikipedia.org/wiki/Lowender_Peran

Lowender Peran yw gool bledhynnyek synsys yn Porthpyran a solempen ertach
diblans Kernow a ilow, dons, kanow ha hwedhlow hengovek, keffrys hag y gevrennow
gans Breten Vyhan, Kembra, Enys Manow, Alban ha Wordhen.

Fal Folk, Kemysk, Quylkyn Tew, Celtic Pipe Band, Bucca, Mordros, Mo hag Ern
Keast, Gwesper, Breder Richards, Kenysy Kernow, Brian Webb, John Bolitho, Keur
Loveny, Keur Peder Bownder, Keur Flehes Bosvena, Cam Kernewek, Ros Keltek, An
Tryskell, Heva, Angus ha Des, Jon Mills, Brenda Wootton, Bagas Byghan, Myrghes
Morwenna, Keur Goonvre, Kanoryon Porthysek, Peswar Den, Carnon Vale Choir, Knee
High Theatre, A39 Theatre, Trev Lawrence, Joy Stephenson, Mudansa, Gwaryoryon,
Last Orders, Anao Atao, Blue Ticket, Eia, Gaja, Tamar Troylers, Lapyor Tom,
Newquay Band, John ha Frances Webb, Bedlam, Stampede, Penglas, Myrghes Lowen a
Vythyan, Ryb an Gwella, Otta Nye Moaz, Graham Sandercock and James Hawken, Bert
Biscoe, Ragamuffin, Free Fall, Poll Pri, Pyba, Blues Ticket, Bolingey Troyl
Band, Myrghes an Vro, White Noise, Sue Allen, Can an Ethen, Juggins Lugger,
Scarlets Well, Berdh Arnowydh Kernewek, Kanoryon Calstock, Captain Kernow and
the Jack and Jenny Band, Asteveryn, Kana Kara, Tan Ha Dowr, Pete Berryman,
Hubbadillia, Mike O’Connor, Blossom the Clown, Sowena, Zabuloe, Dew Varth, Tan
Ha Dowr, Rosie Fierek, Mo Keast, Tregajorran Troylers, Skwardya, Spit, Ebren
Vras, Cornwall Songwriters, Clay Players, Davey/Webb, Konteth Karrek, Kescanna,
Dalla, Naked Feet, Aveladenn, Perraners, Ahanan, Geof Tredinnick, BIM, Chris ha
Mary Humphries, Kerensa, Joy Stephenson, Krena, Donsyoryon Lowender Peran,
Pentorr, Ray ha Becky Delf, Scoot, Bagas Crowd, Kerens, We Be, Julie Elwin,
Samba Celtica, Caracana, Camelford Friends Playford Group, Laura Divall,
Horners, Pengizers, Red Army, Riff Raff, Alan Woolard, Bagas Porthia, Troyl and
Error, Kekezza, Cape Cornwall Singers, Cornwall Fiddle Orchestra, Tros An Treys,
Dee ha Dave Brotherton, Hedra, Trev ha Jacki Lawrence, Cowetha, Gwydh Donsya.



https://kw.wikipedia.org/wiki/Katholik

An Eglos Katholik Romanek yw unn eglos a Gristonyon a-dreus an bys ma yn
komunyans leun gans an Pab (Epskop Rom) hag owth holya kryjyansow a gonsels an
Eglos koth. Yma hi ow terivas kevrenn heb dorr a-dhia an Eglos fondys y'n 1sa
kansblydhen gans Yesu Krist ha'n abostel Peder (deskrifys avel an kynsa Pab).
Yth usi moy ages 1,200 vilyon a bobel eseli a'n Eglos ma.

An Eglos yw urdhas mayth yw klerji ordenys po epskobow, po pronteryon, po
dyagonyon. Diwedh 2004, an bys yw diberthys yn 2755 epskobeth katholik. Penn oll
an epskobethow ma yw huni Rom, se an Pab.

Yn Breten Veur, tus katholik a veu persekutys wosa reyn Maria Tudur, ha Jamys
VII a gollas y gurun rag own y fydh katholik an deylu ryal. (Y'n keth oes,
gwlaskordhow katholik a bersekutya Protestans ynwedh, r.e. yn Spayn ha Pow
Frynk.) An Eglos Katholik a besya krev yn Wordhon, yn despit dhe bersekuytans,
ha rag henna y tannvenis trevesigoryon protestant dhe'n ynys yn termyn Elizabeth
I.

Kryjygyon katholik a bys war lies sans rag gweres. An sans moyha kerys yw Maria,
mamm Yesu yn tevri.



https://kw.wikipedia.org/wiki/Kate_Roberts

Awtoures gembrek a vri o Kate Roberts (13 mis Hwevrer 1891 - 4 mis Ebrel 1985) a
skrifas y'n yeth Kembrek. Genys veu hi y'n wig Rhosgadfan y'n gonteth goth a Sir
Karnarvon (yn Gwynedh y'n jydh hedhyw) ha merwis yn Dinbych. Aswonnys yw Kate
Roberts avel "Myghternes an drolla berr" (Brenhines y stori fer).

Genys veu Kate Roberts yn krowji hy theylu Cae'r Gors (Gwel an Hal) yn
Rhosgadfan war runyow Mool Trevan. Mengleudhyer o hy thas. Hy bewnans yn Cae'r
Gors ha'n wig o pur bosek yn hy gweythyow liennek a-varr. Hy auto-vewskrif Y Lôn
Wen yw deskrifans a berth kov a's bewnans y'n arenebedh dhe'n pols na. An krowji
Cae'r Gors re beu eylvyldyes avel gwithti a'n awtoures.

Hi eth dhe Ysgol y Cyngor (Skol an Konsel) yn Rhosgadfan ha dhe Ysgol Sir (Skol
an Sir) yn Karnarvon wosa henna.

Hi a studhyas Kembrek yn Kolji Pennskol Kembra Bangor. Yth esa hi dyskadores yn
Ystalyfera yn Kembraa Dyghow rag spys.

Hi a venystras an Gwasg Gee yn Dinbych gans hy gour Morris Williams. Hy gour a
verwis yn 1946 ha hi a venystras an bysnis rag deg bledhen hy honan. Yn y lyver,
Kate: Cofiant Kate Roberts 1891 - 1985 (Kate: Bewskrif Kate Roberts 1891 -
1985), Alun Llwyd a brofyas bos plegyansow kethreydhel dhe Roberts.

Hi a skrifas novelys ha drollow berr a-dro dhe voghosogneth ha kalester
arenebedh an mengleudhyow yn Kembra North yn hy bewnans a-varr avel awtoures. Hi
a dhalathas skrifa novelys ha drollow moya brysoniethel wosa hi dhe janjya chi
dhe Dhinbych ha demedha. Yma nebes a dreylyansow hy gweythyow yn Sowsnek ha
yethow erel, mes nyns eus treylyansow Kernowek dhe'n pols ma.



https://kw.wikipedia.org/wiki/Hyns-horn_Resrudh_ha_Dowr_an_Chas

Linen hyns-horn moon a-varr yn Kernow o an Hyns-horn Resrudh ha Dowr an Chas. Ev
veu ygerys yn 1825 ha veu byldyes rag karga eskorrans an balyow kober y'n
arenebedh Pluwwenep dhe'n porthvaow war an Heylyn Restrongos yn kever Deveryon,
ha rag dria glow yn-bann avel keunys rag an jynnow balweyth; diwettha ev a
garyas tymber rag jistys pytt ha glow rag chiow.

Tamm moy es 9 milder (14 km) hir veu an hyns-horn a veu byldyes dhe eyj
kledhrennow kul 4 tros-hys (1,219 mm). Mergh a dennas an kensa trenow, mes
lokomotyvyow-ethen veu devnydhyes yn tiwettha. An hyns-horn a gregas war
ekonomieth an balyow a'ga servyas, ev a sewenas dhe'n unn pols avel an balyow.
Hag i ow nagha, an hyns-horn a naghas keffrys. Ev a wrug degea wor'tiwedh yn
1915. Ny garyas ev trethysi bythkweth.

Y hyllir tresya lower a'n hyns hwath ha rann anodho a wra hyns an Hyns-Dewrosa
Hyns-horn Resrudh ha Dowr an Chas.

Ytho, yth esa fog war gargyans an wooth kober ha sten dhe borth-mor rag dhe's
gorhella dhe-ves ha dhe dhria glow dhe'n jynnow-ethen a oberas an balyow esa
owth ynkressya. Yn 1809, hyns-tram privedh veu byldyes dhe junya Porthtreth war
arvordiryow an north gans an balyow yn kever Pluwdhey ha Skorya, henwys an
Hyns-tram Porthtreth ha'n Hyns-tram Poldice diwettha. Awos bos an hyns-tram ha'n
porth yn Porthtreth privedh, ny yllsons bos devnydhyes gans perghennow an balyow
esa ow kesstrivya.

Mes res eses trovya furv a garya an monow dhe varghas. Dowrgleudh ha plottys
erel via profyes, mes nyns esens kowlwrys. Taylor a vynnas hyns-horn dhe garya
eskorrans y valyow dhe Benn war Heylyn Restrongos. Ev a gevas skoodhyans
arghansek yn Loundres heb skoodhyans a vernyow kernowek.

An reyth a leveris bos an pennhyns dhe vos dhyworth Resrudh dhe Benn gans lower
a skorr, ow komprehendya onan a-dhyworth Dewdhek Stamp dhe Dhowr an Chas. Yth
esa dhe vos gwellheansow dhe'n porth yn Narabo eus ogas dhe Dheveryon. An hyns
eth dres Karardhek hag yn-nans an Nans Karnan dres Besow.

Asleys veu an kledhrennow koth gans kledhrennow penn-tarow 50 peuns pub lath,
owth eyldhevnydhya'n stockys men gwreydhek. Dew lokomotyv-ethen veu prenys
dhyworth Nielson & Co; yth esens henwys Miner (Den Bal) ha Smelter (Smeltyor).
Jynnow 0-4-0 diberdank esens i esa delivrys yn mis Du 1854. Kertys brassa nowyth
veu prenys keffrys. Pris an jynnow ha kertys o £5,565.

An lokomotyvyow veu oberys yn pur gales ha heb hedh. Yn 1858, y feus dewisys
prenna tressa jynn. Yn mis Medi 1859 Spitfire, jynn 0-6-0 diberdank gans
Nielson, a dhalathas owth oberi. Ev a oberas an linen a-ugh dhe'n loup Nangiles,
ow kul peswar viaj kowal pub tydh hag an jynnow erel ow tria traffik dhodho.
Ogas oll an traffik yn-bann o glow ha gooth gober yn-nans. An ober shuntya ha
tenna trenow war an ystynnans dhe Benn veu gwrys gans mergh.

Hweljiow ha sodhvaow esa desedhys dhe Dheveryon, hag yth esa Miner eylvyldyes
ena yn 1869. Wosa an hyns-horn dhe vos bankskwattyes, devnydhyes o Smelter avel
jynn kreun; fowt a ewnans a ledyas dhe'n trenow ow tos dhyworth an kledhrennow.

Spitfire veu eylvyldyes, mes myshyv o eylvyldyans Miner. Kist-dan nowyth o
erhys, mes re veur o hi hag an framyow o hedhyes a-les rag dhe's esya. Hemma a
hastyas usyans y spryngys ha tuyow a-dhelergh.

Wosa Hyns-horn an West Bras dhe dhos, brassa prener finek Balyow Basset a
skwychyas dhe HWB. Y'n 6 mis a holyas, an hyns-horn a garyas 6,500 tonnas a
waras yn le an 22,000 y'n vledhen gens.

An linen a wrug degea war 25ves mis Medi 1915, pan Miner a gemeras an tren finek
yn-nans dhe Dheveryon.

Meur a hyns an hyns-horn a wra hyns an Hyns-Dewrosa Hyns-horn Resrudh ha Dowr an
Chas a jun gans an Hyns-Dewrosa Skorren Plat Bras yn Resrudh.



https://kw.wikipedia.org/wiki/Hyns-horn_Lostwydhyel_ha_Fowydh

Ygerys veu an Hyns-horn Lostwydhyel ha Fowydh yn 1869 avel hyns-horn geyj ledan
a junyas an porth dhe Fowydh gans an Penn-Hyns-horn Kernow dhe Lostwydhyel.
Penn-traffik an hyns.horn o pri China. Yth esa kaletterow arghansek dhe'n
kompani hag ev a wrug degea yn 1880, mes prenys veu an hyns-horn gans an
Hyns-horn Monow Kernow hag ev a eylygeris yn 1895.

Yth esa gonis trethysi war an hyns-horn, mes hemma veu stoppyes yn 1965, a-ban
dhana an hyns-horn re beu devnydhyes rag an karyans a bri China yn-unnik.
Gobrenys yw an hyns-horn gans an kompani Imerys ha mentenys yw gans Network
Rail.

Savla hyns-horn byghan o Gorsav Golnans a servyas an wig gans an unn hanow. Kay
sempel war lann an dowr o ev dhe soth an wig. Yth esa treusva a ros hedhas dhe
hyns-slynkya. Deges veu an gorsav yn 1965.

Ygerys veu an gorsav yn 1876 war an linen a-dhyworth Fowydh dhe Dewynblustri a
wrussa drehevel gans an Hyns-horn Monow Kernow.

Trenow trethysi dhe Dewynblustri a stoppyas yn 1929, mes yth esa trenow
oberoryon bys diwedh 1934. Deges veu an gorsav yn 1965 ha trenow gwara dhyworth
Porth a stoppyas yn 1968: An hyns-horn veu chynjyes dhe fordh dhe dhria pri
China dhyowrth an porth dhe Borth.

Yma dew dren a gertys kargyes ha dew dren a gertys gwag pub tydh, dydhyow Lun
dhe Wener.

Ev re beu nebes assays dhe eylgomendya gonis trethysi war an hyns-horn, mes y
fia res dhe'n kompani eyldhrehevel an gorsav yn Fowydh hag ughradha an
kledhrennow kyn hemma dhe wallos hwarvos.



https://kw.wikipedia.org/wiki/Bro_Gozh_ma_Zado%C3%B9

Bro Gozh ma Zadoù (Bretonek rag Bro Goth ow Thasow) ew can genedhlek Breten
Vian. Kenys ew dhe'n keth ilow avel can genedhlek Kernow Bro Goth agan Tasow ha
can genedhlek Kembra Hen Wlad Fy Nhadau.

An geryow Bretonek a veu scrifys gen François Jaffrennou en 1897 ha'n ilow usys
a veu composyes gen James James a Gembra rag Hen Wlad Fy Nhadau. An gan nowydh a
veu kensa dyllys en 1898 hag eth a-dro avel Henvelidigez ("Desedhans"). Hi a veu
dowisyes avel can kenedhlek (ha can rag golya an gerenja ynter an Kembroryon
ha'n Bretonyon) en 1903, orth cuntelles a Kevredigezh Broadel Breizh (Unyans
Ranndiryel Breten Vian) o senjys en Lesneven. Maurice Duhamel a wrug hy desedha
rag an piano, ha hi a veu kensa recordys gen Pathé en 1910.

Ni, Breizhiz a galon, karomp hon gwir Vro ! Brudet eo an Arvor dre ar bed
tro-do. Dispont kreiz ar brezel, hon tadoù ken mat, A skuilhas eviti o gwad.

Breizh, douar ar sent kozh, douar ar varzhed, N'eus Bro all a garan kement
'barzh ar bed. Pep menez, pep traoñienn, d'am c'halon zo kaer, Enno 'kousk meur
a Vreizhad taer !

Ar Vretoned zo tud kalet ha kreñv; N'eus pobl ken kalonek a-zindan an neñv,
Gwerz trist, son dudius a ziwan eno, O ! pegen kaer ec'h out, ma Bro !

Mar d'eo bet trec'het Breizh er brezelioù bras, He Yezh a zo bepred ken beo ha
bizkoazh. He c'halon birvidik a lamm c'hoazh 'n he c'hreiz, Dihunet out bremañ,
ma Breizh !



https://kw.wikipedia.org/wiki/Brenda_Wootton

Brenda Wootton (née Ellery) (1928 - 1994) o bardhes ha canores gwerin a Gernow
neb a veu gwelys avel canasor rag hengov ha gonisogeth Kernow.

Hy kensa cuntellow a veu recordys war label Kernow Sentinel, menowgh gen hy
howethysy cana John the Fish (godhvedhys ywedh avel John Langford), Robert
Bartlett ha Richard Gendall. Hy repertoire dres an bledhydnyow a wrug cudha cana
gwerin, rock, hiredh, jazz ha hympnys hogen, mes hi ew gwella remembrys rag hy
"standardys" kernowek pecar'a Lamorna, The White Rose, Camborne Hill, The
Stratton Carol ha'n balladys Mordonnow ha Tamar.

Hi a wre cana en Kernowek, Bretonek ha Sowsnek hag o geryes da en Breten Vian, a
wrug hi visitya en fenowgh, keffres hag hy Hernow genesek. Hi a wrug egery club
gwerin hy honen, an Pipers Folk Club, en Eglos Beryan, hag apperya e'n kensa
Gool Keskeltek an Oriant en Breten Vian.

Wootton o esel a Worseth Kernow, le mayth esa an hanow bardhek Gwylan Gwavas
dhedhy. En hy bledhydnyow diwettha, hi a wrug dos ha bos moy geryes da en Kernow
der hy ober avel presentyores rag BBC Radio Cornwall.



https://kw.wikipedia.org/wiki/Bewnans_Ke

Bewnans Ke (po Bywnans Ke yn lytherennans Kemmyn) yw an diwettha diskudhans a
lyenn Kernewek hengovek (henn yw, kyns an Dasserghyans). Yn 2002, Graham Thomas
a gavas an dornskrif yn Lyverva Genedhlek Gembra. Nyns yw kowal an dornskrif ma:
kyllys yw pymp folenn yn dalleth an gwari, diw y'n pervedh ha pymp y'n diwedh.
War-lergh Oliver Padel, y skrifas kynsa vershyon Bywnans Ke a-dro dhe 1500; agan
dornskrif ni a via skrifys a-dro dhe 1575.[1]

Y'n kynsa rann a Vywnans Ke, yma Sen Ke (po Keladocus) ow tefendya y fydh
kristyon erbynn an Myghtern Tewdar (Teutharus). Sen Ke a dhiank a brison an
myghtern hag a wra marthusyon erell.

Hwarvedhyansow an nessa rann yw haval dhe'n re yn Historia Regum Britanniae gans
Geoffroi a Venow. An Myghtern Arthur a gemmer omaj gans myghternedh lies bro.
Mes an Emperour a Rom a vynn diwedha anserghogeth Vreten Veur. Y'n vresel ow
sywya, Moddras a dhemmedh an vyghternes Gwynnever. Dhe Arthur war nuk yn
kormeuledhek, bysi yw omladh y noy fals ev.

Bywnans Ke ha Bywnans Meryasek yw an dhew vywnans-sens unnik ow turya y'n yeth
kernewek.

Yma niver a eryow Kernewek diskudhys y'n dhornskrif nag esa aswonnys kyns, r.e.
'kedhlow', 'feus', 'ystoeth', keffrys ha lies hanow tyller, r.e. 'Norgagh' ha
'Kint'. Dhe vreus Ken George, gnas an yeth usys y'n kynsa rann a'n gwari ma yw
mars ughel po ughella es yeth Bywnans Meryasek. [2] [3]



https://kw.wikipedia.org/wiki/Aberfal_ha_Cambron

Aberfal ha Cambron (Sowsnek: Falmouth and Camborne) yw onen a bemp dyberthas
gwlasek in Kernow rag Seneth an Ruwvaneth Unys. Yma'n sedh ow synsy eta an radn
a Gernow gans an vrassa nyver a drigoryon trevow, rag ensompel Cambron-Rysrudh,
Aberfal-Penryn, hag erell. Th'era leun a dus balyow i'n tyller ma kens dywedh
whelyow sten yn Kernow, hag ytho th'era lies scodhyer Lavur. Bytegens, an
partiow LivWer ha Tory era crev y'n kyrhyn ynwedh.

An bastel-vro veu creatyes in 1950. Frank Hayman ha John Dunwoody a wythas an
sedh bys yn 1950 a-barth Party Lavur. Mes in 1970, David Mudd a gemeras an sedh
a-barth an Wythadoryon. Mudd ha Sebastian Coe a venja gwytha hy i'n coloven Tory
bys 1997. I'n vledhen na, Candy Atherton veu dewysys avell Esel an Senedh
a-barth Party Lavur.

In dewysyans 2005, Aberfal ha Cambron era sedh dhe les a-dreus Breten Veur awos
gwander politek Atherton ha ger drog erbydn Lavur woja Bresel Irak. Th'era Julia
Goldsworthy (LivWer) hag Ashley Crossley (Gwythador) ow kesstryvya i'n sedh,
warbarth gans ombrofyoryon Livrel, UKIP, Mebyon Kernow, Veritas hag anserhek.
Th'era disputyans erbydn Ashley Crossley a-jy dhe Barty Gwythadorek awos y vos
kethreythek. Julia Goldsworthy a waynyas an sedh gans 16,747 raglev erbydn
14 861 rag Atherton, 12 644 rag Crossley, ha 3 673 rag an ombrofyoryon erel oll.

Desedhek Oryon a-barth Pow Sows re rug ervyra pastel-vro Cambron ha Resrudh dhe
gemeres le Aberfal ha Cambron dre vrâs i'n nessa dewysyans. Aberfal a wra junya
udn sedh nowyth, Trùrù hag Aberfal.



https://kw.wikipedia.org/wiki/Yeth_kernewek

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/Tarow

Chatel (Bos taurus) yw enyvales bras y'n teylu Bovidae. Y kelwir esel benow an
eghenn ma bugh, hag esel gorow tarow po oghen. Drefenn aga leth, kig, ledher ha
nerth owth aras, milvilyow a jatel a vydh megys gans tus yn bargen-tiryow ha ken
tylleryow. Ymons i ow tybri gwels ha plansow greun erell. Avel vronnviles, yma
bughes ow bronna aga yowynkes (gelwys leughi) der sagh bras ynter aga diwarr
helergh. Leth bughes a'n veus bri veur yn erbys denel. Yn mysk askorr lethek
poesek gwrys a-dhia leth bughes, yma keus, yogort, kowles, dyenn, hag amanenn.
Bughes yw enyvalow sans yn Hindoueth; war-lergh unn lavar Eyndek, "An vugh yw
agan mamm drefenn aga ri leth". Hanow kig chatel yw bewin.

Yma lies aghow a jatel y'n bys ma, r.e. an sebou Eyndek neb yw bothek rag durya
yn kwell an bros trovannel. Chatel Frisek po Holstein yw an moyha agh lethek y'n
bys. Chatel Hereford a'n megir yn kynsa le rag bewin. Chatel gornek a's gelwir
gwarthek.

An Tarow (, Latin Taurus) yw bagas sterennow y'n arwoedhkylgh, es y weles y'n
Gwav. Y dhesedhans usi ynter an Evellyon dhe'n West ha'n Hordh dhe'n Est.
Perseus hag Auriga usi dhe'n North. Aldebaran yw an splanna sterenn y'n bagas.

Yn sterorieth an Howlsedhes, yma arwoedh an Tarow ow talleth an 20ves a vis
Ebryl ha gorfenna an 20ves a vis Me. Mes y'n sterorieth Hindou yma'n arwoedh ow
talleth an 14ves a vis Me ha gorfenna an 19ves a vis Metheven. Y tybir bos an
Tarow unn 'arwoedh an dor' (avel an Wyrghes ha'n Aver). Gwener a's teves hy
threveth ynno.



https://kw.wikipedia.org/wiki/Ranndir_Balweyth_Bre_Garn

Ranndir balweyth y'n ranndir koth a Garadon war amal soth-est Goon Brenn yw an
Ranndir Balweyth Bre Garn. Aswonnys veu an ranndir rag y valyow kober ha
mengleudhyow growan, mes balyes veu sten ha tungston yn mynsow byghanna keffrys.
An arenebedh a oberas yntra 1840 ha 1890 ha hi yw ensampel da a dirwedh balweyth
kober kernewek 'bumm dhe vust'. An Ranndir Balweyth Bre Garn yw rann an Dirwedh
Balweyth Kernow ha Dewnens West.

Yn 1836 bagas a brospektoryon a drovyas skorren est-west meur a gober y'n Nans
Seythyn war emlow soth Bre Garn. Y'n le ages peder vledhen yth esa balyow ow pos
fondys yn pub kornel an ranndir rag dhe drovya ystynnansow a'n Skorren Bre Garn
Soth dhe'n est po dhe'n west po skorrennow nowyth dh'y eylworra.

Res o dhe'n balyow bos junyes gans an nessa trev, Lyskerrys, awos y vos kales
dhe dhria an daffar, keunys ha proviansow dhe'n arenebedh war an woon ughel.
Wosa deg bledhen an Hyns-horn Lyskerrys ha Karn veu drehevys a-dhyworth Dowr an
Woon ogas dhe Lyskerrys dhe Wonnamena, ple'th esa porthva gans an Dowrgleudh
Kesunyans Lyskerrys ha Logh ha'n Hyns-horn Lyskerrys ha Logh wosa henna. Bys
1850 an hyns-horn a junsa gans ogasti pub bal y'n arenebedh.

Awos an milyow a dus bal esa ow tos dhe'n arenebedh rag dhe oberi y'n hwelyow,
res o dhe drevesigethow bos grondyes yn snell yn unikter an arenebedh balweyth.
Wor'talleth yth esens i travyth moy ages trevow shanty a gonsystyas a rewyow a
derassys, chapelyow ha skloyow war an woon yger. An wigow a Menyon, Darit,
Pennsilva, Krows Trewartha, Halgemmyn ha Crow's Nest veu grondyes dhe'n pols ma,
hag an trevesigethow a Sen Kler, Koosyar ha Lyskerrys ow tevi yn snell ynwedh.

A-gynsow Konsel Kernow re gevarghewas lower a vona y'n remenans ma dhe stoppya
aga diskar finek.



https://kw.wikipedia.org/wiki/Nolwenn_Leroy

Nolwenn Leroy (genys 28 mis Gwynngala 1982 en Lokournan, Breten Vian) ew canores
ha scrifores a Vreten Vian, neb a veu discudhys der an dowlen pellwolok Frenkek
Star Academy. Geryes da ew hi rag hy dew gan niver-onen "Casse!" ha "Nolwenn
Owho!"

Pan veu hi pajar bloodh, hy herens a garas Lokournan gensy hi. Woja bos trigys
en Paris, Lille ha Gwengamp, hi, hy mabm hag hy whor yonkka a wrug triga gen hy
herens wydn en Saint-Yorre. Hy mabm a wrug didhemedhy tas Leroy, gwarier
pel-droos galwesek Jean-Luc Le Magueresse, en 1992.

Hi a studhyas orth an "Collège des Célestins" en Vichy. Pan veu Leroy 11 bloodh,
hy descajor a wrug gweles hy ro rag ilow, hag hy henertha dhe dhesky fatla dhe
wary an fyll. Pan veu hi 13 bloodh, hi a wrug gwaynya "Les écoles du désert",
kesstrif ew scoodhys gen an bagas gorvarhas Cora, hag a wrug vajya dhe Vali gen
canaseth dengerenjedhek a Gao dhe Dimbuktu. Ma leverys gensy dre wrug hebma hy
awedhya en town.

En mis Gortheren 1998, hi a veu ros scolorieth gen Rotary Club Vichy rag studhya
en Cincinnati, Ohio avel studhyores keschanj. Ha hi ena, hi a wre attendya scol
an artys obery Hamilton High School. Woja dewheles dhe Frynk, hag ow cowsel
Sowsnek freth, hi a dhallathas mos dhe glassys rag cana classek orth losowjy
ilow Vichy. A-dhia 2001 hi a studhyas laha orth Universita Clermont Ferrand, rag
resekva aral cudh dhe ilow.

Kensa cuntel Leroy, Nolwenn, a veu dyllys en mis Meurth 2003 hag y feu moy es
400,000 copy gwerthys warbydn mis Du a'n vledhen-na. En 2006, Universal Music a
wolednas dr'o moy es 900,000 copy gwerthys, mes nag eus destans sodhogel a hebma
gwres gen an Syndicat national de l'édition phonographique. Pajar can dhort an
cuntel - "Cassé", "Une Femme cachée", "Suivre une étoile" hag "Inévitablement",
a veu dyllys avel canow udnik. A-dhia mis Kevardhu 2003, canow dhort an cuntel a
veu performys war dro Leroy a Frynk, Pow Belg ha Swistir.

Nessa cuntel Leroy, Histoires Naturelles, a veu ascoras gen Laurent Voulzy. Pemp
canow udnik a veu dyllys dhort an cuntel. "Nolwenn Ohwo!", scrifys gen Alain
Souchon ha Voulzy, eth dhe bedn chartys ilow Frynk. An nessa can udnik o hens an
titel, "Histoire Naturelle". Videos ilow a veu gwres rag an dhew gan; an video
rag "Histoire Naturelle" a wrug meneges thema chyf an cuntel gen Leroy ow bos
portrayes avel taclow disqwedhes en hendrajy istory naturek. A-barth an
dyllanjow erel, "Mon Ange" a veu radnys en tijital, ha "J'aimais tant l'aimer"
ha "Reste Encore" a veu rag promovyans hepken. Canow dhort Histoires Naturelles
ha Nolwenn a veu performys war nessa tro Leroy henwys "Histoires Naturelles
Tour", a wrug dalleth en mis Gwynngala 2006. Kensa cuntel bew Leroy a veu dyllys
en mis Hedra 2007.

Le Cheshire Cat & Moi o towl a wrug dalleth en 2007, scrifys gen Leroy and
Teitur Lassen, gen kevradnow dhort Jonatha Brooke, Michelle Featherstone, Mike
Errico ha Rupert Hine. Ev a veu arayes hag ascorys gen Lassen, ha recordys en
Sweden ha'n Enesow Faroe. Th'esa tavans moy acoustek dhodho dr'esa dhe Histoires
Naturelles, hag ev a ros dhe Leroy an chons dhe gomposa ilow rag an kensa
termyn. An cuntel a veu dyllys en mis Kevardhu 2009. Tro henwys "Le Cheshire Cat
& Vous" rag promovya an hens a veu senjys en 2010.

Leroy a wrug dylla peswara cuntel studio, henwys Bretonne, war 6 mis Kevardhu
2010. Th'esa an towl ow comprehendya versyons cudha a ganow hengovek Keltek,
pecar'a "Tri Martolod", "Bro Gozh va Zadoù" ha "Mná na h-Éireann", keffres ha
canow arnowyth pecar'a "Brest" gen Christophe Miossec. Brassa radn an hensow a
veu kevrednys dhe enysva an ganores, Breten Vian. An cuntel eth dhe bedn chartys
cuntellow Frynk 5 seythen woja y dhyllans.



https://kw.wikipedia.org/wiki/Myhal_Servetus

Michael Servetus (an 29ves a vis-Gwynngala, 1511 – an 27ves a vis-Hedra, 1553),
(Miguel Servet po, dell o y'n dalleth, Serveto yn Spaynek) o theologydh, medhyk
ha densesydh. Didheurek dhodho o lies godhonieth: steronieth ha meteorieth;
doronieth, lagha, studhyans an Bibel, awgrym, korfonieth ha medhygieth. Aswonnys
yn ta yw ev y'n istori a lies a'n testennow ma, yn arbennik medhygieth ha
theologieth.

Dineythys veu Servet yn Aragon, hag ev a studya orth pennskol Zaragoza poken
huni Lléida. Y servya va Juan de Quintana, neb o konfessyor dhe Jarlys V. Servet
ha Quintana a vyajyas dhe Almayn hag Itali yn 1529, ha Serveto a drigas wosa
henna yn Swistir. Y'n blydhynyow 1531 ha '32 y tyllas niver a skrifennow
theologiek (De trinitatis erroribus "Kammdybyansow yn kever an Drynses",
Dialogorum de Trinitate libri duo "Keskowsow a-dro dhe'n Drynses yn dew lyver"
ha De Justitia Regni Christi "Ewnder Reyn Krist"). Pub huni anedha a dest dhe
gryjyans arbennik Servet yn kever an Drynses, henn yw, na vo grond mann y'n
Bibel rag dyskas an Drynses; byttegyns, Logos Dyw a omjunnsa dhe Yesu pan esa va
hwath yn torr Varia Wynn. Ytho, an Logos a dhurya bys vykken war-lergh Servet,
mes an Mab o person kreatyes.

Serveto a bassyas yn Pow Frynk ha studya medhygieth yn Paris ha Dalfinat. Ev a
dhisputyas orth Jean Calvin dre lyther, hag yn 1553 y tisklaryas unn breuslys
frynkek y vos kablus a gammwrians. Dhe Genève ev a fias; mes ena Calvin ha'y
dhiskyblyon a'n kachyas. War-lergh gorhemmyn an galvinistyon, Servet veu gorrys
dhe vernans gans tan drefenn y gryjyansow.



https://kw.wikipedia.org/wiki/Lytherenn

Lytherennek yw bagas rewlys a lytherennow – arwoedhyow skrifys selvenek – ow
styrya sonennow unn taves kewsys, dell yw lemmyn po dell o martesen yn termyn
eus passys. Yma ken vanerow skrifa may styry arwoedhyow geryow leun (r.e.
Chinek) po syllabennow (r.e. y'n yeth Cree).

An lytherennek moyha devnydhys y'n bys ma yw huni romanek, displegys rag skrifa
Latin mes usys y'n dydhyow ma rag skrifa moyha yethow Europa (saw yethow
Howldrevel Europa, y'ga mysk Russek ha Greka), Turkek, Vietnamek, ha'n vrassa
niver a yethow kewsys yn Amerika hag Afrika a-is an Sahara. Y'n lytherennek ma y
skrifir Kernewek sertan.

Drefenn an dihevelepterow yethoniethek yn-mysk oll an tavosow ma, y chanjir tamm
an lytherennek Romanek war-lergh maner pub yeth. Yma dhe nebes tavosow
lytherennow keworrys: rag ensampel Æ, Ø hag Å yn Danek ha Norgaghek; Þ hag Ð yn
Islensek; Ŋ yn Inuktitut; Ą, Ć, Ę, Ł, Ń, Ś, Ź, Ż yn Polonek; ha lies chanj arall
a'n par ma.

Byttegyns, yma lytherennegi pals usys y'n norvys. Yn mysk an re moyha notadow
yma lytherennegi Arabek (usys rag skrifa Persek, Ourdou, ha lies yeth arall
ynwedh), Ebrow, Amharek, Kyrrilek (hag usir yn Russek, Bulgarek, Serbek,
Ukraynek h.e.), Grew, ha'n teylu kowal a lytherennegi Brahmek a Eynda hag Asi
Soth-Est – lytherennegi Devanagari, Thai, Tamil, Bengali, Burmek, hag erell.

An Geltyon goth a skrifa yn lytherennek arbennik gelwys Ogam. Y kavsons i an
tybyans dhe skrifa yndellma, dell grys skoloryon, a-dhia niverennow Romanek; mes
nebes unnik yw an furv ha patron a Ogam.



https://kw.wikipedia.org/wiki/Linen_Baya_Porthia

An Linen Baya Porthia yw linen hyns-horn 4.25 mildir (6.84 km) a-dhyworth
Lannudhno dhe Borthia yn Kernow. Hi veu ygerys yn 1877 avel an hyns-horn 7
tros-hys (2,134 mm) kledhrennow ledan diwettha dhe vos drehevys yn Pow Sows.
Treylyes veu an linen dhe eyj savonek ym 1892. Ev a bes dhe oberi avel hyns-horn
an gemeneth a wra karya lower a drethysi ha havysi.

An Hyns-horn Diberth Porthia a ombrofyas rag Reyth an Senedh yn 1845. Mes an
kompani a dhenaghas y blott wosa reyth an Hyns-horn Kernow West dhe fyllel.
Reyth nowyth veu kevys yn 1873 dhe vyldya an linen avel ystynnans an Hyns-horn
Kernow West, esa rann Hyns-horn an West Bras dhe'n spys na. Byldyes veu an linen
avel 7 tros-hys (2,134 mm) hyns-horn kledhrennow ledan, tressa kledhren veu
addyes yn 1888 rag dhe wallesogi trenow 4 tros-hys 81⁄2 meusva (1,435 mm) dhe
dhrehedhes an borthva dhe Lannanta. Tren kledhrennow ledan diwettha a bonyas war
20ves mis Me 1892, a-ban dhana pub tren re beu geyj savonek.

Yth esa traffik puskes y'n bledhynnyow a-varr, mes ny besyas ev. Traffik gwara a
bonyas dhe Lelant ha Porthreptor bys mis Me 1956 ha dhe Borthia y honan bys mis
Medi 1963.

Pub lergh-gwitha dhe Borthia veu kemerys dhe-ves yn 1966 ha pub tren war an
skorren veu oberys gans unsesow liesek disel. Yn 1873, an kay dhe Borthia veu
gwayes dhe wasa spas dhe bark kerri. Gorsav nowyth veu ygerys dhe Holanek
Lannanta yn 1978 yntra Lannudhno ha Lannanta. Park kerri meur veu drehevys ena
rag may halsa ev oberi avel Park ha Viaj rag Porthia.

Pan yth esa'n hyns-horn oberys gans Trenow Wesseks (Wessex Trains), yth esa 26
trenow pub tydh. Hyns-horn Bras an West a dhalathas owth oberi an linen yn 2006
ha lehe niver an gonisyow gwav dhe 16 pub tydh, mes ev a oberas an 26 tren pub
tydh y'n hav.

Trenow y'n hav yw oberys gans settys klas 150 dew-gocha hag y'n gwav gans
unn-kocha klas 153. Nebes trenow a ober dhe ha dhyworth Pennsans rag may
hallesog chanj an mayni.



https://kw.wikipedia.org/wiki/Linen_Arvordiryow_Atlantek

Linen hyns-horn kemeneth 203⁄4 mildir (33km) yn Kernow yw an Linen Arvordiryow
Atlantek. An hyns-horn a bon a dhyworth an Mor Predennek yn Porth dhe'n Keynvor
Atlantek yn Tewynblustri.

An Linen Arvordiryow Atlantek a dhalleth dhe Worsav Porth, ple'ma junyans gans
an Penn-Hyns-horn Kernow. Ow tiberth an gorsav, res yw dhe'n linen treylya war
warr ogasti 180 gradh dhe junya hyns an hen Hyns-Horn Monow Kernow (HMK) ogas
dhe'n hen worsav yn Lanndreth. An linen a hol hyns an HMK rag remenant an viaj.

A-dhyworth Lanndreth, an HMK a wrug devnydh hyns an hen Dhowrgleduh Porth, a veu
byldyes dhe servya an Bal Konsolow Fowydh, mar bell avel y dhiwedh dhe Velyn
Pons. Omma an linen a wra entra an Nans Logsulyan, ple'ma lower a remenantys
diwysyansek eus Ertachva an Bys.

Wosa Logsulyan, an linen a bass lower a seghoryon ha gweythyow pri China koth
hag arnowydh, kyn ev dhe bassya an gorsavow yn Karnrosveur ha Tregarrek.

Yntra Tregarrek ha Fordh Sen Kolom, an linen a dreus Gwithva Natur Woon Gors. Ev
re beu lower a dhroglammow gans an opns a dreus an fordh A30. Y fia plottys dhe
dhidreylya'n hyns-horn rag may talathsa dhe worsav Sen Ostell ha holya linen
gwara yn-unnik an hen Hyns-horn Diberth Tewyn Blustri ha Kernow dhe eyljunya
hyns an linen lemmyn dhe Dredhinas. An plott ma re beu droppyes lemmyn meur ras
a hyns nowyth an fordh a avod an pons ha gwithva natur.

Wosa hi dhe bassya Tregarrik, an linen a bass Gorsav Goonkoyntrel kyn ow
trehedhes Gorsav Tewynblustri.

An Linen Arvordiryow Atlantek yw onan a'n hensi-horn eus skoodhyes gans an
Keskowethyans Kledhrennow Dewnens ha Kernow. Yma hyns-korev-kledhrennow dhe'n
linen esa lonchyes yn 2005, yma 15 diwotti a-hys an hyns-horn rag trethysi
dh'aga godriga.

Unn hyns yw an linen yntra Lanndreth ha Tewynblustri. Yma loup-passya ogas dhe
Garnrosveur, a veu gwrys rag trenow pri China war aga fordh dhe warth gwara
Goongrug. Y'n jydh hedhyw, devnydhyes yw an loup rag trenow hav dhe bassya y
gila. An loup a wra devnydh a sinellow semafor.

Hyns-horn Bras an West a ober gonisyow trethysi leel. War benneythennyow y'n hav
pub tren yw eylworrys gans kemmysk a drenow Hyns-horn Bras an West a-dhyworth
Loundres Paddington ha trenow CrossCountry dhyworth Pow Sows North. HBW a henow
lower a'y drenow dhyworth Loundres Ekspres an Arvordiryow Atlantek. Nebes a'n
trenow dy' Sadorn yw gonisyow ekspres gwir a hedh orth Porth, Aberplymm, Karesk
Sen Dewi ha Loundres Paddington yn-unnik.

Diwedh est an hyns-horn bys dhe Dhibarthva Goongrug a wel lower a drenow gwara
eus oberys gans DB Schenker. Hyns-horn skorren berr a jun an linen yn Lanndreth
gans an porth yn Porth.

War 25ves mis Me 1991, kensa tren an jydh dhyworth Tewynblustri dhe Loundres a
dheuth dhyworth an kledhrennow y'n Nans Logsulyan. Unses Tren Tooth Bras o an
tren. An trethysi veu movyes dhe'n karr-power a-dhelergh esa anbaryes ha
drehedhas dhe worsav Logsulyan, ple gyllas an trethysi pesya war aga viaj yn
kerri.



https://kw.wikipedia.org/wiki/Keynskrif_an_Chartour

Keynskrif an Chartour yw bardhonek Kernewek a 41 linenn, kevys gans Henry Jenner
y'n Gwithti Predennek yn 1877. An bardhonek a veu skrifys orth keyn unn chartour
(Add. Charter 19,491) warnodho an dydhyans 1340. Ytho, an keynskrif y honan a
veu gwruthys wosa henna – Jenner a brofyas dydhyans a-dro dhe 1400.

Leveryas an bardhonek a soen demmedhyans yntra dew berson – dhe'n den ev a brays
gnasow an venyn ("Nag eus hy far/ a barth ma dhe bons Tamar"), ha dhe'n venyn ev
a gusul lelduri ("Mar a'n keffydh yn danjer/ synsa fast yndella").

Jenner a gavas an keynskrif hag ev ow hwilas geryow Kernewek war geynyow
chartours yn kever Eglosstefan (yn konteth Powder ogas dhe Sen Ostell). Kynsa
vershyon an gan ma a dhellos Jenner y'n Athanaeum yn 1877, ha Whitley Stokes a
dhellos vershyon ewnhes y'n Revue Celtique.

Lauran Toorians a dhellos breus arnowydh yn kever an gan (The Middle Cornish
Charter Endorsement – The Making of a Marriage in Medieval Cornwall, Innsbruck,
1991; ISBN 3-85124-622-5) hag ynno treylyans Sowsnek ha kampoellow a-gritik. Yn
1994, Ray Edwards a wrug dyllans an tekst hengovek warbarth gans
treuslytherennans Kernewek Kemmyn.



https://kw.wikipedia.org/wiki/Hyns-horn_Lyskerrys_ha_Karadon

Hyns-horn moon yn Kernow o an Hyns-horn Lyskerrys ha Karadon a ygeris yn 1844.
Byldyes o dhe garya kober, sten ha growan dhyworth aga devedhyansow war Vre Garn
dhe Dhowr an Woon rag treusworhelas dhe'n porth yn Logh ha gorhelas arvor. Yn
kensa an Dowrgleudh Kesunyans Lyskerrys ha Logh o devnydhyes rag an
treusworhelas ha diwettha an Hyns-horn Lyskerrys ha Logh.

Pur sewen o an Hyns-horn Lyskerrys ha Karadon ha'n devynnans moon ow pumya, mes
ev a gregas war an traffik-na. Pan an balyow ha mengleudhyow a dheklinyas, an
hyns-horn a dheklinyas ynwedh. Wos'tiwedh an hyns-horn a dhifygyas yn arghansek.
Yn 1909 prenys o gans Hyns-horn an West Bras, mes niverys o y dhydhyow hag ev a
dhegeas yn 1917. Kledhrennow ha pythyow an hyns-horn o removys rag an assay
bell.

An gweli kledhren o distruys gans an fordh A38 ogas dhe Dhowr an Woon, mes moya
a weli kledhren an hyns-horn a yll bos gwelys yntra Dowr an Woon ha Tremabe hag
yntra Darith ha Karn Margh. Hyns-kerdhes da yw an hyns-horn koth war Vre Garn ha
Goon Bre. Yma lower a hunyoryon koth war an hyns; lower anedhans i o gwrys a
ven, mes gwrys a goos o nebes anedhans i war an hyns dhe Vengleudh an Geuswask.

Tri phons an hyns-horn re dreusvewas ynwedh: Onan dhe Wood Hill, ogas dhe
Moorswater; onan dhe Dremargh hag onan dhe Wonamena. Ny yllir kerdhes war an
ponsow-ma awos diantel po war wlas brivedh yns; yma lowarth war an bons dhe
Dremargh. Yth esa pons an hyns-horn dhe Venyon ynwedh, mes destruys o yn Nessa
Bell an Bys gans assay trenyans. Y hwyllir gweles unn pons dres an hyns-horn
ogas dhe Corw's Nest yn tregh koth.

Yma chi koth a'n hyns-horn yn Sen Kler hwath, mes oll chiow erel an hyns-horn re
beu distruys.



https://kw.wikipedia.org/wiki/Hyns-horn_Lynn_Padarn

Hyns-horn Lynn Padarn (Kembrek: Rheilffordd Llyn Padarn, Sowsnek: Llanberis Lake
Railway) yw hyns-horn kledhrennow kul war lergh 1'11½" (597 mm) a bon dres 2.5
mildir (4 km) a-hys glann est Lynn Padarn yn Eryri, Gwynedd.

An hyns-horn a hol rann an Hyns-horn Padarn koth, hyns-horn 4' 0" o byldyes yn
1842 dhe garya legh dhyworth an Mengleudh Dinorwik dhe'n Velinhyli. An Hyns-horn
Padarn veu degeys an 3sa Mis Du 1961. Lyftyes veu an hyns-horn yntra Mis Me 1962
ha Mis Hwevror 1963.

Kensa towl an hyns-horn dhe eylygeri o gwrys gans den leel G. Ward a brofyas
hyns-horn a gylghya Lynn Padarn ow tevnydhya gweliow kledhren an hyns-horn
Padarn ha skorren Lannberis koth Kledhrennow Bretennek. An towl re venja
devnydhya kerri dhyworth an Mengleudh Legh Dinorwik, mes ny eth an towl yn-rag.

Mis Gortheren 1966 A. Lowry Porter a brofyas hyns-horn berra dhe bonya dhyworth
hwelji an mengleudh dhe Gilfach Ddu ogas dhe Lannberis dhe Bennlynn, a-hys gweli
kledhrennow mogha est an Hyns-horn Padarn. An mengleudh veu degeys Mis Gortheren
1969 ha hweljiow an mengeludh veu prenys gans Konsel Konteth Gwynedd gans an
mynnas a vyldya park gwlasek.

Devnydhyes veu an jynn-disel Ruston dhe bottya lergh. Y'n kettermyn yth esa an
kensa jynn-ethen, Dolbadarn, daskorys rag oberans. Res o dhe'n kompani eylgeyjya
lower a'y gerri awos bos geyj nowydh an hyns-horn 1' 11½" (597 mm) yn le geyj
koynt an mengleudhyow a 1' 10¾" (578 mm). An kompani a vyldyas kochow bogi
nowydh, mes yth esa lower a broblemmow gansa.

Mis Methevin 2003 an hyns-horn a wrug ystyn dhe dre Lannberis gans gorsav nowydh
ogas dhe worsav Hyns-horn Menydh an Oodhva. Yma'n pennworsav dhe Gilfach Ddu ha
derworsav lemmyn rag an Gwithti Kenedhlek Legh ha Kastell Dolbadarn.



https://kw.wikipedia.org/wiki/Hyns-horn_Bentewyn

An Hyns-horn Bentewyn o hyns-horn kledhrennow kul 2 tros-hys 6 meusva (762 mm)
yn Kernow a bon rag peswar mildir yn nans an Gower. Y'n dalleth, ev o hyns-tram
tennys gans mergh a garyas pri China dhyworth Sen Ostell dhe borth nowyth dhe
Ventewyn esa ygerys yn 1829. Yn 1874, krevhes veu an hyns-horn rag oberyansow
gans lokomotyvyow. Ev a wrug degea yn 1918 awos bos porthow moya effeythadow yn
leow erel.

An hyns-horn a ygeris wosa pri China dhe vos diskudhys y'n arenebedh dhe'n north
hag est a Sen Ostell. Rag dh'y esperthi, Charles Rashleigh a vyldsa porth dhe
Borthmeur, mes res esa dhe'n gweythoryon karga an pri dres kres an dre gans
mergh.

An tressa hyns-horn poblek yn Kernow o va, wosa an Hyns-tram Poldice ha'n
Hyns-horn Resrudh ha Pluw an Chas. Yth esa an hyns-horn war woleder rag dhe wasa
devnydhyans a drenow gravedh yn tu an porth ha trenow mergh yn tu Sen Ostell.

Yn 1838, garth glow veu byldyes yn Kynser Loundres rag dhe dhyghtya an bal sten
yn Pollgoodh.

An Hyns-horn Kernow a ygeris yn 1859 ow tevnydhya lokomotyvyow-ethen ha mos ha
bos an pennfordh a gargyans y'n pow. An porth dhe Ventewyn a wrussa leunhe gans
leys lower gweyth, neppyth a finwethas y alow dhe worhelweyth.

Reyth a Senedh veu kevys yn 1874 ow kasa devnydhyans a lokomotyvyow war an Linen
Ventewyn hag ystynnansow dhe'n north dhe'n gwelyow pri China. An kompani a
berghennas an hyns-horn ha'n porth a janjyas y hanow dhe Kompani Hyns-horn,
Porth ha Kay Bentewyn ha Sen Ostell (St Austell and Pentewan Railway, Harbour
and Dock Company) gans chatel a £50,000. An kledhrennow a via krevhes seulabrys
ha'n devnydhyans a lokomotyvyow a via dallys yn mis Genver po Hwevror 1874 gans
devedhyans an jynn tender 0-6-0, Pentewan (Bentewyn).

War galan mis Genver 1876 an Hyns-horn Kernow eth hag o rann Hyns-horn an West
Bras. An brassa kompani ma a dhannyonas traffik pri China dh'y borth yn Fowydh
esa gans gwella komodytys ha kevren karga moy effeythadow dhyworth an poll pri
China. Bras o an sewyans a hemma war draffik an Hyns-horn Bentewyn; karyans a
godhas dhyworth 19,672 ton yn 1876 dhe 5,341 ton yn 1877. An chatel a £50,000
rag an kompani o gesys gans an governans yn-unnik ha hepken nebes a ragbrenoryon
a dheuth yn-rag gans an mona. Ytho nyns esa an arghans dhe'n kompani dhe be rent
an dor.

An diskar ma o holyes gans sowena awos 45,270 ton veu karyes yn 1882 gans budh a
£1,206. Hemm a wallosegas asleas an lokomotyv gwreydhek, Pentewan (Bentewyn)
gans onan nowyth, henwys Trewithan (Trewydhyan), esa haval dhodho. Dhe'n unn
termyn, yth esa plott dhe ystyn an hyns-horn dhe'n north ha dh'y dredanhe, ow
tevnydhya kledhren vyw gresel.

Asleys veu an lokomotyv Trewithan gans Canopus yn 1901. Jynn aral, Pioneer
(Ragresor) veu prenys nessa dorn a-dhyworth an Asran Vell yn 1912. An jynnow a
oberas bys Pons Horn; mergh veu devnydhyes rag an rann finek dhe Sen Ostell rag
diogeledh poblek. An mergh veu driys yn-bann dhyworth Bentewyn gans kensa tren
an jydh; gesys o jynnow yn Sen Ostel yn bledhynnyow diwettha.



https://kw.wikipedia.org/wiki/Hyns-Horn_Kernow_North

An Hyns-horn Kernow North o linen hyns-horn a bonyas a-dhyworth Halwill yn
Dewnens dhe Lannwedhenek yn Kernow dres Lannstefan, Ryskammel ha Ponsrys, pelder
a 49 mildir 67 chaynys (80.21km).

Ygerys veu an hyns-horn gans an Hyns-horn Loundres ha Soth West (HLSW) rag dhe
wul karyans havysi dhe Gernow. Byldyans a dhalathas war 20ves mis Metheven 1884
dhe Halwill ha dos dhe Lannstefan yn 1886 gans an kensa trenow poblek ow talleth
yn mis Gwynngala an unn vledhen. An linen a ygeris dhe Ryskammel ha Delyow Boll
yn 1893 ha drehedhes dhe Fordh Porthysek yn 1894, mes nyns esa gonisyow bys
ygerans an linen dhe Bonsrys yn 1895. An linen finek dhe Lannwedhenek a ygeris
yn 1899 wosa problemys ow kavos tir.

Yn 1922, rann vrassa a hensi-horn Breten veu kesunyes dhe wul peswar kompani. Yn
junyans a wrians an Hyns-horn Soth, an HKN veu denys gans an HLSW. An HKN a
stoppyas owth eksistya avel kompani y honan yn 1923.

Yth esa lower a draffik lu, trethysi ha gwara, war an linen dres Nessa Bell an
Bys, res o dhe'n hyns-horn provia an Selva Ayr yn Pluwdhewi hag yth esa junyans
fisegel gans Hyns-horn an West Bras yn Lannstefan rag an kensa gweyth.

An Hyns-horn Kernow North veu kesunyes yn Hensi-Horn Breten yn 1948. Yntra 1950
ha 1964, an HKN veu treusworrys yntra Powyow Soth ha West an HB bys owth eriva
yn dewdhorn an Pow West ha bysi lowr veu an hyns-horn gans trenow havysi dres an
1950ow.

Deges yw an hyns-horn hwath, mes rann verr re eylygeris yntra Lannstefan ha
Melinnowyth avel an Hyns-horn Ethen Lannstefan.

An gweli-kledhren yntra Ponsrys ha Lannwedhenek re beu komprehendyes y'n Hyns
Kammel, hyns-dewrosa a hol hyns an Hyns-horn Bosvena ha Ponsrys ha'n HKN.



https://kw.wikipedia.org/wiki/Hyns-Horn_Ethen_Lannstefan

Hyns-horn kledhrennow kul 1 tros-hys 11 1/2 meusva (597 mm) yw an Hyns-Horn
Ethen Lannstefan (Sowsnek: Launceston Steam Railway) a ober dhyworth an dre
Lannstefan yn Kernow. Byldyes yw an hyns-horn war weli-kledhren an Hyns-Horn
Kernow North hag ev a bon rag 2 1/2 mildir dhe Velinnowyth, ple'ma park godrev.

An kensa hyns-horn dhe dhrehedhes Lannstefan veu an Hyns-Horn Lanstefann ha
Dewnans Soth a ygeris yn 1865 dhyworth Lannstefan dhe Aberplymm, wosa henna
denys veu an hyns-horn yn Hyns-Horn an West Bras. An Hyns-Horn Loundres ha Soth
West a ygeris y hyns-horn dhyworth Dibarthva Halwill, ystyn dhe Lannwedhenek yn
rannow y'n 1890ow, ha wosa henna rann an Hyns-Horn Soth. Orth aga amal veu an
dhew worsav Lannstefan: Gorsav HaWB a dhegeas yn 1962 ha gorsav an HS yn 1966.

Yn 1965, Nigel Bowman a sawyas an lokomotyv-ethen "Lilian" dhyworth Mengleudh
Leghen an Penrhyn yn Kembra North hag hy daswul dh'y ji yn Surrey. Wosa henna,
ev a dhalathas ow hwilas le dhe vyldya hyns-horn dhe oberi y lokomotyv hag ev a
wrug dewis Lannstefan yn 1971, wosa ow tybi a-dro dhe rann an weli-kledhren
dhyworth Guildford dhe Horsham ha'n Hyns-Horn Lyton & Barnstaple. Prenas an
weli-kledhren a dhuryas lower a vledhennow ha'n kensa rann a ygeris Dy'gol
Stefan 1983. Ystynys o an hyns-horn yn rannow, yth esa'n ygeryans diwettha dhe
Velinnowyth yn 1995 ow tri an hyns-horn dh'y hys kesres a 2 1/2 mildir.



https://kw.wikipedia.org/wiki/Hindou

Hindoueth (aswonnys ynwedh avel सनातन धर्म Sanātana Dharma, po "an fydh ow turya
bynari") yw kryjyans dharmek ow talleth yn Eynda. Yma a-dro dhe 940 milyon a
dhyskyblon y'n nor, gelwys Hindouyon, ha 94 kansrann anedha yn Eynda hag Asi
Soth. Gnas arbennik a Hindoueth yw dyversita kryjyansow, praktisyow ha
skryptors. Byttegyns, yma unnses yn mysk an dyffransow ma, dell dheriv an linenn
ma a'n Ryg Veda (Lyver I, Hymna CLXIV, Gwers 46):

An Vedas yw hen skryptors an wonisogeth Eyndo-Aryanek. Yth yns i kuntelles
hymnys ha dyskansow gwrys a-dro dhe'n vlydhen 1000 kyns an Oes Kemmyn, hag i
holys hwath gans Hindouyon. Mes skryptors pals re devis a-dhia an oes Vedek,
y'ga mysk kampoellasow skyansek (r.e. an Upanishads ha Brahmanas) ha dew
vardhonek meur mythologiek, Mahabharata ha Ramayana. Rann boesek an Mahabharata
yw an Bhagavad Gita, yn le'ma Kryshna ow tisplegya dhe Arjuna lies poynt
selvenek a dybyans Hindou.

War-lergh moyha Hindouyon, Dywses yw onan. Vayshnavydhyon a aswonn Dywses avel
Kryshna, Rama, po ken enep a Vishnou. Shayvydhyon ha Shaktydhyon a'n aswonn avel
Shiva warbarth gans y gowethes ha “galloes” Shakti. Yma Smartydhyon ow tyski bos
Dywses yn puptra ha pubonan. Yma leun a hwedhlow sans a-dro dhe dhywow hag a yw
enebow an Dywses. Ganesha, Sarasvati, Skanda, Hanuman, ha Lakshmi yw dywow erell
a vri arbennik.

Herwydh Hindouyon, mernans yw sywys gans dasvywnans dres troweyth a bes, gelwys
samsara. Rag diank an droweyth ma hag omgesunya y'n gwynnvys a Dhywses (studh
gelwys moksha), res yw dhe dus obaya aga devar spyrysek (dharma) rag drehedhes
keweras tamm ha tamm. Yma'n ober gwrys y'n bys ma (karma) ow ri delys y'n nessa
bywnans.

A-ban wra puptra rann a spyrys kemmyn an bys oll (atman po Brahma), yma
Hindouyon ow talvos ahimsa, po anfreudh. Ahimsa yw omassayys der berthyans,
skonya a gig, h.e.

Yma'n Drynses Hindou ow konsystya a'n Gwrier Brahma, an Gwithyas Vishnu, ha'n
Distruyer Shiva.

Y fydh Hindouyon ow kordhya Dywses yn nebes furvyow, mes an moyha niver a wordh
Vishnou, yn arbennik y omdhiskwedhyans (avatar) avel an arloedh Kryshna. A-dhia
an 6ves kansblydhen, an movyans omriadow (bhakti) re boeslevas kerensa ynter an
gordhyer ha'n dyw dewisys (Ishtadeva).

Yn devosow Hindou, yth enor gordhyoryon an dhywow yn chi po orth tempel owth aga
hynnik boes, kosta, tan, po bleujennow hag ow kana hymnys. Yma lies hymna a
dhevedhyans an Vedas; mes yma par arall a gan sans, bhajan, skrifys dre vras y'n
14ves-17ves kansblydhynyow ha kevrennys dhe'n movyans bhakti. Milyonow a
Hindouyon a wra pergherinses dhe leow sans – rag ensampel, Varanasi,
Rameshwaram, Ayodhya, Haridwar, Nashik, Ujjayn, Allahabad ha Somnath. Dowr Ganga
yw pur sans, war-lergh Hindoueth. Yma Hindouyon owth enora bughes, awos aga bos
“mammethow” tus. Ny dhyber Hindouyon pals bewin – hemm yw elvenn boesek a ahimsa
(anfreudh). Sans yw simys ynwedh, awos an gweres res gans Hanuman ha'y lu a
simys dhe Rama rag fetha an jevan Ravana (ha re ravnas Sita, gwreg Rama,
war-lergh an Ramayana).

Yoga yw sort a braktis spyrysek Hindou, ow kesunya manerow omdhoen, keurganow
(mantras), preder, omrians, h.e. An geurgan geryes gwella yw an Gayatri Mantra,
dhiworth an Ryg-Veda (Lyver III, Hymna LXII, Gwers 10):

War-lergh an Bhagavad Gita, yma dharma (devar spyrysek) a bubonan ow tyffra
herwydh agh (varna) an person. Ytho, devar an shudras (tiogyon) yw ammetha;
devar an vayshyas (marchons) yw kenwertha; devar an kshatriyas (breselysi) yw
omgasa; ha devar an brahmanas (oferysi) yw gordhya. Yth esa tus heb varna byth –
gelwys dalits hedhyw – a esa arweskys gans remenant an poblans avel achouta
(andochyadow, na allo bos tevys).

Y'n eur ma, pub varna yw kevrennys yn lies jati. Yn hengovek, nyns o eseli a
jatis dihaval ow tybri warbarth na demmedhi y gila. A-dhia anserghogeth Eynda,
an dyffransow ma reth omwannhes, mes yma arwodhvos jati ha varna ow pesya. Lies
dasfurvyer Hindou – y'ga mysk Rammohan Roy, Ramakryshna, hag M.K. Gandhi – re
hwilas distrui kammhynsethow jati hag andochyadowder.

Bouddhisteth ha Jayneth a dhallathas avel vershyons dasfurvys a Hindoueth nebes
kansblydhynyow kyns an Oes Kemmyn. Ynsi a naghas dihevelepterow jati ha varna
hag awtorita an Vedas, mes a besya ow koela orth samsara (an droweyth a vywnans
ha dasvywnans), an Upanishads, hag elvennow erell a'n hengov Hindou. Ytho,
Hindoueth vrahmanek y's tevo le rowedh es Bouddhisteth yn Eynda glasek dres
nebes kansblydhynyow. An movyans bhakti a nowydhhas bywder an hengov Hindou,
ha'n woedh skyansek Vedanta a dhisplegya tybyansow an Vedas yn lies furv.
Hindoueth a omlesas a-dreus Asi Soth-Est, le may fes an kryjyans hwath (yn
arbennik yn Bali ha howldrevel Java).

Wosa tevyans Islam yn Asi Soth, yth esa lies urdh ha doeth ow kesunya
spyrysogeth Hindou ha Muslim – rag ensampel, Kabir ha Gourou Nanak (an fondyer a
Sikheth).



https://kw.wikipedia.org/wiki/Groenlond

Brassa Ynys an bys yw Greunland (Greunlandek: Kalaallit Nunaat) ynter an
keynvoryow Iwerydh hag Arktik . A-dro dhe 81% a'n enep yw gorherys gans yey. Tus
Inuit o an kynsa trigoryon aswonnys y'n ynys; ynsi a wra hwath an brassa niver a
dus. Aga yeth, Kalallisut po Greunlandek, yw pur haval dhe'n yeth Inuktitut
kewsys yn Nunavut ha Pow Kebek, Kanada.

Tus Lyghlynn a drevesiga yn Greunland yn 986 yn-dann Erik an Rudh. Ynsi a henwi
an ynys y'n yeth Norsek Grænland, po "tir glas", spit dhe'n rew tew ow korheri
enep an ynys. Greunland a besya avel trevesigeth norgaghek bys yn 1814, pan
berghennogis Denmark an ynys der an rywvaneth unys a Norgagh ha Danmark. A-dhia
1ª Me 1979 yma omrewl dhe Reunland.

Sovran Danmark yw penn an stat. Gans governans Danmark y fydh henwys unn
Rigsombudsmand (Desedheger Ughel) heb leun a alloes neb a negysy a-barth
governans Danmark ha'n Rywvaneth y'n ynys.

Yma senedh hag ynno 31 esel dewisys rag peder blydhen. An governans a vydh lywys
gans an Kynsa Menyster, Hans Enoksen lemmyn, hag yw lywydh an brassa parti y'n
senedh, Siumut.

Nyns yw Greunland esel mann a'n Unyans Europek a-dhia 1985 awos eseleth Danmark
ynno. Byttegyns, an pow yw esel kevrennek a'n Konsel Nordek warbarth gans an
kenedhlow lyghlynnek, Island, an Ynysow Faroe, ha Pow Finn.



https://kw.wikipedia.org/wiki/Eduard_Lhuyd

Edward Lhuyd (po Llwyd) (1660–30ns Metheven, 1709) o naturor, losonydh,
yethonydh, dorydh hag antikwari a Gembra.

Genys veu ev yn Keredigyon; y havas ev adhyskans yn Kroes Oswald ha Pennskol
Rysoghen yn 1682. Yn 1684, y kwaynyas ev soedh avel darbarer dhe Withyas an
Gwithti Ashmolean. Yth esa Lhuyd y honan Gwithyas an Gwithti a-dhia 1690 bys
1709.

Yth esa Lhuyd ow vyajya a-les. Yn 1688, y hwrug ev rol a loson leel yn Eryri,
Kembra Gogledh. (Yma lili Eryri, Lloydia serotina, ow toen y hanow hwath.) Wosa
1697, Lhuyd a wodrigas pub konteth yn Kembra, hag a-wosa Alban, Wordhon, Kernow,
ha Breten Vyghan. Yn 1699, gans gweres arghansek a Isaac Newton, y tyllas ev rol
a enyvales gyllys yn meyn kuntellys a-derdro Pow Sows. Pennskol Rysoghen a'n
gwrug Mester Artys yn 1701.

Yn 1707 y tyllas ev an kynsa lyver a Archaeologia Britannica: an Account of the
Languages, Histories and Customs of Great Britain, from Travels through Wales,
Cornwall, Bas-Bretagne, Ireland and Scotland. Yma'n lyver ma ow preservya lies
flourenn a Gernewek, warbarth gans akontys gramasek hir a'n yethow Keltek oll.
Yma y skrifennow Kembrek, Kernewek, h.e. ow kul devnydh a lytherennans
fonologiek a-varr. (Gwelewgh Dzhûan Tshei an Hɐr rag sampel.)

Blydhen a-wosa, ev a veu dewisys avel esel an Kowethas Ryal. Y ferwis ev a fagel
an skevens yn 1709.

Edward Lhuyd (1660–30ns Meτevan, 1709) ô natyrier, luzuneδ, eτoneδ, doreδ ha
antikụari diụort Kembra.

Genez vê e en Keredigion; e gavaz aδeskanz en Krûz Ozụɐļt ha Pednskol Redzhôhan
en 1682. En 1684, e 'ụrîg gụainia sûδ vel darbarer δɐ Uîτiaz an Gụîτti
Ashmolean. Thera Lhuyd e hẏnan Gụîτiaz an Guîτti δîa 1690 bez en 1709.

Thera Lhuyd viadzhia a lêz. En 1688, ê 'ụryg rôl a luzuan lêal en Erẏri, Kembra
Gogleδ. (Ma lili Erẏri, Lloydia serotina, a tûn e hano hụâτ.) Odzha 1697, Lhuyd
a ụodrigaz pẏb konteτ en Kembra, ha odzha hedna Alban, Iụerδon, Kernou, ha
Breten Vîan. En 1699, gen gụeraz arrandzhak a Isaac Newton, e 'ryg dello rôl a
enevalez gellez en mein kẏntelhez der drô Poụ Soụz. Pednskol Redzhohan 'ụrîg ê
Mêster Artez en 1701.

En 1707 ê 'rîg delho an kendzha levar a Archaeologia Britannica: an Account of
the Languages, Histories and Customs of Great Britain, from Travels through
Wales, Cornwall, Bas-Bretagne, Ireland and Scotland. Ma an levar ma prezervia
lîaz flụran a Gernûak, ụarbàrh gen akontez gramadzhak hîr a'n tavodzho Keltek
olha. Ma e skrefedno Kembrek, Karnûak, h.e. kụîl devneδ a leτerednaz fonologîak
a-varr. (Gụelo Dzhûan Tshei an Hɐr rag sampel.)

Bleδan ụodzha hedna, êv vê dewizez vel ezal an Koụeτaz Rîal. Ê verụez a fagel an
skevenz en 1709.



https://kw.wikipedia.org/wiki/Cornish

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/Charlys_I

Charlys I (19ves Du 1600–30ns Genver 1649) o Myghtern Pow Sows, Alban ha Wordhon
a-dhia 27ns Meurth 1625 bys y vernans. Yth esa ev ow kwynnel rag galloes erbynn
an Senedh; y skoedhya ev 'ewnder dywyel myghternedh', ha lies Senedheger a
dhoutya y kwaynnya ev nerth pur. Yth esa enebieth efan orth y wriansow, r.e.
tolli heb bodh an Senedh.

Charlys o eskarek orth Puredhydhieth, hag a skoedhya solempnytys Eglos Pow Sows
kowal yn Lyver Pysadow Kemmyn.

Fog an diwettha blydhynyow a reyn Charlys o Bresel Sivil Pow Sows. Charlys o
fethys, gwrys prisner, ha dibennys avel traytour. Y teuth Pow Sows ha bos
repoblek (po turanneth an lu). Mab Charlys, Charlys II, a dhehwela yn Restoryans
an Myghternses yn 1660.

Kernowyon a skoedhas an Myghtern, dre vras, ha teyrgweyth an Senedhegoryon a
omsettyas Kernow. Charlys a skrifas lyther geryes da ow kormel an Gernowyon rag
aga lelduri (an lyther ma John Keigwin a dreylyas yn Kernewek). Yn Eglos Pow
Sows, y prederir Charlys yn merthyr ha sans. Eglos unn plyw yn Aberfal yw omres
dhe Jarlys Myghtern.



https://kw.wikipedia.org/wiki/Bywnans_Ke

Bewnans Ke (po Bywnans Ke yn lytherennans Kemmyn) yw an diwettha diskudhans a
lyenn Kernewek hengovek (henn yw, kyns an Dasserghyans). Yn 2002, Graham Thomas
a gavas an dornskrif yn Lyverva Genedhlek Gembra. Nyns yw kowal an dornskrif ma:
kyllys yw pymp folenn yn dalleth an gwari, diw y'n pervedh ha pymp y'n diwedh.
War-lergh Oliver Padel, y skrifas kynsa vershyon Bywnans Ke a-dro dhe 1500; agan
dornskrif ni a via skrifys a-dro dhe 1575.[1]

Y'n kynsa rann a Vywnans Ke, yma Sen Ke (po Keladocus) ow tefendya y fydh
kristyon erbynn an Myghtern Tewdar (Teutharus). Sen Ke a dhiank a brison an
myghtern hag a wra marthusyon erell.

Hwarvedhyansow an nessa rann yw haval dhe'n re yn Historia Regum Britanniae gans
Geoffroi a Venow. An Myghtern Arthur a gemmer omaj gans myghternedh lies bro.
Mes an Emperour a Rom a vynn diwedha anserghogeth Vreten Veur. Y'n vresel ow
sywya, Moddras a dhemmedh an vyghternes Gwynnever. Dhe Arthur war nuk yn
kormeuledhek, bysi yw omladh y noy fals ev.

Bywnans Ke ha Bywnans Meryasek yw an dhew vywnans-sens unnik ow turya y'n yeth
kernewek.

Yma niver a eryow Kernewek diskudhys y'n dhornskrif nag esa aswonnys kyns, r.e.
'kedhlow', 'feus', 'ystoeth', keffrys ha lies hanow tyller, r.e. 'Norgagh' ha
'Kint'. Dhe vreus Ken George, gnas an yeth usys y'n kynsa rann a'n gwari ma yw
mars ughel po ughella es yeth Bywnans Meryasek. [2] [3]



https://kw.wikipedia.org/wiki/Ynys_Wordhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Yeth_Kernowek

Kernowek yw yeth keltek Kernow. Bretonek yw y gar nessa, hag yma an dhiw yeth
na, gans Kembrek, ow kul an bagas Brythonek a'n kordh keltek.

Yma Kernowek ow kevrenna 80% a'y erva selvenek gans Bretonek, 75% gans Kembrek,
ha 35% gans an yethow Godhelek, Iwerdhonek ha Gwydhelek an Alban. Yma Kembrek ow
kevrenna 70% a'y erva selvenek gans Bretonek.

Avel yeth ranndiryel a Bow Kernow, yma Kernowek dhe les dh'unn gre sodhogel, hag
yma Konsel Kernow (gwelewgh Politegieth Kernow) ow ri arhans rag hwarvedhyansow
y'n yeth dasserhyes.

Yma dew vagas a oberow lien kernowek, herwydh an prys. An kynsa yw an lien
hengovek, hag an nessa yw lien an dasserhyans. Manahow gatholik ha pronteryon
erel a skrifas oberow chyf a'n lien hengovek. An lien arnowydh yw askorras
kenedhlogoryon hag erel a erviras gul devnydh a'n yeth. Y'n termyn ma, brassa yw
korf an lien arnowydh ages an korf hengovek.

Kernowek yw pupprys skrifys y'n lytherennek romanek, mes war-lergh manerow pals.
Yn Kernowek hengovek, oberow liennek o skrifys yn peswar system dre vras: huni
an Vocabularium Cornicum (Kernowek Koth); huni a Gernowek Kres (warbarth gans
vershyon arbennek Radulphus Ton); huni a Kernowek diwedhes a-dro dhe Bensans
(Tonkin, Borlase, an teylu Boson h.e.); ha huni a Edward Lhuyd.

Yth esa trigoryon Vreten Veur ow kewsel yeth keltek kyns termyn Iulius Caesar.
An Romanyon a asas an enys yn 410, hag an Sowson a drevesigas yn Pow Sows. Kas
Dyrham yn 577 a dhiberthas an Vrythonyon yntra "Brythonyon an Worlewin" (an
Gembroyon) ha "Brythonyon an Dehow" (an Gernowyon).

Yn 936 y tryghas luyow Athelstan (an myghtern sows) bro Kernow hag apoyntya Dowr
Tamer avel an amal ynter tus Dewnans ha'n Gernowyon. Yma nebes skrifennow
Kernowek Koth ow tydhya a'n oos ma, yn arbennek an Vocabularium Cornicum.

An Pla Meur a hedhas Breten Veur yn 1349. Yth esa kemmys ankow na dhaskavas
niver a Gernowegoryon nevra hwath. Y'n degbledhenyow ow tos, y skrifas hwelow
chyf a lien Kernowek Kres – an Ordinalia ha Beunans Meriasek – yn Kollji
Glasneth (sodhva a epskobeth katholik Karesk). Mes yth esa an yeth hwath ow
kelli hy hys. Kaws a Rebellyans an Lyver Pysadow yn 1549 o enebi an lyvrow
pysadow protestant nowyth, skrifys yn sowsnek yn unnik.

Kernowek Diwedhes a dhisplegyas yn 17ves kansblydhen yn kevrangow Pennwydh ha
Kerrier. Sempelheansow gramasek hag omgerdh fonologiek o gnasow arbennek an oos
ma. Yth esa an skoler brythonek Edward Lhuyd yn Kernow ow studhya an yeth y'n
furv dhiwedhes ma yn 1700. Unn a'n diwettha Kernowegoryon aga mammyeth o Dolly
Pentreath a Borthynys; hi a veu marow yn 1777.

A-dhia 1904, nebes aktivedhyon a omgemmeras kaskyrgh rag dyski, devnydhya ha
dasvywa an yeth yn Dasserhyans Kernowek. Yn 1986, an omsav Kernowek a wodhevis
fols yn tri bagas; mes ny lehas an niver a studhyoryon an yeth. Wosa kansblydhen
a vywder tavosel, an yeth a gavas hy haswon gans Senedh an Rywvaneth Unys avel
taves ranndiryel Gernow yn 2002 yn-dann an Chartour Europek rag Yethow
Ranndiryel po Bian.

Y'n 17ves kansblydhen, William Scawen (1601-1689) o onan a'n kynsa tus a vynna
kuntelles lavarow ha remenans an yeth Kernowek. Nebes termyn wosa henna, y
tisplegyas skol antikwaris Pennwydh a-dro dhe John Keigwin, an teylu Boson,
William Borlase, h.e. An skoler kembrek Edward Lhuyd (onan a'n fondyers a
studhyow Keltek) a obera warbarth gans eseli an bagas ma. Kansblydhen wosa henna
ogatti, William Pryce (1725?-1790) a berhennogas hwithransow Kernowek Lhuyd
ha'ga dyllo avel Archaeologia Cornu-Britannica (1790). Rowedh meur esa dhe'n
lyver ma y'n bledhenyow a-varr a studhyansow Kernowek, kyns skoloryon dhe
wodhvos bos Lhuyd an awtour chyf.

Attendya an taves Kernowek a wrug moy ha moy a akademedhyon y'n 19ves
kansblydhen. Edwin Norris (1795-1872) a dhyllas an Ordinale yn 1859 (The Ancient
Cornish Drama), warbarth gans treylyans Sowsnek ha gramasek Kernowek. Whitley
Stokes (1830-1909), den laha a Iwerdhon, o den a boos yn studhyansow Keltek;
dyllansow Gwreans an Bys ha Beunans Meriasek ev a wrug warbarth gans gerva a
2000 ger. An skoler bretonek Joseph Loth (1847-1934) a studhya Bretonek ha
Kembrek warbarth gans Kernowek. Ev a dhylla lies erthygel a-dro dhe'n yeth
Kernewek yn Revue Celtique. Henry Jenner, kynsa hembrenkyas an dasserhyans, a
avowys Loth ha Stokes avel ragresegedhyon a res dhodho. Llawlyfr Cernyweg Canol
o gramasek Kernowek Kres gans Henry Lewis hag esa dhe les dhe A.S.D. Smith ha
Kembregoryon erel. Revd Robert Williams a skrifas Lexicon Cornu-Britannicum
(gerva) yn 1865, ha Dr Frederick W.P. Jago unn gerlyver Sowsnek-Kernowek yn
1885.

Gramasek ha gerva Kernowek o materow alhwedhel sertan rag gedyoryon an
Dasserhyans: Jenner, Hal Wyn, Mordon, Caradar, h.e. Yma Ray Edwards, Oliver
Padell, Nicholas Williams, Richard Gendall ha Ken George ow pesya aga
hwithransow bys an dedhyow ma. A-der an Dasserhyans, kevrohow notadow dhe
studhyansow an yeth Kernowek a wrug Paula Neuss, Brian Murdoch, Lauren Toorians,
hag erel.

Yma lies tybyans a-dro dhe fonologieth Kernowek a'n eyl oos ha'n aral, ha nyns
eus unnveredh war lies poynt posek. Yn-mysk an skoloryon ow studhya an maters ma
lemmyn, y tegodh notya Nicholas Williams, Ken George, Charles Penglase, Richard
Gendall hag Ifan Wmffre.

War-lergh Ken George, fonologieth Kernowek a-dro dhe dermyn Bywnans Meryasek a
via moy po lyha yndella:

Notyewgh George dhe brederi bos /kʷ, gʷ, ʍ/ bagasow kesonennow: /k+w, g+w, h+w/.

Ny grys Nicholas Williams bos dyffrans ynter /o/ hag /ɔ/ yn Kernowek Kres,
naneyl ynter /i/ hag /ɪ/. Hwath pella, Mordon ha skoodhoryon Kernewek Unys
a-lemmyn na grysa bos dyffrans ynter /œ/ hag /y/ yn Kernowek Kres.



https://kw.wikipedia.org/wiki/Yesu_Cryst

Yesu, po Yesus (genys 6-4 kyns OK, marow 29-33 OK), o pregowther yedhowek yn
termyn an Emperoureth Romanek; ev yw person kres Kristoneth. Herwydh Kristonyon,
yma Yesu ow kul unn a dri person y'n Drynses Sans, warbarth gans Dyw an Tas ha'n
Spyrys Sans. Yn Gwrians an Bys, tybyans an Drynses yw styrys a'n par ma: "try
ython in vn Substance/ comprehendys in vdn dew" (tri yth on yn unn substans,
komprehendys yn unn dyw [1]). Mes den o va keffrys, ha mab Maria Wynn. War-lergh
an Aweylys, Dyw an Maw a dheuth ha bos den rag prena denses a'y beghes. An
oberenn ma ev a gowlwrys der y dhughan ha krowsyans, herwydh an Bibel.

War-lergh kryjyansow erell, profoes o Yesu (homm yw an dyskas rag ensampel a
Islam hag a'n Fay Bahá'í). Yesu yw profoes a vri yn Islam; yth aswonnys ev avel
عيسى (Isa). Yma nebes 74 gwers a'n Qur'án ow kampoella Isa/Yesu avel profoes a
Islam hag a dhehwelsa Dydh Breus.

Krist yw titel ow styrya olewys (gans Dyw); an titel ma yw devedhys a'n ger Grew
χριστός (leverys ghristos), ha styry an ger Ebrow משיח (mashiah).

Hanow Yesu yw devedhys a'n ger Greka Ιησούς yesous. Dell grys lies skoloryon, an
hanow Greka yw devedhys a-dhia furv Aramek hag Ebrow ישוע Yeshoua. Yn tekstow
Kernewek hengovek, Yesu yw berrhes avel IHC, henn yw an teyr hynsa lytherenn a'n
hanow Grew: Η yw η veur, ha Σσ o skrifys avel Cc menowgh y'n Oesow Kres.



https://kw.wikipedia.org/wiki/Ydhyn

Edhen (liesplek ydhyn) yw esel unn ugh-urdh a enyvales (Lat. Aves), pub huni
gans diw esker, pluv, lithyow yn-rag ow kul eskelli, eskern kew, ha gallos
dedhwi.

Yma 8,800–10,200 eghenn a ydhyn ow fyw y'n bys ma; ytho, ynsi yw an liesekka
klas a viles gans mell keyn war dir. Yma nebes ydhyn ow tybri sugen bleujyow,
plansow, has, hwesker, logos, puskes, karyn, po ken ydhyn. Difun dydhweyth a
vydh moyha ydhyn, mes re anedha a vydh difun nosweyth po mo. Lies edhen a vyaj
yn pell rag triga y'n gwella hin; erell a vyw dre vras orth an mor. Yma hwath
eghennow a yll koska hag i ow nija.

Yn mysk gnasow kemmyn ydhyn yma gelvin askornek heb dens, dedhwi oyow krogenek,
ha korf eskern skav mes kres. An vrassa rann anedha a yll nija y'n ayr, mes
niver a eghennow (yn arbennik war ynysow) re gollas an gallos ma: r.e.
pennow-gwynn, strusyow hag ydhyn kiwi.

Sur yth hevel y'n eur ma ydhyn dhe esplegya diworth arghpedrevanes, h.y. diworth
an bagas Maniraptora a'n is-urdh Theropoda. An ydhyn a wra ytho rann a'n klas
Reptilia (kramviles), ha'ga nessa kerens y'n klas na yw krokodiles. Yma ydhyn,
kramviles erell, ha bronnviles ow furvya an Amniota, enyvales gans mell keyn a
omgerdhas rag triga war dir.



https://kw.wikipedia.org/wiki/Simbabwe

Zimbabwe ew gwlas yn dehow-barth Africa. Nag eus dhedhy trewth dhe'n mor. A-dro
dhedhy yma Africa Dhehow, Botswana, Zamby ha Mozambik. Sowsnek ew an taves
sodhogel, mes yma an vroassa radn a'n pobel ow clappya Shonek, yn arbednik yn
north ha cres an wlas, a-dro dhe Harare. Ndebelek ew kewsys gen an re na y'n
soth a-dro dhe Bulawayo.

Bys yn 1979, hanow Zimbabwe o Southern Rhodesia. Yn 1965, governans Ian Smith a
wrug declarya anserhogeth an wlas dhyworth an Ruwvaneth Unys. Yndelma yth era
owth assaya gwitha tus wydn yn gallos. Nag eren'jei byth moy es 5.5% a boblans
an wlas, hedn ew le na 300 000 dhen. Woja an ‘ger lonek’, an Ruwvaneth Unys a
gemeras gallos arta yn 1979 rag y dhrei dhe ZANU-PF, lewys gen Robert Mugabe ha
Canaan Banana, an vledhen woja hedna.

Yn 2009, Morgan Tsvangirai a wrug omjunya governans Zimbabwe, hag ev lewydh MDC,
an eskerens politek tradycyonal dhe ZANU-PF.

Ma an erthygel ma usya an Furv Scrifys Savonek (gen furvow tradycyonal) a-barth
Kernowek diwedhes.



https://kw.wikipedia.org/wiki/Sedher_konna_rudh

An sedher konna rudh (Gavia stellata) yw eghen a edhen dhowr divroansek a'n
hantergylgh kledh. An moyha lesrannys y'n bys yw y'n teylu sedher, i a vag y'n
tiredhyow Arktik dre vras hag i a wav yn arvoryow kledh. 53-69 centimeter (21-27
meusva) yw aga hys, 91-120 centimeter (36-47 meusva) yw aga askelva, ha 1–2.7
kilogram (2.2–6.0 peuns) yw aga poos, an lyha ha'n skavva sedher y'n bys yw an
sedhoryon konna rudh. Loosek dhe wynn a-is yns yn gwav gans briansennow rudhek
y'n prys maga. An moyha a'ga boos yw puskes, mes diwelvennoges, pythow losowek,
prevyon ha divellkeynoges erel yw dybrys treweythyow ynwedh. Eghen unpriosel yw
an sedher konna rudh gans kevrennow par duryadow. An dhew a weres gwruthyl an
neyth, gori an oyow (dew oy yn neyth dre vras) ha maga an ydhnigow.

Yma poblans bras dres an bys dhe'n sedher konna rudh gans gwandrans bras dres an
bys, mes yma neb poblansow ow lehe. Skolyansow oyl, bewva gellys, defolyans ha
rosow pyskessa yw peryllyow brassa dhe'n eghen ma. Preydhoryon naturek, ow
komprehendya neb eghennow golan, lowarn rudh ha lowarn Arktek, a wra dybri oyow
hag ydhnigow. Gwithys yw an eghen gans kevambosow keswlasek.



https://kw.wikipedia.org/wiki/Scots

Skots (po Scots, ow styrya "Albanek" y'n yeth hy honan) yw yeth ermanek kewsys
yn iseldir Alban ha Kledhbarth Wordhon. Yn lies ranndir, Skots yw kewsys
warbarth gans an tavosow Gwydhelek ha Sowsnek. Skots yw an nessa yeth ha
Sowsnek; an dhiw yw devedhys a'n rannyethow Anglian ha Hen-Sowsnek kewsys yn
howldrevel Breten Veur y'n Oesow Kres a-varr (7ves kansblydhen yn soth-est
Alban). An tavosow skandinavek (yn arbennik Norgaghek) ha Frynkek re asas aga
remenens y'n yeth Skots ynwedh.

Devnydh a Skots avel yeth lyennek re veu gwrys wostalleth yn kres an 14ves
kansblydhen; nyns eus lower a dhyffransow yntra Skots ha rannyethow gogledh a
Sowsnek y'n eur na. Mes y'n 15ves kansblydhen an dyffransow ma a dava, ha
Skotegoryon a dhallathas galow aga thaves 'Scots'.

A-dro dhe amser Unyans an Dhiw Gurun (Alban ha Pow Sows) yn 1707, studh Skots o
disputys yn treusi gans Sowsnek. Mes Robbie Burns o bardh a vri veur hag a witha
bywder an yeth Skots y'n termyn na. Y'n 20ves kansblydhen, yth esa dasserghyans
a Skots avel yeth lyennek (Lallans).

Y'n jydh ma, yth aswonnir Skots avel taves ranndiryel a Alban; mes nyns eus
towlenn leun rag promovya an yeth y'n pow na. Yma'n Boord o Ulster-Scotch (Kesva
a Skots a Ulster) ow promovya an yeth ha gonisogeth Skots yn Wordhon (Wordhon
Gledh ha Konteth Dún na nGall yn Repoblek Wordhon).



https://kw.wikipedia.org/wiki/Rewenys

Island (Islandek: Ísland [ˈistlant]), henwys ynwedh Rewenys po Repoblek Island
yw pow enysek europek y’n Keynvor Atlantek Kledh, hag yw prederys dhe vos onan
a’n Powyow Nordek. 329,100 yw y boblans, ha 103,000 km² y enep. Reykjavik yw an
penncita, hag ynni hag y’n ranndir a-dro dhedhi yw trigys moy ha 60% poblans an
pow.

Yma dhe Rewenys efander usel; nebes a-woles dhe’n Kylgh Arktek yw y dyller.
Hemma a styr yn despit dh’y vos tommys gans an Strem Morblek, yma dhe Rewenys
ayredh goyeyn; yma ytho dhedhi an tanowa poblans yn Europa. Byw yw y dhororieth,
hag yma y’n pows loskvenydhyow. Diannedh yw an pervedh gans y ayredh tundra; ev
a gonsyst dre vras a dewes, mes lava, menydhyow ha rewivaow.

Herwydh derivas a’n lyver Landnámabók a dhallathas an trevesigyans Rewenys yn
874 O.K. pan an chiften norgaghek Ingólfr Arnarson a dheuth ha bos an kynsa
trevesiger war an enys. Y’n kansvledhynnyow a sew a drevesigas yn Island
Norgahysi ha dus a bowyow erel yn Skandinavi, keffrys ha kethyon wodhalek. Ynter
1262 hag 1814 o Island rewlys gans Norgagh, hag a’y wosa gans Danmark. Bys pan
y’n gansvledhen 20ves a drestyas an pow dre vras dhe byskessans hag ammeth.

Island a dheuth ha bos anserhek yn 1918 ha Repoblek yn 1944. An termyn a sewya
an Nessa Bresel an Bys a dheu ha bos Island onan a’n powyow moy golusek ha moy
displegys y’n norvys. Hemm yw awos gweres a’n Plan Marshall ha’n
jynnweythekheans an diwysyans pyskessa. 1994 o hi rann an Ranndir Erbysek
Europa. Yn termyn an terosa arhansek treusvysek, yn 2008 a fyllis an kevreyth
arhantti yn Rewenys, gans y gawsya iselweyth erbysek hag ankres politek. An
erbysiedh a dhallathas omwellhe awos tornyasedh.

An yeth kenedhlek ha sodhogel yw Islandek po Rewenysek. Yeth ermanek kledh yw
hi. Yma faroyek ha nebes rannyethow a’n west a Norgagh an yethow ogassa dhedhi.



https://kw.wikipedia.org/wiki/Repoblek_Iwerdhon

Repoblek Wordhen po Repoblek Iwerdhon (Wordhenek: Poblacht na hÉireann) yw stat
yn deghow enys Wordhen yn kledhbarth Europa. Stat esel a'n Unyans Europek ha'n
Kenedhlow Unys yw hi. An wlas kentrevek unnik yw Kledhbarth Wordhen, pow a'n
Rywvaneth Unys.

Yn 2004 poblans an pow yw 4 040 000. An bennsita ha sita voyha yw Dulyn
(Wordhenek: Baile Átha Cliath). Brian Ó Comhain yw an taoiseach (pennmenyster).
An arhans kemmyn yw an euro. Wordhenek yw an yeth kenedhlek ha kynsa yeth
soedhogel an stat, mes Sowsnek yw yeth usadow an niver vrassa a Wydheli. Enep an
pow yw 70 273 km².

Wosa rebellyansow yn 1916 ha 1918–1921, y tiberthas Wordhen yn dew stat:
Kledhbarth Wordhen (6 konteth y'n north-est) ha Stat Rydh Wordhen. Y teuth an
Stat Rydh ha bos ansoedhogel yn 1921. An korf-lagha dewisys yn 1937 a janjyas
hanow kemmyn an stat dhe Éire (Wordhen), hag yn 1949 y tiskleryas Éire hy bos
repoblek.

Yn blydhynyow 1990 erbys Wordhen a devi yn uskis, ha'n Repoblek a waynyas hy
les-hanow avel an Tiger Keltek.



https://kw.wikipedia.org/wiki/Parkeisenbahn_Auensee

An Parkeisenbahn Auensee (Hyns-horn Park Auensee), keffrys aswonnys avel an
Leipziger Parkeisenbahn (Hyns-horn Park Leipzig), yw hyns-horn 15 meusva (381
mm) geyj yn Leipzig yn Almayn a bon yn kres a 1.18 mildir (1.9 km) yn kever an
lynn Auensee.

Ygerys veu an hyns-horn yn mis Est 1951 hag ev o Hyns-horn an Ragresoryon
(Pioniereisenbahn) y'n Republik Demokratek Almayn bys dhe'n dasunyans Almaynek
yn 1990. Oberys yw ev dre vras gans fleghes ha yonkyoryon. Oberador kompani an
Hyns-horn Park Leipzig yw der Verein Parkeisenbahn Auensee (Kowethas an
Hyns-horn Park Auensee).

Hyns-horn an Ragresoryon Leipzig veu ygerys war an 5ves mis Est 1951 avel an
nessa hyns-horn 15 meusva (381 mm) geyj y'n RDA. Yth esa peswar kocha hag unn
lokomotyv-ethenn dhe'n hyns-horn dhe'n pols na. Byldyes veu an re ma gans an
Ausstellerfirma Brangsch (diwettha an Firma VEB Baugerätehof Leipzig)

Yn 1988 an Reichsbahnausbesserungswerk Dresden a vyldyas eth kocha nowyth hag
unn kocha gwara, esa devnydhyes dhe dhinythi gwaskedh ayr ha power tredanek rag
an jynnow-ethenn. Res o dhe'n hyns-horn efani y hensi-gwitha rag dhe ostya an
kochys ma. Dew an peswar kocha gwreydhek veu skrappyes hag an dew erel eth dhe'n
Hyns-horn Park yn Dresden. Eno, i veu eylvyldyes avel kert-plat ha
kert-jynnweyth.

Yma an lokomotyv-ethenn 03 002, lokomotyv batri-tredanek, eth kocha trethysi hag
unn kocha-dithyni rag an jynn-ethenn dhe'n hyns-horn.

An lokomotyv-ethhen 03 002 (002 y'n dalleth ha 03 215 diwettha) veu byldyes yn
1925 gans an kompani Krauss-Maffei. Niver y vyldyans o 8352. An jynn veu
displetyes yn lower a dhiskwedhyansow, ow komprehendya yn Dresden. Dres Nessa
Bell an Bys an jynn veu gwithys yn mengleudh koth yn Kamenz gans nebes kochys
ha'n lokomotyvyow 001-Lisa ha 003-Moritz a bon war an Hyns-horn Park Dresden y'n
jydh hedhyw.



https://kw.wikipedia.org/wiki/Origo_Mundi

An Ordinalia yw bagas a dri gwari gwers Kernewek, skrifys yn kwirhaval gans
managhow yn Kollji Glasneth y'n 14ves kansblydhen. Mater chyf an gwariow ma yw
kryjyans kristyon: yma themow dhiworth an Bibel hag a'n henhwedhlow kryjyansek a
o kemmyn yn Europa y'n Oesow Kres. Y's gwariys onan pub dydh yn "plenys an
gwari" rownd hag o igor dhe'n ayr.

Aswonnvos an Ordinale re besya bys yn termyn Kernewek Diwedhes. William Jordan a
dreylya Origo Mundi yn furv nowydh (Gwryans an Bys) y'n 17ves kansblydhen, ha'n
antikwaris a Skol Lulynn a aswonni an gwariow ha gwitha aga mammskrifow. Yn
1859, Edwin Norris a dhyllas an Ordinale yn-dann an hanow The Ancient Cornish
Drama, warbarth gans Sowsnekheans ha gramasek Kernewek.

Origo Mundi (an hanow Latin rag "Gwrians an Bys" po "Dallethvos an Bys") yw an
Kynsa rann a'n Ordinale. Yma mater an gwari ow synsi ynno lies hwarvedhyans a'n
Testament Koth, h.y.:

Hanow an gwari a styr "Passhyon Krist" yn tiblans. Mater an gwari ma yw enebieth
Yesu Krist ha Satnas, trial Yesu, ha'y dhugan ha mernans war an Grows. Y skrifas
vershyon moy diwedhes a'n gwari avel Passhyon agan Arloedh.

Yma Resurrectio Domini ("Dasserghyans Agan Arloedh") a-dro dhe dhasvywnans Yesu.

A-dhiwedhar Dr Ken George ha Keith Syed re brofyas yth esa unnweyth unn peswara
gwari yn kever oberow Yesu pan ova flogh. (An Gannas, mis-Hedra 2005)



https://kw.wikipedia.org/wiki/Nantes

Naoned (hemm yw hy hanow bretonek; y's helwir Naunnt yn gallo ha Nantes yn
frynkek) yw sita vretonek yn département frynkek Liger-Atlantek. Port ogas hag
aber Dowr Liger yw Naoned.

Yma an dre ow tenna hy hanow a'n Namnetes, loeth gallek ow triga y'n
Liger-Atlantek arnowydh a-dhia termyn kyns Iulius Caesar. Omma yn 937 OK y
fondyas Alain Barbe-Tort dugeth Vreten Vyghan. An bennsita a Vreten Veur o
Naoned y'n Oesow Kres; yma kastell an Dhugys hwath y'n sita. Yeth an niver
vrassa a werin Naoned o gallo yn hengovek, hag frynkek a-wosa.

Y'n 18ves kansblydhen y teuth Naoned ha bos kres poesek a'n "kenwerth trehornek"
ow kevrenna Europa, Afrika ha trevesigethow an Mor Karib. Kenwerth kethow o
selvenek, hag awos keryow kethow Senegal y teuth an port ha bos golusek.

Yth esa an Almanyon ow kevannedhi an sita a-dhia 1940 bys 1944. Yn 1943,
tanbellennans gans Lu Ayr an Statys Unys a dhistruis kresenn an sita ow ladha 1
463 person hag owth aperya 2 500 arall.

Kres diwysyansek ha gonisogethek yw Naoned hedhyw; yma Pennskol Vreten Vyghan
Ughel omma ynwedh. An Parti Sosialistek yw an parti kreffa y'n dre. Yth esa 270
251 a dus ow triga y'n sita yn 1999, ha 632 475 y'n gemmynieth trevek.



https://kw.wikipedia.org/wiki/Maria

Maria yw mamm Yesu Krist war-lergh Kristoneth hag Islam. Y'n Bibel ha'n Qur'án,
Maria yw gwyrghes pan dheriv an el Gabryel dhedhi y fydh genys dhedhi Krist (neb
yw mab unnik Dyw war-lergh Kristonyon). Rag henna y's gelwir menowgh an Wyrghes
Maria. Ha hi gans flogh, an karpenter Yosep a's demmedh; yn Galile y trigens i.
Yn-mysk neskerens dhedhi o Elisabeth ha Yowann Baptyst. Present o Maria yn eur
lies gwrians Yesu a rowedh: an demmedhyans orth Kana, godrik Yesu dhe'n Tempel,
hag erell. Yn arbennik yth esa hi ryb an grows, warbarth gans Maria Magdalenen,
Salome ha benynes erell, pan verwis hy mab. Anna ha Yoakim a via hy mamm ha tas,
war-lergh Awayl Jamys (yn-mes a'n Bibel). Yma Katholigyon ha ken Gristonyon ow
krysi Maria dhe vywa heb peghes hag yskynna dhe'n Nev wosa hy mernans.

Y'n Qur'án, Maria ha Yesu yw an dus unnik gelwys ayat Allah ("arwoedhyow Dyw");
"gwesyon enorys" a Dhyw ens i warbarth. Hi yw pur ha sans, dell yw yn derivadow
kristyon; hag yma unn lyver (soura) an Qur'án henwys yn hy henor. Hanow hy
theylu unnweyth yw dihaval y'n Qur'án (hy thas yw Imran yn le Yoakim), hag yma
dhedhi breur henwys Haroun (Aron).

Hy hanow yw מרים Maryām yn Aramek, Μαριαμ po Μαρια yn Grew, Maria yn Latin ha
مريم Maryam yn Arabek. Y'n tekstow Kernewek hengovek, Maria yw gelwys an
"wyrghes ker Maria", "Maria myghternes Nev", h.e.



https://kw.wikipedia.org/wiki/Maksen_Ulezek

Massen Wlesik (gwelowgh a-is rag henwyn erell) (c. 335–28ves a vis Gortheren,
388) o emperour a Emperoureth Romanek y'n howlsedhes a-dhia 383 bys y vernans yn
388.

Herwydh Jeffri a Venow, myghtern an Vrythonyon o ev wosa mernans Owdav Hen. Kelt
kristyon a Spayn, Massen a gavas y dhisklerya emperour gans y soudoryon yn 383
ow servya gans an lu yn Breten Veur.

Herwydh an Mabinogion, Massen a dhemmedhas Helen, myrgh penntern y lys yn
Segontium (Karnarvon). Y hyllir aswonn an penntern ma avel Owdav, a vynnys
trovya gorti poesek romanek rag y vyrgh herwydh Jeffri.

Yn Historia Regum Britanniae, lu meur Massen a guntellas rag pylla trevow an
Frankys. Wosa tirans orth Southampton, ev a gavas myghternses a Vreten, hag
Owdav owth omdenna. Herwydh henhwedhlow kembrek, Massen a wrug kildenna luyow
romanek dhiworth Kembra, ugens blydhen kyns eskerdh an Romanyon a'n remenent a
Vreten Veur.

Y'n pymes blydhen a'y vyghternedh (herwydh Jeffri ynwedh), Massen a guntellas lu
lestri meur rag trygh Bro Gall. Breten Veur ev a asas yn-dann rewl Karasek.
Devedhys yn Armorica, an lu a fethas an myghtern hag a ladhas milyow a
drigoryon. Massen a ordenas Konan Meryasek, noy Owdav, avel myghtern an pow.
Armorica a veu gelwys Breten Vyghan wosa henna.

Yn Bywnans Meryasek fethyans orth kas byghan yn Breten Vyghan a gavas Massen
erbynn turant pagan. Onan a'y gowetha o dalghennys avel prisner.

Wosa trygh Breten Vyghan, Massen a fethas y eskar chyf, Gratianus, ogas ha
Paris. Y ladhas Gratianus ow fia orth Lugdunum (Lyon) 25es a vis Est, 383.
Massen a fesyas Valentinianus II a-dhiworth Rom bys Theodosius I. An bennsita a
emperoureth Massen o Augusta Treverorum (Trier) yn Bro Gall. Emperour kerys gans
an werin o ev, spit dhe bersekutyans gorthkryjygyon ganso.

Dafydd Iwan a ganas a-dro dhodho y'n gan genedhlogydh geryes da yn Kembra, Yma o
Hyd.

Magnus Maximus po Maximianus o hanow Massen yn Latin. Yn skrifow Kembrek kres,
Maxen Wledig yw y hanow (‘Macsen Wledig’ yn skrifa-komposter arnowydh). ‘Massen’
yw furv Kernewek an hanow yn Bywnans Meryasek. Edward Lhuyd a skrifas y hanow
avel ‘Maksen Ulezek’.



https://kw.wikipedia.org/wiki/Los_Altos%2C_Amerika_Kres

Los Altos ("An Ugheldiryow" yn Spaynek) yw ranndir Amerika Kres a veu keworrys
avel hweghves stat dhe'n Repoblek Kesunys a Amerika Kres y'n blydhynyow 1830.
Quetzaltenango o an pennsita ha desedhys veu dhe'n west a Gwatemala dell yw
hedhyw, hag a rannow a Chiapas.

Devedhyans an stat o an dyffransow politek ha tynnder ynter Sita Gwatemala dhe'n
eyl parth ha Quetzaltenango ha rannow erell a Amerika Kres a'n howlsehdhes dh'y
gila. Dadhlow a-dro dhe dhibarth dhiworth Gwatemala a dhallathas termyn berr
wosa anserghogeth Amerika Kres dhiworth Spayn y'n vlydhen 1821. Spas rag stat
diblans a veu dyghtys gans an Gesva Gorf-laghek Kesunys synsys mis-Du 1824, mes
yth esa gorthter bras lowr dhe'n dibarth yn Sita Gwatemala.

Anserghogeth Los Altos dhiworth Gwatemala a veu derivys yn soedhogel an 2ª a
vis-Hwevrer, 1838. An governans kesunys a aswonnis Los Altos avel hweghves stat
an kesunyans ha ri esedhow dhe gannasow Los Altos y'n Kuntelles Kesunys an 5es a
vis-Metheven y'n vlydhen na. Baner Los Altos o varyans a huni an Kesunyans
Amerika Kres, gans sel gres ow tiskwedhes loskvenydh y'n keyndir ha kwetsal (po
'quetzal', edhen leel) a-rag. An kynsa baner Amerika Kres o hemma a wrug devnydh
a'n kwetsal avel arwoedh; hi re bia rann baner Gwatemala a-dhia 1871.

Ha'n Kesunyans ow prewi yn bresel sivil, Los Altos a dhiskleryas y vos repoblek
anserghek. Quetzaltenango ha rann vras a Los Altos a veu dres a-berth yn
Gwatemala dre wal gans lu Rafael Carrera y'n vlydhen 1840. Ledrys dre wonn
herwydh gorhemmynnadow Carrera veu brassa rann soedhogyon an governans synsys a
Los Altos. Ow kwaynya les y'n studh kemmyskys, rannow a'n pyth re bia Amerika
Kres yn Chiapas arnowedh a'n howldrehevel a veu synsys gans Meksiko.

Y'n blydhynyow 1844, 1848 ha 1849 sordyansow heb sewen erbynn turantieth Carrera
a dherivas anserghogeth Los Altos arta dre dermyn berr.



https://kw.wikipedia.org/wiki/Liwles

Liwles (Isatis tinctoria) yw plans bleujyowadow y'n teylu Brassicaceae. Yth yw
ev ynwedh an hanow an liwyans glas askorrys a'n plans. Liwles a dhallathas ow
teva yn plenys ha difeythtiryow a'n Kawkasus, Asi Gres ha West, mes y hyllir y
gavoes ynwedh yn Europa soth-est ha kres. Hwath pella, yth ammethys liwles rag
liwya a-dreus Howlsedhes ha Deghow Europa a-dhia Oes Men. Yn Oes Horn, remenants
a liwles re gavas orth Heuneburg, Hochdorf, ha Hohmichele. Herwydh Iulius
Caesar, an Vrythonyon geltek a liwya aga horfow a liwles. An Fightyon ynwedh a
gavas aga hanow Latin (Picti, po 'an re bayntys') rag an keth acheson.

Devnydh a liwles a besya yn termyn an Ankredoryon Mor (r.e. orth Evrok) hag y'n
Oesow Kres yth ammethys ev yn Lincolnshire ha Gwlas an Hav yn Pow Sows; Gaskoyn,
Normani, Toulouse, ha Breten Vyghan yn Pow Frynk; Toskani ha Piedmont yn Itali;
hag Erfurt ha Thuringi ha tylleryow erell yn Almayn.

Indigo diworth Eynda ha'n Statys Unys a gemmeras le liwles y'n 18ves kansblydhen
awos klerra yw y liwyans ages huni liwles. Hag y'n 20ves kansblydhen, liwyans
synthesek a gemmeras le an dhew. Mes yma askorr liwles owth ynkressya arta y'n
Rywvaneth Unys (rag ynk hegar dhe'n kyrghynnedh) hag yn Almayn (rag gwitha prenn
rag podredhes heb kymygow dyantell).



https://kw.wikipedia.org/wiki/Kosovo

Kosova (Albaynak Kosova po Kosovë; Serbak Kosovo) yw repoblak i'n Balkanyow. An
powyow kentrevak dhedhy yw Serby, Makedony, Albany ha Montenegro. Yma'n vrassa
radn a'n dus ow clappya Albaynek (Geg) ha sewya Islam sunnitak.

Serby a wrug batalya an Emperourath Ottoman a-barth Kosova i'n tressa Bresel an
Balkanyow (1912) ha kenja Bresel an Norvys (1914-1918). Woja hedna, Kosova o
radn a Vyternath Serbyon, Croatyon ha Slovenyon ha ena Yougoslavy.

A-dhia 1990, Albanyon Kosova re wrug batalya a-barth anserhogath dhyworth
Yougoslavy. In 1999, NATO a wrug bombya Serby ha Montenegro (an diwetha
repoblaks in Yougoslavy i'n eur na) rag gorfedna freudh an governans erbedn an
poblans albaynak. Ervirans 1244 gen Consel Diogeladh an Kenedhlow Unys a wrug
selya UNMIK ha KFOR avel nerthow dres Kosova, a-der Yougoslavy. In 2007 ha 2008,
kescowsow intra governans an ranvro ha huny Serby na aljas gwruthyl acordyans
a-dro dha studh Kosova. Ytho an 17ves a vis Whevrer 2008, governans Kosova a
wrug disclarya anserhogath an pow.



https://kw.wikipedia.org/wiki/Korsika

Corsica (Corsek: Corsica, Frenkek: Corse) ew enys ha kenedhel e'n Mor Cres. Ma'n
enys west a Italy, soth-est a Frynk ha dhe'n noor a enys Sardinya. Corsica ew
onen a 27 régions Frynk, bettegens yth ew henwys "collectivité territoriale"
herwydh an laha, ha ma meur a nerthyow dhodho es regions erel.

Istory Corsica ew merkys en froas dre woreskyn. An Carthagoyon, an Grekyon coth
ha'n Etruscanyon o an kensa goreskynydhyon, kens an enys dhe dhos ha bos radnvro
a'n Repoblek Romanek gen Sardinya war-barth. Woja an Emperoureth Romanek dhe
godha, an enys a veu goreskydnys gen an Vandalysy, an Visigoths, an Sarsyns ha'n
Lombards. Repoblek Genoa a gemeras an enys en 1347, hag y rowlya rag nes dhe 500
bledhen. Woja bresel a 26 bledhen an Repoblek Corsica anserhek a veu formys en
1755, bettegens nag alja an Corsyon towlel an Genowyon mes a'n citys veur
arvorek, ha Frynk a bernas an enys dhort Genoa en 1764.

Hedhyw ma tus Corsica ow keskergh rag aga gonisogeth ha tavas dhe vos diberthys,
hag ow covyn rag omrowl politek po anserhogeth cowal dhort Frynk. Esedh an
governans leel ew Senedh Corsica.



https://kw.wikipedia.org/wiki/Ilow_Kernewek

Yma ilow Kernow ow synsi ynni hengovyow bandyow brest ha keuryow mebyon ow
talleth yn ertach diwysyansek trevow bal. Yma dasvywnans a wonisogeth keltek
a-dhia Nessa Bresel an Norvys ow krevhe kevrennow ynter ilow Kernow ha'n powyow
keltek erell. Band teylu Anao Atao yw gwrythyoryon kan werin keryes gwella, dell
hevel.

Ilewydhyon gernewek res usas maynys divers, hag y'ga mysk an mandolin, an banjo,
an accordion, an bazouki, ha maynys hengovek keltek. An kroeder kroen (sort a
bhodhrán kernewek) yw tambour meur y hanow.

Troyllyow po goelyow ilow o kemmyn, ha haval dhe'n festoù-noz bretonek, an
ceilidh(ean) gaelek ha'n céilí gwydhelek. Keryes da yw ilow dons kernewek yn
arbennik rag dons pluvek a'n 19ves kansblydhen, grondys yn dons an lys frynkek.

Yth esa Richard Gendall ha Brenda Wootton ow kul kanow y'n yeth kernewek dres
lies blydhen. Y'n eur ma, yma niver a vandyow ow kul ilow y'n taves kernewek,
y'ga mysk Dalla (keltek), Skwardya (rokk 'karrji'), Krena (rokk po punk), Sowena
(jazz), Covath (hengovek, gans fyll), Bolingey Troyl Band, hag Anao Atao
(keltek).



https://kw.wikipedia.org/wiki/Hyns-horn_Moon_Kernow_Est

Linen hyns-horn 3 tros-hys (1,067 mm) o an Hyns-horn Moon Kernow Est a ygeris yn
1872 dhe junya an mengleudhyow ha balyow y'n arenebedhow Kelliwik ha Dowrgonna
yn Kernow Est gans an porthow war an Dowr Tamar yn Kalstok. Rann a'n linen o
leven-goleder esa oberys gans lovanow a dhiyskynnas dhe'n kayys yn Kalstok.

Wosa an penn-hyns-horn dhe ygeri dhe Bere Alston yn Dewnens, linen-junya a
ygeris a-dhyworth ena dhe Galstok ha'n hyns-horn a eksistyas veu treylyes dhe
geyj savonek. An hyns-horn nowyth a ygeris avel linen-trethysi yn 1908. Ha
hensi-horn powek ow pos deges y'n 1960ow, rann a'n Hyns-horn Moon Kernow Est veu
gwithys rag gwitha junyans ynter Aberplymm ha Dowrgonna. Ygerys yw an rann na
y'n jydh hedhyw hwath.

Prederys avel an gorthyp veu hyns-horn ha Kompani Strothys Hyns-horn Tamar, Bre
Skowl ha Kelliwik (Tamar, Kit Hill and Callington Railway Company Limited) veu
grondyes yn 1864. An kompani a vynnas drehevel hyns-horn gejy savonek dhyworth
Kelliwik dhe Gellivre ha Kalstok gans leven-goleder rag dhiyskynna dhe'n kay
ena. An kompani a recevas Reyth an Senedh war 29 mis Gwynngala 1864. Wosa an
drehevyans dhe dhalleth, Reyth an Senedh veu grontyes dhe gompani aral rag
drehevel an Hyns-horn Essa ha Kelliwik (Saltash and Callington Railway), esa dhe
vos hyns-horn geyj ledan. Yn 1866 an kompani Bre Skowl a recevas reyth nowyth
dhe vyldya aga hyns-horn dhe ejy ledan keffrys dhe junya gans an kompani Essa.
Mes yth esa bomm arghansek y'n unn vledhen ha travyth moy a hwarva dhe'n dhew
hyns-horn.

War 9 mis Est 1869 kompani nowyth, an Hyns-horn Kelliwik ha Kalstok (Callington
and Calstock Railway), a recevas Reyth an Senedh dhe dhrehevel hyns-horn war
gweythyow an kompani Bre Skowl. Yth esa chatel a £60,000 dhe'n hyns-horn gans
powerys-chevisya a £20,000. Ogasti 8 mildir (13 km) o an hyns-horn dhe vos ha
nyns esa karyans-trethysi gesys. An kompani a brenas an kayys yn Kalstok ynwedh
ha'y wellhe.

Drehevyans eth yn snell ha Reyth an Senedh a'n 25ves mis Me 1871 a asas an
kompani dhe janjya y hanow dhe'n Hyns-horn Moon Kernow Est. Parys o an linen yn
skon hag ev a ygeris dhe draffik war an 7ves mis Me 1872.

Byldyes veu an leven-goleder rag dhe dhria wara dhe'n balyow war dir ughella yn
1895 gans an Kompani Glow, Mon & Gwara Ollgemmyn Tamar (Tamar Coal, Manure and
General Merchandise Co). 2,310 tros-ys (704 m) hir war woleder a 1 yn 6 (16%).
Powerys gans gravedh o ev, mes yth esa jynn-ethen dhe'n penn. Unn-hyns o ev gans
loup-passya dhe'n poynt hanterfordh ha rann teyr kledhren a-ugh dhodho.

Kales o mor-viaj an Tamar ha nyns esa gorsav penn-linen hyns-horn leel yn Kernow
pan an hyns-horn a ygeris, ha re gostek via drehevyans junyans gans an gorsavow
yn Dewnens war an Hyns-horn Dewnens Soth ha Tavistock (South Devon and Tavistock
Railway) awos y fia res dhe'n hyns-horn treusi an Dowrow Tamar ha Tavy.
Byttegyns an Plymouth, Devenport and South Western Junction Railway a ygeris yn
mis Metheven 1890 dres Tavistock ha Bere Alston.

Reyth an PD&SWJR a gomprehendyas powers dhe brena an Hyns-horn Moon Kernow Est.
An re ma a wrug mos ha bos ambos yn mis Est 1884. "Perhenegys" o an hyns-horn
war galan mis Metheven 1891, kyn nyns esa'n prenas gorfenys bys an 4a mis Genver
1894.

Kompani nowyth, an Hyns-horn Bere Alston ha Kalstok (Bere Alston and Calstock
Railway) avel rann a'n PD&SWJR, o grondyes ha reyth nowyth a 23 mis Metheven
1902 a asas drehevyans an linen-junyaha dhe brena an linen Kernow Est. Reyth
Hyns-horn Skav o gwrys yn mis Hedra 1905 a asas an kompani dhe janjya geyj an
kledhrennow dhe 4 tros-hys 81⁄2 meusva (1,435 mm) - geyj savonek.

Eyl-geyjyans an HMKE o gwrys yn 1907-1908; traffik kemmyn o goderrys rag dew
jorna yn-unnik dres an treylyans. An linen nowyth dhyworth Bere Alston dhe
Gelliwik rag trethysi ha gwara war an 2a mis Meurth 1908. Kynth esa'n PD&SWJR
oberys gans an HLSW, an PD&SWJR a oberas an skorenn y honan, yn-dann venystrans
Colonel Stephens.

An hyns-horn yntra Fodowdrake ha Kelliwik a wrug degea war 5ves mis Du 1966 avel
rann an treghow Beeching. An gorsav yn Fosowdrake, henwys Dowrgonna y'n jydh
hedhyw, yw diwedh an Linen Nans Tamar arnowyth yntra Dowrgonna hag Aberplymm
dres Bere Alston. Gwithys o an hyns-horn ma awos bos an rosweyth fordhow yn
arenebedh Kalstok drog meur ras a emlow serth an Nans Tamar.

Tamm moy ages 7 milder (12km) o an hyns-horn dhyworth Kellivre dhe Galstok. 640
tros-hys (195 m) a-ugh dhe leven an mor o Kellivre ha penn an gledhren rag pow
meur ammethek o an linen ynwedh. An hyns-horn a dhiyskynnas oll an fordh dhe
Galstock saw rag unn yskynn byghan. Yth esa gorsavow gwara poblek dhe Gornel an
Managh (le an Gorsav Boslova yn tiwettha), Park Koks (Hallannergh yn tiwettha)
ha Fosowdrake (Dowrgonna yn tiwettha). Yth esa lower a lerghow-gwitha a junyas
gans an balyow ha mengleudhyow, yn arbennik Bre Skowl, Hinston Down, Bal
Clitters Dowrgonna, Depot Aberplymm ha Mengleudh Pearson (dhe lergh-gwitha Pow
Sows West). Oberans gans lokomotyvyow a dhiwedhas dhe Worsav an Leven-Goleder,
ple'th esa lerghow-gwitha rag ow kul trenow dhe benn an leven-goleder.



https://kw.wikipedia.org/wiki/Hyns-horn_Ertach_Ugheldir_Kembra

Hyns-horn kledhrennow kul 1' 111⁄2 " (597 mm) geyj yn Porthmadok, Kembra yw an
Hyns-horn Ertach Ugheldir Kembra (Kembrek: Rheilffordd Ucheldir Cymru, Sowsnek:
Welsh Highland Heritage Railway). Ponir an hyns-horn dhyworth gorsav ogas dhe
worsav an Linen Cambria dhe Dhibarthva Benn-an-Mount (Cyffordd Pen-y-Mount/
Pen-y-Mount Junction) war weli-kledhrennow koth an hyns-amal Bedhgelert.

An hyns-horn a ober servis menowgh dhyworth mis Meurth dhe vis Du dhyworth aga
fennworsav yn Porthmadok war an Fordh Dremadok. An trennow a bon rag unn mildir
(1.6 km) dhe Dhibarthva Benn-an-Mount, le may hwra an hyns-horn junya gans
pennlinen an Hyns-horn Ugheldir Kembra. Pub tren a stop dhe Vargan Tir Gelert
(Fferm Gelert/Gelert's Farm) war an viaj delergh dhe Borthmadok rag may hwyll an
trethysi godriga gwithti ha hwelji an hyns-horn ha viajya war an hyns-horn munys
71⁄4 " (184mm) geyj.

Dres 2007 ha 2008, yth esa rann geworansel vyghan a linen devnydhyes yntra
Penn-an-Mount ha Kelgh Treth Meur. Homma a dhegeas yn 2008, pan an Hyns-horn
Ugheldir Kembra dhyworth Karnarvon a junyas an Hyns-horn Ffestiniog.



https://kw.wikipedia.org/wiki/Hyns-horn_Bosvenegh_ha_Wenford

Hyns-horn ertach yn Bosvenegh, Kernow yw an Hyns-horn Bosvenegh ha Reswynn
(Sowsnek: Bodmin and Wenford Railway). An hyns-horn a gonsyst a dhew skorren
tamm moy ages 3 mildir (4.8 km) hir a bon dhyworth penn-worsav an linen Bosvena
Ollgemmyn; onan dhe Dhibarthva Boskarn hag onan dhe Worsav Fordh Bosvena. An
hyns-horn a gevrenn gans an Penn-hyns-horn Kernow dhe Worsav Fordh Bosvena.

Hyns-horn an West Bras a ygeris y skorren dhyworth Fordh Bosvena dhe Vosvena
Ollgemmyn (Bodmin General) war 27ves mis Me 1887, ha hyns-horn dibarthva dhe
junya gans an Hyns-horn Bosvenegh ha Ponsrys veu ygerys war 3a mis Gwynngala
1888. An hyns-horn veu deges war 3a mis Hedra 1983 wosa an fresdraffik dhyworth
Reswynn dhe dhiwedha.

An Kowethas Gwitha Hyns-horn Bosvena (Bodmin Railway Preservation Society) veu
formyes yn 1984 ha'ga kensa dydh yger dhe Vosvena Ollgemmyn o dew vledhen wosa
henna. Yn 1987 an Kowethas Lokomotyv Ethen Kernowek (Cornish steam Locomotive
Society) a wayas aga daffar dhyworth Karnrosveur dhe Vosvena.

An hyns a dreus an Dowr Fowydh war bonsfordh dhe Fordh Bosvena kyn ev dhe
yskynna war-tu Bosvena Ollgemmyn. Yma unn savla yntra Fordh Bosvena ha Bosvena
Ollgemmyn dhe Worta Kastellogos. Ev veu byldyas yn 1993 rag Park Bargen Tir eus
deges lemmyn; y'n jydh hedhyw Gorta Kastellogos a wra offra le dalleth rag
kerdhes an rosweyth a gerdhvaow dhe Goos Kardhinan. An viaj a gemer 25 mynysen
yntra'n dhew worsavow.

Wosa an viaj dhe Barkfordh Bosvenegh an tren a dhehwel dhe Vosvena Ollgemmyn kyn
ev dhe dhalleth an viaj yn-nans an nessa skorren dhe Dhibarthva Boskarn. Ogas
dhe'n Hyns-diwrosa Kammel yw gorsav Dibarthva Boskarn. Yma aspiryansow dhe'n
hyns-horn dhe ystyn ryb tenewen an hyns-diwrosa dhe Bonsrys y'n termyn a dheu.



https://kw.wikipedia.org/wiki/Hyns-Horn_Ethen_Nans_Lappa

An Hyns-Horn Ethen Nans Lappa yw hyns-horn geyj ispoyntel 15 meusva (381 mm) eus
trigys ryb Tewynblustri yn Kernow. Tennvos havysi yw an hyns-horn eus ow ponya
dhyworth Benny Halt dhe Hwel Rosen Est.

Yn 1843, Joseph Treffry a brofyas ow pyldya hyns-tram yntra Porth ha
Tewynplestri gans skorren dhe'n bal plomm-arghans Hwel Rosen Est esa owth entra
y dermyn sewenna. Res o dhe Treffry fetha enebieth poblek dhe'n hyns-tram rag
hwegh bledhen ha res o dhodho chanjya'n hyns yntendyes. Wor'tiwedh, an
Hensi-Tramm Treffry o byldyes dhyworth Tewynplestri dhe Dredhinas gans skorren
dhe Hwel Rosen Est. Kensa karg an plomm-arghans a dhiberthas Hwel Rosen Est war
26ves mis Hwevror yn 1849 yn kerynyow esa tennys gans mergh. Hyns-Horn Monyow
Kernow a berghenegas an rosewyth hensi-tram Treffry yn 1874, neb a gommendyas
lokomotyvyow-ethen dhe'n hyns-horn.

Hyns-Horn an West Bras a berghenegas an Hyns-Horn Monyow Kernow yn 1896 hag a
dhevnydhyas an skorren Hwel Rosen Est avel rann hyns-horn nowydh dhyworth
Tewynplestri dhe Bluw an Chas. An hyns-horn nowydh 'ma a ygeras yn 1905 ow
kallosegi trethysi dhe dhrehedhes Truru yn snella es adherag. An Hyns-Skorren
Tewynplestri dhe Bluw an Chas a dhegeas war 4ves Hwevror 1963 awos an treghow
Beeching.

Eric Booth a fondyas an Hyns-Horn Ethen Nans Lappa yn an 1970ow. Karthys o gweli
an lergh yn 1963 hag an lergh geyj 15 meusva (381 mm) o layes rag unn mildir
(1.6 km) yntra Benny Halt ha Hwel Rosen Est. Lokomotyv-ethen flamm nowydh
Zebedee o byldyes gans Severn Lamb ow tones yn 1974 gans 4 koch esa byldyes yn
leel. An hyns-horn a ygeras dhe'n werin war 16ves mis Metheven 1974. Lynn rag
skathow o kleudhyes dhe Hwel Rosen Est yn 1975 hag oll an arenebedh Hwel Rosen
Est o tirwedhes. Y teuth moy a lokomotyvyow dhyworth Longleat yn 1976 ha moy a
gochow o byldyes dhe'n unn termyn. Hyns-horn geyj 7 1⁄4 meusva (184 mm) a ygeras
y'n 1970ow ha hyns-horn aral a ygeras yn mis Me 1995. Eric Booth a werthas an
hyns-horn yn 2014 awos yeghes boghosek.



https://kw.wikipedia.org/wiki/Groenland

Brassa Ynys an bys yw Greunland (Greunlandek: Kalaallit Nunaat) ynter an
keynvoryow Iwerydh hag Arktik . A-dro dhe 81% a'n enep yw gorherys gans yey. Tus
Inuit o an kynsa trigoryon aswonnys y'n ynys; ynsi a wra hwath an brassa niver a
dus. Aga yeth, Kalallisut po Greunlandek, yw pur haval dhe'n yeth Inuktitut
kewsys yn Nunavut ha Pow Kebek, Kanada.

Tus Lyghlynn a drevesiga yn Greunland yn 986 yn-dann Erik an Rudh. Ynsi a henwi
an ynys y'n yeth Norsek Grænland, po "tir glas", spit dhe'n rew tew ow korheri
enep an ynys. Greunland a besya avel trevesigeth norgaghek bys yn 1814, pan
berghennogis Denmark an ynys der an rywvaneth unys a Norgagh ha Danmark. A-dhia
1ª Me 1979 yma omrewl dhe Reunland.

Sovran Danmark yw penn an stat. Gans governans Danmark y fydh henwys unn
Rigsombudsmand (Desedheger Ughel) heb leun a alloes neb a negysy a-barth
governans Danmark ha'n Rywvaneth y'n ynys.

Yma senedh hag ynno 31 esel dewisys rag peder blydhen. An governans a vydh lywys
gans an Kynsa Menyster, Hans Enoksen lemmyn, hag yw lywydh an brassa parti y'n
senedh, Siumut.

Nyns yw Greunland esel mann a'n Unyans Europek a-dhia 1985 awos eseleth Danmark
ynno. Byttegyns, an pow yw esel kevrennek a'n Konsel Nordek warbarth gans an
kenedhlow lyghlynnek, Island, an Ynysow Faroe, ha Pow Finn.



https://kw.wikipedia.org/wiki/Enys_Wordhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Enys_Wordhen

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Enys_Iwerdhon

Wordhen po Iwerdhon yw hanow ynys veur yn Europa. Yma gans an ynys dhiw rann
gwlasek, Repoblek Wordhen ha Kledhbarth Wordhen (pow a'n Ruwvaneth Unys). Y
hwrer devnydh a'n hanow Wordhen lieskweyth rag an Repoblek Wordhen y honan.

A-dhia termyn Henry VIII, yth esa myghterneth Pow Sows ow toen an titel
"Myghtern Wordhen". Rywvaneth hy honan o Wordhon ytho, mes yth esa finwedh ynn
dhe ewnderyow an gemmynieth katholik wosa an Dasfurvyans. Rebellyans rag
repoblek wordhonek ansoedhogel a dardhas yn 1798 yn mysk breseli an Domhwelans
Frynkek. Governans an Rywvaneth Unys a worthybas ow kul Reyth Kevunyans yn 1801:
dreus an reyth ma y teuth Wordhen ha bos rann a dernas unnik ynno Wordhen, Pow
Sows, Alban, Kembra, ha Kernow.

Wosa rebellyansow yn 1916 ha 1918-1921, y tiberthas Wordhen yn dew stat:
Kledhbarth Wordhen (hwegh konteth y'n north-est) ha Stat Rydh Wordhen (po
Saorstát na hÉireann, an hwegh konteth arall war'n ugens). Y teuth an Stat Rydh
ha bos ansoedhogel yn 1922, mes Kledhbarth Wordhen a dhewisas gwitha y'n
Rywvaneth Unys. An baner gwyr, gwynn hag rudhvelyn.



https://kw.wikipedia.org/wiki/Eglos_Romanek_Katholik

An Eglos Katholik Romanek yw unn eglos a Gristonyon a-dreus an bys ma yn
komunyans leun gans an Pab (Epskop Rom) hag owth holya kryjyansow a gonsels an
Eglos koth. Yma hi ow terivas kevrenn heb dorr a-dhia an Eglos fondys y'n 1sa
kansblydhen gans Yesu Krist ha'n abostel Peder (deskrifys avel an kynsa Pab).
Yth usi moy ages 1,200 vilyon a bobel eseli a'n Eglos ma.

An Eglos yw urdhas mayth yw klerji ordenys po epskobow, po pronteryon, po
dyagonyon. Diwedh 2004, an bys yw diberthys yn 2755 epskobeth katholik. Penn oll
an epskobethow ma yw huni Rom, se an Pab.

Yn Breten Veur, tus katholik a veu persekutys wosa reyn Maria Tudur, ha Jamys
VII a gollas y gurun rag own y fydh katholik an deylu ryal. (Y'n keth oes,
gwlaskordhow katholik a bersekutya Protestans ynwedh, r.e. yn Spayn ha Pow
Frynk.) An Eglos Katholik a besya krev yn Wordhon, yn despit dhe bersekuytans,
ha rag henna y tannvenis trevesigoryon protestant dhe'n ynys yn termyn Elizabeth
I.

Kryjygyon katholik a bys war lies sans rag gweres. An sans moyha kerys yw Maria,
mamm Yesu yn tevri.



https://kw.wikipedia.org/wiki/Eglos_Katholek_Romanek

An Eglos Katholik Romanek yw unn eglos a Gristonyon a-dreus an bys ma yn
komunyans leun gans an Pab (Epskop Rom) hag owth holya kryjyansow a gonsels an
Eglos koth. Yma hi ow terivas kevrenn heb dorr a-dhia an Eglos fondys y'n 1sa
kansblydhen gans Yesu Krist ha'n abostel Peder (deskrifys avel an kynsa Pab).
Yth usi moy ages 1,200 vilyon a bobel eseli a'n Eglos ma.

An Eglos yw urdhas mayth yw klerji ordenys po epskobow, po pronteryon, po
dyagonyon. Diwedh 2004, an bys yw diberthys yn 2755 epskobeth katholik. Penn oll
an epskobethow ma yw huni Rom, se an Pab.

Yn Breten Veur, tus katholik a veu persekutys wosa reyn Maria Tudur, ha Jamys
VII a gollas y gurun rag own y fydh katholik an deylu ryal. (Y'n keth oes,
gwlaskordhow katholik a bersekutya Protestans ynwedh, r.e. yn Spayn ha Pow
Frynk.) An Eglos Katholik a besya krev yn Wordhon, yn despit dhe bersekuytans,
ha rag henna y tannvenis trevesigoryon protestant dhe'n ynys yn termyn Elizabeth
I.

Kryjygyon katholik a bys war lies sans rag gweres. An sans moyha kerys yw Maria,
mamm Yesu yn tevri.



https://kw.wikipedia.org/wiki/Dydhyans_yuliek

An dydhyador yuliek yw henwys yndella awos y vos dyllys gans Yuli Kesar (Julius
Caesar) yn 46 KK. Ev o an dydhyador usadow y'n Howlsedhes bys 1582 pan veu an
dydhyador gregorek dyllys gans Pab Gregori XIII. Awos y vos dyllys gans an Eglos
Katholik Romanek, lies bro brotestant a skonyas adoptya an dydhyador gregorek,
hag a besyas gans an dydhyador yuliek, henwys ynwedh an dydhyador Gis Koth (Old
Style), dres moy es kansblydhen. Breten Veur (ha'n trevesigethow predennek yn
Amerika Gledh) a withas an dydhyador yuliek bys 1752, ha Russi ny janjyas dhe'n
dydhyador gregorek bys 1917, wosa an Domhwelans Russek.

Y'n dydhyador yuliek, yma 12 mis a 28, 30, po 31 dydh, ha hys an vlydhen gemmyn
yw 365 dydh. Pub peswara blydhen, y keworrir dydh arall dhe vis Hwevrer, owth
ystynna hys an mis na dhe 29 dydh ha hys an vlydhen dhien dhe 366 dydh; yth
henwir an vlydhynyow ma blydhynyow lamm. Y'n Oes Kemmyn, pub blydhen rannadow
ynter peswar (ytho 2000, 2004, 2008, h.e.) a vydh blydhen lamm herwydh an
dydhyans yuliek.

Drefenn bos pub peswara blydhen blydhen lamm, hys kresek an vlydhen yuliek yw
365.25 dydh. Hemm yw hirra ages hys an vlydhen drovannel, an pyth yw lemmyn
a-dro dhe 365.2422 dydh.

Yth usir dydhyow an dydhyador yuliek gans blydhynyow an "Oes Kemmyn" (po "Oes
Krist"), herwydh usadow.



https://kw.wikipedia.org/wiki/Dug_Kernow

Dugeth Kernow yw fondyans gans savla korf-laghel disputys. Herwydh
kenedhlogoryon gernewek, Kernow hy honan yw Dugeth sovran (palatine state); yma
an savla ma ow terivas orth unnikter Kernow yn korf-lagha an Rywvaneth Unys. Mes
herwydh negesydhyon an Dugeth, nyns yw an Dugeth moy ages kowethyans kerthow
synsys yn trest rag dyghtya rentow rag er kurun an Rywvaneth Unys (lemmyn
Charlys, Pryns Kembra).

Yma derivadow selvenek yn kever Kernow yn erthygel chyf y honan. An erthygel ma
yw desynys ytho rag derivadow yn kever (1) styryans korf-laghel a Dhugeth Kernow
rag an pow, ha (2) kerthow trest an Dugeth.

An Dugeth a veu fondys yn 1337 gans Edward III a Bow Sows a-barth y vab, Edward,
an Pryns Du. Nyns yw keth offisyow Pryns Kembra ha Dug Kernow, a-ban yw res
gwruthyl Pryns Kembra pub gweyth, mes eritir an dugeth yn sempel.

Nyns usi an Dugeth ow pe toll-dir. Sommenn a gerthow an Dugeth yw 571 km², ha
hanter anodho yn Dewnans (285 km², yn arbennik yn Dartmoor). Yma leun a gerthow
an trest yn Kernow hag Ynysek Syllan (93 km²), Gwlas an Hav (60 km²), ha
Herefordshire (54 km²) ynwedh. Dugethow ryal unnik y'n Rywvaneth Unys yw Dugeth
Kernow ha Dugeth Lancashire. Yn hengovek, yth esa rentow an Dugeth ow talleth yn
balyow sten.

Yma kenedhlogoryon Gernewek (ha ken Kernowyon pals) ow nagha bos Pow Kernow
"konteth" (shire county) y'n styryans usadow, ha poesek yw bosva an Dugeth rag
igeri an tybyans ma. Y leverir menowgh, rag ensampel, bos Kernow dugeth a-der
konteth ha gensi kontethow hy honan. Hwath pella, yth esa dhe Dhug Kernow
gweythres korf-laghel ow kelwel Senedh an Stenegow. Dug Kernow a via ytho penn
an stat yn Kernow. Ny vern bos gans an dugeth kerthow yn Pow Sows ha Kembra,
herwydh an argyans ma: Kurun an Rywvaneth Unys a yll synsi kerthow yn powyow
erell heb chanjya savla an Vyghternes y'n Rywvaneth hy honan.



https://kw.wikipedia.org/wiki/Dowrgleudh_Tavistock

Dowrgleudh yn Dewnens, Pow Sows yw an Dowrgleudh Tavistock. Byldyes veu y’n
19ves kansvledhen dhe junya’n dre yn Tavistock gans Kay Morwellham war an Dowr
Tamar, le may feu karg kergys yn gorholyon. Y’n jydh hedhyw an dowrgleudh yw
devnydhyes dhe brovia dowr rag an dredanva hydro-tredanek dhe Gay Morwellham.
Rann a Ertachva an Bys Tirwedh Valweyth Kernow ha Dewnens West yw an dowrgleudh.

An dowrgleudh a dhalleth dhe Abbey Weir yn Tavistock, le may dowr yw kemerys
dhyworth an Dowr Tavy. An dowrgleudh a bass an porthvaow yn Tavistock hag entra
park an dre, the Meadows. Hyns an dowrgleudh a rabal dhe’n run yn Crowndale
Woods kyns ev dhe bassya Corwndale Farm; leverys yw bos an bargen tir-ma tyller
genesigeth Syrr Francis Drake. An dowrgleudh a bass yn-dann bonsfordh hyns-horn
Lumburn hag ev a dhrehedh kammas horn margh dhe Nans an Dowr Lumburn, hag yw
tremenys gans pons dowr ha tommen ughel. An skorren dhe Mill Hill a dreyl dhe’n
dyghow a-dhesempis wosa’n pons, mes y'n jydh hedhyw lettyes yw an skorren ha
nyns eus dowr ynni. Wosa 3 mildir (4.8 kilometer) penn-hyns an dowrgleudh a
dhrehedh portal a-gledhbarth an gowfordh Morwell Down. 1.5 mildir (2.4
kilometer) yw an gowfordh a dheu yn-mes a-ugh an kay dhe Morwellham. Rann verr a
dhowrgleudh wosa’n gowfordh a dhros skathow dhe dopp goleder an hyns-horn.



https://kw.wikipedia.org/wiki/Doronieth_Kernewek

Kernow yw konna-tir fest yn soth-west Ynys Vreten Veur. A Benn an Wlas dhe Borth
Bud yma 120 km a bellter. Dowr Tamer a wra an amal yntra Kernow ha'n gonteth
sowsnek a Dhewnens y’n howldrehevel. Ottomma tiredh Kernow orth ledanna, gans 75
km. A-dheghowbarth yma an Chanel, hag a-gledhbarth y’n howlsedhes yma Mor Havren
hag an Mor Keltek. Yma 155 km yntra Kernow ha Breten Vyghan Isel a-dreus an
Chanel; ha 85 km yntra Kernow ha Konteth Pennvro yn Kembra a-dreus an Vor
Geltek. Wordhon yw 200 km yn kerdh a-dreus an keth mor. Enep an pow yw 3 549
km².

A-ban yw tir Kernow hirra a west dhe est ages a north dhe soth, nyns yw koynt
bos dyffransow poesek yntra Howldrehevel ha Howlsedhes an pow. Dihaval yw
rannyethow sowsnek kewsys y'n dhew enep ma, gans or a-dro dhe gyrghynn Truru po
Sen Ostell.

Tir garow yw pervedh an pow, a-ban yw ystynnans a Woen Esk ha Dartmoor Bronn
Wennili, 419 m. Is yw an tiredh owth avonsya dhe'n West. Yma klegerow serth war
an arvor gledh yntra Dintagell hag an kor a Dhewnans. An niver vrassa a
Gernowyon a drig y'n morrep.

Dowr Tamer yw an brassa avon; yn mysk an erell yma Avon Kammel (ow tenewi dhe'n
Kledh troha Pleg-mor Lannwedhenek), Avon Fowydh, hag Avon Fal. Yma'n Tamer, an
Fowydh, hag an Fal ow tenewi dhe'n Deghow.

Rann a Gernow yw Ynysek Syllan yn hengovek, mes ymons i 40 km a-dre Benn an
Wlas, hag yma gnas dhiblans dhe'n ynysow. Awtorita unnik yns i a-dhia an
blydhynyow 1990. Yma pymp ynys annedhys, ha nebes 140 karrek arall.

Kernow yw an toemma darn a Vreten Veur. A-gynsow yma re ow hwilas tevi gwinreun
rag gwin, ha palmwydh a yll tevi y’n pow. Sten, kober, ha pri gwynn yw moen pur
boesek.

Yma pymp ranndir arnowydh: Kernow Kledh, Karadon, Karrek, Rostorrmoel, Kerrier,
ha Pennwydh.

I a gollenow le an naw "konteth" po kevrang a Gernow goth: Kerrier, Lysnowydh,
Pennwydh, Powder, Pidar, Strasnedh, Tryger, Wivelshire Est, ha Wivelshire West.

Yma ayrborthow yn Tewynn Pleustri hag yn Aberplymm, a-dreus Dhowr Tamer yn
Dewnans. Aberfal ha Pennsans yw an portys an moyha poesek y’n pow.

Nebes fordhow meur a dreus Kernow. Yma an A39 owth entra an pow ogas dhe Vud ha
berya dres Truru bys Aberfal. Yma an A30 ow talleth yn Pennsans hag a wra
kevrenn gans Kammbronn-Rysrudh, Bosvenegh ha Lannstefan. Hag yma an A38 ow
treusi an Tamer yn Essa hag ystynna dhe gyrghynn Bosvenegh; yma an A390 ow
kesunya an A38 gans Sen Ostell ha Truru.

Yma linenn hyns-horn yntra Aberplymm ha Pennsans, gans skorennow dhe Dewynn
Pleustri, Aberfal, Porthia, ha Logh.



https://kw.wikipedia.org/wiki/Charlys_I_a_Bow_Sows

Charlys I (19ves Du 1600–30ns Genver 1649) o Myghtern Pow Sows, Alban ha Wordhon
a-dhia 27ns Meurth 1625 bys y vernans. Yth esa ev ow kwynnel rag galloes erbynn
an Senedh; y skoedhya ev 'ewnder dywyel myghternedh', ha lies Senedheger a
dhoutya y kwaynnya ev nerth pur. Yth esa enebieth efan orth y wriansow, r.e.
tolli heb bodh an Senedh.

Charlys o eskarek orth Puredhydhieth, hag a skoedhya solempnytys Eglos Pow Sows
kowal yn Lyver Pysadow Kemmyn.

Fog an diwettha blydhynyow a reyn Charlys o Bresel Sivil Pow Sows. Charlys o
fethys, gwrys prisner, ha dibennys avel traytour. Y teuth Pow Sows ha bos
repoblek (po turanneth an lu). Mab Charlys, Charlys II, a dhehwela yn Restoryans
an Myghternses yn 1660.

Kernowyon a skoedhas an Myghtern, dre vras, ha teyrgweyth an Senedhegoryon a
omsettyas Kernow. Charlys a skrifas lyther geryes da ow kormel an Gernowyon rag
aga lelduri (an lyther ma John Keigwin a dreylyas yn Kernewek). Yn Eglos Pow
Sows, y prederir Charlys yn merthyr ha sans. Eglos unn plyw yn Aberfal yw omres
dhe Jarlys Myghtern.



https://kw.wikipedia.org/wiki/Caerdydd

Kardydh (Kembrek: Caerdydd) yw pennsita Kembra, yn le 'ma Avon Tav owth omwaghe
yn Mor Havren. Poblans an sita yn 2001 o 305,340 a drigoryon; ytho, homm o an
16ves brassa trevesigeth y'n Wlaskor Unys.

An hembronkyas romanek Aulus Didius a fondyas an sita, hag yma'n gastell romanek
hwath orth kres an dre. Kardydh a waynyas leun a les y'n 19ves kansblydhen, pan
esa hi kres poesek a garyans glo. Port Kardydh, aswonnys avel Tiger Bay, a veu
unnweyth onan a'n moyha bysi porth y'n norvys ha'n poesekka port glo y'n bys
dreus neb prys. Yn 1905, Kardydh a dheuth ha bos 'sita' soedhogel.

Erbysieth an sita re dheuth pur wann wosa diwedh Nessa Bresel an Bys yn 1945.
Kardydh a veu henwys avel pennsita Kembra yn 1955, hag a-dhia 1999, yma
Kuntelles Kenedhlek Kembra owth esedh omma. Wosa termyn a wall hir, Tiger Bay a
gav y dhasserghi avel kwartron artys, didhan ha donsya. Baya Kardydh, mordidek
kyns bos drehevys Arge Baya Kardydh yn 1999, yw leun a dhowr frysk pupprys
lemmyn, lenwys gans dew avon, Tav hag Eli.

Yn gwlasegeth trevek, nyns eus maystri dres oll gans parti vydh lemmyn, mes
yma'n LivWer an parti chyf. Yn kyrghynn an sita yma Pennskol Kardydh ha dew
gollji a Bennskol Kembra.



https://kw.wikipedia.org/wiki/Bro_Gozh_va_Zado%C3%B9

Bro Gozh ma Zadoù (Bretonek rag Bro Goth ow Thasow) ew can genedhlek Breten
Vian. Kenys ew dhe'n keth ilow avel can genedhlek Kernow Bro Goth agan Tasow ha
can genedhlek Kembra Hen Wlad Fy Nhadau.

An geryow Bretonek a veu scrifys gen François Jaffrennou en 1897 ha'n ilow usys
a veu composyes gen James James a Gembra rag Hen Wlad Fy Nhadau. An gan nowydh a
veu kensa dyllys en 1898 hag eth a-dro avel Henvelidigez ("Desedhans"). Hi a veu
dowisyes avel can kenedhlek (ha can rag golya an gerenja ynter an Kembroryon
ha'n Bretonyon) en 1903, orth cuntelles a Kevredigezh Broadel Breizh (Unyans
Ranndiryel Breten Vian) o senjys en Lesneven. Maurice Duhamel a wrug hy desedha
rag an piano, ha hi a veu kensa recordys gen Pathé en 1910.

Ni, Breizhiz a galon, karomp hon gwir Vro ! Brudet eo an Arvor dre ar bed
tro-do. Dispont kreiz ar brezel, hon tadoù ken mat, A skuilhas eviti o gwad.

Breizh, douar ar sent kozh, douar ar varzhed, N'eus Bro all a garan kement
'barzh ar bed. Pep menez, pep traoñienn, d'am c'halon zo kaer, Enno 'kousk meur
a Vreizhad taer !

Ar Vretoned zo tud kalet ha kreñv; N'eus pobl ken kalonek a-zindan an neñv,
Gwerz trist, son dudius a ziwan eno, O ! pegen kaer ec'h out, ma Bro !

Mar d'eo bet trec'het Breizh er brezelioù bras, He Yezh a zo bepred ken beo ha
bizkoazh. He c'halon birvidik a lamm c'hoazh 'n he c'hreiz, Dihunet out bremañ,
ma Breizh !



https://kw.wikipedia.org/wiki/Aves

Edhen (liesplek ydhyn) yw esel unn ugh-urdh a enyvales (Lat. Aves), pub huni
gans diw esker, pluv, lithyow yn-rag ow kul eskelli, eskern kew, ha gallos
dedhwi.

Yma 8,800–10,200 eghenn a ydhyn ow fyw y'n bys ma; ytho, ynsi yw an liesekka
klas a viles gans mell keyn war dir. Yma nebes ydhyn ow tybri sugen bleujyow,
plansow, has, hwesker, logos, puskes, karyn, po ken ydhyn. Difun dydhweyth a
vydh moyha ydhyn, mes re anedha a vydh difun nosweyth po mo. Lies edhen a vyaj
yn pell rag triga y'n gwella hin; erell a vyw dre vras orth an mor. Yma hwath
eghennow a yll koska hag i ow nija.

Yn mysk gnasow kemmyn ydhyn yma gelvin askornek heb dens, dedhwi oyow krogenek,
ha korf eskern skav mes kres. An vrassa rann anedha a yll nija y'n ayr, mes
niver a eghennow (yn arbennik war ynysow) re gollas an gallos ma: r.e.
pennow-gwynn, strusyow hag ydhyn kiwi.

Sur yth hevel y'n eur ma ydhyn dhe esplegya diworth arghpedrevanes, h.y. diworth
an bagas Maniraptora a'n is-urdh Theropoda. An ydhyn a wra ytho rann a'n klas
Reptilia (kramviles), ha'ga nessa kerens y'n klas na yw krokodiles. Yma ydhyn,
kramviles erell, ha bronnviles ow furvya an Amniota, enyvales gans mell keyn a
omgerdhas rag triga war dir.



https://kw.wikipedia.org/wiki/Athelstan

Æðelstán (po Athelstan yn sowsnek arnowydh; tu hag 895 bys 939) o myghtern Pow
Sows oll a-dhia 924 bys termyn y vernans. Ev o genys yn Wessex, Edward Hen y das
ha Egwina y vamm. (Egwina o bugeles voghosek wostalleth.) Lies budhogoleth o
gans y luyow erbynn Ankredoryon Mor, Kembroyon, ha Kernowyon.

Orth Kas Brunanburh o y vudhogoleth vrassa: ena yn 937 y fethas ev an kesunyans
hembrenkyes gans Kostennin II, myghtern Alban. Dowr Tamer a wrug ev an or yntra
Kernow ha Dewnens, wosa ladhva lies Brython yn Dewnens.

Unn mab-meythrin dhodho o Håkon Dha, hag eth ha bos myghtern Norgagh. Y kwitha
lys Æðelstán yn kestav gans an gwlaskordhow erell yn Ewrop: y hanter-hwerydh a
dhemmedhas eseli teyluyow ryal, ha godrigoryon estren a'n hwila – y'ga mysk
Egill Skallagrímsson, testunn a Egils Saga yn Islendek.

Den kryjyk o Æðelstán hag a ros yn hel dhe'n eglos yn Wessex. Y tewisas ev
ynkleudhyas orth Malmesbury, y vohya faverys abatti, yn Gloucester. Nyns esa
fleghes ganso, ha'y vroder Eadmund a'n holyas avel maghtern.

War-tu hag yn 2000, an band rokk Skwardya a skrifas 'Athelstan', kan Gernewek yn
kever an "glanheans ethnek" wrug gans Æðelstán erbynn dus Vrythonek a Dhewnens
ha tylleryow erell.



https://kw.wikipedia.org/wiki/Ailuropoda_melanoleuca

An panda (Ailuropoda melanoleuca, "paw kath wynn ha du"; Chinek sempel: 大熊猫;
Chinek hengovek: 大熊貓; pinyin: dàxióngmāo, "bras(大 dà) arth(熊 xióng) kath(猫
māo)"), arth panda po panda bras rag dissernya ynter i ha'n panda rudh (heb bos
unwos yns), yw arth genesik yn China kresel soth. Aswonnys heb lett yw an panda
bras, gans kloutys du bras a-dro dh'aga dewlagas, dres aga skovornow ha'ga horf
rond. Pandas a dheber bambou dre vras. Ehen beryllys yw an panda gans 2,000
dhe'n moyha 3,000 y'n bys.

Yma korfurv dhe'n panda bras tipek a arthes. Yma blew du dres aga skovornow,
dewlagas, tron, garrow ha diwskodh. Gwynn yw remenant a'n blew. Ny wor
skiensydhyon prag yw an arthes ma gwynn ha du, yma profyans an liwyow a render
kudhliw effeythus yn aga thrigva skeusek gans karygi hag ergh. Y'n koswigow yeyn
a'ga thigva blew gwlanek ha doos a'n panda bras a wra aga gwitha tomm. Tipek a
kigdybreryon krackernerek yw an klopen panda. I re esplegyas kildhens brassa
gans moy komplegeth ha mogheans a'n fossa temporalis.

Yma "meus" ha pymp bys dhe baw an panda bras; an "meus" – askorn sesamek treylys
yn hwir – a wra an panda gweres synsi eginyow bambou ha dybri.

10 dhe 15 cm (4 dhe 6 meusva) yn hys yw lost an panda bras ha'n nessa hirra y'n
teylu arthes yw. Yma'n hirra lost dhe'n arth gweusek.

Trigys yw an panda bras yn neb kadonyow yn China kresel, dre vras y'n rannvro a
Sichuan, mes y'n rannvroyow Shaanxi ha Gansu ynwedh. Nyns yw an panda trigys y'n
iseldiryow namoy drefen tus a wrug y chasya dhe-ves gans ammeth, digoswigans, ha
displegyansow erel.

Yth esa dadhelva a-dro dhe glassans taksonomek an panda bras rag lies degvledhen
awos yma hevelepteryow gans arthes ha rakounes an dhew. Studhyansow molekulennek
a brof arthes gwir ha rann a'n teylu Ursidae yw an panda bras byttegyns, kyn
dihevelebys a-varr ens dhyworth an kyf arthes. Henwys menhesen vew yns. An arth
Andes yw an neshevin ogassa dhe'n panda bras.

Nyns yw an panda bras ha'n panda rudh unwos yn ogas yn despit dhe'n kenhanow,
eghen a drigva, ha bosow, hag ynwedh an askorn moghhys henwys yw an fugmeus
(ha'ga gweres synsi eginyow bambou). Studhyansow molekulennek a worr an panda
rudh yn teylu Ailuridae gans aga honan ha nyns yns yn Ursidae.



https://kw.wikipedia.org/wiki/Aberfal_ha_Kammbronn

Aberfal ha Cambron (Sowsnek: Falmouth and Camborne) yw onen a bemp dyberthas
gwlasek in Kernow rag Seneth an Ruwvaneth Unys. Yma'n sedh ow synsy eta an radn
a Gernow gans an vrassa nyver a drigoryon trevow, rag ensompel Cambron-Rysrudh,
Aberfal-Penryn, hag erell. Th'era leun a dus balyow i'n tyller ma kens dywedh
whelyow sten yn Kernow, hag ytho th'era lies scodhyer Lavur. Bytegens, an
partiow LivWer ha Tory era crev y'n kyrhyn ynwedh.

An bastel-vro veu creatyes in 1950. Frank Hayman ha John Dunwoody a wythas an
sedh bys yn 1950 a-barth Party Lavur. Mes in 1970, David Mudd a gemeras an sedh
a-barth an Wythadoryon. Mudd ha Sebastian Coe a venja gwytha hy i'n coloven Tory
bys 1997. I'n vledhen na, Candy Atherton veu dewysys avell Esel an Senedh
a-barth Party Lavur.

In dewysyans 2005, Aberfal ha Cambron era sedh dhe les a-dreus Breten Veur awos
gwander politek Atherton ha ger drog erbydn Lavur woja Bresel Irak. Th'era Julia
Goldsworthy (LivWer) hag Ashley Crossley (Gwythador) ow kesstryvya i'n sedh,
warbarth gans ombrofyoryon Livrel, UKIP, Mebyon Kernow, Veritas hag anserhek.
Th'era disputyans erbydn Ashley Crossley a-jy dhe Barty Gwythadorek awos y vos
kethreythek. Julia Goldsworthy a waynyas an sedh gans 16,747 raglev erbydn
14 861 rag Atherton, 12 644 rag Crossley, ha 3 673 rag an ombrofyoryon erel oll.

Desedhek Oryon a-barth Pow Sows re rug ervyra pastel-vro Cambron ha Resrudh dhe
gemeres le Aberfal ha Cambron dre vrâs i'n nessa dewysyans. Aberfal a wra junya
udn sedh nowyth, Trùrù hag Aberfal.



