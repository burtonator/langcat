https://wo.wikipedia.org/wiki/Wikipedia

Wikipedia (di jàng wikipediyaa) ab sémbub jimbulang la ci web bi, di lu àddunawu
te bariylàkk. Ag bindam nag mi ngi wéy ba tay, xaralaay wiki lañu jëfandikoo
ngir sos ko. Yéeney Wikipedia mooy jébbal am ëmbiit mu ubbeeku, maandu te
fugluwu.

Nupedia di woon ab sémbub jimbulang bu ubbeeku bu Jimmy Wales sosoon ci weeru
gamu atum 2000. Mboolaay gu Bomis (gi Jimmy Wales féetewoo woon moomeel gi ci
ëpp) moo ko jàppale woon ciy koppar, doon fay Larry Sanger mi jiite woon mbind
mi. Waaye Nupedia ag màggam dafa yeexoon lool ba waraloon, ci 2001, Larry Sanger
xalaatoon ni sos ab wiki moo doonoon liy man a gaawal yokkteeg jukki yi. Xalaat
boobu ñeel jëfandiku xaralag wiki ngir sos ab jimbulang, juroon na ag diisoo ci
diggante Larry Sanger ak tëriinkat boobu di Ben Kovitz ngir mu faramfaceel ko ci
ni mu gën a leeree ana nan la xarala gu wiki di doxe, ci ab reer ca San Diego la
ame woon, ci 2 tamxarit 2001. Ci nii Larry Sanger ni Jimmy Wales ngir ñu
jëfandikoo xarala gu wiki ngir sos ab jimbulang bu gën a woyof, lii moo jur
sosug jimbulang bu Wikipedia.

Ginnaaw bi ko Jimmy Wales ak Larry Sanger sosee, Wikipedia ngi judd ci kàllaama
waa angalteer ci 15 tamxarit 2001. Gu waa faraas teggu ci 23 gamu 2001, gu waa
almaañ tegu ci ak yeneen yépp, ba tay ci atum 2007 mat nañu ñaari-téeméer ak
juróom-fukki làkk.

Boobu ba léegi Wikipedia di dox ci ay àtte yiy askanam tëral ndànk-ndànk jëmug
kanamam. ci 20 maami-koor 2003 la Mbootaay gu Wikimedia (wikimediafoundation.org
) juddu ngir wut ay koppar yu muy suuxate sémbi wikipedia yépp.

Wikipedia wolof moom mi ngi sosu ci ndeyi-gamu 2003, toog daanaka ñaari at te
amul benn yëngu-yëngu. Ci tamxarit 2005 la am jukkeem bu njëkk. Xoolal xët wi
ñeel Taariixu Wikipedia wolof

Baatu «Wikipedia» mi ngi jóge ci taqaleg ñaar yii di «wiki» di ag nosteg yoriinu
ëmbiitu dalub web bu ñu man a soppi jaare ko ci ab joowukaayub web, ak « pedia »
di reenu baatu làkku waa angalteer bii di encyclopedia, di tekki jimbulang.

Li ñu jublu ci sémbub Wikipedia mooy mu doon ab jimbulang, maanaan muy jëmmal
bépp xameefu nit, lépp lu nit xam man caa ne. Wikipedia du ab baatukaay, du am
péncum waxtaanuwaay (xoolal xët wii ngir xam lu wikipedia doon ak lu mu doonul:
Ndimbal:Ubbeeku). Sémb bi dafa àddunawu, day laal bépp xeetu xam-xam, bariylàkk,
te amul ag pay.



https://wo.wikipedia.org/wiki/Diiwaan_yu_Bennoo

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Tugal

Tugal mooy wàll wi féete penku goxub Tugalasi, ci baax dees koy jàppe niki benn
ci juroom-benn walla juroom-ñaari goxi àdduna bi. Gox baa gi digu ci sowwu ci
mbàmbulaanug Atlas gi, ci bëj-gànnaar ci dottub Bëj-gànnaar bi, yem ci géej gu
Diggu gi ci bëj-saalum. Ay digam ci penku dese nañoo leer, dinay faral di jur ay
werante; li ko waral mooy ni mu taqalook goxub Asi.

Waa-Islaand jàppees na leen ni waa-tugal (donte féeteem ci degalub
Tugal-Aamerig), ak mbooleem dun yi ci géej gu Diggu gi, Sipër mi gën a jur coow,
ci wàllu melosuuf. Riisi ak Tirki ñi am li ëpp ci seen suuf ca Asi, waaye day ni
rekk li ëpp ci seen taariix réewi gox bi lañu ko bokkal.

Ngir xóotal: Melosuufug Tugal Tugal a ngi yaatoo 10 392 855 km² (fukki
junni-junni ak ñetti-fukki-junni ak juroom-ñent-fukk ak ñaar ak
juroom-ñetti-téeméer ak juroom-fukk ak juroom). Di benn ñetti Afrig walla benn
ñenti Asi walla Aamerig.

Mi ngi séedatliku ci jurromi diwaan: Penku Tugal, Diggu Tugal, Sowwu Tugal,
Bëj-gànnaaru Tugal ak Bëj-saalumu Tugal



https://wo.wikipedia.org/wiki/Senegaal

Senegaal menn la ci réew yi ne ci Sowwu Afrig, mu bokk nag ci Afrig gu
bëj-saalumu sahraa (Afrique sub-saharienne), Mbàmbulaanug Atlas diw digam ci
sowwu, taqaloo ak Gànnaar ci bëj-gànnaar ak penku, Mali féete ko penku, Ginne ak
Ginne Bisaawóo ci bëj-saalum, Gàmbi moom sos ab daanaka-jiba (quasi-enclave) ci
biir Senegaal, sutuxlu ba ci lu ëpp 300 km ci biir suuf yi. Duni Bopp bu Wert bi
(Cap-Vert) ñi ngi ci 560 km ci tefesi Senegaal yi.

Réew maa ngi lebe turam wi ci dex gi ko peek ci penku ak bëj-gànnaar, te ab
balluwaayam bawoo ca Fuuta Jallon ca Ginne, di Dexug Senegaal. Ab kilimaam bu
gëwéel la te di bu fendi te yor ñaari jamono: jamonoy nawet (jamonoy taw) ak ju
noor (jamonoy fendi).

Ci jamonoy canc gi (la période coloniale), ay digg yu yaxantu yu bari, yu ay
imbraatóor yu canc (empire coloniale) moomoon, daal di woon nañuy sampu ci tefes
gi gépp. Dëkkub Ndar mujj na di péeyub Afrig gu Sowwu gu Faraas, mu mujj juge ci
di leegi Ndakaaru ci 1902, moom Ndakaaru nag mujj na di péeyu Senegaal ca ba mu
jotee ca ag tembam ca 1960, nekk ci cat li gën a féete sowwu ci goxub Afrig

La dale 2012 ba fimne Maki Sàll mooy njiitul réew ma. Senegaal ak doonte bokk na
ci càmpéef yu bari yu àdduna bi, teewul bokk na ci Bennoo gu Afrig (Union
africaine) ak Mbooloom diiwaan yu Sahel-sahraa yi (Communauté des États
sahélo-sahariens)

Cosaanul turu Senegaal dañul di jeqi dàggasante ak werante. ca 1850 labbe bii di
David Boilat, ca mbindam ya mu doon def ci Senegaal,daa gisoon ne Senegaal mi
ngi juge ci waxiinu wolof wii di suñu gaal. Bii nag mooy gis-gis bi gën a siiw,
te xibaarukaay yi (les médias) gën koo ame. te moone lu ñu nangoodi la te sikk
ko la ko dale ca ati 1960, ay gongikubaat yu bari nag joxe nañu leen, ci misaal
biy taf cosaanul tur wi ci ag giir gu berber gu Sahara, mooy giirug Zenaga walla
Sinhaaj, naan: Turu Senegaal mi ngi bawoo ci tudd gu waa Portigaal yi doon tudd
turu giir googu. Waaye werante wi dañul di tàng ci loolu ba tay.

Lu ci ëpp Njëkk-taariix ci Senegaal day tudd - ba laa tudd lenn - gëwéeli xeer
yu mag yi (walla les cercles mégalithiques) yu Senegàmbi yi, walla jóori xor yu
ñu sàkk yi (les amas coquilliers artificiels), yu ci mel ne ya nekk ca dunub
Faajut.

Jàpp nañu ne Senegaal dëkkees na ko ci njëkk-taariix lu jiitu lool juddug Isaa.
Ay doj yu ñu yatt yu Jamonoy doj wu ñu yatt ju njëkk ja(Le Paléolithique
inférieur ), wuññees na leen ci daanaka-dun bu Bopp bu Wert bi (Cap-Vert) ak
yeneen yëf yu gongikoo ci doj, ñu jekkal leen, dees leen di fekk ci diiwaanub
Tëngéej ak ci pegi dexi Senegaal gu penku gi.

Ci jamonoy doj wu ñu xacc (néolithique), jumtukaay yi tàmbali nañoo soppiku ak a
wuute, bu ko defee suuf su ñu togg (walla céramique) daal di feeñ. Gasi gëstu ya
ñu doon def ca diiwaani tefes ya feñal nañu ay desiiti waañ yuy seere ak a
firndeel askan wu mag wu ay nappkat aki yaxantukat wa fa nekkoon (marigot bu
Xant ca delta, sottikukaayu dexug Saalum).

Ndefarug mbell (walla gu weñ (metallurgie)) jëm na kanam ci jamonoy mbell yi
(protohistorique) (junni bu ngëkk bi njëkk Isaa), fi ñuy gis ay bàmmeel ci bindu
ay mbaanaar (tumulus). Ci digg réew mi, fa tollook Gàmbi gu tay gii, dees na fa
fekk mbooloom gëwéeli xeer yu mag (cercles de mégalithes) ci aw dog wu tollu ci
100km ci kaw 250|km.

Dëkksi gi dafa doon gën di dolliku ndànk-ndànk tey gën di dëgër ngir àgg ci sos
ay nguur yu njëkk yu sosu ci VIIeelu xarnu, nguur gu Tekruur, gu Namandiru, gu
Jolof, ak ay mbokkoo yu sori ak Iimbraatóor gu Gana, ci suufus Mali gu tay gi.
Ci nguur yu wuute yooyu, gi ci ëppoon doole ci XIVeelu xarnu moo doonoon
imbraatóor gu Jolof, gi boole woon Kajoor, Bawol, nguuri séeréer yu Siin ak yu
Saalum, Waalo, Fuuta-Tooro ak Bambug. Ci bëj-saalum, nguurug Kaabu, teg ci gu
Fulaadu.

Jolof nekkoon na imbraatóor gu Njaajaan Njaay sosoon, ki njëkk a nekk Buurba
(buur) ca Jolof. Faleesoon na ko njiit ca loolu doon mujj di nguurug Waalo, ca
bëj-gànnaar-penku gu Senegaalug tay gii, ca diiwaanu dex gi. Dajale woon na
mbooleem askani giirug wolof ngir taxawal imbraatóor gii ci XIIIeelu xarnu .
Ibraatóor gi saayoon na te naaxsaay ci 1549, ànd ak deeg imbraatóor ba mujjoon
ca Jolof, Lele Fuli Fak, ki ko rayoon di Amari Ngóone Sabel Faal, ki nekkoon ca
jooja jamono kilifag diiwaanu Kajoor.

Jolof des na di aw dog (vassal) ñeel imbraatóor gu Mali ci diir bu tollu ci
xarnu. Ba loola amee, yeneen nguur yi, ñoom itam gu ci nekk, tàmbalee jël ag
tembam ba mujj wàññi imbraatóor gu Jolof gu mag googu ba àggal ko ci tolluwaayu
genn nguur gu yam ca digg réew mi. Ci ñaareelu xaaj bu XIXeelu xarnu, sancaani
Faraas yi (les colons francais) tàmbali woon nañoo nangu ndànk-ndànk mbooleem
nguur yu Senegaal yii. Jolof moo nekkoon nguur gi ñu mujj a nangu ak Buurab
Jolofam bu mujj ba Alburi Njaay, ci ron deflu gu Luwis Federb.

Lislaam a ngi njëkk a tàbbi ci Senegaal ci diggante VIIIeelu xarnu ak IXeelu
xarnu, ña ko fa dugal di ay yaxantukat yu araab-yu-berber. Dañu doon tas diine
jii ci jàmm, ñu njëkk koo jox Jula yi tuubloo ci ginaaw bi Tukkloor yi ak
Saraxule yi, ñoom itam ñu tas ko ci Senegaal gi gépp. Bi ñu demee ba ci kanam ca
XIeelu xarnu , la Muraabituun, jug, Tukkloor yi jàpple leen, ñuy jéem a tuubloo
mboolooy jaamukati xërëm yi jaare ko ci Jiyaar. Loolu benn la ci sabab yi tax
Séeréer si gàddaayoon dem Siin-Saalum, Wolof yi, Pël yi ak Mandinke yi, te ñoom
ñepp ña nga jalu woon ca Tekruur. Lislaam teel na tas ca imbraatóorug Jolof.
Waaye ca XIXeelu xarnu la nangu ca dëgg-dëgg mbooleem askan yi, ci anam gu
jàmmu, loolu nag deesi sante ko Sëriñ si, ku mel ne Seex Ahmadu Bamba, mi sos
yoonu murit, Alaaji Maalik Sy kenn ci kilifay Tiijaaniya walla Seydina Limaamu
Laay, ki sos laayéen gi, ñi yéemoon nit ñi ci seenug mbaax ak ragal Yàlla ak
séeni karaama( xar-baax). Moom Lislaam tam nekkoon ab ker-keraan (moyen) ngir
boole nit ñi te di leen aar ci jalgati yi ñu miinoon ci nguur yi (jiyaar yu
toftaloo, canc gu ñu teg ci doole, jalgatiy Ceddo yi).

XIXeelu xarnu ñi ngi ko gën a xame ci daanug nguur yi, jàllsig sancaan yu Tugal
yi ( colons européens ) ak jàmmaarloo gi lànk canc gi, ñi ko jëmmal di ay nit ñu
mel ne Lat Joor, Alaaji Omar Taal, Mamadu Lamin Darame, Alburi Njaay walla Màbba
Jaxu Ba. Diiney katolig (walla nasaraan, ndax katolig bànqaas la ci nasaraan)
daal di tasu, ñi ko def di ay nasaraanalkat yu Tugal la ko dale ca XIXeelu
xarnu, rawati na ca Siin ak kaasamaas.

Lislaam tàbbi na Senegaal ci fukk ak benneelu xarnu,ànd ak giirug Sinhaaj gu
Amaasix gi. Turu Senegaal waxees na ne mi ngi bawoo ci tudd gu waa Portigaal yi
doon tudd turu giir googu. Askani Senegaal yi sos nañu ay nguur aki
nguur-nguuraan, yi ci ëppoon solo di Imbraatóor gu wolof ca diiwaani Waalo,
Kajoor ak Bawol, ci fukk ak ñeenteelu xarnu g.j, ak nguuruñg Tukklóor ak gu
Deñaanke gu Pulaar gi ca penku bëj-gànnaar ga. Ay dooley Tugal teg nañu loxo ay
wàll ci ay tefesam, ci fukk ak juroomeelu xarnu g.j, ginnaaw bi Faraas daal di
teg loxo réew mi mépp, ginnaaw ay xare yu limu. Ci atum 1902 la Ndakaaru nekke
péeyub Afrig gu sowwu gu Faraas gépp.

Seŋoor walla Léopold Sédar Senghor(1906-2001)(1960-1980) mooy ki njëkk a nekk
njiitul Senegaal, yoroon dàkkantalu njiit liy woykat (walla taalifkat) Ci samwie
1959, la Senegaal bennoo ak li ñu daa wax Sudaan gu Faraas gi, ci ron turu
Lëngoo gu Mali (fédération de Malie). Lëngoo gu Mali googu tembe na ci Faraas ci
20 suwe 1960. Waaye ginnaaw ay jafe-jafe yu politig, Lëngoo googu mujj na di
ñaari réew ci 20 ut 1960: Senegaal ak Mali. Jibaleesoon na ag lëngoo ci diggante
Senegaal ak Gambi ci turu Senegambiya atum 1982. Waaye ci jëf feeñul, bu ko
defee ñaari nguur yi tàggalikoo atum 1989. Am na ab jë bu ngànnaayu (front armé)
bu nekk ci bëj-saalumu réew mi, ca Kaasamaas bu bëgg tembteg diiwaan ba,
leeg-leeg mu xareek nguur gi, la ko dale ca atum 1982. _

Sancaan yi (les colonisateurs) seen teg loxo gu canc gi (conquête coloniale) mi
ngi door bi wuññig suuf yii amee ci 1442 ci loxol moolub Veneto (ab diiwaan ca
Itaali) bii di Cadamosto, bi mu defalee ay wuññi ñeel Portigaal. Ca jooja jamono
la waa portigaal daal di sóobu - ci lu gaaw - ci Njàppum jaam (walla jaayug nit
ñu ñuul ñi), waaye doon nañu war a janook gëpplante (la concurrence) gi bawoo
woon ci jaaykati ñu ñuul ñi te bawoo woon Britaani (négriers britanniques),
Faraas ak Olaand ca Yaxantug ñatti-koñ ya (Commerce triangulaire).

Waa Olaand yi sos nañu ab diggub yaxantu ca dunub Gore, Faraas taxawal ca 1659
digg bii di bu Ndar nga xam ne moo mujj di péeyub Senegaal bu njëkk bi. Ci 1677
waa Faraas ñi ñëw nangu dunu Gore (benn ci digg yu mag yi ñu daa jaaye jaam yi
ak Ndar ak tata ju dunu James ca Gàmbi).

Nosteg canc daal di nay taxaw ci dikkug Federb, Kaŋub Senegaal (le gouverneur du
Sénégal) la ko dale ca 1854 ba 1861 ak 1863 ba 1865, mooy ki samp dàtti Afrig gu
Sowwu gu Faraas gi (ASF)(AOF). Ci wormaal gi mu defoon aada ya fa cosaanoo ( du
dëgg, wormaalu ko fenn) la tàllale jeexiital (l'influence)gu Faraas ba mu weesu
Senegaal, mu liggéey ci lu jëmale kanam koom-koomu barab bi (ci njariñul Faraas
rekk nag lol réew mi yitteelu leen woon ci lenn), daal di sos waaxub Ndakaaru.

Ginnaaw Ndar, Ndakaaru mujj na ci 1902 di péeyu Afrig gu Sowwu gu Faraas gi,
benn ci sancu yu Faraas yi .

Ci samwie 1959, Sudaan gu Faraas gi (Mali gu tay gi) ak Senegaal seey nañu ci
Lëngoo gu Mali, gi nga xam ne mujj na temb ci 20 suwe 1960. Temb gii mi ngi
juddoo ci tuxalug ay nguur ( transferts de pouvoirs ) yu amoon ca dëppoo ga ñu
xaatimoon ca Faraas ca 4 awril 1960.

Mii menn la ci réew yi gën a am demokaraasi te gën a dal ci Afrig, ndaxte genn
daaneel nguur (coups d'État) masu fee am, « Senegaal niki roytéef » yagg nañu
koo joxe, wone ko ngir ñu roy ci, ba tee ay yi di fi am ak doonte Amnesty
International mi ngi ñaawlu yenn jàpp yi yor mbubum politigRoyuwaay:,.

Senegaal am Pénc la mu demokaraasi (une république démocratique) (lu sakkan ci
ay làngi politig a nga fa). Noste ga fa nekk gu njiitug réew la, ndax ba mu amee
ag tembam Senegaal daa daal di jël Faraas niki roytéef, roy ca politigam ba ca
1958, niki yeneen réewi Afrig yi bokkoon ci ASF(Afrig gu Sowwu gu Faraas).Sartu
réew bu Senegaal mi ngi taariixoo ci 1959, xoolaat nañu ko ci 1960 ki ko def di
Léopold Sédar Senghor ginnaaw genn laaju (référendum). ay xoolaat (révisions) yu
bari topp nañu ci, ñooy gu 1963 moo fi saxal nosteg njiitu réew (ci jamono
jooju : dindi njiitul jëwriñ) teg ci gu 2001 gi yobbu àppub njiit gi jële ko ci
7 at, yobbu ko 5 at (jataayub mag ñi(le sénat) jëlees na ko fi, ginaaw bi ñu
delloosi ko ci 2007).

Njiitul Pénc mi( Le Président de la République) (xoolal limub njiiti Senegaal
yil) mooy kilifag nguur gi, moom nag ñi ngi koy tànn, mu ame ci pal gu mbooloo
mi (suffrage universel) ci anam gu jonjoo de (manière directe) ci diir bu tollu
ci juroom ñaari at, manees koo yeesalaat benn yoon. Mooy fal njiitul jëwrin yi
(xoolal limub njiiti jëwrin yu Senegaal) moom itam (njiitul jëwrin yi) mooy tànn
jëwrin yi, ba noppi sàkku ci njiitul réew mi mu tabb leen.

Ki njëkk a nekk njiitul Senegaal mooy Léopold Sédar Senghor,mu nekkoon njiit lu
ubbeeku te dib taalifkat bu siiwoon . Ci 1981 la ko njiitul jëwrinan lii di Abdu
Juuf wuutu, waaye ci 2000 la Làngug demokaraasi gu Senegaal gi am ndam ci
njiitug Abdulaay Wàdd, ñu falati ko ci 2007. Njiitul góornamaa bi fi nekk fii mu
ne mooy Seex Ajiibu Sumaare.

Parlamaa bu Senegaal yor na ñaari néeg : Péncum ndawi réew mi ak jataayub mag
ñi.

Bi ñu ko taxawalee ci 20 ut 1960,Péncum ndayi réew mi mi ngi yor 150 ndawi réew,
yu ñu fal ci pal gu mbooloo mi ci anam gu jonjoo (au suffrage universel direct)
ngir diir bu tollu ci 5 at. Tànnéef gi gu ëppte la (Le scrutin est majoritaire)
ci genn wër, ci tund yiy xëccoo 90 ndawi réew, di it gu kem (proportionnel) di
ab lim bu tas ci réew mi ñu koy xëccoo mu tollu ci 60 ndawi réew. Péncum ndaw yi
Macky Sall moo ko jiite, mi nekkoon Njiitul jëwrin yi, waaye fii mu nekk, aw
yoon jug na wu Saada Njaay indi ngir ñu jële ko fi, wàññi ab àppam ba du weesu
menn at ngir man ko fee jële, wii yoon nag, jot naa jàll, waaye njiitul réew mi
dëggalagu ko. Tànnéef yu yoonal yu Senegaal yu 2007 jàll nañu ci ndam lu yaatu
lu àndandoo gu njiit gi (coalition présidentielle), waaye lu jege ñaari ñatteel
(deux-tiers) ci falkat yi demuñu woon ca mbañ-gàcca ya, li ko waral di ndigalul
dogoo(boycott) lu bawoo ci làngi kujje gi.

Parlamaa bu Senegaal boroom benn-néeg (monocaméral) la woon, ci diirub jenn
jamono: Jataayub mag ñi, muy lu ñu dindi ci 2001 ci ginnaaw genn laaju gu sartu
réew (référendum constitutionnel), delloosi nañu ko ca mee 2007. Mag ñi (Les
sénateurs) nag dinañu tollu ci limub 100. 35 ya ca ñoom dañu leen a fal ci anam
gu jonjoodi (au suffrage indirect) ci tund yi, yeneen 65 yi njiitul réew mi di
leen tabb. Paap Jóob, kilifag Ndakaaru moo ko jiite .

Am na yoon (loi) wu ñu def ci diggadil gi(La loi sur la décentralisation), nekk
na it di lu ñuy doxal la ko dale ca samwie 1997, , yoon woowu jox na ay ay doole
yu am solo ñeel jataayi diiwaan yi (assemblées régionales).

Ci 1992 la Àttewaay bu Kawe (la cour suprême) bu Senegaal bi nekk di lu ñu
dindi, ñu wottee ko cér (organes) yu jagoo loolu: Àttewaay bu firi bi(Cour de
cassation), Jataayub nguur gi (Conseil d'État) ak Jataayub Sartu réew mi
(Conseil constitutionnel), yooyu cér di yu niru lool séeni moroom ya nekk
Faraas. Seeni àttekat Njiitul réew mee leen di tabb. Yooyu ñooy bànqaasi yoon yi
gën a kawe ci réew mi (les plus hautes instances judiciaires du pays).

Li ëpp ci gëstu yi ñu def ci wàllug Gëstu-askan (walla demogaraafi) ci Senegaal
dafa sukkandiku ci Waññ (recensement) yi ñu jotoon a def ci 1976, 1988 rawati na
2002. Doxal gu Séentu ak Lim gi (la Direction de la Prévision et de la
Statistique) ci 2004, siiwaloon na « ay leeral ci askani Senegaal yi, loolu di
woon lu juge ci waññ gu 2002 » mu sóoraale woon ci màgg gi man a ami ci askanu
Senegaal la ko dale booba ba 2015.

Bu ñu sukkandikoo ci gongikuwaay yii, askanu Senegaal - wi doonoon lu toolook 1
milyoŋ ciy way dëkk ci 1900 ak 2,8 milyoŋ ca jamonoy ag tembam ca 1960 –
yekkatiku na tay ba àgg ci 11 343 328 ciy jëmm (nattale gi ci 31/12/2007) te man
naa àgg ci 13 709 845 ci mujjug 2015. Askan wii kon day màgg ci anam gu gaaw,
ànd ak benn tolluwaayu njuru (taux de fécondité) bu tiim 4 doom ci jigéen.

Seetloos na fa genn kuute gu giir gu mag: Wolof (43,3 %), Pël (23,8 %), Séeréer
(14,7 %), Joolaa (3,7 %), Malinke (3,0 %), Soninke (1,1 %) Maanjanke (2%) ak
yennat ci ay giir yu gën a néew, te gën a gawu ci barab,waxuma la nag naari
Libaan yi ak Tubaab yi, nga xam ne ñi ngi nekk ci dëkki taax yi Royuwaay:,. Ci
mujjug 2007, 16 966 ci waa Faraas bindu woon nañu ci seen barabu aji teewal
(ambassade) (boroom ñaari réewu it ci lañu woon (les binationaux)).

Ab diir bu yàgg a ngii askan wi nekk di jalu ci fi jàkkaarloo ak Mbàmbulaan gu
Atlas gi, waaye nocciku gu kaw gi (l'exode rural) yokk na yamoodi gi ci séddale
gii. Fi mu nekk ñeenti nit yoo gis ci waa Senegaal, kenn ka mi ngi dëkk ci
Daanaka dun bu Bopp bu Wert bi (Cap-Vert), looloo waral péey baa ngi waaj a xëx.

Bu Ndakaaru jàllee, diiwaan yi ñu gën a taaxal (les régions les plus urbanisées)
ñooy Siggicoor, Cees ak Ndar. Yi gën a néew ag taaxal (moins urbanisées) ci
diiwaan yi ñooy Koldaa, Maatam ak Fatig.Diiwaanu Tàmbaakundaa nag moo yor fatt
(densité) gi gën a doyadi (11 way dëkk ci km²).

Bu ñu sukkandikoo ci nattale yu 2007, digg yu taax yu diiwaan (les centres
urbains régionaux) yi yor lu ëpp 100 000 ciy way dëkk ñooy Tuubaa (529 176) (Man
nag yaakaar naa ne ag na ma xame Tuubaa, la fa dëkk man naa ñeentte lim bii ñu
wax) – mi jekki jekki gis ag màgg gu yéem ñépp –, Cees (263 493), Kawlax
(185 976), Mbuur (181 825), Ndar (171 263), Siggicoor (158 370) et Njaaréem
(100 445).

Ca 2007, Senegaal teeru woon na lu tollu ci 23,800 ciy daw-làqu ak sàkkukati ag
wéeru ( demandeurs d'asile), yoo xam ne lu ëpp 20,000 ca ñoom ay waa Gànnaar
lañu, yu doon daw boddanteg xeet ga, ak ñennat ci waa Liberiyaa, waa Siraa
Leyoon, ak yeneen réew .

Bu Senegaal dee réew muy teeru ay way gàddaay (ay migrants), moo xam yu ay
jamono lañu(saisonniers) mbaa déet, moo xam yu bawoo ci réew yi mu digool lañu
walla yu ko sori, du tee menn mbooloo mu Senegaal mu mag ma ngay dund ca bitim
réew. wisaaroo gii (diaspora)alal ju am solo la ci réew mi, ci wàllug koom ak
njëmmte (identité). Xarala yu xibaar ak jokkoo yu bees yi XXJB dañuy gën di
jàppandal jokkoo ci diggante njaboot gi te tax it deesi man a dund mu mel ne da
ngaa nekk ci sa biir réew . Li ëpp ci ñiy dem nag ay waxambaane lañu yu jublu
Tugal, rawati na Faraas, ak Itaali, walla ñuy dem ca Aamerig gu bëj-gànnaar ga,
ca Kebeg yobbaale ci seeni xol naalub dellu réew ma ci ginnaaw yennat ciy at.
Màggug gàddaay gu yoonoodi gi (immigrations clandestines), ñu koy def ci ay anam
yu bon te ñaaw jëm ci Duni Kanaari yi lu tiital Senegaal la ak réew yi koy
teeru.

Senegaal nguur la gu bokk ci Bennoo gu koom-koom ak gu koppar gu Afrig gu sowwu
gi. Ginnaaw ay jafe-jafe yu koom-koom ci njëlbéenug ati juroom neen-fukk yi, ay
yoonam (ay luwaam) yu koom-koom soppiku nañu, bu ko defee ag màggam gu koom-koom
mujj àgg ci ay 5% ci diggante 1995 ak 2001. Ci ndoortel 1994 Senegaal door na ci
doxal tëriinu yéwénal gu koom-koom gu kawe ay yitte, ci càmmug mboolaay gu
àdduna bi (communauté internationale), looloo ko jañoon ci mu woyofal xiimay
kopparam bii nga xam ne daa tënku ci Frank bu Faraas, mu woyofal ko ba ci 50%.
Jeexiitalu woyofal gii diisoon na lool ci ay way dëkkam, ndax taxoon ba njëgi li
ëpp ci marsandiis yu dàttu yi ak yu dund yi seeroon te yekkatiku, niki meew,
yàpp, ceeb, ba àgg ci fulu ci genn guddi, waaye am na genn màgg gu am ci
koom-koom bi, ak ci njuddéef mu ñumm mu biirum réew mi, ngir yéwénal yi, nga xam
ne àgg na ci 5% ci at mu nekk, bu ko defee walu gi(l'inflation) wàññiku ci anam
gu yéeme ba àgg ci ay lim yu ndaw bu ñu ko nattee ca la romb.

Senegaal ak Gàmbi bennoo nañu ci 1982 ngir amal lëngoo gu Senegàmbi, waaye gii
nekkutoon lu dul aw gisiin, kenn masu koo jëfe. Mujj gi ñu far ko tas ci 1989.

Ay janoo jot nañoo am la ko dale ca 1982 ci anam gu dogatu ci diggante ñoñ
tàqalikoo (les séparatistes) ñi nekk ci bëj-saalum gu Kaasamaas ak doole yu
góornamaa bi. Ginaaw ay jéem yu bari yu àntuwul, genn dëppoo mujj nañu ko xaatim
ca Siggicoor ca 30/desambar/2004 ci diggante jëwrini biir-réew ji woon Usmaan
Ngom ak làbbe Augustin Diamacoune Senghor, mi nekkoon njiitul fipp gu
Yëngu-yëngu gu doole yu demokaraasi yu Kaasamaas (YDDK)(MFDC), moom Diamacoune
Senghor moomu mujj na faatu.

Beneen tombub coow ci diggante ay waa Kaasamaas ak Ginne-Bissaawuóo màgg na ci
awril 2007.

Ci 1989, Gànnar ak Senegaal génne nañu ku ci ne, ci anam gu ñaaw sa njabootug
moroom te ña ëppoon ca ñoom ña nga juddoo woon fa ñu leen génnee, muy réew mi
leen doomoo woon, ñu jotoon faa seey ca mboolaay ga ak koom-koom ba. Bu ñu
sukkandikoo ci li Jataayub daw-làq bu kawe bi (JDK) HCR wax, ay daw-làqu ña nga
des ba tay ca guddaayub dexug Senegaal gi. Ci 2007, Njiitul Gànnaar jibaloon na
ba muy def càkkug palaam ga (campagne), ne nangu na delsig doomi réewam yooyu
doon dund ci Senegaal ak Mali te neexu leen.

Senegaal a ngi nekk ci diggante 12°8 ak 16°41 wu rëddu tus-wu-gaar wu
bëj-gànnaar ak 11°21 ak 17°32 wu rëddu tus-wu-taxaw wu sowwu. digam wi gën a
féete sowwu mooy Ndakaaru di it cat li gën a féete sowwu ci goxu Afrig.

Su ñu ko méngalee ak réewum Mali walla ak mu Gànnaar di nanu gis ne Senegaal
réew mu tuuti la ci rëyaayu-suuf.

Ca atum 1996 la seddale gu mujj gi ame, mooy giy wéy ba tay, lu dul coppite yi
ci mujj a am: Sosug diwaanu Maatam ci 2001 ak gox-goxaan bu Kungeel ci 2006.

Senegaal doon na réew mu bariy giir, waaye it soo ko mengalee ak yeneen réewi
Afrik yu bari, wuuteg ay giiram du feeñ. Man nan ni daanaka wuute amul ci
diggante giiri senegaal yi ndax seenug bennoo ci caada. Man nan cee lim yii
tambalee ko ci yi ci gën a bari ba ci yi ci gën a néew: Wolof (43,3 %), Pulaar
(23,8 %), Seereer (14,7 %), Joolaa (3,7 %), Malenke (3,0 %), Sooninke (1,1 %)
Manjaak (2%), ak yeneen giir-giiraan yu tas ci réew mi, man nan cee boolee it
tubaab yi ak naari libaan yi.



https://wo.wikipedia.org/wiki/%C3%91aareelu_Xareb_%C3%80dduna

Ñaareelu Xareb Àdduna bi ab xare la woon bu laaloon àdduna bi. Mi tàkk ci bi
Almaañ ak Itaali ak Imbratóor gu Sapoŋ bëggee noot àdduna bi ci diggante
1914-1918 g.j. Ñaari réew yii mu ci nekk daw na wuti ndimbal ci li ëpp ci réew
yi mu defal ay tappoo. Bu ko defee yàggul dara lu bari ci réewi àdduna bi duggsi
ci.

Faraas sàkku woon na ci mbooleem ay sancoom ñu jàppale ko ci xeex bi, te jox koy
nit. Jot naa dajale - ci ndimbalul Blees Jaañ - am mbooloom xare mu mag, mu xeex
ci wetu Faraas lank sancuy Almaañ yi, ñu nangu ci Togóo ak Kamerun ak wàllug
sowwu gi ci bëj-saalumu Afrik ak Tanganika (Tansani ci jii jamono).

Ci atum 1939 g.j, la ab xare tàkkaat bu bees bu tàllaliku ba daj Tugal ak
mbooleem réewi àdduna bi. Hitler njiitul Almaañ li daa gëmoon ne réewam mooy mi
gën a kawe ci àdduna bi, kon yi ci des yépp dañoo war a toroxlu ciy tànkam,
Itaali nag ak Sapoŋ dañoo àndoon ak moom ci loolu. Waaye réewi demokaraasi yi
dañu koo lankoon.

Lijjanti ak saxal ya juddoo woon ca ndajem jàmm ma ca Paris, ci ginaaw Xareb
Àdduna bu Njëkk bi, ñoo jur - man nanu ne – lu ëpp ci li sooke ñaareelu xare bi.
Kollareg jàmm ga fa juddoo woon sooke woon na mer wu metti akub sànj ci askani
reew yi nu note ca xeex ba. Askan yooyu nga xam ne doyutoon ñu yanu coonay xare
beeki musibaam rekk, waaye ñu tegati ci yan leen li ci juddoo ci ginaaw bi ciy
saxal aki lijjanti yu diis yoo xam ne réew yi notoon a leen tegoon ci seen kaw.
Loolu nag juroon ci ñoom ag mbañeel akug bëgg a fayyu, nekkiinu koom-koom wi
jaxasoo, tegoodi ci yoon, am pax gasu ci Tugal ci diggante askan yeek seeni
goornamaa, loolu tam - man nanu ne - mooy li gën a tax ay noste yu yees sosu,
yoy “sañ-sañ bu joyu” lanu jëloon def ko seen raayo. Ay kureel yu neew jugoon
nanu teg loxo ci àtte gi ci yenn ci reewi Tugal yi, daal di biral ne li leen tax
a jug mooy xettali seeni askan ci jafe-jafe yi nga xam ne xareb adduna bu njëkk
bi ba na leen fi. Ay goornamaa yu diktaatoor feeñ ci biir Tugal ak ci biti.
Leegi nag jeneen jamono ju yees tàmbli ju ngànnaayu, muy wutu ngànnaay moo xam
ne li ko jur mooy bëgg a fayyu ci reew yii note ci xare bu njëkk bi, te toroxal
askani reew yi nu not, te diisal seen ginaaw ci ay alamaan yu saf te tar. Lii
daal moo sabab xareb adduna bu ñaareel bi.

Lu bari ci xarey Afrig yi (sànnikati Senegaal yi ca lañu woon ) jawali nañu
Tugal, ngir xeexal Faraas. Xarekati Afrig yii ñi ngi nekkoon ci dundiinn wu tar
te wow, ci biir yeer yi ak ci sedd bu metti bi, jànkoonte nañook jafe-jafe yu
bari, lu ci mel ne ñàkk a dégg làkkuw waa Faraas wi akug tumbrànke. Waaye loolu
lépp teewul ñu ràññikoo woon ag njàmbaare akug dogu. Xare ba jeex na ci ndamul
Faraas ak ñi àndoon ak moom, ñu dàq Almaañ, mu doxe ci ñàkk mbooleem sancoom yi
ci Afrig.

Waa Afrig yi yamuñu foofu, waaye yabal nañu ay xarekat ca jëwub xare ba (front
de guerre) ngir jox ñam way xare yi ak jox mbell Tugal.

Ci atum 1945 lañu daan Almaañ. Sapoŋ it daanu ngir fàccaakonub saal (bombe
atomique) ba waa AameriK yi taal ca kawam. Ñaareelu xare bi dakk na - niki bi ko
jiitu woon - alag dundug ay milyoŋ ciy nit.



https://wo.wikipedia.org/wiki/Internet

Internet (di jàng in-ter-net, jóge ci baatu latin bii di inter=diggante ak bu
wu-angalteer bii di net=lënd) moom lañu jàppe niki lënd gi gën a rëy ci àdduna
bi, te boole ay junni-junniy nosukaay lëkkale leen ci seen biir.

Mi ngi judd ci ati juroom-benn fukku yi niki ab sémb bu kuréel gi yor kaaraange
ca Diiwaan yu Bennoo yi ngir sos ag lonkoo ci seen diggante, ci njeextal xare bu
sedd bi lañu ci yaatal ñeneen ñu dul yëngu ci kaaraange rekk, lëkkale daara yu
kawe yi gën a mag, ci lu njëkk, ba yàgg mu àgg ci yenn liggéeyuwaay yi, ci noonu
lu muy gën di dem di gën a yaa ba àgg tay ci sunu kër yi.

Internet man nanu koo jàppee niki ag lonkoo gu xellu te fasu teg ci, cëslaayu ci
fànni jumtukaay ak xeeti lonkante gu ne, lëkkale leen ci seen biir.

Jumtukaay yiy lonku ci internet lees di wax host(di tekki gan ci wolof) walla
end system (nosteg njeexte ci wolof), mbir miy jokkale host yi la ñuy wax
lëkkalekaay.

Naka-jekk Internet «mbaalu mbaal yi» lañu koy dakkantale. Naka-noonu ay lonkoo
yu bare lonkante doon ko: lonkoo yu kenn, yu mbooloo, yu ay këri-koom, yu ay
daara yu kawe... Ag juddoom ak ag màggam gu gaaw, bokk na ci li ko waral, mooy
bennal gi am ci xeetu jokkoo ci diggante lonkoo yi, waral weccontey xibaar man a
am ci diggante ay jëfandikukat yu soriyante(yu mel ne nguur-ak-nguur,
daara-ak-daara, këru-koom-ak-këru-koom, ak ñoom seen, te jumtukaay yi muy
jëfandikoo amuñu ci benn njeexit.



https://wo.wikipedia.org/wiki/Dalub_web

Ab dalub web, dinañu wax itam dalub internet, da di am mbooloom ay xëti web yu
ñu lëkkale ci seen biir duggal leen ci buum gi, jox ko am màkkaanum web ngir ñu
man caa àgg. ci 2006 web bi romboon na 1oo ooo ooo ciy dali web.

Ab dalub web am mbooloom ay xët la, yu ñépp man a saytu di ko jaare ciy
lëkkalekaay yu ne ci biir dal bi. Màkkaanum web, mu ab dal, naka-jekk, day nekk
ab URL (ab joxoñukaay ci wolof) bu ab xëtu web, mooy nekk xët wi ñuy njëkk a
nemmeeku: di ko wax xët wu njëkk wu dal bi (misaalu makkaanum dal man naa ne
www.anafa.alfanet.org). Màkkaanum dal dinañu ko wax itam turu barab, maanaam
turu barab bi ngay jaare ngir yegg ca dal ba. Kon ñoom ñaar ñépp a bokk tekki:
ñoo lay jox turu dal bi, ba nga man koo ubbi.

Saytu gu nekk gu dal bi lees di wax ag nemmeeku (nemmeeku ab dal), lëkkalekaay
yi ne ci diggante Xët yi ñooy tax ñu man a saytu xëti dal bépp te doo ko génn.
Jàpp tamit ne ag nemmeekug dal man naa dooree ci xët wu mu manti doon ci dal bi,
rawati na, su fekkee ne ab seetukaay moo lo jox URL bi. Jàpp tamit ne xët wu
njëkk wi ak yeneen xët yépp a yem, da di ni rekk kay dañu koo jiital ngir mu
doon Xët wi ngay duggusee ci dal bi.



https://wo.wikipedia.org/wiki/J%C3%ABmm

Jëmm “fii muy tekki physique” baat la bob ci gereg mooy φυσικη maanaam «fisikus»
di ci wolof“kojug dénd”,moom nag mi ngi juge ci reenub φύσις «dénd». Kon «jëmm»
mooy xam-xamu dénd. La ko dale ca kawaarig yi nga xam ne nu ñu tuuteewul amul ba
ci nekk(àdduna)gu màgg gu tàlleeku gii,xam-xamu jëmm liy liggéeyam mooy jéem a
tëgg ay àtte walla ay yoon yu matematig yuy àtte àdduna bii di bu ne-ne bu
dénd,ak lambutu xóot-xóoti ne-ne ak dëgg-dëggi jikkoom ak way
toggale(composants)yu mag yi ko toggale, ak doole yu dàttu (fondamental)yi nga
xam ne yaram yu ndaw yi dinañu koy joqalanteek yaram yu ne-ne yi, nga boole ci
njuréefi doole yii. Leeg-leeg ci xam-xamu jëmm bu bees bi danu ciy boole gëstug
“xam-xamu ndendoo” ak bu “wattuwu” niki xam-xamu wattu kàttan ak “jañu”(
Momentum ),ak cefkag mbëjj,looloo waral boroom xam-xami jëmm yi lu bari lanuy
faral a gëstu ci feeñtey jëmm yi, dale ko ci ëtt yu yaatoodi yi ba ci yu yaatu
yi, dale ko ci yaram yu ndaw yi nekk ci ron saal walla xartil, nga xam ne ca la
mbooleem ne-ne yu baaryon yi di ame “jëmm bu yaram yi” ba ca gëstug sóobu walla
jikkoy yaram yu jëmm yi ca adduna ju yàgg ja, ba ci jàng yëngu-yëngu gu bidiw yi
ci asamaan su ne-ne si, moo xam ci biir gaawaay yi nu xam la walla yi jege
gaawaayu leer, ci mujjantal gi, gëstu nekk gi (adduna bi) ci léppam.



https://wo.wikipedia.org/wiki/Limu_r%C3%A9ewi_%C3%A0dduna_bi

Afganistaan - Afrig gu Bëj-saalum - Dunu Aland - Albaani - Almaañ - Alseeri -
Andoor - Angila - Angolaa - Antigua ak Barbuda - Araabi Sawdit - Armeeni -
Arsantin - Aruba - Aserbayjaan - Ayiti

Bahamas - Bahrayin - Banglaades - Barbados - Bareesil - Belaarus - Beliis -
Beljik - Bene - Benesuwela - Bermuda - Boliibi - Bosni - Botswana - Brunaay
Daarusalaam - Bulgaari - Burkinaa Faaso - Buruundi - Butaan - Dunu Buwet

Gaambi - Gaboŋ - Gana - Gine - Gine Bisaawóo - Gineg yamoo - Gires - Grenada -
Groenlaand - Guam - Guwaadalup - Guwaatemala - Guyaana - Guyaana gu Faraas

Imaarati Araab yu Bennoo - Indoneesi - Iraak - Iraan - Irlaand - Isipt - Islaand
- Ispaañ - Israayil - Itaali

Jamayka - Jeoorji - Jeoorji gu Bëj-saalum ak Duni Islaand yi Bëj-saalum -
Jibraltaar - Jibuti - Jordaani

Kaledooni-Gu-Bees - Kamboodi - Kamerun - Kanadaa - Kap Weer - Kasakistaan -
Kataar - Duni Kaymaan - Keeñaa - Kirgistaan - Kiribati - Dunu Kokos - Koloombi -
Komoor - Kongóo-Brasaawiil - Kongóo-Kinshasa - Dunu Kook - Kore gu Bëj-gànnaar -
Kore gu Bëj-saalum - Korwaasi - Kosta Riika - Kot Diwaar - Kowet - Kubaa

Lesoto - Letóoni - Libaa - Libeeria - Libi - Liechtenstein - Lituwaani -
Luksembuur

Madagaskaar - Makaaw - Malawi - Maldiif - Maleesi - Mali - Malt - Marok - Duni
Marshall - Martinik - Mayoot - Meksik - Mikroneesi - Miyanmaar - Moldaawi -
Monaako - Mongoli - Montserrat - Móoris - Móritaani - Mosaambik

Namibi - Nauru - Nepaal - Nguur-Yu-Bennoo - Nikaraaguwa - Niseer - Niseeria -
Niue - Dunu Norfolk - Norweej

Pakistaan - Palau - Palestiin - Panamaa - Papuwaasi-Gine-Gu-Bees - Paraguwaay -
Peru - Pitkeern - Polineesi gu Faraas - Poloñ - Poortorikoo - Portugaal

Reiñoo - Réewum Cek - Réewum Diggu Afrig - Réewum Dominik - Réewum Lawos -
Réewum Maseduwaan - Riisi - Romaani - Ruwandaa

Saambi - Sahara gu Sowwu - Saint Kitts and Nevis - Saint Lucia - Saint Pierre ak
Miquelon - Saint Vincent and the Grenadines - Salbadoor - Samowaa - Samowaa gu
Aamerig - San Marino - Sapoŋ - Saw Tome ak Preesip - Seent Eleen - Seerbi -
Seland-Gu-Bees - Senegaal - Seysel - Siin - Siiri - Sili - Simbaawee - Singapoor
- Siraa Leyoon - Siri Laanka - Duni Solomon - Somali - Sudaan - Surinaam -
Suwaasilaand - Suweed - Suwis - Swalbard ak Jan Mayen

Taaylaand - Taaywaan - Tajikistaan - Tansani - Timor-Leste - Tiniisi -
Tirinidaad ak Tobaago - Tirki - Togóo - Tokelau - Tonga - Turkumenistaan -
Tuvalu



https://wo.wikipedia.org/wiki/Xaralaymb%C3%ABj

Xaralaymbëj Mooy xeetu xam-xam giy gëstu lépp lu jëm ci wàllug mbëj, ay
jëfandikuwiinam ak ay seddalewiinam. bu njëkk dañoo foogoon ne mbëj ag wal la
rekk guy dem, gu man a nekk gu baax(+) walla gu bon(-). Waaye ci ndimalu ay
woroom xam-xam yu mel ne Hertz, Helmholtz, Maxwell, Heaviside, Alessandro Volta
ak ñeneen ñu bari, ci lees dem ba gën a nànd, xam mbir mi. Lu mel ne yamaleb
maxwell biy faramfàce tëdiinu yani mbëj yi ( feppsaal ak mbëjfepp yiy wuute ci
seen jublug yanub mbëj) walla toolu mbëjbijjaakon ba ca juddoo.

Ci gàttal, ci noonu lañu tambalee gis yenn ci ay jëfandiku yu mbëj: Doxalukaay
bu mbëj, soppalikaay aki niitu...

Tay xaralaymbëj moo yor wàllu sàkk ay wuutuloxoy mbëj ak ay buumi séddalekaayu
kàttanug mbëj

yamaleb maxwell yi, ñooy àtte yu am-solo yu ñeel mbëjbijjaakon, ci la yeneen yi
soqeekoo.

njeexitu joule mooy leeral ni kàttanu mbëj di soppeekoo nekk tangoor ngir
njeexitu ndëgërlu gi.

àtteb Kirchhoff(kiirkof) mooy leeral jëflante bi nekk ci diggante dawaan ak dend
ci ag ndombo.

Ag wàll gu am solo moo jëm ci lépp lu ñeel yokkte ak seddalewiinu kàttanu mbëj
ba ca jëfandikuwaay ya (barab yees koy jëfandikoo). Kàttan gi dees na ko jóox ci
ndimbalul ay jurukaayu mbëj ci barab yees ko jagleel, li ñuy wax diggub mbëj, ci
lu ëpp fa muy nekk day soree ak dëkkuwaay yi.

Buumi séddalekaay yi dañu leen a lëkkale ci seen biir ñuy jëlee kàttan gi ca
jóoxuwaay ya di ko yóbb ca jëfandikuwaay ya.

Li wuutale Buumi yóbbukaay yi, mooy limu dend gi ñuy yóbb, moo tax ñuy gis ay
buumi dend gu kawe, [[Dend gu diggu]|dend gu diggu]], dend gu suufe. Su diggante
jóoxuwaay yi guddee, dañ fay def ay mbëjjaaru, ay buumi dend gu kawe yu man a
yóbb ay milioŋi watt ci kàttan tambalee ciy 400000 v. Buumi dend gu kawe yii la
ñuy duppe yu yóbbug kàttanu mbëj, yi nga xam ne ñooy tax a man a yóbb kàttanu
mbëj gi, jële ko ca jóoxuwaay ya, jëmee ko ca barabu soppikaay ya.

Ci nii la ñuy soppee dend gu kawe mu nekk dend gu diggu, jaarale ko ci ay masin
yu mbëj yees di duppee soppalikaay, ci noonu la ñuy yóbboo kàttanu mbëj gi ca
ndombo gu dend gu diggu, moom ci boppam dañu koy àggal ci néegu seddalekaay yi
jaarale ko cig ndombog séddaleg kàttanu mbëj, foofa lañuy defee geneen coppite
jëlee ko ci dend gu diggu soppi ko dend gu suufe ngir ñu man koo jox
jëfandikukat yi ci kër yi ak liggéeyuwaay yi.

Doxalukaay yu mbëj yi, ay wuutuloxo lañu yu’y soppi kattanu mbëj def ko kattanu
doolerandu. Doxalukaay yi dañu leen a séddale ci:

Jurukaayu mbëj yi Ñoom ay wuutuloxo lañu yuy soppi kàttanu doolerandu def ko
kàttanu mbëj. Yi ci gën a raññeewu:

Soppalikaay, Ab wuutuloxo la, maneelam mooy soppi limu dendu mbëj gi nekk ci ab
ndombo, ci yokkute walla wàññi. Lu mu néew néew di na am ñaari lëmës yu
bijjaakon boole.

Wuutuloxo yu man a yokk walla néewal taraay te di jëfandikoo benn lëmës rek,
lañuy tuddee Soppiboppam

Ay jumtukaay lañu yu aajowoo soppi kàttanug mbëj mu nekk leer. Di ko jëfandikoo
ngir leeral barab yi.



https://wo.wikipedia.org/wiki/Jimbulang

Jimbulang aw wayndare la wu yitteem doon ëmb mbooleem xeeti xam-xam walla man
naa itam tënku ci benn xam-xam, maanaam jimbulang buy wax ci paj walla ci
taariix kepp. Jimbulang am mbooloom ay jukki la def, bu ci nekk di wax ci lenn:
ciw nit, cib barab, cib xew-xew, cib xam-xam,... Jimbulang day wuuteek
baatukaay, ndax du yem rekk ci faramfacce wenn làkk wi. Naka-jekk day doon ay
téere yu bari.

Jimbulang yi man nañoo wuute, aju ci seenum ëmbiit, man nañoo ubbeeku ci xeeti
xameef yépp (Jimbulang bu Trecani ak Jimbulang bu waa-Brëtaañ, ñooy yi ci gën a
siiw), walla itam tënku ci wenn xeetu xam-xam wi, niki ab jimbulangu paj, bu
xam-xam walla bu xeltu. Am na it ay jimbulang yuy jagleelu ci wàll wu yaa ci
cosaan, diine walla politig wu wenn askan, walla xeet, niki Jimbulang bu Mag bu
Siwiet yi, Jimbulangu Jewish bi...

Yitteey liggéeyi jimbulang mooy jébbal xameef gi ëpp solo gees dajale ñeel
tëriit li. Yii liggéey nit yàgg na koo def, dalee lu sori ci taariixam, waaye
baatu jimbulang ñi ngi ko tambalee jëfandikoo ngir wax yile liggéey ci XVIu
xarnu. Bépp liggéeyu jimbulang, ci lu leer, ab tënk rekk la ci xameefi nit, te
it liggéey bi day soppiku aju ci dayoo ak xóotaayu ëmbiitam. Mbooloo ma ñu koy
jagleel man naa am njeexiit ci ëmbiit mi; ab jimbulang bees jagleeli gone mooy
gën a néew bees jagleeli mag.

Nosiinu jukki yi am na solo lool, ndax moo koy tax a doon ab jumtukaay bu
saytoom yomb, kon gëstu ci dina yomb. Ci taariix, ñaari xeeti nosiin lañuy
jëfandikoo ci jimbulang yu këyit yi: nosiin gu abajada, jukki yi dañu leen a nos
topp nosiinu arafi abajada gu làkk wa ñu binde jimbulang ba, beneen bi mooy
séddale leen ciy wàll. Bu njëkk bi mooy bi ñu gën a jëfandikoo ba tay jii, donte
xibaarukaay yu mbëjfeppal yi tax nañu ceet geek dello gi man a am, di lu kenn
manutoon a xalaat bu njëkk ba.

Nit, dale ci lu yàgg cig nekkam, doon na jéem a nos ay xameefam. Li dale ci
jamono ju yàgg ja, bindkat yi tambali woon nañu xalaat di boole banqaasi xam-xam
yépp. Ci jimbulangkat yu njëkk ya man nañu cee lim Góor gi Plini mi bind
Naturalis historia (taariixu dend bi), doonoon ag faramfacce, ci fanweer ak
juroom-ñaari téere ñeel dend bi, nekkoon na liggéey bu siiwoon ca Tugal gépp ca
Jamono ju duggu ja.

Yenn ci liggéey yi mat a fattaliku bokk na ci jimbulang bi Ibn Xaldun bindoon ci
1377, duppee ko Al-Muqaddima(Taariixu àdduna bi), mu ëmboon mbooleem xameefi
XIVu xarnu bi: melosuuf, xeltu, taariix, koom-koom, gëstumboolaay, politig, paj
ba ci suqaliku gu sax. Jimbulangu xam-xam bu Abu Bakr al-Razi, mutasilita bu
Al-Kindi(ci daanaka 270 téere)

Imbratóor bu siin bi, Cheng-Zu bu callala gu Ming moo amaloon Jimbulangu Yongle,
di benn ci jimbulang yi gën a yaa ci taariix, mi ngi àgg ci 1408 nekkoon 11.000
téere yees bindeek loxo, lu mat 400 ci ñoom ñoo ngi leen denc ba tay.



https://wo.wikipedia.org/wiki/Lislaam

'Lislaam jenn diiney asamaan (monothéiste) la (walla ju jenn yàlla), ju Muhammad
(j.m) doon woote ca Dunu Araab ba (arabie) ca VIIeelu xarnu, Moom nag jenn la ci
ñatti diine yees di wooye (diine yu ibraayma) yi, ñooy (diiney yahood, nasaraan
ak Lislaam). Ñi ko gëm ñu leen di wooye ay "Jullit", mu bawoo ci baatub julli
biy wund nangul Yàlla (t.s) di dégg ay ndigalam, ndax kooy julli ngir moom di ko
jaamu nangul nga ko te ronu cig ronam, baatub jullit nag ci araab mooy (Muslim)
giy tekki "aji jébbalu", aji nangul Yàlla, ndax jullit bi naafequl day déggal
Yàlla, wéetal ko, ronu ci ron keppaaram, tënku cig nosteem, raggu cig
bokkaaleem, dañtalu ci ñoñam (ñoñ bokkaale). Loolu nag ag bayliku gu mag la gu
tukkee ci nit ñeel Yàlla, féete ci moom, jox ko boppam ci lépp lu muy def.

Jullit ñi dañoo gëm ne Lislaam mooy diine ji Yàlla mujj a wàcce ci (diiney
asamaan) yi, te moom nasaxal na ya ko fi jiitu ci diine, (maanaam wotte na leen)
ni ko Alxuraan waxe: «Tay jii laa leen matalal seen diine te mottali sama xéewal
ci yéen, te gërëm naa Lislaam muy seen diine » (Taabal (mayida) 3), waxati ko:
«Wàcce nañu ci yaw téere ba ànd ak dëgg, muy dëggal li ko fi jiitu ci téere, te
di ko féete kaw » (Taabal 48).

Jullit ñi tam dañoo gëm ne Muhammad ab yonent la bu bawoo fa Yàlla, mooy ki ub
nabiyu yi ak yonent yi, moom nag Yàlla da koo yonni ci ñaari way dijj-bopp yi
(Jinne ak Nit). Bokk na ci dàtti pas-pasu Lislaam gëm ne am na jenn yàlla ju fi
nekk moom rekk mooy Yàlla "Allaa", te ñoom (juliit ñi) anafiya lañuy topp muy
diiney Ibraayma.

Jullit ñi dañuy Gëm Yàlla, Gëm Malaaka yi, Gëm Téere yi, Gëm Yonnant yi it
mboole seen, yi fi jiitu woon, ak Gëm Bis Pénc te Gëm Dogal bi, ak Alxuraan mooy
téere bi ñu wàcce ci Muhammad mu tukkee ci Yàlla, jaare ci Jibriil, Alxuraan nag
mooy balluwaayu yoonal bu njëkk bi ci Lislaam, teg ci Sunna. Ponki Lislaam nag
juróom lañu:

Moom lañuy jàppe ñatteel ci dawaan yu mag yu diiney jenn-yàlla yi bokk ci
njabootugDiiney Ibraayma yi. Moom nag diine la ju wuuteek diiney Yahood ak ju
nasaraan ji mu bokkal ay wàll yu bari yu niroo. Moom nag mooy jaaro bu mujj bi
ca càllalag diine ja yonent ya indi woon mu bawoo woon ca Yàlla, la ko dale ca
Noohin romb mbooleem yonent yi ba ci Muhammad (j.ñ) mi tëj Yonent gi ak téere yi
ci téeéreem bii di Alxuraan.

Alxuraan nag mooy téere bi jullit ñiy sukkandiku ci seen yoonal, bu jàllee sunna
ñëw, di jëf ak waxi Yonent bi Muhammad (j.m), mook Sunna ak yeneen ñaar ñooy
bañlluwaay yi jillit yiy ball-loo seeni àtte ak yoon (sariiya), yeneen ñaar yi
di "ijmaah" (dajeg boroom-xam-xam yi) ak Qiyaas (nattale). Moom Alxuraan nag
waxi Yàlla la ju ñu wahyu Yonent bi jaare ko ci Jibriil, muy lol daa wàcc ci
anam gu toftaloo te toppante, ci diir bu tollu ci 23 at.

Lu tollook 1,5 milyaar ciy jullit ñi ngi ci àdduna bi. Ñoon nag dañoo séddaliku
ci ay dawaan yu limu, ñooy ci tur dawaanu Sunna, bi ëmb lu tollook 80 ak 85% ci
jullit ñi, ak bu Siiya bi nga xam ne ma nga ëppe ca Iraan, ci biir Sunna am na
fa ay bànqaas niki tasawuf, naka noonu ci Siiya.

Lislaam nag du lu ñu jagleel aw askan wëliif weneen, walla aw nit bàyyi weneen,
moom de ag woote la ñeel mbindéef yépp, ngir amal ag maandute ak yamoo ñeel
mbindéef yépp. Lislaam daa taxaw ci ag nite ak yamale mbooleem bennaani mboolaay
gu Lislaam gi, du def genn ràññatle ci diggante ku am ak ku ñàkk, ku am doole ak
ku ko néewle, garmi akub baadoola. Neewul wenn xeet a gën moroom ja ndare ci
ragal Yàlla ak topp ko. Loolu mooy dàtt bi jëfi jullit di tegu ngir man a baax,
lu ko moy déet. yàlla a ngi wax ci Alxuraan: «Yéen nit ñi, ñun de bind nañu leen
ci góor ak jigéen, te def leen ay askan aki giir ngir ngéen xamante, (te ngéen
xam ne) ki gën a tedd ci yeen fa Yàlla mooy ka ca gën a ragal Yàlla, Yàlla ku
xam la, ku dañ-kumpa la (dara umpu ko) » (saaru néeg (Hujuraat) 13)

Yonent bi Muhammad (j.m) nee na: «Ndax duma leen xamal ku di ab jullit? Kok nit
ñi wóolu nañu ko ci seen alal ak seen bopp, ab jullit mooy ki nit ñi mucc ci
làmmiñam ak loxoom, jiyaarkat mooy ki jiyaar ak bakkanam ci topp Yàlla, aji
gàddaay mooy ki gàddaay ñaawtéef yeek bàkkaar yi»

Lislaam feeñ na ca Dunu araab ba ca juroom ñaareelu xarnu g.j, (ginaaw juddug
Isaa), ci loxol Muhammad mom Abdul Laa (j.m), mi xéyoon di woo nit ñi ci ñu gëm
pas-pas buy woote jaamu Yàlla miy kenn tey ku wéet te ba jaamug xërëm yi, mu
boole ci indiwaale fi meneen mbooloo ciy ponk aki xalaat ak pas-pas, loolu nag
di ndigal lu bawoo fa Yàlla miy kenn tey ku ñàkk maas, (Allaa), rax ci it
Alxuraanالقرآن ju araab ju ñu wàcce ci Muhammad (j.m) mu tukkee ci Yàlla jaare
ci malaaka Jibriil, mii daa jàng Alxuraan jii ci Muhammad ci anam gii nuy wooye
"Wahyu".

Jullit ñi dañuy gëm ne Muhammad (j.m) daa dikk ngir mottali te tëj bataaxelub
Yàlla bi mu yonnee yonent yi ko fi jiitu woon niki Ibraayma, Musaa, ak Masi Isaa
mom Maryaama (y.j.ñ) te ñoom Yonent yooyu yépp ay jullit lañu, te dañuy gëm it
ne Anafiya ji ñu nekk mooy cëslaayu diiney Ibraayma. Dañuy gis it ne wuute gi ci
diiney asamaan yi ci sariiya la (maanaam àtte yi) waaye du ci pas-pas bi te
sariiyab Lislaam nasaxal na (wuutuna fi) mbooleem sariiya yi ko fi jiitu
woon.Kon diiney Lislaam mi ngi ame ci pas-pas ak sariya. Pas-pas bi di mbooleem
dal (principe) yi nga xam ne jullit bi war na leen a gëm, ñoom nag way sax lañu,
duñu soppiwku ak lu yonent yi soppiku. Sariiya nag aw tur la ñeel àtte yu jëf yi
nga xam ne man nay wuute ak a soppiku ci soppikug yonent yi, bu ko defee bi mujj
a ñëw di nasaxal (di fi wuutu) bi ko jiitu.

Alxuraan nee na: «Wàcce nañu ci yaw téere bi ànd ak dëgg, muy dëggal la ko fi
jiitu ci téere te di ko féete kaw (di ko nasaxal), àtte leen ci li Yàlla wàcce
te bul topp seeni bànneex ba bàyyi li la dikkal ci dëgg, ku mu ci yeen defal
nañu ko aw yoon akum ngér, bu sooboon Yàlla mu def leen wenn xeet, waaye da leen
di nattu ci li mu leen indil, njëkkanteleen yiw yi, ca Yàlla ngeen di dellu, bu
ko defee mu xibaar leen fi seenug wuute nekkoon» (saaru Taabal 48) {وَأَنزَلْنَا
إِلَيْكَ الْكِتَابَ بِالْحَقِّ مُصَدِّقاً لِّمَا بَيْنَ يَدَيْهِ مِنَ الْكِتَابِ
وَمُهَيْمِناً عَلَيْهِ فَاحْكُم بَيْنَهُم بِمَا أَنزَلَ اللّهُ وَلاَ تَتَّبِعْ
أَهْوَاءهُمْ عَمَّا جَاءكَ مِنَ الْحَقِّ لِكُلٍّ جَعَلْنَا مِنكُمْ شِرْعَةً
وَمِنْهَاجاً وَلَوْ شَاء اللّهُ لَجَعَلَكُمْ أُمَّةً وَاحِدَةً وَلَـكِن
لِّيَبْلُوَكُمْ فِي مَا آتَاكُم فَاسْتَبِقُوا الخَيْرَاتِ إِلَى الله
مَرْجِعُكُمْ جَمِيعاً فَيُنَبِّئُكُم بِمَا كُنتُمْ فِيهِ تَخْتَلِفُونَ
}المائدة48

"Allaa":Yàlla, mooy yàlla jiy dëgg ji yayoo ag jaamu moom rekk, moom mooy Aji
bind jiy Aji sàkk, kiy melal, ki moom tur yu rafet ya ak melokaan yu kawe ya, ki
bind nekk gi(àdduna bi) tey ki nga xam ne moom rekk a ko man, mooy ki moom
asamaan yeek suuf si. Yàlla nag yonni na yonent yi ngir ñu woo nit ñi ci ñu
jaamu ko moom rekk te bàyyi jaamu ku dul moom.

"Yonent bi", yonentub Lislaam mooy Muhammad mom Abdul Laa mom Abdul Mutalib mu
Quraysin, mi ngi judd ci 571 ci Màkka gu tedd gi. Ag njabootam ñu xame ko ci
turu njaboot gu Haasim, ngir askanale ko ca maamam Haasim mom Abdu Manaaf. Yàlla
yonni na ko jox ko diiney Lislaam atum 610 g.j te booba ma ngay def xalwatu ngir
jaamu ca xuntim Harraa. Xamees na ko ci njëkk ak ci ginaaw yonent gi ci ay jikko
yu rafet, dëggu ak wóor, looloo waraloon ñu ko daa wooye "Ku dëggu, Ku wóor ki",
mi ngi faatu ci bisub altine 12 ci rabiihul lawal atum 11 g (mu gàddaay gu
Yonent bi)te booba ma nga amoon 63 ciy at.

Alxuraan: Alxuraan mooy téere bu sell bi ñeel jullit ñi, mooy balluwaay bu njëkk
bi ñeel yoonal gu Lislaam gi, ci ginnaawam la Sunna di ñëwe. Li njëkk a wàcc ci
Alxuraan it mooy laaya wi njëkk ci saaru Halaq muy : «Jàngal ci sa turu boroom
bi bind (sàkk)»

Alxuraan nag mooy waxi Yàlla ji mu wàcce ci Yonenteem bi Muhammad, Jibriil nag
mooy ndawul Yàlla tey malaaka mi ko wàcce; ngir nag Yonent bi jottali ko nit
ñépp,. Moom nag fa Yàlla dees koo bind ca àlluwa ju ñu wattu ja (Lawhul
Mahfuus), àlluwa jii nga xam ne Yàlla bind na fa lu nekk njëkk mu koy sàkk.Wattu
googu nag Yàlla la soob, mu bëgge ko noonu, noonu la ko waxe: «Ñun ñoo wàcce
Alxuraan, te ñun ñoo koy wattu»

Fa la Yonent bi Muhammad (j.m) ganee àdduna, mooy tam barabub wàccug Wahyu gi,
fa la doorees it woote gi. Fa la Masjidul Haraam it nekk (Jumaa ja wër Kaaba ga)
gi ëmb Kaaba gu tedd gi nga xam ne Ibraayama'a ko tabax ak doom ja Ismaayil
(j.ñ), fa la jullit yiy jublu it ngir jóoxi séen faratay aj. Kaaba gi mooy
xiblay jullit ñi, fa lañuy jublu ci mbooleem seeni julli.

Quds nag dafa mel ne turam wiy tekki "ag sell", di barab bu ñu sellal fi jullit
ñi, fa la masjidul aqsaa nekk, (Jàkkay Aqsaa) ca Palestin, muy jàkka ji Yonent
bi siyaare woon ca guddig "rañaan ga ak yéeg ga", mooy guddi gi ñu farataale
julli. Fa la Yonent bi jiite woon cig julli mbooleem nabiyu yeek yonent yi.
Masjidul Aqsaa nag mooy benn pàkk bi nga xam ne mbooleem diiney Ibraayma yi yépp
sellal nañu ko: Lislaam, Nasaraan ak diiney Yahood

Ci gëm-gëmu jullit ñi Sariiya bu lislaam (walla yoon wiy àtte ci lislaam) mooy
nos mbooleem wàlli dund yu wuute yi, gu politig, gu mboolaay, gu koom-koom ak gu
jëmm. Loolu nag ag kéemtaan nekku ci ginnaaw moom mi taxaw ci Alxuraan ak Sunna
dafa bawoo ca Aji bind ju tedd ji te màgg (Yàlla). Sariiya nag am mbooloom ay
yoon la (ay àtte) yuy leeral séqoo ak digaale yi am ci diggante nit ak Yàlla
(t.s) ak diggante nit ak nit ak mboolaay gi ak àdduna bi. Day leeral it li dagan
a def ak li daganul. Yi ëpp solo ci àtte yii ñooy ponki Lislaam yiy juroom te ñu
leeraloon leen.

Gongikuwaayu Sariiya bu njëkk bi nag (walla ab balluwaayam) mooy Alxuraan, moom
nag ag wahyu la gu tukkee ca Yàlla ñeel ab yonentam Muhammad (j.m) mooy
balluwaay bu njëkk bi ñeel yoonal yi ak àtte yi ci Lislaam, Yàlla (t.s) warlu na
ne dina ko wàttu cig soppi mbaag wëlbati: «Innaa nahnu Nassalnaas Sikra wayinnaa
lahuu la haafisuun». Alxuraan yaxal na ci waraug topp ndigali Yonent bi (j.m)
ndax ay waxam ag wahyu lañu gu tukkee fa Yàlla (t.s), Alxuraan nee na : «Du waxe
bakkan, li muy wax ag Wahyu la gees koy wahyu», looloo tax deesi jàppe Sunnas
Yonent bi (moom am mbooloom ay wax la aki jëf yu Yonent bi (j.m)) muy
gongikuwaay bu ñaareel bi ñeel Sariiya walla yoon ci Lislaam.

Sunna nag nga xam ne mooy ñaareelu gongikuwaay bi, dajalees na ko ci am mbooloom
ay téere, niki Sahiihul Buxaarii, ak Sahiihul Muslim ak yeneen téere yu Addiis.

Ñatteelu gongikuwaay bi nag balluwaayu wuute la ci diggante ñaari ngér yii di
Sunna ak Siiya: Waa Siiya ñoom dañoo gis ne Addiis yi bawoo ca Ahlul Bayt
(Njabootug Yonent bi (j.m)) ñooy ñatteelu gongikuwaay bi ñeel Sariiya, téerey
Addiis yi nekk fi ñoom dafa ëmb waxi Yonent bi (j.m) ak waxi Ahlul Bayt,seen
téereb addiis it mooy téereb Kaafii bu Kaliinii (كتاب الكافي للكليني)

Ñeenteelu gongikuwaay bi mooy Qiyaas walla “nattale” (maanaam nattale mbir mu
amul ab àtte ci mbir mu mu nirool mu ko amoon)

Lislaam day dox ak a liggéey ci teggi toroxte wëliif nit ñi, tee leen a toroxlu
ñeel ku dul yàlla (t.s). Mu gis ne doyodal gi gën a réy gi nit mas a dajeel ak
toroxte mooy muy jaamu aw doj mbaag garab walla dundat (bayyima), mbaa muy
toroxlu ñeel mbindéef muy dund mbaa mu dee, moo xam nit la mbaa lu ko moy, ci
noonu mu aaye ñuy jàppe ay fóore mbaay làbbe (الأَحْبَارِ وَالرُّهْبَانِ)ay
yàlla te ba fi Yàlla. Mu jugati moom Lislaam xeex tooñaange yi ñennat ci nit ñi
di teg seeni moroom yu néew yi doole, loolu leer na bu baax ci Alxuraan :{وَلاَ
تَأْكُلُواْ أَمْوَالَكُم بَيْنَكُم بِالْبَاطِلِ وَتُدْلُواْ بِهَا إِلَى
الْحُكَّامِ لِتَأْكُلُواْ فَرِيقاً مِّنْ أَمْوَالِ النَّاسِ بِالإِثْمِ وَأَنتُمْ
تَعْلَمُونَ }[2] «Buleen di lekk seeni alal ci seen biir cig “neen” (ci lu dul
dëgg, ci bàkkaar) ak di ci jox way àtte yi (di ci gere) ngir (rekk)ngeen lekk ab
kuréel (ab lim) ci alali nit ñi ci bàkkaar te booba xam ngeen ko» Alxuraan
waxati it ne : {يَا أَيُّهَا الَّذِينَ آمَنُواْ إِنَّ كَثِيراً مِّنَ الأَحْبَارِ
وَالرُّهْبَانِ لَيَأْكُلُونَ أَمْوَالَ النَّاسِ بِالْبَاطِلِ وَيَصُدُّونَ عَن
سَبِيلِ اللّهِ وَالَّذِينَ يَكْنِزُونَ الذَّهَبَ وَالْفِضَّةَ وَلاَ
يُنفِقُونَهَا فِي سَبِيلِ اللّهِ فَبَشِّرْهُم بِعَذَابٍ أَلِيمٍ }[3] «Yeen ñi
gëm, ñu bari de ci fóore yi ak làbbe yi dañuy lekk alali nit ñi cig neen tey
dëdduloo wëliif yoonu Yàlla wi, ñiy dëxëñ (denc) wurus ak xaalis te duñu leen
def ci yoonu Yàlla, nanga leen bégal ci mbugal mu tar»

Loolu mujj na di ab balluwaayu doole ak kàttan ñeel Lislaam, ngir yamale gi ci
nekk ñeel nit ñi ñépp, amul xejj ak séen, ab bàkkam di “Ab araab gënul ab ajam
(ku dul araab), ab ajam gënul ab araab, ku weex gënul ku ñuul, ku ñuul it
gënewul ku weex lu dul ragal Yàlla (tënku ciy ndigalam teet ay tereem, nit ñépp
ci aadama lañu bawoo, te moom ci suuf la bawoo ” kon manuñoo gënantee ciw melo
mbaag ndawal, waaye ci jikko ju rafet ji ëmbu ci ragal Yàlla giy waral di tënku
ci ay ndigalam aki tereem te loolu mooy ag xay dëgg-dëggi xay, ndax mooy waral
nit di def ag nite, di wormaale tey xam ne mook ñepp a yam, mook ñepp a bokk fu
ñu juge, mooy Aadama, te moom cosaanam du dara lu jar muy jàpp ne kenn la, mbaa
moo gën kenn, suuf sii muy joggi ak a puup, ak a saw ci la bawoo, kon déet ag
gëne di ko ñeel lu dul cig ragal Yàlla giy njobbaxtal cig baax akug yiw.

Muhammad (j.m) aki saabaam tàmbali woon nañu di woo giiri araab yi ci ñu dugg ci
Lislaam, ba mujj nguurug Lislaam gii doon doog a sosu ci Madiina di gu am doole
ak kàttan, mu daal di sóobu ci ay kollarante yu politig, yu diine ak Quraysin,
ci noonu giir yi daal di séddaliku ci yuy ànd ak Muhammad (j.m) ak yu koy
safaan, di ànd ak Quraysin, loolu wéy nag di nekk ba kero bi ñu ubbee Màkka
(fath Makka) te duma way bokkaale ñi (am ndam ci seen kaw), booba la la ëppoon
ca giir ya bennoo woon ci ron raayab Lislaam.

Ginnaaw bi Yonent bi génnee àdduna, ay Xalifaam wéyoon nañu di woote jëme ci
Lislaam ak a nos Jiyaar gi ngir wisaare diiney Lislaam ak tas maandute ak yoon
te yekkati tooñ wëlif nit ñi, ba mujj digi nguurug Lislaam gi mujj àgg Siin ci
penku bi, akMbàmbulaanug Atlas ci sowwu bi, Lislaam it wéy cig yaatoom akug
tasam jaare ko ci yaxantukati jullit yi doxoon jëm penku ak bëj-saalum ci Asi,
ak cig wokkoo ak riisoo ak wàll yi gdigoo ak dig (frontières) yu Lislaam yi ci
Afrig ak Tugal. Am na it ñu bari ci lokkikat yi (les conquérants) ñoñ tàbbi woon
nañu ci Lislaam bi ñu agsee ci barabi Lislaam yi, ñu ci mel ne Mongool yi ak
ñenn ci ñi doon def Xarey jooñe yi ak Tataar yi.

Kuy xeeñtu (suivre) Sariiya bu Lislaam dana gis ne moom dey daa farataal ci bépp
jullit mu nekk ab wootekat jëme ci Lislaam; di digale lu baax di tere lu bon, di
sonn it ngir nit ñi dugg ci Lislaam ciy mbooloo, ngir jëfe waxi yonent bi (j.m):
((Yàlla gindee ci yaw jenn waay moo gën ci yaw àdduna ak li ci biiram)), Lislaam
kon gaweesu ko ci mag muy woote walla boroom xam-xam buy génne ay fatwaa, mbaa
ñu jagleel ko jenn jàkka wëlif jeneen. Lii kon menn la ci mbóoti wisaarook
Lislaam ci àdduna bi ci jàmm mbaa xare.

Ngérum fiq moo man a gis day ball-loo àttey Sariiya yi ci tegtal (adila) yi rot
(nekk) ci Alxuraan ak Sunna, dëppoo nag ak ay ponk aki cosaan yu fiq yu leer,
manees na leen a tudde ay daara yu fiq (écoles de jurisprudence) ngir dëppoo gi
ñu def ci pas-pas bi (alhaqiida) ak cosaan yi (al-usuul), waaye man nañoo xaw a
wuute ci àtte yi ñuy ball-lu. Ngéri fiq yu ñeent yi tas nañu ci anam gu yaa ci
ñoñ Sunna ñi, te mujj di lu kilifawu (officel) ci li ëpp ci seeni téere, ñoom
nag (ngér yooyu) ñooy ijtihaad (ay liggéeyi xel) yu fiq yu lëng yi ñeel ñeenti
Imaam yu ñoñ Sunna ñi ak mbooloo mi (Ahlus sunna wal jamaaha), ñoom nag nii lañu
toftaloo ci taariix:

Ngérum fiq mu waa Siiya yu Fukk-ak-ñaar-yi, mooy fiq bu Jahfar, bi ñuy askanale
Imaam Jahfar As-saadiq

Alxuraan de ëmb na am njàngale mu jëm ci wormaal yeneen diine yi. Alxuraan daa
wormaal diiney Yahood ji ak ju nasaraan ji, ngir jàppe gi mu leen jàppe ñuy ay
diine yu Ibraayma. Alxuraam mi ngi feddali ne daa ñëw ngir feddali diiney
asamaan ju sell ja ñu wàcce woon ca Ibraayma (j.m) te yahood yeek nasaraan yi
soppi ko, wëlbati ko(soppi walla wëlbati (التحريف) amaa na mu tekki lu gën a
sori déggiin wu ñaaw mbaa wu juum ñeel ab yax (texte), déggiinu mbir mii ak
maanaam ci ay tolluwaay yu mujj ci taariixu Lislaam mujj na di : ay xaaj ci
Injiil ak Tawreet baaxatuñu). Ñeneen ñu duli jullit it dëggal nañu soppi googu
walla "tahriif" googu.

Jullit bi am na juroomi jullit yu koy war ci bis bu nekk, yooyu ñi ngi leen di
wooye julliy farata (salaatul fariida) ci araab, ginaaw yooyu nag am na fi
yeneen yu ñuy wooye "naafila" ñooy yi ñuy def cig coobarewu ngir yokk ab yool,
ngir jaamu Yàlla gees la tegul cig farataal.

Julli daa war a nekk di lees di def cig laab : bu la fekkee cig laabadi, kon
dangaa war a jàpp (ablution).

Julli nag dees koy def cig jublu xibla (maanaam jublu ca Kaaba ga nekk Màkka) ;
aji julli ji daa war a yéene def julli gi ko tax a jug ci anam gu leer, yéene
jooju moom lañuy wax:(niyah)ci araab.

Avertissement : la bibliographie ci-dessous est proposée à titre indicatif. La
littérature sur l'islam étant abondante, riche et variée, seuls quelques livres
sont proposés. Toutefois, ces livres n'ont pas tous la même valeur didactique et
leur choix repose sur celui de plusieurs éditeurs de cet article. Leur présence
sur cette liste n'est en aucun cas gage de sérieux de l'ouvrage.



https://wo.wikipedia.org/wiki/Xam-xamu_nosukaay

Xam-xamu nosukaay (walla Xam-xam bi ñeel nosukaay), moo yor gëstu gi aju ci
cëslaay yu xibaar yi, xarala yi ñeel seenug nos ak seenug jëfandikuwiin ci noste
yi ñuy jëfandikoo ay nosukaay. Ñi ciy yëngu seen liggéey doon lëkkale ay
nosukaay ñu doon li ñuy tuddee ag lonkoo, defar ay dàtti njoxe, boppal ay noste,
defar ay tëriin te loolu laaj na xam ag kàllaamag tëriin, .

Cig lawal, xam-xamu nosukaay dafa ëmbu ci li ñuy wax xaralay xibaar ak jokkoo yu
yees yi di xeetu xam-xam bi ëmb lépp li ñeel xibaar, ci gépp anamam. Ci tëriin
wi la tëralkat bi di joxee ay tegtal nosukaay bi ci anam gi mu war a yoree
xibaar yi, lan la ci war a def ak nan la ko war a defe. Jëfaan yi nag ñooy
mbooleem cëri nosukaay bi, benn bu ci nekk am na liggéey bu ñu ko sant: yii di
rënk xibaar yi, yii di leen wone ni nga bëgge, yii di leen soppi...

Ba àdduna dooree ba tay nit daa mas di ut ay jumtukaay ngir man a def ay
waññeem. Ci jumtukaay yooyu, ci yi gën a yàgg, man nañu cee lim àlliway
Hammurabi (1750 laata yeesu). Wuutuloxo yu doolerandu yu njëkk ñoo ngi tàmbalee
feeñ ci diggante XVI ak XVIIu xarnu. Waññikaay bu doolerandu bu njëkk, jàpp nañu
ne, mooy bu Wilhelm Schickard ci XVIu.

Ci 1642 Blaise Pascal defaroon na, moom itam, ab Waññikaay bu doolerandu,
doonoon bu ñu doon jaay sax, ba tay jii juroom-ñeent ci yooyu man nga leen a
fekk ci jeexiituwaay (musée) yi. Ci ay njëlbeenam man nanoo wax ne xaymaan yi
rekk ñoo ci doon yëngu ndax li leen yitteeloon moo doonoon defar ay jumtukaay yu
leen di yombalal seeni Waññi yu xayma. Ay cëslaayam yépp ci xayma lañu taxaw,
rawati na liñuy way aljibar bu Bool.



https://wo.wikipedia.org/wiki/Xareb_%C3%80dduna_bu_Nj%C3%ABkk

Xareb Àdduna bu Njëkk (1914 – 1918) benn la ci ñaari Xarey àdduna yi tàkk ci
xaaj bu njëkk ci ñaar-fukkeelu xarnu bi. Xarnu bi seere na tàkkug ñaari xare yi
gën a rëy ci taariixu nit, beneen bi di Ñaareelu Xareb Àdduna bi (1939 – 1945g).

Gëpplanteg àdduna gi taroon na ci ginaaw yewwuteg ndefar gi, ci fukk ak
juroom-ñatteelu xarnu g . Réewi ndefar yi seeni cawarte gën naa yaatu, gën a jëm
kanam ci gii wàll, ci fukk ak juroom-ñeenteelu xarnu g, li ko waraloon di naj gu
tar ak jañax gu tëw a dakk gi leen seen lonkoo (société) yu ndefar yu mag yi
daan jañax jëme ci loolu, ak boroom boppi-alal yi dëkk ci yile réew, rawati na
nag ci réewi Tugal yi am ay noste yu gore (systèmes libéraux). Bu ko defee ñu
jóg tàmblee seeti-ji cémb (brut) yi manul a ñàkk ngir liggéeyi ndefar yii man
dox, man a jëm-kanam. Tàmblee wër it ja yu nu man a jaaye-ji seen liggéeyi
ndefar yu wuute yi.

Loolu nag jur na fi ag xér ci ne-ne, loolu tam jurati fi jawwi gëpplante ci
wàllug sanc ci diggante réewi ndefar yu mag yi, lii itam jur ag rawante ci
ngànnaayu ci àdduna bi, bu ko defee ndefarug ngànnaay gën a jëm-kanam, ndaxte ku
bëgg a sanc fàww nga yor ngànnaay yu doy, ku ko bëgg a suuxat it mbaa nga bëgg
cee ame sa njariñi koom-koom yi tax nga koy def fàww nga ngànnaayu.

Ag gëpplante gu tar amoon na ci wàllug koo-koom ci diggante waa-Brëtaañ yeek
waa-Faraas cig wàll, ak ci seen diggante ñoom ñaar ak Almaañ ci geneen wàll.
Silaay Almaañ yi bari woon nañu ci ja yu àdduna yi, ngir ay sabab yoy yenn yi
danoo dellu woon ci jëm kanam gi endustri Almaañ jëmoon-kanam, yi ci des dellu
ci barig naali koom-koom yu Almaañ yi ci réewum Usmaan mi, rawati na naalub
yoonu weñu Berlin-Baxdaad-Kuwet. Xëccoo googu nag amoon ay jeexiital yu rëy ci
tàkkug xareb àdduna bu njëkk bi.

Ci nii lanuy gise ne gëpplanteg koom-koom gu àdduna bi mooy li duggal àdduna bi
ci paxum xare bu tàng, bu nu ngànnaayal.

Gëpplanteg politig gi aju woon ci canc ci àdduna bi dafa gënoon na jëm-kanam, ci
ginaaw bi gëpplanteg koom-koom gu àdduna bi gënee jëm-kanam. Loolu nag tax ba ay
dank sosu yu réew, defees it ay kollarante aki dëppoo yu yor màndargam politig,
mu xare ci diggante ab lim ci réew yi seeni njariñi canc di jegee, walla yi ci
jot a àgg ci déggoo ci lijjanti lëj-lëj yi nekk ci seen diggante. Ñu tuddal leen
ci dëppoo yooyu ak tapoo yooyu, yii di ñëw:

Gii tappoo amoon na ci diggante imbraatóoru Almaañ gi ak gu Otris gi ci atum
1879, bokk na ci li ëppoon solo ci ay sartam, lii di ñëw:

Moom ag tapoo la gu Almaañ-Otris-Itaali, mi ngi sosu ci bi Itaali duggsee ci
tappoog ñaaral gi nu la tuddoon leegi ci 1882, ak doonte njariñi Itaali
dëppoowut ak yu imbraatóorug Otris gi, waxuma la sax noonoo gu yàgg ga nekkoon
ci seen diggante, te li ko waraloon di yilif gi ko Otris yilifoon njëkk bennoo
ga, ak ca ginaaw ba, waaye Otris mii moo tegoon loxo ag wàll ci suufus Itaali,
ba noppi yilif fa yeneen wàll.

Itaali duggsi na ci tappoo gi ngir wuute gi mu defoon ak Faraas, ndax fraans
dafa dëgëraloon bu baax tànkub sancam ca goxi bëj-gànnaaru Afrig, fu ci mel ni
Alseeri ci atum 1830g, ak Tiniisi atum 1881g, kon Itaali duggsi gii mu defoon ci
tappoo gi du woon dara lu dul doxaliinu politig, li mu ci jublu woon di jañaxal
Faraas ak Brëtaañ ngir manante leen ci ñu nangul ko te bàyyee ko njariñam yi
nekk ci Géej gu Diggu gi. Dëppoo gu Fraans-Rusi gi:

Ag dëppoog cofeel sosu na ci diggante Brëtaañ ak Sapoŋ ci atum 1902g, lii la
yaxal:

Yëngu-yëngu yi aju ci xeetu dafa xëy gën a màgg ci Tugal, loolu nag bokk na ci
li jañ àdduna bi jëme ko ci xare bi. Xarnub fukk ak juroom-ñeenteel g, dees na
ko lim muy xarnub xeetu yi ci Tugal, yëngu-yënguy xeetu yooyu nga xam ne li leen
taxoon a jug mooy gooreel seen bopp te nocciku ci kilifteef ak teg loxog réew yi
leen di àtte cig wàll, ak sosal xeet wu nekk am réewum boppam mu koy ëmb, uuf ko
ci geneen wàll. Ñaar nag bokkoon nanu ci yëngu-yëngu yi gënoon a siw ci yooyu,
ñooy:

Gii mbootaay, walla yëngu-yëngug slaaf gii, li ko taxoon a jug mooy xettali
askanu slaaf wi jële ko ci àtteg imbraatóor gu Otris gi, ak sos réewum slaaf mu
ëmb mbooleem slaaf yi dëkke ci Balkaan ak salaaf yi dëkke ci Penku Tugal.
Mbootaay gii nag daan na jot ag jàpple mu tukke ci Riisi gu slaaf gi, loolu
taxoon na ba ag reeroo gu mag am ci diggante Otris ak Riisi gu Xaysar gi.

Faraas yàgg naa waaj ak a naal ngir teg loxo Maxreb gu sori gi (Maraakes), moom
nag Maraakes dafa yoroon ag tembam lu yàgg, te booba Tuniusi ak Alseeri, Faraas
a ngi leen tegoon loxo, yilif leen cig canc. Ci noonu Faraas lijjanteek Brëtaañ
seen reeroo gi nekkoon seen diggante, ca dëppoog cofeel ga ca atum 1904, Faraas
daal di bokki ca ndaje ma ñu njëkk a def ca dun bu wert ba ca atum 1906 ca
Espaañ ngir lijjanti lëj-lëju Maraakes bi.

Saxal ya juddoo ca ndaje ma nag njariñul Faraas la gënoon a nekk, ndax réew ya
fa daje woon dañoo dëppoo woon ci nangul Maraakes ag tembam waaye feetale Faraas
wàllug kaaraange ga ak sàmm njabootug Tugal ga fa nekkoon. Faraas nag jariñu na
bu baax ci dénk gi ñu ko dénk kaaraange ga, ndax ba ay yëngu-yëngu amee ca Faas
ga nekoon péey ba, da faa daal di woon yabal ay dooley xare yu Faraas ngir ne da
ciy aar jàmburi Tugal ya fa nekkoon. Loolu moo merloo woon Almaañ, mi àndoon ak
buurub Maraakes, daal di ne woon fàww Maraakes jot cig tembam, ngir naqaral
Faraas. Almaañ daal di yabal ag gaal gu mag ca waaxub Agadiir ngir aar ag
njabootam, ak ñaxtoo ci yabal gi Faraas yabaloon am mbooloom xare ca Faas ci
atum 1911 ngir teg ko loxo. Ñu defaat am ndaje ca dun bu wert ba ca Espaañ ci
atum 1911g, ngir lijjanti xuloob Faraas-Almaañ bi, la fa juddoo di: jox Almaañ
ay moomeel ca Kongóog Faraas ga, bu ko defee Almaañ nangul Faraas nekk gi
Maraakes nekk ci ron kaaraangeem, ñu daal di def Tanja muy ab waax bu àdduna
bépp, daal di doxal nag politigu ubbi buntub Maraakes ci kanamu yaxantug àdduna
bi.



https://wo.wikipedia.org/wiki/K%C3%A0llaama

Ñi ngi tàmbli suñuy wax ak jëf ci turu Yàlla(t.s) mi'y Rahmaan, di ki'y boroom
yërmaande ju yaatu ji ñu jagleel mbooleem mbindéef yi, te'y Rahiim, di ki yor
yërmaande ji mu'y jagleel ña nangu'g jaamoom. Di julli nag te'y sëlmal ci sunu
sang, sangu'b ñu jiitu ñi ak ñu mujj ñi, aki ñoñam aki saabaam, ak aji
liggéeyalam jii di sëriñ Tuubaa, ak xeetam wépp. Sunu wax ji dañu ko'y tàmblee
cib aaya'b alxuraan, ñu ci'y tegtaloo li làkk ëmb, yor ko ci'y njariñ, ci gépp
wàll, ci sunu dund gi. Sunu boroom nee na ci alxuraanam ju tedd ji:(( Wa hallama
Aadamal asmaa kullahaa, thiumma haradahum halal malaayikati, fa xaala anbiuunii
bi asmaayi haaulaayi in kuntum saadixiin)) di maanaa : Yàlla (t.s) jangal Aadama
tur ya yépp, bi mu noppee, jël mbir yooyee won leen malaayika yi, ne leen wax
leen ma seeni tur, bu ngéen léen xamee? ñu ne ko tudd nanu sa'g sell, amuñu benn
xam-xam boo ñu xamalul,bu ñu xam, yaw yaa'y ku xam ki, te'y ku xereñ , ku am
hikma ki. Kon yii tur ci jii aaya ju tedd, mant'a doon lu dul làkk, wi nga xam
ne bokk na ci li Yàlla (t.s) njekk'a xamal Aadama (j.m) bi mu ko bëggee wàcce ci
kaw dénd bi, ngir mu wuutu ko fi. Loolu nag li ko waral moo'y nekku'g làkk di
benn ci móoli cosaan yi ñu teg sunu dund gi, tabax ko ci. Bu doonul woon moom,
dund gi di lu nekk ci lu dul maanaa mu ñu xam, di lu gën'a jege ag mbàyyima ci
ag nite, bu amul wuutlaay. Ma ne xoolal ma dund gu ñu rafleel ci làkk, nu mu
war'a mel ? ndax moo'y googu di fees dell ak junj yi ñu'y jëfandikoo bu ñu'y wax
ak ku luu, muuma mbaa ku tëx ? lii sax ca dëgg-dëgg xeet la ci làkk, làkk ëppu
ko yéesu ko, ginaaw moom mbir la mu ñu'y def ngir déggante ci. Ndax kat làkk du
lu moy ab jumtukaay, ngir waxante, ñu ko'y jëfandikoo ngir déggante ci sunu
biir !, xanaa déggoo ñu naan làkku njanaaw yi , mbaa dundat yi, ba ci wu bàyyima
yi?jubluwuñu ci lu dul li ñu'y joyal, ngir seen moroom yi dégge léen ci. Ginaaw
nag bàyyima yi di nañu déggante ci loolu ci seen biir, kon loolu manatuñu ko'o
jàppe lu dul aw lakk ni yeneen yépp. Waaye jeneeral dund gii nga xam ne dafa
féex ba ci sax jumtukaay yi ñu'y jëfandikoo ngir junj, maanaam dund gi ñu
rafleel ba ci jumtukaayu'b déggante rekk, nu mu war'a mel ? nu xeet ak mbir ya'y
dox ci'y sidiitam, aki buumi xolam di mel ? wii xeetu dund de ci li ma jort,
narul'a doon lu dul ag ndofe gu ñu joyal, naa doyloo yooyu baat ndegam amuma
yeneen yu ko man'a leerale ni mu ware. Gii dund ci lu dul làkk, da na nekki gu
maneesul'a leeral, xel it du ko xalam.

Ci loolu la Sayyid Qutub, di waxe ca teereem ba tudd Zilaalul Xuraan, di tafsiir
bu mag ci alxuraan, mu ca'y firi aaya bu sell bii di (( wahalla aadama ba
maakuntum taktumuuna)), mu ne : (( xool ñu nag ñi ngi nii - ci bëtu'b xol, ak
leerug basiira - di jàkkaarloo ak la malaaka ya nekkoon ca Malaul Ahlaa doon
jàkkaarlool.... xool ñu ñun ni ngi nii di gis ag wàll ca mbootum Yàlla mu màgg
moomee,nga xam ne mi ngi ko dénk nekktéef bii di kojug nit, bi mu ko'y jox
caabi'y kuutlaay ji, mu war ko'o wuutu ci kaw suuf.

Yewwute ñenn ñi naan ko "renaissance" ci francais di judduwaat, di ci araab
"nahda" , di ci maanaa buur , buur nag bu nu ko waxee ci wolof moo'y jekki-jekki
jug ,taxaw, ñeneen it di ko fire'e dekki, boo ko'y seet ci maanaa, yepp di wudd
lenn, di la amoon ca Orob ca lenn ci'y jamonoom, di woon lu am solo, di lu waa
Orob dul fatteeti, baat bii ñew ëmb maanaa mii mépp, di raññale jamono'y yewwute
ci ngëmméen, judduwaat ginaaw ag dee, réer ci réeradi,xam ci xamadi, siggi ci
segg, nërméelu ci taxaw, giim ci tàkk, xippi ci gëmm.

Kon ci gàttal yewwute fii mooy renaissance gi nga'y dégg ci kàllaamay franse
te'y tekki ci maanaa yewwute rekk, ndax mooy judduwaat gu xam waral, ginaaw dee
gu réer waraloon.

Seriñ Tuubaa mi ngi ñu naan - ba mu ñu'y jàngal xam-xamu Lislaam - : jiitalal
xam-xamu" tawhiid" mu'y li la'y xamal ni nga'y gëme Yàlla, kennal ko,wéetal ko,
teg ca " fiq" mu'y ni nga'y jaamoo sunu boroom, ak "tasawwuf", waaye mu teg ca
ne ak jumtukaay ya, mu jublu ci jumtukaay yi; làkku araab ak la mu'y àndal ngir
nga man ko'o dégg, mu'y nahwu ba ak bayaan ba, "nahwu" di li'y nos làkk wi di ci
franse grammaire, bayaan di li'y nos wax ji, di tax doo guddal lu waroon'a gàtt,
loolu lépp, bi mu ko'y lim mu bokk ci xam-xamu diine, da leen'a tudde ay
jumtukaay, mu jublu ci ne xamluwunu leen ngir seen jëmmi bopp, waaye ay raas
lanu yu nu'y yéege jëm ci xam diinee, rawati na alxuraan mi nga xam ne manéesu
ko'o, walla su c'ee xam te déggeesul araab mi nu ko wàcce, ndaxte làkk wu nekk,
am na jagle'y boppam yu moom rekk'a ko moom, ku firi wor la léeb wa wax, rawati
na lu mel ni alxuraan ca jafe'g làkk wa nu ko wàcce, ak màggu'g aji wàcceem.

Màggat mu màggat ci am njàggu'm tubaab, jabaroo <> tubaab, tubaab la, tubaab
ngéen dénk seen gaal gii dëggel na, kii du bëggati ku dul tubaab, lu dul tubaab,
dara ci boppam, li mu moom du ko ñorati,te ñii nag ñoo'y ñi ñi'y faral'a dénk
sunu gii gaal, kon waxuma la jengal ko, waaye diigal ko la ñi'y def ! Ñoom
xamunu joow gaal, li ñu'y wax permanaat la nu xam (promanade), ànd ak seeni
jabar mbaa'y ndaw, xaj topp ci, ñu'y def leeg-leeg ñu sanni ko ab bant, mu wadd
for, nu ko'y xonte li ëpp ci sunu njël li, bu ab baykat di dee ci'b xiif, te
moo'y ki taxawal koom mi, ñu'y jënd ay way màggi mbéregaan (oto), naan lu
manul'a ñàkk la, te doonoon ñu ñàkk. Ñoo dugg walla, su nu taxawul ci doon sunu
bopp, ci lepp, ak fepp!.

Bu nu dee ñoñi "li fi nekk" (realistes) , dañu naan: nanu bàyyi li fi nekk mu
nekkal boppam, du nu ko ga kenn mbaa nu ko ci'y manante (forse), nit ñi tànnal
seen bopp ci anamu'g demokaraasi, bu ko defee làkk wu nekk nu jox ko àqam ak li
mu yayool ci ndimbal, aar, jàllale, nga xam ne déet ag noono, loolu man na'a
nekk sunu ndimbal, sunu njariñ, te ñu sanni nee li nu'y wax ofisel, am as lëf
ci'g nooy "flexibilite", ubbiku, ci mbooleem làkk yi, ubbiwaat bu baax sunu làkk
wii mu man'a ëmb, guux baat yu bari yi ko'y noppal, te bañ di sonn ci di leen
wutati ñu'y juge ci boppam, fu nu gise ne lii moo yell fii, nu ne loolu la, ba
kero lenn di taxaw taxaw gu fés, gu leer, gu deesul sikkati, man nga ne loolu
sax am na ci wolof ci sunu gaal, waaye du tee nga ne am na yenn ruq yu jar'a
gën'a ubbi, mu aju ci tas mbind mi, gën ko'o jàngale, gën ko'o yaatal, ba kero
booba, ak ba ginaawam sax na ñu'y jëfandikoo lu fi nekk, te xam ne sunu yëf'a,
waaye ci anam gu maandu, gu yamoo, te yell, gu dul gaañ kenn.

Sunu boroom (t.s) nee na (( wamaa arsalnaa min rasuulin illa bilisaani xawmihii,
liyubayyina lahum)) mu'y : yonniwunu benn yonnant ci'w nit ndare bu danu ko'o
waxloo ca làkk wa ñu dégg. Lii Yàlla sax ci di ko def, bu amee lu mu'y tegtale
de du weesu waru'g wax ak nit ñi, jàngal leen, ci wi nu màgge, dégg ko dégg ga
ca war.

Amiin neeti na ci benn teere bi: (( Yahood yi de am nanu ag jeexital gu mag ci
làkku araab, tàbbal nanu ci ay baat yu bari yu araab yi xamutoon,ak ay term yu
diine, yu nu xamul woon,baat bu mel ne jahannama ak shaytaan, ak Ibliis lenn
lanu ci)), waxaat na ba tay ci bii teere: (( woykati araabi nasaraan yi, ku ci
mel ne Xussu'bnu Saahida, ak Ummayata'bnu Abii Salt, ak Hadyu'bnu Sayd, ñoom
duggal nanu ci araab ay baat aki toggaliin (taraakiib) yoy araab yi xamunu ko
woon, ni ngi naan Ummayata'bnu Abii Salt moo xamal araab yi waxiinu " bismikal
laahuma" , mu'y ci maanaa (ci sa turwi yaw buur bi ) ñu ci'y tàmblee ay wax aki
jëf, Xussu it moo'y ki njëkk'a wax "ammabahdu" )). Ammabahdu di baat bu nu'y
jëfandikoo ngir teqale wax ju bokkul ak ji la tax'a jug,mu mel ne nga'y bind
bataaxel, nuyyoo, wax li'y ànd ak nuyyoo bi, ba noppi war'a jëm ci wax ji ne (
leegi nag:).

Nu ne woon nu taxawlu as lëf fii ci ag wàll gu àggoon nanu ci ci'y wax, te mu'y
lu maneesul'añàkk’a jaaraat, ngir am gi solo, ak yiteel gi mu def lii nu nekk di
wax, loolu moo'y taxawaay yi lenn ci boroom xam-xami joojale jamono ame woon, ci
yee niti seeni réew, xoolal ma ku mel ni Petrarch, nga xam ne bokk na ci li ko
taxoon'a siw yile taxawaay, ba daa fàggul boppam dàkkantalu boroomu'g nite, Te
dara joxu ko woon loolu lu mo'y yitewoo gi mu yitewoo woon xay gu yàgg ga
(civilisation ancienne), walla bind gi mu doon def ci làkku'w itaali wi doonoon
aw waxiin rekk ca jooja jamono.



https://wo.wikipedia.org/wiki/Xam-xamu_suuf_si_ak_jawwu_ji

xam-xamu suuf si mooy li nuy wax (Jiyoloji), xam-xam la buy gëstu lépp lu aju ci
suuf si kaw gi ak biir gi, ak doj yi (montaañ yi)añs. Bu jawwu ji di biy gëstu
lépp luy jawwu ak tegaloo gi ñu tegaloo.

Jawwu ji nak :mooy mbalaanum ngelaw li wër suuf si. Lees di gën a sori suuf si,
ngelaw liy gën di néew-doole di gën di amadi, day mujj sax di lu fàddu ci ay
fukki culómet cig kawe. Lii a tax ñu man a séddale Jawwu ji ci ay goxi jawwu yu
wuute te tegaloo, gox bu ci nekk ami jagley boppam:

Fatt-jawwu walla JAWWU JU FATT ji: mooy ji gën a tal gën a fatt te gën a féete
suuf; moom ngelawam day yëngu jamono ju nekk, fa lay niir yi di sosoo ak
mbooleem soppaxndikuy jawwu yi; kon cig jege mooy jawwu ji ëpp ag jeexiital ci
wàllug dëkk ci kaw suuf ak ci ni kilimã bi di séddalikoo

Mbooleem beeñ bi ak doj yi ñoo sos wàll gu tond (superficiel), gu dëgër gu
kol-kolu suuf si, ñu koy woowe Jéeri ji walla aji wow ji.

bu ñu séddalee Jéeri ji, def ko ñeenti xaaj, ñatt yi daanaka ndox yee leen muur,
yooyu ndox nag ñoo sos mbàmbulaan yi ak géej yi, waaye wàll yi génn ci jéeri ji;
nga xam ne ndox yi muuruñu leen (gox yi ak dun yi , wàll yii ñooy wërlaay gu
dëppoo te méngoo ak dundug nit, moo tax fi la nit di dunde, di fi defe ay
liggéeyam, walla li ëpp ci ay cawarteem (activités).

Jéeri ji nag day dund tey màgg ci anam gu sax, ak doonte fi nun, day mel ne ni
mu nekke soppikuwul. Li ko waral nag mooy ni muy soppikoo day faral a yeex lool:
doj yi bu ñu sosoo ci ron géej gi, dañuy mujj lemu, yékkatiku, màgg ànd ak
Jamono yu jiyoloji yiñooy mujj sos ay càllalay doj yu yees.

Ci safaanub loolu doj yi gaaru ci kanamu jëfkay jawwu yi dañuy xolliku, di
xoosu, di fellu, bu ko defee, yooyu xoosiit ak felliit (ban yeek beeñ yeek yi ni
deme) ñooy mujj sottikuwaat ci géej gi



https://wo.wikipedia.org/wiki/Suuf

Suuf si, mooy ñetteelu àdduna bi gën a jege jant bi, moom nag man nan koo woowee
"Suuf si" walla "Àdduna bi", walla "Àddunaay Suuf" walla "Àdduna ju Baxa".

Suuf si nag bari na ay mindeef yu fi dëkk, nit ci la bokk, ci li nu xam fii rekk
la ag dund am. cig xayma, boroom-xam-xam yi nee nañ, Àddunaay Suuf, mi ngi sosu
am na 4,57 miliyaari at, te ag dund mi ngi juddu ci kawam ci diirub benn
miliyaar ciy at. Moom nag jawwam soppikuna ci anam bu waral wërlaayam doon guy
dundeef man a juddoo.

Kaw Suuf gu biti gi nag dafa séddatleku ci ay doj yu dëgër yu bari, di yëngu ci
lu bari ci kawam ba leegi mat na miliyoŋi at. Daanaka 70% ci kaw Suuf si ay
mbàmbulaani ndoxu xorom a ko muur, li ci des di ay gox aki dun. Ndox mu
yollaakon mi ñu jàppee ne mooy yor dund, ci ni ñu ko xamee, Suuf si rekk mooy
àdduna bi ñu gisagum bu ko am ci kawam. Ci biir Suuf si nag la fa na ne mooy:
magma bi, ab saalub biti bu yollaakon biy jur toolu bijjaakon bi, ak saalub biir
bi nga xam ne weñ la.

Boroom-xam-xam yi àgg nañ ci man a xam yenn xibaar yi ci dembi Suuf si. Suuf si
ak yeneen àddunaay nosteg jant bi ñoo ngi juddu am na booba ak léegi 4,57
miliyaar ciy at, doore ciw niirub jant(nébuleuse solaire), di ab donjub pënd ak
gil(gaz) gu bàyyeekoo ci juddug jant bi. Ci ndoorteel gi muy ruy, wàllu Suuf si
féete woon biti tambalee sedd, dem ba doon ab donj bu dëgër bi ndox tambalee
dajaloo ci jawwam. Yàggul dara weer wi dal di ciy tegu, boroom-xam-xam yi, ci lu
wóor jàpp nañ ne mi ngi juddoo cib mbëkkante ci diggante Suuf si ak benn mbir bu
réyaam matoon 10% gu Suuf si. Benn xaaj bi des ci Suuf si(yokk réyaayam), beneen
bi nekk weer wi, dend ak moom.



https://wo.wikipedia.org/wiki/Nj%C3%A0ngat

Baatu Njàngat day tekki mbooleem ay mbind yuy wax ci ay koj. Ni ko Ñenn ñi di
gisee du yem rek ci mbind yu ñu taaral waaye am na it njàngatu kàddu, maanaam yu
yemm ci ay kàddu. Sunu xoolee mboolaay yu mel ne yu waa Afrik yi xamul woon
bind, seenum njàngat ci kàddu la yemoon.

Ci lu ëpp dañ koy jàppee ni ag fànn. Waaye itam doon na lu jafe rëdd ay peggam
rawatina su nuy bind ci xeltu, ci xarala walla yeneen.

Ci lu ëpp dañ koy jàppee ni ag fànn. Waaye itam doon na lu jafe rëdd ay peggam
rawatina su nuy bind ci xeltu, ci xarala walla yeneen.

Ladab baat la bu bawoo ci araab, di ci araab adab. Adab nag ci araab am na ñaar
ba lu ko ëpp ciy tekki, waaye ñaar yi ci gën a siiw, bi ci njëkk mooy Adab: di
baat bu Sëriñ Tuubaa (y.y.g) bari lu mu jëfandikoo ci téereem bii di Nëhju, di
téere bu tëriit li (sujet bi) jëm ci yar ak dugal ci nit ñi ay teggiin (aadaab)
di mbooloo(pluriel) ci adab. Bi ci des di bi ñu tax a jug, moom nag adab la nu
laaf ci ag L muy leegi ladab, lu tax nu laaf ci L gi, loolu ñi ngi ci roye
Lislaam te bu njëkk Islaam la woon, waaye ginnaaw ak L gi la ko wolof yi di gën
a man di wax ak a tudd, moo waral - ci li nu wax - nu koy boole ci baatu araab
bi, lii nag làkk woo gis ci àdduna bi am na ko, boo demee ci araab da cee fees
dell, ay baay yu nu lem ba manees koo wax ci làkku araab, te doonuñu woon ay
baati araab ñu mujj bokk ci làmmiñu araab te bu njëkk bokkuñu ci woon. Lu ni mel
fees na dell ci Alquraan, am it ci làmmiñu araab wu jamonoo wii, sundus,
istabraq ak yu ni deme duñu ay baati araab te ñi ngi ci Alquraan, lu mel ni
qubtaan, di capitain dees koo jengal ba araab yi man koo wax waaye juddoowu ci
añs. Waaye nag Ladab ca daaray majaalis ya, maanaam fa mag ña daan jànge, nga
xam ne seenuw jàngiin da daan tegu ci firi baat topp baat, maanaam pirim
baat-baat, nga `xam ne lees la wax tekkil la ko ci wolof bu ñu nee bismil-laa ne
la : maa ngi tàmbalee ci turu Yalla, ar-rahmaani: kay aji yërame ci àddina añs.
Bu dee ci tekkiin wii, Adab di baat bi nuy wax Ladab: njàngat lees ko daa firee,
walla xam-xamu mbind.

Su nu jàppee ne njàngat ab mbooloom ay baat yu am bopp di wax ci lenn li la. Kon
man nanoo wax Njàngatu xam-xam, Njàngatu koom-koom, Njàngatu diine, Njàngatu
woy, añs.

Man ngéen a xool foofu ci suuf,cuq ci lëkkalekaay yooyu, ngir déglu as lëf ci
wolofali Sëñ Mbay JAXATE ak Sëñ Muusaa KA:



https://wo.wikipedia.org/wiki/Wolof_(l%C3%A0kk)

Wolof làkk la wu ñuy wax ci Gaambi (Gaambi Wolof), Gànnaar (Gànnaar Wolof), ak
Senegaal (Senegaal Wolof). Mi ngi bokk nag moom wolof ci bànqaasub atlas bu
làkki kongoo yu kojug nit ku ñuul yi. Mbokkoo gi mu am ak làkku pël lu yàgg la.
Am na it lu mu seq ak yeneen làkk ci gox bi niki séeréer, joolaa ak basari.

Wolof mooy làkk wi ñu gën a wax ci Senegaal, waaye ngir doyodig waa Afrig yi ba
leegi, franse mii nga xam ne lu matul fukk cib téeméer ci doomi Senegaal yi rekk
a koy wax moo fiy làkk wu njëkk, maanaam wi nguur gi di waxe di ci liggéeye.

Ni ko gëstukat yi waxe, làkku wolof am na ag mbokkoo ak yeneen làkki Afrig yu
bari, yu mu bokkali maam. làkk yi dañ leen a séddale ci ay wàll: bu ci nekk ñi
am ag mbokkoo lañu fa def. Nee nañu wolof ci wàll gi ñu'y woowe bànqaasub atlas
bu làkki kongóo yu kojug nit ku ñuul la bokk. Am na ag mbokkoo ak pulaar ak
séeréer ak joolaa ak yeneen.

Daanaka ñoo ngi koy làkk ci senegaal gépp, bëj-gannaar ba bëj-saalum, penku ba
sowwu. Donte wolof da di làkku askanu ñi ñuy woowe ay wolof, waaye kàllaama
wolof amul aw dig. Dem na ba romb dig (frontiere)yu Senegaal àgg ba Gaambi,
Gànnaar ba Mali, ci ñaari dëkk yu njëkk yi sax boole nañ ko ci seeni làkki réew.
Daanaka gox boo dem ci Senegaal am nañu waxinu wolof wu wuute: am na wolofi
waalo-waalo, jolof-jolof, saalum-saalum, wu kajoor-kajoor, wu baol-baol ak wu
lebu.

--154.0.180.65 29 Ut 2014 à 00:17 (UTC) h h=== Abajada wolof === a - à - aa - b
- bb - c - cc - d - dd- e - ee- é - ée - ë - ëe - f- g - gg - i - ii - j - jj -
k - kk - l - ll- m - mm - mb - n - nn - nc - nd - ng - nj - nk - nq - nt - ñ -
ññ - ŋ - ŋŋ - o - oo - ó - óo - p - pp - q - r- rr - s - t - tt - u - uu - w -
ww - x - y - yy.



https://wo.wikipedia.org/wiki/Melosuuf

Bu nu sukkandikoo ci loolu danu naan Sewograafi walla Geographia mooy “melal
suuf si” walla wax ni mu mel, xam-xam bii noonu la tàmblee woon, ndax ca
njëlbéen ga, tukkikat yi daa wër di gëstu dañu daa bind li ñu gis ci dëkk yi nu
romb ak gox yi ak diiwaan yi ñu siyaare, leeral, melal ni ñu leen gise, fekke
leen ni. Sewogaraafi nag déggoo nanu ci séddale ko ay xaaj ñooy yii: Séwogaraafi
bu dénd bi (nature), mooy biy sonn ci gëstu ni suuf si mel, ni mu bindoo ci
wàllug jiyoloji, ak feeñte (fenomene)yu jawwu yi ak gàncax yeek dundat (animal)
gu dénd geeg gu jeeri ji. Bokk na ci xaaj yooyu Séwogaraafi bu bidiw, li ko tax
a jug di: jàng ni suuf si bindoo ak ab kemam, ni muy yëngoo, ak ni mu buloo ak
séqoo gi mu am ak yeneen bidiw yi. Bokk na ci xaaj yi ba tay, Séwograafi bu nit:
moom nag daa séddaliku ci :Séwogaraafi bu way dëkk yi (abitant), ak séwogaraafi
bu koom koom ak bu politig, mooy gëstu ci goxi àdduna bi aki pegam (frontiere)
yu politig, aki jafe-jafeem ak ña fa dëkk. Ak bu nataal yi walla bu lonkoyoon
yi: moom mooy xam-xam biy yittewoo lonkoyoon sewogaraafi yi ak ni nu leen di
sose. Bu yàggul bànqaas bu yees sosu na ci xam-xamu Sewogaraafi, mooy biy nos
xam-xam yu sewogaraafi yi ak yëglu cig sori



https://wo.wikipedia.org/wiki/Kureelu_Mbootayu_Xeet_yi

Kureelu Mbootaayu Xeet yi ndawi réew yu mag yi, yu ci mel ni Nguur-Yu-Bennoo ,
Diiwaan-yu-Bennoo yu Aamerig, Bennog Sofyet, Faraas ak Siin, danoo daje woon ci
Wasington peeyub Amerig ci wenn waxtaan atum 1933g, ginaaw bi as lëf ci ndam
tàmblee feeñ ñeel reewi tapoo yi . Ci noonu nu gëstu woon nan lanu fiy sose ag
mbootaay gu adduna guy yëngu ci saxal ponki jàmm ci adduna bi, jële fi xeex yi,
amal fi maandute ak yamoo ci diggante mbooleem reew yi, ak rafetal nekkiinu
mboolaayu r;ew yi, ci koom-koom, mboolaay, aada ak wér. Bi loolu jàllee nu def
benn dajeb waxtaan bu àdduna bi ci dëkku San Fransisco ci 25 awril atum 1945,
ngir rëdd fa ag kollëre ñeel ag mbootaayug xeet gu yees gu fiy wuutu kureelu
xeet yi. Ndawi lu tollook juroom fukk ak benni reew teewe nanu ko, nangu it ci
nu def kollëreg mbootaayu xeet yi, ak xaatim ko ci 26/06/1945g. La jiitu ca
kollëre ga mooy:

Nun askani mbootaayu xeet yi ñi ngi giñ ne di nanu xettali maas yiy ñëw ci
musibay xare , yi nga xam ne sotti nanu nit ay alkande aki naqar yu kenn manul’a
misaal ci ñaari yoon ci diir bu gàtt bu weesuwul genn maas reek. Ñi ngi giñ it
ne dananu feddaliwaat sunu ngëm ci àqi nit ju cosaanu ji ak yelleefam, ak
teddngay jëmm ak man-manam, di feddali it ne goor ñi ak jigeen ñi ak xeet yi,
moo xam yu ndaw lanu, mbaa yu mag, ñoo yam kepp ci àq ak yelleef .

Njiitul Aamerig la tuddoon Widro WILSON da doon ku daa xalaat nu mu fiy taxawale
mbootaay gu mag gu àdduna bi, guy jeem a indi jàmm ci àdduna bi, ci ginaaw Xareb
Àdduna bu Njëkk bi.

Waxoon nañu ne Wilson moom jotoon naa leeral dalam yooyu nga xam ne fukk lañu
woon ak ñeent ci biir Xareb Àdduna bu Njëkk bi, ne woon daal fàwwu nu sukkandiku
ci ñoom ngir taxawal xeex bi, ak ngir rëddaat sëqooy réew yi teg leen ci dàtti
jàmm ju sax ak moytu xeex yi nar a amati.

Wilson moom gaaraloon na naalam boobu di “Kureelu Mbootayu Xeet yi” , gaaraloon
na ko ca waxtaanu jàmm wa ñu amaloon, kollëre ga ñu jotoon a fas ca Versaay it
moo rëddoon lañu fa xaatim.

Jeem a dëgëral buumi dimblante ci àdduna bi jaare ko ci sukkandiku ci maslaa gu
fés, ak wormaal kollërantey réew yi, ak xeex njaam, ci meloom yépp, jeem a
rafetal nekkiinu liggéeykat yi ak seenug dund, ak xeex seneebar, nos yaxantu ci
àdduna bi, ak sonn ci wér-gu-yaramu nit.

Réew yi ci bokk danañu warlul yeneen réew yi wormaal seenug tembteg politig ,
danañu warlu it bañ a def ay kollërey sekkare , ak jox kooluteg kureel bi ab day
ci mbooleem kollërante yi réew yiy def ci seen diggante. Koolute gi nag di
secretariat bi, ci dëkkub Geneve bi nekk Siwis la nekk. Aar neewtey xeet yi ak
yu diine yi nekk ci mbooleem réew yi, ak wormaalal askan yi ak xeet yi nekkoon
ci ron imbraatoor yi, wormaalal leen seen àq ak sañ-sañ ci wutal seen bopp mujj
gi ñu bëgg te gis ne moo gën ci ñoom , ak réew yi ñu gañee ci xareb àdduna bu
njëkk bi. Kureel bi mooy taxaw ci di xool ni nuy doxale nosteg féetale gi, mooy
noste googu nga xam ne moo waraloon yenn ci askan yi, xeet yi ak mbooloo yi, ñu
feetale leen réewi sancaan yu mag yi, teg leen ci seen ron kilitfeef ak
doxaliin, ginaaw bi réew yooyu nekkee ci waawug réew yi ñu daanoon ci xeex bi,
ñuy : réewum Usmaan mi , Imbratooru Otris gi, ak gu Almaañ gi. Loolu nag ñu
defoon ko ngir waajale leen ci ba man leen a may ag tembte ëlëg. Kureel gi, bi
muy door a sosu, 42 réew a ca bokksi woon. Ci noonu réew yiy temb di gën a
dolliku, naka noonu di gën a bokksi, ba mujj limub réew yi bokk àgg ci juroom
benn fukk, mu ci nekk it am genn kàddu ci bu ñuy woote. Kollëreg kureel gi jox
na reew mu nekk àq ak sañ-sañ ci mu genn ne bokkatuma, waaye ci kaw reew moomu
teel a yëgale ag bëgg a bàyyeem lu tollook ñaari at cig njëkk.

Jataay bu Matale bi, Jataayub Kureel bi, Koolute gi (walla secretariat), nga rax
ci dolli ñaari bànqaas yu ci bànqaasoo, ñooy : Àttekaayu Maanduteg Àdduna bi ak
Mbootaayug Liggéey gu Àdduna bi.

Mi ngi daa ame ci mbooleem ndawi réew yi bokk ci kureel bi. Ab dajeem it benn
yoon la daa am ci at mi ci weeru koor, ngir xool aka xalaat ci mbooleem xew-xew
ak mbir yu am solo yi nekk ci ay tëralam (prograamam).

Moom mi ngi sosoo woon ci njëlbeen gi ci juroom ñeenti cër, juroom yi ci juroom
ñeent yooyu ñooy réew yi am ag bokk gu sax ñooy: Nguur-Yu-Bennoo yi, Faraas,
Itaali, Sapoŋ ak Almaañ mi jël cërub Aamerig mi nga xam ne bokkutoon ci kureel
bi. Ak yeneen ñeenti réew yoo xam ne jataay bu matale bi moo leen di tànn
leeg-leeg. Bii jataay nag dana faral di daje ñatti yoon ba ñeent ci at mi. Dana
faral di daje it, ci anamug jagle, ci xew-xew yu bette yu man a xupp jàmmi
àdduna bi. Limub toogu yu sax yi tam yokk na ci jataay bi, juge ci ñeenti toogu
dem ci juroom ñeent.

Koolute gu kureelug gi, mi ngi sosoo woon ci liggéeykat yu kureel bi, ya daa
liggéeye ca dalam bu sax ba nekkoon Geneve. Njiit li moom moo daa doon
Ku-nu-woolu ku matale, ki nga xam ne jataay bu matale bi moo ko daa tànn.
Koolute gi nag amoon na ay kureel yu bari yu aju woon ci moom, ñooy: kureelug
dimblanteg caada gi , kureelug jële fi ag njaam, kureelug xeex seneebar,
kureelug aar neewte yi , kureelug féetale yu sax yi ak kureelug tawat yu bon yi.

Am na yeneen bànqaas yu am ag jokkoo ak kureelu xeet yi, ñooy yu mel ne:
Àttekaayu Maanduteg Àdduna bi, liggéeyam di àtte xuloo yi ak amlante yi, àttee
ko nag ci yoon bu àdduna bi, ak kollërante yi réew yiy xuloo jotoon a def.
Nosteg kureel bi nag li mu wax mooy àttekaay bi fukk ak juroomi àttekat ñoo koy
taxawal yoo xam ne jataay bu matale bi moo leen di tànn, tànne leen nag ci
kandidaa yi nga xam ne réewi kureel bee leen di indi. Àttekaayub Maanduteg
Àdduna bi moom, mi ngi sosu ci atum 1921g, ab dalam it nekk Lahaay ca Olaand. Ak
Mbootaayug liggéeyub adduna bi, ligeeyam di yewenal nekkiinu ligeeykat yi ci
Àdduna bi, ak yekkati seen tolluwaayu dund. Moom nag mi ngi booloowoo ci ndawi
liggéeykat yi ak sendikaay ligeeykat yi, ak boroom liggéey yi. Geneve nag moo
dib dalam.

Kureelu mbootaayu xeet yi de, ak li mu def lépp ci liggéey yu jëm ci saxal jàmm
ci àdduna bi ci biir fukki at yu njëkk yi, ak li mu fi def ci liggéey yu am
njariñ ci wàllug mboolaay, loolu lépp teewul mu lottoon te ñakk kàttan ci
lijënti xuloo ak ŋaayoo yi daa am ci diggante réew yu mag yi. Loolu nag waraloon
na neew-dooleg kureelu gi, rawati na ci atum 1930g, bi nga xame ne ag lottam àgg
na ci manatul a tee réew yu mag yi di noggatu yu ndaw yi, lu mel ni loolu moo
xewoon bi Sapoŋ defee ay jalgati jëme ko Siin. Li ko gënoon a doyadil mooy génn
gu ci Sapoŋ ak Almaañ génnoon ci atum 1933g, ak lott gu mu lottoon ci tee Itaali
songu Ecoopi ci atum 1935g. Loolu sax moo taxoon mu génn ci kureel bi ci atum
1937g. Kureel bi ba tay demoon na ba manatul woon a tee ay “dank yu xare” yu
bees di am, maanaam ay réew dajaloo, boole seen bopp ci wàlli xare. Kureel bi
tam àggoon na ci manatuloon a tee réew yu mag yi di rawante ci ngànnaayu, yi ci
bokk ci kureel bi ak yi ci génn.

Bokk na ci ayibi kureel bi, fent gu ñeenti réew yu mag yi fentoon nosteg feetate
ngir may Nguur-Yu-Bennoo yi ak Faras ñu man a sancati ay suuf yu bees, yoo xam
ne danoo juboo woon ci seddoo leen ci seen biir, rawati na ci réewi araab yi, ak
yu dul ñoom. Yenn yi ci yooyu, danoo nekkoon ci ron kilifteefug réewum Usmaan
mi, yi ci des ci waawug imbraatoorub Almaañ bi. Réew yu mag yii danoo jëloon
seen xemmemteefi sancaan yooyu cuub leen ci cuubug ag nite ak bëgga def lu baax,
bi nu waxee ne kureelub xeet yi daal mooy kilifa gu njëkk gi yilif réew yu neew
doole yi muccoon ci kilifteefug Tirki ak Almaañ.



https://wo.wikipedia.org/wiki/Afrig

Afrig, Afirig, moom la ñu jàppee ne mooy gox bi nit cosaanoo, su nu ko xoolee ci
yaatuwaayam ak bariwaayu askanam (lu weesu gox bu Asi), mooy ñaareelu gox bi
gënn a rëy ci àdduna bi. Yaatuwaayam tollu na ci 30.065.000 km², nekk 20,3% ci
jéeri ji ci àdduna bi. Ay way dëkkam tollu ci lu ëpp 800.000.000, muy benn
juroom ñaareel bu way dëkki àdduna bi. Afrik a ngi yem ci bëj-gànnaaram ci Géej
gu Diggu gi, ci sowwu ci Mbàmbulaanug Atlas, ci bëj-saalum ci Mbàmbulaan gu
Bëj-saalum gi, ci penku ci Mbàmbulaanug End. Asi rekk la taqalool ci yeneen gox
yi. Yamoo gi jàll na ko. Ci jëmm doon na gox bu bari'y melokaan, te wuute teg
ci.

Baatu «Afrig» moo ngi jóge ci turu Afridi yi, doonoon ag giir gu dëkkoon ci
Bëj-gànnaaru Afrig ci diwaanu Kaartaas.

Beneen cosaanam moo bàyyikoo ci Berber Taferka «suuf», «boroom suuf». Ki fay
dund la ñuy woowee Aferkiw, Latin yi soppi ko africanus, mu doonoon aw tundu waa
rom ci Afrig. Araab yi di ko wax إفريقيا ifrīqīyā, mu doonoon Tiniisi gu tay gi.

Ñeneen ne ci baatu waa geres bii di aphrike («amul sedd»), latin di ko waxaprica
(«Bari naaj»), la jóge.

Afrik la ñuy jàppee ne mooy cosaanu nit, ndax desiti nit yi gën a yàgg ci àdduna
bi fa la ñu ko gisee, ci Afrig gu Bëj-saalumu-Sahara.

Sahara cëru na bu baax ci màggug gox bi. Taariixu askani Bëj-gànnaaru Afrig yi
day tolloo ak bu Tugal ak bu Penku gu Diggu gi. Li ëpp ci Afrig gu
Bëj-saalumu-sahara amul woon genn jëflante ak li des ci àdduna bi, da ñoo beru
woon.

Xay yi juddoo ci goxu Afrik, boole nañ leen ci yi gën a mag ci taariixu nit.
Xayu Esipt ak bu Gana ak bu Mali, ak bu Kuush ak bu Songaay, añse.

Ci li taariixkat yi wax, jàppum njaam mi ngi tambali ci xarnub VII ak araab yi.
Ci lu gën a leer ci atum 652 ba Ab njiitu araab takk-taxawalee waa Nubi yi ngir
ñu jox leen 360 ciy jaam at mu jot. barab yi njaay mi doon amee mi ngi dale ca
Mali ba Penku Afrik, ci wàll gi féete bëj-saalumu Sahara.

Waa tugal lu weesu bi ñu aakimoo (walla sancee) suufi Aamerig yi da ñoo soxla
woon ay loxo yuy liggéey ci seen tool yi. Def nañ ko ci 400 at (1500-1888), ay
jaam yu bari jënd nañ leen walla jàpp nañ leen ci tefesi afrik yi: Sowwu Afrig
gépp, ak ci bëj-saalumam itam. Donte tereg jàppum njaam gi mi ngi waddoon ci lu
jege atum 1850 (réew yépp bàyyeendoowuñu ko) amoon ay nit yu wëyoon di ko def
cig làqatu ba ci 1900.

Jamonoy aakimoo gu tugal ci Afrig moo ngi tambalee ci Ndajeem Berlin (1884-1885)
ba ci tembte yi ci atum 1960, sedatle gu réew yu tay yi ca la jóge. Ecoopi moo
doonoon menn rèew mi ñu masut a teg



https://wo.wikipedia.org/wiki/Mohammed

Muhammad (jàmm Yàlla na sax ci moom) mi ngi gane àdduna ca Màkka atum 571 g, j ,
waxees na ne ca at mooma la Abraha mi doonoon kenn ci waa Ecopi jugoon ne day
nangu Màkka te màbb Kaaba gu sell ga. Waaye Yàlla (t.s) alag ko, jaare ko ci ay
njanaaw yu ñu naan Abaabiil, moom ngay gis ci saaru Fiil (ñay), looloo waral ñu
naan Yonnant bi ci atum ñay yi la judd, ndax ba Abraha di ñëw ciy ñay la waroon.

Aji juram ju góor mooy Abdul laah, mi gënoon a doon gone ci doomi Abdul Mutalib
mom Haasim mi nekkoon njiitul Quraysin tey sangub Màkka, maanaam njiitam. Moom
nag (Abdul Mutalib) – bi Yonnant biy judd – mag la woon mu at yi xawoon a
diisal. Abdul Laah nag moo nekkoon doom ji mu gënoon a sopp ngir yewwu gi mu
defoon ak njub gi, rafetug jikko yi ak nangul baayam gi. Dencaloon nanu ko
Aamina Bint Wahbin mom Abdul Manaaf mom Zuhra mom Kilaab, mu nekkoon di ku bokk
ci giirug Xuraysin. Abdul Laah nag ab yaxantukat la [woon]], ci noonu la génne
woon, ginaaw bi mu dencee soxna ba teg lu néew, ngir yaxantu-ji ca Shaam , booba
Yonnant bi ganeegul àdduna.

Ca tukkib yaxantoom booba la baayi Yonnant bi làqoo , ca tawat ju ko daloon ba
muy dëpp, ba muy ñëw ba agsi Madiina la ko gënoon a sonal, mu daal di wàcc ca ña
ñu daa wax Banii Najaar di woon genn ci giiri Xasraj yi, fa la génne àdduna.
Maamam nag di Haasim mom Abdul Manaaf dafa a takoon soxna, looloo tax ñu naan
Banii Najaar de ay goroy Yonnant bi lanu (j.m).

Yonnant baa ngi judd (j.m) ginaaw bi waajur wi làqoo, mu daal di màgg cig
njirim, waaye maamam Abdul Mutalib beg ci moom lool, tudde ko Muhhamad, yar ko
cig cofeel ak ñeewant

Waa Quraysin nag aadawoo woon nanu di yóbb seeni doom ca la génn Màkk, ca
nàmpalkat ya ngir ñu man a màgg ci jàwwu ju sell, wér-gu-yarame te deesi fa
dégge araab yu sell, bu ko defee loolu di tax ba ñuy wér, neexi araab te leeri
wax. Nii la Aamina defoon ni ñépp, yóbb doomam Muhammad (j.m) ca ab nàmpalkat bu
tuddoon Aliima Asahdiya, mu bokkoon ci Banii Sahd Bun Bakr, seeni kër nekkoon ca
tàkk ga ca wetu Màkka. Bi Muhammad àggee ci am juroomi at la ko Soxna Aliima
delloosi ndayam ca Màkka, mu nekk fa ca pekkam , maamam Abdul Mutalib di ko
sàmm.

Ca jamono jooja la Soxna Aamina Bint Wahbin jugoon ne day siyaareji bàmmeelub
boroom këram Abdul Laah ca Madiina, ba mu demee bay dëpp la ko tawat ja dikkal,
mu faatu ca ndëkk sa nu naan Abwaa te nekk ca yoon wa dox diggante Màkk ak
Madiina, ñu daal di ko fay denc, looloo waral bi Yonnant bi màggee di ku soppoon
di jaar ci ndëkk soosu ngir siyaare bàmmeelu waajuram ju jigéen ju laab jooju.

Ci nii – ndaysaan – la Muhammad mujje di jirim ci nday ak ci baay, looloo
waraloon maamam Abdul Mutalib mujjoon féetewoo ag yaram akug wattoom, bëggoon ko
it lool. Waaye sàmm googu gépp ak fonkeel gi teewul Muhammad (j.m) doon yëg
naqaru njirim, ndax kat da daa gis moroomam yi ñu nekk ak seeni way jur, moom
muy ku leen ñàkk, waaye nag loolu jox na ko ag sukkandiku ci boppam, may ko ag
temb ci njëmm akug wéroodi ci kenn, nàmm am xelam, ubbil ko ay bëtam ci
dëgg-dëggi dund gi, te booba ay atam lu néew la woon. Loolu de lu jeexiital la
ci moom ak cig dundam, Yàlla nag moo bëggoon ci moom loolu ngir tànn gi mu ko
tànn ngir mu yanu bataaxel bii di Lislaam te war koo tas.

Ci biir loolu fekk na Màkka mu néew lool doole, ñu ëpp ci ñi ko daa jàppale
bàyyi ko, lislaam tas fat tas gu yéeme rawati na ginaaw Juboo gu Hudaybiya gi.
Ci njëlbéenug juroom ñatteelu at mu gàddaay gi la waa Quraysin firi woon seen
kóllëreg juboo ga ñu defoon ak Yonnant bi, loolu nag mi ngi ame ci tooñ ak
jalgati gi ñu defoon giirug Xasaaha gi nekkoon jullit, ci noonu Yonnant bi jug
ci fukki junniy jullit dugg Màkka ci lu dul xare ci weeru koor gu juroom
ñatteelu at ci gàddaay gi (samwie 630 g.j) Bi Yonnant bi duggee Màkka daa daal
di laabal Kaaba gi, dammate xërëm ya, sànni leen ñu sori Kaaba ga, jullit ñi
daal di raxas Kaaba gi, mu nekk leegi nag di néegub Yàlla deesu fa jaamooti ku
dul moom. Ci loolu la Yàlla dëggale dëel bi mu joxoon Yonnant bi ak jullit ñi,
ndax jàppale na leen, jàppale diineem, fay leen ci seen sellal gi ak dëggu gi ak
jiyaar gi ñu doon def ci seen alal ak bakkan.



https://wo.wikipedia.org/wiki/K%C3%A0ttan

Lu bari ci xeeti kàttan yii manees na koo soppi (transformer) jële ko ciw melo
yóbbu ko ci weneen, jaare ko ci jëfandikoo ay jumtukaay yu fasoodiku (simple)
walla ay xarala yu fasu (compliqué): la ko dale ca “kàttanug kimya” ba ci “gu
mbëj” jaare ko ci jumtukaay bu siiw bi di tegale(pile) yi, walla ndëxañtéef yi,
Albert Ayinstaayin it ci biir ”faramfaceg ajoo” (theorie de relativisme) boole
na ñaari ëtt yii di bu ne-ne ak kàttan, nga xam ne kàttan day mujj man a soppiku
di ne-ne(matiere), naka noonu safaan bi, maanaam neen soppiku moom it di kàttan:
wuññi (découverte) gu yees gii mi ngi ko xamalee ci yemalem gu siiw googee
E=mc2, soppiku gii ci jëf (ci wàllug pratique) ñi ngi ko firee ci man gi nu man
a ame kàttan jaare ko ci “xarug saal” walla “booleeg saal”.

Ci biir jëfandiku gu mboolaay (gu société bi): baatub kàttan dees koy wooye lépp
lu nekk ci ron gongikuwaayu kàttan (source d’energie), juddalug kàttan, lakkug
kàttan (ag jëfandikoom) ak wattu rootuwaayu kàttan (maanaam fi muy juge),
ginnaaw nag dooley koom-koom dafa laaj te soxla ab rootuwaay walla ab
gongikuwaay ci gongikuwaayi kàttan yi, looloo tax ag amam akug yooxam(baril ko)
bokk ci yitte yu mag yiy caabi. Ci at yu mujj yi, jëfandikoo kàttan feeñ na di
benn ci jëfka (facteur) yi gën a sabab nuggug àdduna bi (global warming), looloo
ko def muy ab lëj-lëj ci li ëpp ci réewi adduna bi.

Kàttan dana ame ciy melokaan yu bari, niki kàttanug doolerandu (mecanique) ak gu
tàngoor, ak gu dinaamig gu tàngoor (tangdooleel,termodinamique), gu kimyaa, gu
mbëj, gu ceññeer ak gu saal( walla xartil), kàttan yii yépp nag man nanoo def ag
soppiku gu biir jaare ko ci ay yoon yu dëppoo. Ñam wi nuy lekk am na kàttan gu
kimyaa gu yaram wiy denc te di ko génne bu nuy liggéey walla nuy génne ab coona
(def effort)



https://wo.wikipedia.org/wiki/Gox

Gox baat la buy tekki ab yaa-yaa wu suuf wu réy te tegu ci kol-kolu àdduna bi.
Ci deggoo barab bi ñuy woowee gox dan ciy boolee tamit dun yi ko jege, maanaam
yu soriwul tefes yi, lu mel ne Madagaskaar ni mu bokkee ci Afrig, ndax moom la
gën a jege ni Asi.

Ci xam-xam, xaaj bu àdduna bi, bu beru rek gox nga, ci tekki bu yaatu, kon sunu
sukkandikoo ci loolu dun yépp ay gox la ñu, ndaxte da ñoo beru, dañ ni cundum ci
ndox mi.

Baatu gox amul benn tekki rekk. Looloo tax daanaka barab boo dem ci àdduna bi am
na ay limi gox. Ci lu daj man nañoo jàpp ne mooy ab yaa-yaa wu suuf wu réy wu am
ay yemu yu am solo,(mbàmbulaan, doj, ndand féy-féy... Donte ñu bari da ñoo jàpp
ne ñent walla juroomi gox a am waaye di nan far di ci téye juroom walla juroom
ñaar.

Ñaar yi ci tàqaloo ñooy Tugal ak Asi, di ko woowee Tugalasi, Bëj-saalumu Aamerig
ak Bëj-gànnaaru Aamerig danuy faral di leen di jàppee ñaari gox, suñu booloo
nekk Aamerig. Ñenn ñi di boole Afrig Tugal ak Asi mu doon Afritugalasi.

Dun yi dañ leen di boole ci gox yi ñu gën a jege. Lu mel Kanaari donte ci réewum
Espaañ la bokk, ci goxu Afrik lañ koy boole. Duni Mbàmbulaan gu dal gi, ci
Oseyaani lañ leen boole, ak yeneen.



https://wo.wikipedia.org/wiki/X%C3%ABtu_web

Xëtu web wenn la ci Xëti World Wide Web bi, doon lu ñu sakk ngir ay nemmeekukat
man kaa yër ci ndimbalu ab joowukaay. Aw xëtu web day am ab màkkaanu web bu muy
àndal ngir ñu man kaa ubbi ci joowukaay bi. Ci jëmmam dëgg, Xëtu web, day nekk
ab mbooloom ay mbind, ay nataal aki riir, ci gattal lépp lu gisu walla déggu.

Fànn yi ñu man a saytoo aw xëtu web bari nañu: man ngaa bind ci banqaasu màkkaan
yu joowukaay bi màkkaanu webam, walla nga topp ab lëkkalekaay bu nekkoon ci
weneen xët. Li ëpp ci joowukaay yi ñu gën a jëfandikoo dees la koy won cib
wonekaayub nosukaay jaare ko cib palanteer bu mu lay tijjil, tax it manees koo
móol. Làkkiin wu HTML mooy cëslaay gi ñu sukkandiku ngir sos xëti web yi, ba tax
saytu gi man a am ak jumtukaay yu wuute: dayob wonekaay bu ne, móolukaay yi,
añs.

Cig xereñ, aw xëtu web dafa cëruwoo ne-ne yu wuute yi ne ci World Wide Web bi.
Ci lu daj ne-ne bi ci njëkk ab jukki bu ñu bind ci làkkiinu xibaarfeppal gu
HTML. Làkkiin wii di HTML day tax ñu man a sos ay xëti web, jox leen ay màkkaani
web, tax itam nu man a melowal xët wi, tëral ni ci ne-ne yi taxawee.



https://wo.wikipedia.org/wiki/Tansani

Tansani am réewum penku Afrig la, féete ci peggi mbàmbulaanug End . Keeñaa ak
Ugandaa ñoo ko féete bëj-gànnaar, Ruwandaa, Buruundi ak Kongóo-Kinshasa nekk ci
sowwoom, Saambi ak Malawi nekk ci bëj-saalum-sowwoom, Mosambik nekk ci
bëj-saalumam.

te am 39 384 223 ciy way-dëkk, ay bantu rekk a fa dëkk. Péeyam mooy Dodoma, mi
ngi nekk ci biir réew mi, waaye dottub koom-koom bi dëgg mooy Dar es Salam gi
doonoon péey bi, féete ci tefes gi. kiswahili ak wu-angalteer ñooy làkki nguur
ga, teewul ne itam araab am na fa doole, rawati na ci duni Sansibaar ak bu
Penda.

Tansani ju tay jii a ngi judd ci booloog Tanganyika ak Sansibaar ci 26 awril
1964, gannaaw, ci lu yàggul dara ñu am seenug tembte ci Nguur-Yu-Bennoo yi. Bokk
na ci Commonwealth dale ci atum 1961, bokk na itam ci Mbootaayu Xeet yi dale ci
14 desambar 1961.

Ci 1953, Julius Nyerere, ab jàngalekat la woon bu judd ci 1922, ci bi muy am 31
at la ñëw ci boppu TAA (Tanganyika African Association, mbootaayu waa-afrig bu
Tanganyika), mu daldi koy soppi ag làngu politig dëgg, ci lu gaaw, tudde ko
Tanganyika African National Union doon woote ngir ag tembteg seenum réew. Ci 9
desambar 1961 la leen ko Nguur-Yu-Bennoo yi jox, ci jàmm. Ci ndoorte li jëwrin
ju njëkk la doonoon, ginnaaw pal gu desambar 1962 gi, mu doon njiitu réew ju
njëkk ju Tanganyika.

Tansani réew la mu nekk ci xaaju kol-kol bu bëj-saalum féete ci Penku Afrig. Ay
digam yu dénd ñooy mbàmbulaanug End gi ci penku, dojuw Kilimandjaro ak déegub
Victoria bi ci bëj-gànnaar, déegub Tanganyika bi ci sowwu, déegub Malawi ci
bëj-saalum-sowwu ak dexub Ruwuma ci bëj-saalum



https://wo.wikipedia.org/wiki/Taariix

Gëstu dundug buur yeek imbraatoor yi rekk du lenn rek li nu war a yitteel ci
taariix, li ci gën di farata kay mooy gëstu dundug mbooloo yi ak bennaan yi
(benn-benn nit ñi). Ak gëstu jafe-jafe yi daa yeesu ci seenug dund bis bu Yàlla
sàkk, te jéem leen a wutali saafara yu dëppoo, ba maas giy ñëwi ëlëg man cee
jariñu.

Ngir digal ab xew-xew fàwwu mu am ab tombub boy (fa muy dooree). Ay tombi boy yu
bari nag am nañu te taariix man na cee tàmbalee. Nasaraan yi ñoom seen tombub
boy mooy juddug Yonnant Yàlla Isaa, ca lañuy taariixe seeni xew-xew, bu dee
jullit ñi ñoom seeni xew-xew ñi ngi leen di wutaluw dig wu bawoo ca gàddaayug
Yonnant bi(j.m) juge Màkka ga mu ganee àdduna, dem Madiina. Xew-xew bii nag mi
ngi fiirook (dajeek) atum 622 ci taariixu juddug Yonnant Yàlla Isaa.

Taariix( mooy lépp li xewoon ca ba ñu sàkkee mbind ba leegi). Taariix ci boppam
dañu koo sédale ci ay jamono.

Boroom xam-xam yi, ginnaaw gëstu gu ñu def ci suuf si, wuññi nañu ay jeexiit
(reste;vestige;trace) yu yàgg: ay jumtukaay, ay xor, ay doj, añs yuy tegtale ne
suuf sii déy aw nit dëkke woon na ko njëkk ay junniy at, jamono jooja la nuy
tudde njëkk-taariix.

Ci ngënéelul jeexiit yii lanu xame njëkk-taariix. Nit ci jamono jii da daan tuxu
rekk, di jëfandikoo ay ngànnaay aki jumtukaay yu njëlbéenu (primitive) (doj yu
ñu yatt, ay ngànnaay, ay xeej aki xepp). Bi jamono gënee dox, seen dund gi
soppiku, ñu xam leegi sawara, jëfandikoo ko ci togg ñam yi. Ci jamonoy doj wu ñu
xacc wi, lañu tàmbalee dajaloo, sóobu ci mbéy, sàmm ak ràbb ak liggéey jumtukaay
yu xànjar yi, tàmbali it di def yenn liggéeyi fànn yi niki bind ci doj
(ciseler ;graver), ak yatt. La ko dale ca 3500 n.j.g (njëkk judd gu yonnant
Yalla Isaa), la weñ feeñoon, ñu fent it mbind. Bi weñ feeñee, fentees it mbind
la njëkk taariix jeex, taariix daal di tàmbali.



https://wo.wikipedia.org/wiki/Oseyaani

Oseyaani ab gox la bu nekk ci Mbàmbulaan gu Dal gi. Ci biiram Óstraali, ak
Seland-Gu-Bees gi, ak Papuwasi-Ginne-Gu-Bees gi, Tasmaani, ak yeneeni dun.
Oseyaani mooy gox bi gën a tuuti.

Ci lu daj Oseyaani dañ koy jàppee ni ab gox bu nekk ci diggante Bëj-saalum-penku
Asi ak Bëj-saalumu Aamerik.

Oseyaani mooy gox bi gën a tuuti ci gox yi ci àdduna bi, ci 8 523 655 km kaare
lay tollu, te 90% ya Óstraali la, 5,4 % ya di Papuwasi-Ginne-Gu-Bees, 3,1% ya di
Seland-Gu-Bees gi, yeneen réew-réewaan yi tas ci Mbàmbulaan gu Dal gi doon 1,5
ci gox bépp.

Am na 32 642 390 ciy way dëkk di ñareelu gox bi gën a néew ay nit lu weesu Dottu
Bëj-gànnaar bi. 60% ya Óstraali la ñu dëkk, 16% ya Seland-Gu-Bees gi, 12% ya
Papuwasi-Ginne-Gu-Bees.

Ki defoon bi seddale moo doonoon Jules Dumont d'Uville ci 1831, waaye tegu woon
ci cëslaayu xam-xam gu ñu ñangu tay. Ci 1970 ba tay, séwógaraafikat yi,
Gëstukatu-làkk yi, ak yeneen boroom xam-xam, ci seeniy liggéey, yii rekk la'ñ
koy seddalee Oseyaani gu Jege ak Oseyaani gu Sori.

Lu ëpp ci réewi Oseyaani yi, ay dun la ñu. Mennum Óstraali ak
Papuwasi-Ginne-Gu-Bees ñoo am ay peggu suuf ak yeneen réew (Ci Dunu Ginne gu
Bees gi ak Endonesi gi ñuy boole wàllam gu bari ci Oseyaani).



https://wo.wikipedia.org/wiki/Yewwute_gu_ndefar

Yewwute gu ndefar ci Tugal, ñi ngi ci jublu soppiku gu mag gi fa amoon ci wàllug
ndefar, walla jëm kaman ga fa amoon ci wàllug jumtukaayu mekanig, rawati na ci
Biritani, ci ñatteelu xaaj bu mujj bi, ci fukk ak juroom ñatteelu xarnu g.

Waaye nag, moom ndefar gii, yàggul dara mu tàmblee tas ci Tugal nànk-nànk, ak
Aamerig, la ko dale ca njëlbéenug fukk ak juroom ñeenteelu xarnu g. Bi mu ko
defee nag, ay jeexiitalam tas, ba àgg ci pàkk yu bari ci àdduna bi, loolu nag ci
ñaari xarnu yii la: fukk ak juroom ñeenteelu xarnu ak ñaar-fukkeelu xarnu g.

1 Jëm-kanam gi xam-xam def ci Tugal, ci jamonoy yewwute, moo waral yewwuteg
ndefar am.

2 Dëkki Tugal yu mag yi, am gi ñu am, ak tegu gi ñu tegu ci yaxantu ak ndefar,
ak woomleg koom gi loolu di jur, nga xam ne day tax ba ndefar di jëm kanam,
rawati na, gi ci aju ci ràbbu sér , nga xam ne mooyndefar gi njëkk ci Tugal.

3 Jëmmaan (l'individu) walla jëmm ci Tugal, ni mu jekki-jekkee rekk fés, mujj di
dàtt bi mboolaayi Tugal yi tegu, sabab la ci li yee waa Tugal yi, moom jëmm
jooju, ci Tugal kees tënk la woon ci jéngi nosteg laman , jamonoy yewwute ñëw
dog jéng yooyu, féexal am xelam, leeral ko ci xam-xam, ba mu man a xalaat bay
fent ay jumtukaay yu am solo yu koy dimbli ci yombal ag dundam.

4 Li juddoo ci wuññiy melosuuf yi it, muy teg loxo gi réewi sancaan yi daa def
réew yi ñu sanc , ak di fa jële ay xéewal aki cémb (ñumm) , di leen yobbu seeni
réew, loolu it bokk na ci li jëmale kanam yewwuteg ndefar gi ci Tugal.

5 Réewi Tugal yi ak mbootaayi koppar yi, jàpple gi ñu doon jàpple sémb yi jug
ngir jëmale kanam ndefar ci Tugal, loolu de ci li defar jawwu ji la ba ndefar
man a dox, man a àntu.

7 Bari gi liggéeykat yi bari ci Tugal, rawati na ñiy liggéey ci ndefar yu ndaw
yi. Na ngeen xam nag ne lu bari ci fentkati Angalteer yi daa defar ak a fent
jumtukaay yi ak masin yi, ci liggéeykat yi amoon xam-xam yu néew lañu woon, nga
xam ne daanaka jànguñu woon.

Ràbbkatu Angalteer bi ñuy wax James Hargreaves, jot na a fent atum 1764 g, benn
jumtukaayu defar wëñ, muy benn masin (wuutuloxo) bu loxo, bu ñuy jëfandikoo ci
ëcc, li koy doxal nag doon genn mbege walla póno, bu yor juroom ñatti ëccukaay
ak ñaari forukaay, bu ko defee benn liggéeykat di ko yor, di ko doxal.

Bu ko defee, fentkat bu Angalteer bii di Richard Arkrihgt, fent moom it atum
1771g, benn jumtukaay buy xëcc wëñ yi, moom nag jumtukaay la bu ñu daa doxale ci
dooley ay fas, mujj ñu koy defe ci dooley ndox, ñu tudde woon ko kaadaru ndox
bi, (water frame). Ki ñuy wax Samuel Compton, ñëw fent – atum 1779g – benn
jumtukaay buy boole gaaw ci liggéey bi ak baaxle ko, boobu jumtukaay nag tasoon
na ci fi dend ak barabi ndox yi, ci ñaari diiwaani Angalteer yii di Yorkshire ak
Lancashire .

Ki ñuy wax Edmund Cartwright, moom itam àgg ci fent benn jumtukaay bu ñuy doxale
dooley ndox, ginnaaw bi ñu koy doxale dooley cóolóol , te kat tax na ba ñu man a
ful li ñu daa ràbb, daa ko defar ciy sér.

Jumtukaay yu njëlbéenu yi amoon, nit a ko daa doxale ci dooleem, walla dooley
dundat . Kàttan nag di “energie” jëm na kanam ci jëm gi jumtukaay jëm kanam te
dox. Ci noonu nit jot a jëfandikoo ci njëlbéen gi dooley ndox, ngir doxal
jumtukaayam yi mu fent bu yàggul, ginnaaw bi, mu jëfandikoo dooley cóolóol ak
këriñ.

Ki ñuy wax Thomas Newman, ñëw, indi fi jumtukaayu cóolóol, James Watt, moom itam
dikk, gën a defaraat jumtukaayu Thomas boobu atum 1765g, loolu waral ay soppi yu
mag yu xóot ci wàllug liggéey bi, ak li ñuy liggéey, ndax kat dugal gi ñu dugal
jumtukaay bu mekanig, bu cóolóol ci ndefar ak jokkoo lu rëy a rëy la te am solo,
te moo tax ba nga gis ndefar tay mu toll fii mu toll.

Bu ko defee ca saa sa, waa Tugal yi tàmblee gëstu fu ñuy jële këriñ. Këriñ nag
bari woon na lool ci Wels gu bëj-saalum gi, ak Skotland.

Nit it gënoon na a jéego ay jéego ci jëfandikoo gi muy jëfandikoo kàttan, mu
feeñaloon petrol ca D.B.A (Diiwaan yu Bennoo yu Aamerig yi), ci digg fukk ak
juroom ñeenteelu xarnu g. Ginnaaw bi, ñu gisaat petrol fu bari ci àdduna bi.
Ginnaaw bi ñu fentati benn jumtukaay buy “lakk ci biir”, boo xam ne mooy soppi
petrol bi, ginnaaw bu ko lakkee, def ko kàttan guy yëngal ak a doxal. Loolu moo
waral ngay gis leegi jumtukaay yu mekanig yii nga xam ne dañuy sukkandiku ci li
ñuy wax “lakkug biir gi”, mooy lakku gi petrol bi di lakku ci biir jumtukaay bi,
jumtukaay yooyu nag ñooy yu mel ni: oto yii ngay gis, fafalnaaw yi, gaal yii nga
xam ne lakkug biir gee leen di doxal añs.

Mbëj tam jariñ na nit lu bari, loolu nag mi ngi ame ci bi kii di Faraday juge,
fent li ñuy wax '''juddalukaayu mbëj''', nga xam ne loolu indil na nit lu bari
ci ay liggéey ak njariñ ci dundam.

Nit àgg na ci xam kàttanug saal te jëfandikoo ko ci anam yu bari, loolu tax mu
man a néewal li muy sukkandiku ci petrol. Waaye nag nañu xam ne kàttanug saal
moom lu seer la, manu fee wuutu petrol ci genn anam, nit it jot na a xam kàttan
gu jant gi , te jëfandikoo ko ci yenn anam yi, niki nuggalukaayu ndox yu jant yi
ñuy jëfandikoo ci kër yi, ak ci yeneen anam yi.

Bokk na ci lu am solo li yewwuteg ndefar gi jagoo, bokk na ci, jëmale gi ñu
jëmale kanam ndefar gu weñ, loolu nag mooy bi waay Angalteer jii di Bassemer,
jugee, fent yoon woo xam ne manees na cee jaar bay soppi weñ di ko def “sulb”
mooy weñ gu wow kong, dëgër këng, loolu nag ni mu daa ame mooy nu jaarale ko ci
tàngoor wu kawe lool. Nit it gënoon naa def ay jéegoy jëm kanam ci wàllug yoon
yi muy jaar bay génne këriñ, loolu tam dimble ko ci mu man a dolli, gën a lëwal
li muy liggéey. Lii lépp nag bokk na ci li waral yewwuteg ndefar gi man a am ci
Tugal, rawati na ci Britani.

Li kenn manul a sikk mooy ni ndefar jëme kanam ci Tugal de indi na fi ag jëm
kanam ci wàllug jokkoo, rawati na bi liggéeyu weñ gënee dox, gën a jëm kanam. Ci
noonu angle bii di George Stephonson, moom ñëw , fent saxaarug cóolool maanaam ,
muy daw ci ay banti weñ ci diggante dëkkub Liverpool ak Manchester ci atum
1830g, yoonu weñ wii mooy yoonu weñ wi njëkk ci àdduna bi.

Ginnaaw bi, nitug Aamerig kii di Robert Foulton, moom dikk, jëfandikoo cóolool,
di ci doxale gaali dex yu ndaw yiy daw ci dex yu mag yi nekk ci Aamerig gu
bëj-gànnaar gi. Ginnaaw bi mu jugati, jëfandikooti cóolóol, dawal ci gaali
cóolóol yu mag yii di daw ci géej yeek mbàmbulaan yi. Ci noonu la jokkoo tàmblee
jëme kanam nànk-nànk, ni ko ndefar defe. Bu ko defee, feeñteg jëm kanam ci
wàllug jokkoo mujj di feeñte giy raññale tey màndargaal yewwuteg ndefar gu mag
gii am tay ci àdduna bi.

Liggéeyuwaay yu ndaw yi juge nañu ci kër yi, doon leegi ay campéef yu ndefar, yu
mag, yu nekk leegi ci dëkk yu mag yi. Ndefar yi mujj di loo xam ne am mbooloom
ay lonkoo yu ndefar, yu mag ñoo koy moom, ñooy lonkoo yooyu nga xam ne ñooy
faral a moom li ëpp ci alal yi.

Maneesul a sikk ne yewwuteg ndefar gi indi na ci Tugal ay ngérte yu yaatu ci
wàlli koom, politig ak mboolaay.

Ndax kat canc gu politig gu yees gii, du lu dul doomi canc gu koom-koom, gi
Tugal daa def, jaare ko ci ndefaram gu jëm kanam gii, ak baaxug ay jumtukaayam,
ak soxla gu tar gu mu soxla ñumm yi, ak soxla gu mu soxla ay ja yu yees, yu mu
man a jaaye marsandiisam yu bari yii te wuute.

Waaye mbay nag moom, ak li ay jumtukaayam gën a jamonoo lépp, ak li mu gën a ñaw
lépp, te gën a xam-xame, teewul ay njëgi njuddéefam gën a seer, li ko waral mooy
li ëppoon ci baykat yi dañoo gàddaayoon àll yi, dem ci taax yi, fi isin yi nekk,
ngir man fa a liggéey, ndax la ñu daa ame ci liggéey bi moo daa gën a bari, te
daa nañu ci ame ag sax fi barab. Gàddaay gii nag, juge ci àll yi, dem ci taax
yi, taxoon na ba ab kiris walla jafe-jafe bu rëy amoon fi ci wàllug mbay ci
Tugal, rawati na ci Angalteer.

Joqalanteg yaxantu gën a yokku ci àdduna bi, nga gis réew yiy defante ci seen
biir ay kollarantey yaxantu, ak yeneen kollarante yu aju ci yombalug jaarale
marsandiis yi ci géej yi, ak mbàmbulaan yi , ak barabi romb yu àdduna yi. Ci
noonu lonkooy yaxantu yu àdduna yi nga xam ne seeni boroom dañuy am alal lool
tàmblee feeñ, bank yi tàmblee yëngook a sawar, ak këri koppar yi.

Sanc gii Tugal tàmblee sanc réewi jàmbur yi ak di leen teg loxo, bokk na ci li
fi yewwuteg ndefar gi indi, wuutal ko fi, ginnaawal ko fi ci wàllug politig,
ndax ni ma la ko waxe woon ci ginnaaw , ndefar day soxla ay cémb (ñumm)(matière
première), te loolu dañu ko daa gis feneen fu dul Tugal, te loolu jur na ay xare
ci diggante ay réew ci fu bari ci suñu àdduna bii, tax it ba réew yi ñu sanc
jug, di xare ngir goreel seen bopp, soril senn bopp ag canc, ak lépp lu ko jege
ci xeeti moomadi sa popp, ak tembadi.

Bu ko defee, benn dal (principe) daal di feeñ ci Tugal, mooy dalu “koom-koom bu
gore bi walla bu af bi” (bu libre bi) am te taxaw ci nosteg bopp-alal (système
capitaliste) . Loolu nag mi ngi am ci ginnaaw bi ndefar gu yees gii soppikoo dem
ci noste gii, li ko waral di yitewoo gu bari gi mu yitewoo ci ñu sos ay isin yu
mag, ak isin yu mag yii, yitewoo gu tar gi ñu yittewoo alal ju bari ngir taxawal
leen, sos leen.

Nguuri Tugal yi, jàpple woon nañu noste gii te dëgëral ko ci mbooleem li ñu man,
am ko ciy man-man aki kerkeraan . Ci noonu wartéefi góornamaa yi gën a yaatu,
gën bari ci mboolaayi ndefar yi. Loolu yobbu leen ci ay wartéef yu mel ni sonn
ci mbiri mboolaay yi, te yittewoo leen, sosal leen ay jàngu (leekol) aki daara
yu mag, ak sonn ci mbiri wér gu yaram, ak lepp lu yitteel mboolaay gi maanaam
(societe bi).

Ci noonu ay boroom xam-xam aki bindkat daal di feeñ, yoo xam ne seen liggéey
bépp ñi ngi ko jëmale ci luy dundal mboolaay gi, suqali ko. Ay gisiini politig
yu yees feeñ, yoo xam ne bokk nañu ci li fi indi xalaatu politig bu Tugal bu
yees bii tay.

Góornamaay Tugal yi duggsi nañu ngir aar liggéeykat yi, ci noonu ñu yamale waxtu
yi ñuy liggéey, def leen leegi ñuy: 7 – 8 waxtu, te bu njëkk 12 – 16 waxtu lañu
woon. Ñu ñëwati indi fi noppaluy tawat yi ak yu njeextel-ayu-bis yi ak yu at yi
. Ñu defati ay liggéey ngir yekkati seen payoor yi, jéemati ba seenug dund ak
seeni dëkkuwaay gën a baax.

Man gi réewi ndefar yi man a doxal seen mbiri réew, feeñ na, te am bi réew yooyu
amee alal ju doy ak ngànnaay yu yees te xereñ . bu ko defee, nga gis réewi Tugal
yi sukkandiku ci ndefar, ëpp doole fuuf yi sikkandiku ci mbay, ak ngànnaay yu
yàgg, yi ñu miinoon.

Lii mooy li waral ñiy liggéey ci mbay néew, te wàññiku, ñi dëkke kaw gi gën a
néew, loolu it jur yokkug ñi dëkke ci taax yi, bu ko defee, am lu juddoo ci
loolu, mooy néewug njóoxiitum mbay mi , te loolu it tax na njëg yi aju ci mbay
ak li ciy juge gën a seer.

Beneen jafe-jafe daal di juddooti, mooy bu aju ci dëkkuwaay ñeel way gàddaay yu
bees yii gàddaaye kaw ga ngir dëkksi ci taax yi, di wër liggéey. Ci noonu ay
barabi dëkkuwaay yu xat tàmblee feeñ ci wetu fi isin yi nekk. Di dëkkal lu
sakkan ciy nit, te matalewul li ñu laaj ci dëkkiin wu baax te xellu. Ci noonu
wér gu yaram dajeeki jafe-jafe yu rëy a rëy , jikko it naka noonu. Jafe-jafey
liggéeykat yi gën na a yokku, bi ñu demee ba li ñu leen di fay manatul a faj gën
ja’a néewi seeni aajo, ngir seerug dund gi.

Beneen jafe-jafe bu mboolaay bu bees amati, ànd ak yewwuteeg ndefar gi, ak ag
jëmam kanam, loolu mooy ne lu bari ci jigéen ñeek xale yi, leegi dañoo tàmbli di
liggéey ci isin yi, te kat kenn soññu leen ci ku dul boroom isin yii nga xam ne
li leen ñoroon weesuwul nu ñu man a gën a ame ay liggéeykat ba gën a man a néew
lu ñuy fay, ginnaaw liggéey bi ci isin yi laajul doole ju rëye noonu ngir man
ko. Loolu tam jurati yeneen jafe-jafey mboolaay, ndax tax na ba jigéen bàyyi fi
ay liggéeyi boppam, dem ci isin yi, xale yi it bàyyi njàng mi, te loolu ag pert
manu koo kawe, ndax xale yi ñooy yaakaari ëlëg.

Ag yàqu-yàqu tàmblee feeñati ci wërlaay gu mboolaay yi, ci Tugal, loolu nag mi
ngi am bi ag ñàkk-liggéey walla ag liggéeyadi tàmblee tas ak a yaatu ci Tugal,
ci liggéeykat yu góor yii nga xam ne dañoo tàmbli woon a nekk ay jafe-jafe dëgg,
ci kanamu goornamaa yi, di yëngal, tey sàkku nu ñu leen lijantile seen
jafe-jafey liggéey yi. Ci noonu goornamaa yi daal di def ay àtte , indi ay sart
yu nos liggéey bi, aar liggéeykat yi ci fuqaleg boroom bopp-alal yi moom isin
yi.



https://wo.wikipedia.org/wiki/Aten

Aten dëkk bu mag la, ci réewu Geres mooy péey ba sax, te siiw na ngir xam-xam
ba'ak njàng ma, ak caada ja. Yaakaarees na ne lu ëpp téeméeri junni ciy way dëkk
ñoo fa dëkke. Nekkoon na péeyu nguuru waa Geres, bi tuddoon Atig (Attique). Tey
mu tudd Aten .

Sancees na Aten daanaka 3.000 at Nj. Is (njëkk Iisaa). Daanaka 500 at njëkk
Iisaa fekkoon na mu am nguur gu yaatu lool. Waaye Geres dafa ñàkkoon suuf. Moo
tax waa Geres yi tuxu, di sanc ay dëkki Geres yu bari ca Tugal ak Asi gu ndaw
gi.

Moone ca jamonoy Pool dafa ñàkk xaalis. Amatuñu nguur, te diiwaanam Atig dafa
tuuti - dénd bu tollook 2.600 kilomet kaare matul sax benn departemaŋ ca
Senegaal. Amul feneen ca Atig fu gën a sore Aten 40 kilomet. Seen suuf musuñoo
doy seen soxla. Taw bi barewul woon, lu tollook taw bi ñu am ca noru Senegaal.
Ñetti cér ca ñeent ca suuf si amul njëriñ ci bey te yu bare ci yi des amoon
njëriñ ca bey garabu oliw rekk. Amoon nañu mbélli xaalis waaye fekk nañu ne jeex
nañu tàkk laata jamono nguuru Room. Tamit seen doole ci jaay wàññiku na, ndax
doole yeneen dëkk yu mel ni Ancos, Korent, Efes, ak Alegsàndiri.

Dëkku njàng la woon, bu amoon jenn daara ju kawe 'iniwersite'. Naka noonu siiw
nañu ndax seen xam-xam ak seen waxin, ndaxte waxin lañu ca gën a jàngale. Wax ak
a déglu lu bees rekk lañu daan xinte. Amoon na ay mbooloo boroom xam-xam. Benn
ca mbooloo boroom xam-xam moo tuddoon Epikuren. Kureel la woon, bi sës ci
njàngalem Epikuur (mu faatu 270 at lu jiitu jamano Kirist) te fonk bànneex, ba
mucc ci bépp tiis. Gëmuñu Yàlla, waaye ñu gëm ne àddina dafa sàkk boppam te amul
boroom. Te boo deeyee amul dara lu ciy topp. Nekkatuloo daal. Beneen mbooloo
dafa tuddoon Estowisen. Kureel la woon, bu sës ci njàngalem Senon (mu faatu 265
at lu jiitu Kirist). Fonk nañoo naagu, ba bañ a yég dara, muy bànneex mbaa
naqar.

Benn ca màggalukaay ya moo doon màggalukaayu Sës, yàlla ju gën a mag ca diine
Gereg. Àggaleeguñoo tabax màggalukaay ba ca jamono Pool. Waaye ba noppi amoon na
104 kenu marbar, bu nekk am kawewaayu 17 meetar ak yaatuwaayu 2 meetar!
Kawewaayu màggalukaay ba moom ca boppam moo doon 27 meetar. Ca biir amoon na
nataalu Sës bi ñu defare wurus ak iwaar. Bokkoon ca ñeenti màggalukaay yu gën a
réy ca àddina si ca jamono.

Amoon na bérab ci biir dëkku Aten bu tudd Areyopas. Nekkoon na ci kaw wenn tundu
xeex wu kawe. Amoon na ay siis yi ñu defare woon doj ngir kureelu dëkk ba manoon
faa daje. Indi nañu Pool foofu ngir mu waareji.



https://wo.wikipedia.org/wiki/Koor

Koor mooy juroom ñenteelu weer ci arminaatu jullit ñi. Weer wii mooy ndoorteelu
wàccug Alxuraan ci suuf. Bokk na ci li tax jullit ñi di ko woor: magal ko. Woor
Benn la ci ponki Lislaam yi.

Yàlla (t.s) moo farataal koor ci Muhammad (j.m) , niki mu ko farataale ca xeet
ya ko fi jiitu woon ca waxam ju tedd ja: «Yéen ñi gëm, farataal nañu ci yéen
koor, ni ñu ko farataale ca ña léen jiitu, ndax ngéen am ag ragal Yàlla»

Waxam ja mu nee (j.m): «Ku woor ab bis ngir Yàlla (t.s) Yàlla dana soril jëmm ja
sawara lu tollook juroom ñaar-fukki nawet ngir bis boobee».

5- Fukki fan yu njëkk yi ci dil-hijja, ngir waxam ja (j.m) : «Amul yenn bis yu
Yàlla gën a soppe ay jëf yu rafetet ci bis yii: maanaam fukki fan yu njëkk yi ci
dil-hijja, ñu ne ko yaw Yonnantub Yàlla bi, xanaa jiyaar kay ci yoonu Yàlla moo
gën a rëy yooyu bis? mu ne dée-déet, lu dul waa ju génn ci jëmmam ak alalam ci
yoonu Yàlla, te delloosiwaatul dara» .

Duggug weeru koor ci ñaari mbir yii lay saxe: mbir mu njëkk mi mooy weer wi
jiitu koor gi mat sëkk, mooy baraxlu, bu baraxlu matee fanweeri fan, bisub
fanweer ak benneel ba mooy bis bi njëkk ci ramadaan ci lu dog. Mbir mi ci des
mooy gis terute wi , bu ñu gisee terutew ramadaan ci guddig fanweer ci weeru
baraxlu , kon weeru koor tàbbi na, woor ko war na ngir waxam ja (t.s) :
Royuwaay:Ku ci gis weer wi na nga ko woor ak waxi Yonnant bi ji (j.m) : « bu
ngéen gisee terute wi woorléen, bu ngéen ko gisee worileen, bu niiree ba manu
leen koo gis(ak doonte feeñ na) mottalileen limu weer wi muy fanweeri fan » ,
dana doy ngir saxal ag gisam jenn aji maandu ne gis na ko walla ñaar . Ndax
Yonnant bi (j.m) daganal na benn waay seere ne gis na terutew ramadaan . Bu dee
nag korite jenn aji maandu du doy, ñaar ñooy baax, ndax Yonnant bi (j.m)
daganalul gisug kenn ku maandu ci korite

Ab juliit bu tukkee ci soriwaay bu ñuy wàññee julii, soriwaay boobu mooy tollook
48 miil, bu boobaa aji yoonal ji (di Yonnant bi) may na ko mu dog ci sartub mu
fay ko bu dellusee, ngir waxam ja (t.s) : Royuwaay:Ku ci tawaw walla muy tukki,
kon yeneen bis lay fay moom nag mu woor moo gën bu fekkee ne tukki di woor du ko
sonal, bu ko dee sonal nag woree gën, ngir waxi Abii Sahiid Alxadarii ji (y.y.g)
“ nekkoon nañu di xeex ànd ak Yonnant bi (j.m) ci weeru koor, am ñu ci woor, am
ñu ci woorul, ki woor du tane ki woorul, ki woorul du tane ki woor, ñu gis ne ku
am kàttan gu mu woore woor moo gën, ku ko amul it bañ a woor moo gën”

Bu jullit bi tawatee ci koor, day xool, bu manee woor ci lu dul ab coona bu tar
day woor, bu ko manul mu dog, bu yaakaaree ne dana wér nag day xaar ba wér fay
la ko faat, bu yaakaaree ne du wér mu dog tey saraxeel bis bu mu woorul ab mudd
ciw ñam (maanaam ab loxo ba mu fees ak dugub) ngir waxam ja (t.s) : Royuwaay:Ñi
ko man war na ñuy génne ag jot, muy ñam wu ñuy jox ab miskiin

Bu fekkee jullit bi dafa ëmb te ragal bu wooree lor boppam mbaa mu lor li ci
biiram, day dog, te bu wësinee mu fay. Su fekkee man na ko nag nay saraxe ci
bepp bis bu muy fay lu tollook mudd ci dugub, loolu moo gën a mat te ëppub yool.
Nii itam la kuy nàmpal di def, bu ragalee ci boppam ak ci doomam te amul ku ko
nàmpalal walla doom ji nànguwul keneen ku dul moom. Àtte bii nag ñi ngi ko
ball-loo ci waxam ja (t.s) : Royuwaay:Ñi ko man war na ñuy génne ag jot, muy ñam
wu ñuy jox ab miskiin, maanaam (ñi ko man) mooy: ñi ko man ci coona bu tar, bu
ñu woree fay walla ñu leel ab miskiin.



https://wo.wikipedia.org/wiki/R%C3%A9ewum_%C3%B1aari_dex_yi

Réewum ñaari dex yi ab diiwaanu Penku gu Jege la, nekk ci diggate Dijla (Tigre)
ak Furaat (Ëfrat). Su nu koy xool ci lu ëpp mooy nekk Iraak gu tay jii.

Tekkig baatu Mesopotaami daa soppiku ci doxug jamono. Ci tekkeem bu yàgg bu waa
Geres ak waa Rom, moo doonoon wàllu bëj-gànnaar gi araab yi doon woowee itam
Jasiira, beneen barab bu guus bi moom araab yi Sawaad lañu ko doon wax, ca seen
mbind yu yàgg ya. woowin gu barab bi moo ngi tëggoo ci làkki ña fa cosaanoo,
dinañu ko fekk ci wu-Akkadi Birīt Nārim "digalug dex gi" (birīt, « digal » ak
nārim « dex ») walla Māt Birītim «Réewum digal bi» (māt, «Réew» birītim,
«digal»). Ci wu-armeeni, ñoo ngi koy wax Beyn Nahrīm "digante dex yi" (beyn
«digante», nahrīm «dex»), ci waxiin yépp mi ngi doon tekki wàll wi féete kawu
Ëfrat.

Amoon na ay barab yu seen suuf nangu woon mbéy, nekkoon ci diggante Sagros,
Taurus, ci tefesi Géej-Gu-Diggu gi ak ci Dóoxug waa-Peers gi.

Di nañu ci boole diiwaan bi nekk ci bëj-saalum, diggante Tigre ak Ëfrat (ca
Iraak gu tay). Waaye diiwaan bii tawam taxu koo bari noonu.

Asiri lañuy fara di woowee bëj-gànnaaru Mesopotaami, Babilon moom di
bëj-saalumam.

Jamonoy taariix mi ngi tambali ci Réewum ñaari dex yi ci 3300 njëkk juddug Isaa,
bañu sàkkee mbind. Ñu dog-dogaat ko ciy jamono:



https://wo.wikipedia.org/wiki/Haj

Haj mooy juróomeelu ponku Lislaam, Ci waxi Yonent Yàlla Muhammed ja ni:
"Tabaxees na Lislaam ci juroom: Seere amul benn buur bu dul Yàlla te Muhammed
ndawam la, Taxawal Julli, Joxe Azaka, Woor weeru koor, Ak Aj ci ku ko man aw
yoon", ba tay Aj farata la ci benn jullit bu ko man (ci bepp anam), ci waxi
Yàlla mu kawe ja ni:ñeel na Yàlla ci nit ñi Aj néek ba ci ku ko man aw yoon
(benn yoon) te ku weddi Yàlla moom woomle waliif mbindéef yi.

Yobbal bi yit moodi mu am lu ko lew lu sell loo xamni darra ci ribbaa nekk u ca,
àqi kenn neek u ca, te yal waanu ko ñaanu ko te mu doy ko sëkk ba du tumurànke
ci yoon wi du ca yalwaan du lëjal kenn, waa këram yitam mu bàyyee leen lu leen
doy sëkk ba du ñu muturànke du ñu lëjal kenn. Mu fay boram yépp bu dul bu am
digam teewul, waaye bu dee teew balaa dellu si sax war na koo fay balaa dem
walla mu batale ko. Bu ci yooyu yépp amee nak war na ko ni ko julli ware ku ko
weddi ab yéefar la, ku ko bàyyi te tay ko te tëlewu ko ci genn anam ab saay-saay
la bu bon te bu ko tuubul ba dee sawara la jëm. Ku ko bëgg nak bu demee ba fa
muy armale dana fa fekk ku ko jiite ci yi mu war a def yepp ak yi mu war a bàyyi
yepp ba ba muy noppi. Moongi ware ci weeru Tabaski

Haj ñeenti farata la am : 1 yeenee aj (nawaytu al-hajja wa 'ahramtou bihi li
l-Laahi taala) 2 tawaaful ifaada 3 dox diggante safaa ak marwa 4 taxaw arafa.

Sunnay Haj fukk ak ñaar la: Am na ci ñeent yoy ñi ngi ame ca armal ga: 1 sangu
gu jokkook armal gi 2 rafle ci lunu ñaw 3 solub ñëkk akug làmbaay aki dàll 4
labayka.



https://wo.wikipedia.org/wiki/Esperanto

Internacia Lingvo Kurso - volofa lingvo Lii ndimbal: (Helpo: www.
esperanto-afriko. org. (kurso en araba lingvo); www. lernu.net kursoj (= kursoj)
La internacia lingvo - ESPERANTO estas lingvo facila.

Ĉ = (Sili) Ĉilio, G = (J) germanio, germanujo (=Almaañ) , Ĥ = Ĥemio (= ?;
(Novartis, BASF), J = Junio (=Suwe); Julio (= Sulet ); J = Jordanio (Jordaani ),
Ĵ = ĵurnalo (= surnaal ); Ŝ = ŝipo (= gaal / waruwaay ); Ŭ = aŭto (= oto ;
ndaama; woto)

Aa, Bb, Cc, Ĉĉ, Dd, Ee, Ff, Gg, Ĝĝ, Hh, Ĥĥ, Ii, Jj, Ĵĵ, Kk, Ll, Mm, Nn, Oo, Pp,
Rr, Ss, Ŝŝ, Tt, Uu, Ŭŭ, Vv, Zz.

Nomoj de la literoj: a, bo, co, ĉo, do, e, fo, go, ĝo, ho, ĥo, i, jo, ĵo, ko,
lo, mo, no, o, po, ro, so, ŝo, to, u, ŭo, vo, zo.

Ekzemploj: c = : cigaro (= ), princo ( = lingéer) s = : kiso (= ?) (baiser /
kiss); v = : varma (= taanga ) z = : rozo (= ?)(Rose (fleur))

(Adverbo/ ?) -e. Eva kantas bele. (adverbo) - Eva estas bela. (adjektivo)
(kantas = woy ); (bele/bela = ?(rafet) /?(taaru))

Infinitivo + -i: Mi volas lerni la internacian lingvon = Mi volas lerni
Esperanton (-n = akusativo)



https://wo.wikipedia.org/wiki/Xarefulwoon

Xarefulwoon (di tekki lees manatul a xar, di ci fr Atome), baat bi Seex Anta
Jóob a ko tëgg te mi ngi sukkandiku ci bu njëkk li ñu foogoon ne mooy xaaj bi
gën a tuuti bees manut a xaraat bu ab ne-ne, (manees na koo tudde it fepp (mi
doon tuutalug pepp "peppu suuf as feppu suuf") muy lu bawoo ci ngéru xeltukat yu
waa-gires yu yàgg ya. Mooy wàll wi gën a tuuti ci bépp cër bu nekk ci dénd bi
buy wéy di yor màndarga yu simi yu la mu doon, ci yeeneen kàddu, soo ko xaaje du
nekkati wenn wàll wu ne-ne wa mu bokkoon laataa xaaj gi, beneen xeetu ne-ne lay
nekk.

Ci mujjug ati 1800 (ak wuññig mbëjfepp) lañu biral ne xarewulwoon manees na koo
séddale, ndax li mu doon, moom ci boppam, lu cëroo ay wàll-wàllaan yu bari yu
gën a ndaw (baatu ronxarefulwoon loolu lañu ci jublu).

Faramfacceb xarefulwoon mooy faramfacce biy wax ci melokaanu ne-ne yi, di dëggal
ne bépp ne-ne ay bennaan ñoo ko cëroo te ñu leen di woowee xarefulwoon, ñoom
ñooy dajaloo ci benn anam bi nekk ne-ne bi. Bii faramfacce ñoo ngi koy man jëfe
ci ne-ne yi nekk ci nekkiin wu wow, yullaakoon ak wu gile.

Ab xarefulwoon mi ngi cëroo ab saalu xarefulwoon, bu am ay yani mbëj yu baax, ak
ay mbëjfepp yu am yan yu bon te di wër saalu xarefulwoon bi di wëndeelu ci anam
gu nosoodiku. Saalu xarefulwoon bi mi ngi cëroo ay feppsaal, yu doon ay
wàll-wàllaan yu ami yan yu baax, ak ay feppmaandu, di ay wàll-wàllaan yu amul
yanu mbëj. Ab Saalu xarefulwoon di na am lef wu ëppee ab mbëjfepp 1800 yoon.



https://wo.wikipedia.org/wiki/B%C3%ABj-saalumu_Aamerig

Bëj-saalumu Aamerig ci yenn sedatle yu àdduna bi dees koy jàppe ni ab gox, walla
ci yeneen sedatle, ab ron-gox bu yamoo wi jaar, te li ëpp ci suufam ci xaaju
kol-kol bu Bëj-saalum la nekk.

Bëj-saalumu Aamerig mi ngi ne ci diggante Mbàmbulaan gu Dal gi ak Mbàmbulaanu
Atlas gi. Doon na gox bu bariy dun, yi ci ëpp nag ci réew yi ci gox bi lañu
bokk. Li ko lëkkaleek Bëj-gànnaaru Aamerik mooy Panamaa. ag càllale gu ay doj
moo leru penku gox bi bépp, ci kaw ba ci suuf; li ëpp ci penkoom àllub yamoo la.
Amasoni mooy àll bi ëpp ci àdduna bi, ca réewum Bereesil la nekk.

Ay askan yu jòge woon goxub Asi ñoo ko dëkkee woon, daanaka am na ay junniy at
nj.j.(njëkk judd gu Isaa). Amerigo Vespuci mooy tugal-tugal bi fa njëkk a teg
tànkam, waaye li gën a siiw mooy ne Kristof Kolomb mooy ki ko wuññi

La ko dale ca xarnub XVI la way dëkk yu Bëj-saalumu Aamerig tàmbalee am ay
jàmmaarloo ak waa Tugal yi. Waa Ispaañ ñooy ñi fa njëkk, waa portugaal tegu ci,
ci noonu ndànk-ndànk boroom doole yu waa tugal yépp tase fa di xëccoo suuf sa ak
way dëkk ya fa cosaanoo, ak tam it ci seen diggante, ay jàmmaarloo yu metti
juddoo na ca.



https://wo.wikipedia.org/wiki/Weeri_wolof

Weeri wolof, ci arminaatu gàddaay gi, walla bu jullit ñi mbaa bu Lislaam, ab
arminaat bu weer la, buy sukkandiku ci doxiinu weer wi ngir xam ak natt weer wi.
Jullit ñi danañu ko jëfandikoo ci bépp barab, rawati na ngir natt ak xam
xew-xewi ak bisi diine yi. Ki ko sos nag mooy Omar Ubn Xattaab (g.m), daal di
def gàddaayug Yonent bi (j.m) juge Màkka dem Madiina muy ab tàmbaleem, looloo
waral deesi tudde ko arminaatub gàddaay gi. Ak doonte arminaat bi ci jamonoy
jullit ñi lañu ko sos, teewul turi weer yi ak arminaatub weer ñu leen daa
jëfandikoo lu jiitu Lislaam.

Yenn ci réewi araab yi, mu ci mel ne Araabi Sawdit, moom ci nguur geek askan wi
dañuy jëfandikoo arminaatub gàddaay gi niki arminaat bu kilifawu di ci taariixe
ci bindante yiy am ci diggante liggéeyuwaayi nguur gi, waaye nag lu ci dul moom,
askani araab yi ci des yépp arminaatu Garegori (bi dale ci juddug Yonent Yàlla
Iisaa) lañuy gën a jëfandikoo..

Arminaanub gàddaay gi mi ngi ame ci 12 weer yu weer wi, maanaam atum gàddaay gi
mi ngi tollook 354 bés daanaka, maanaam 354.367056 ci ay bés. Weer wi ci
arminaatu gàddaay gi, benn mu nekk 29 walla 30 bés (ndax doxug weer wu feeñ wi
29.530588 bés la). Ginnaaw nag wuuteg 11 fan am na ci diggante arminaatu judd gi
ak bu gàddaay gi, ñaari arminaat yi duñu jamonoo mukk (duñu tolloo mukk) looloo
waral dëppale leen di gën a jafe.



https://wo.wikipedia.org/wiki/T%C3%ABriinuw_nosukaay

Ci xam-xamu nosukaay tëriinuw nosukaay walla tëriin kepp , am mbooloom ay
càkkuteef la gees binde ci genn kàllaama gi gu ab nosukaay war a jëfe . Di ag
càllalay càkkuteef gu xellu te nosu, mbooloom ay cantaane yuy indi saafara ci
yenn xeeti jafe-jafe. Aw tëriin wees bind cig kàllaamag masin, wu ab nosukaay
man a doxal dees na ko wax itam tëriin wu doxalu walla tëriin wu ñaarñaaloo. Aw
tëriin wees bind ci kàllaama gu assembly walla ci tëriin wu tolluwaayam kawe,
nosukaay bi dafay jëfandikoob boolekaay walla ab tekkikaay ngir man koo doxal,
dees na ko wax tëriin wu gongikuwaay.

Saa yoo yëngalee janax ji walla nga bind ak sa arafukaay, nosukaay bi ab
santaane bees ko jox la jëfe, santaane yu jóge ci benn walla ay tëriin. Santaane
yooyu ñooy di déglu bë jëfandikukat bi te di leen jëfe: ubbi ab dencukaay, bind,
xayma, seet añs. Jëfekaay bi mooy wàll wi nekk ci nosukaay bi biy jëfe càkkuteef
yi nekk ciw tëriin. Jëfiin wi mooy yoon wi nosukaay bi di jaar, jéego ci jéego,
ngir jëfe càkkuteef yi. Kiy bind aw tëriin lees di woowee ab tëralkat



https://wo.wikipedia.org/wiki/Sibiru

Sibbiru ab feebar bu yoo di joxe di dal nit ak yenn rab yi te li koy joxe di
parasit protozoan (benn xeetu selil microorganism) bu xeetu Plasmodium. Ni
sibbiru di faral di feeñee mooy yaram wu tàng, coono, waccu ak metitu bopp. Su
demee ba tar mën na jur der bu mboq, say, komaa wala faatu. Feebar baa ngi
tàmbalee feeñ fukki fan ak juróom ginaaw bu la yoo bi màttee. Ñi mu dal te faju
ñu ko bu baax, mën na leen dalaat ginaaw ay weer ci kanam. Ñi mu dal bu yàggul
ba ñu mucci, su leen dalaatee du metti noonu. muslaay boobu nit ki am dafay jeex
su amee ay weer wala at sudee newul fu mu mën a amee sibbiru.

Gis nañu ni, màtt-màttu yoo bu jigéen bi tuddu Anophele mooy joxe feebar bi.
Sula màttee dafay dugal parasit yi nekk ci tiflitam ci sa deret. Ginaaw loolu mu
jàll ci res wi ndax foofu lay màggee ak juree. Juróomi xeeti Plasmodium a mën a
dal nit te ñooy la nit mën a wàlle. Ñu bari ñu sibbiru di faat P. falciparum ak
P. vivax, P. ovaleñoo leen faat, ak P. malariae biy joxe sibbiru bu tarul lool.
Xeet yi tudd P. knowlesi bariwul lu ñuy daaneel nit. Bu ñuy seet ndax danga
sibbiru jël ci sa laamu deret xool ko ci mikroskop, wala ñu jëfandikoo test bi
tuddu antigen-based test bu gaaw la. Defar nañu jumtukaay buy jëfandikoo
polymerase chain reaction ngir gis ADN bu doomu jàngoro ji, waaye loolu bariwul
ci barab yi sibbiru bari ndax dafa seer te jafe.

Sibbiru bu mën na wàññiku bu baax sudee nit ñaa ngi jëfandikoo sàñce (mustikeer)
wala diw bu dàq yoo ngir moytu màtt-mattu yoo yi, wala def lu leen di dàq wala
ray, lu ci melni pompu yoo ak dindi dox yi taa. Bari na garab yu ci melni
prevent malaria yiñ jagleel ñiy tukki ci barab yu sibbiru bi tasaaroo. Yenn saa
mën nañu bindal xale sulfadoxine/pyrimethamine xale ak jiggéenu wérul ci ñatti
weer yi njëkk cib ëmb bi ci barab yi sibbiru bari lool. Fiñu tollu amagul ñakk
bu ci mën a aar ni naam soxla nañu ko, teewul nit ñaa ngi ciy gëstu bu baax ngir
am ko. Ñaari xeeti garab yi ñu digle ngir faj feebar bi ñooy garab yiy xeex
sibbiru bi amaale ab artemisinin. Ñaareelu garab gi mën na doon mefloquine,
lumefantrine, wala sulfadoxine/pyrimethamine. Mën nañu itam jël Quinine boole ko
ak doxycycline sudee artemisinin amul. Mooy lañuy digle ci barab yi feebar bi
bari, dañu wara xam bu baax ndax nit ki dafa sibbiru laata muy jël garab yi ndax
dañuy bañ jàngoro ji dërkiis ci garab gi. Jangoro dem na ba dërkiis ci yenn
xeetu garab yu daan faj sibbiru; lu ci melni, dërkiis ci-chloroquine P.
falciparum barina ci barab yi sibbiru bi bari, te itam dërkiisam ci artemisinin
doon na jafe-jafe bu mag ci réew Asi Gànjoolu-penku.

Fi feebar bi gënee bari mooy ci réew yu tàng yi ak xawa tàng te ñooy yi séq rëdd
wiy xaajale suuf si di ekuwaatër. Bokk na ci ñoom Afrigu Suufu-Sahara, Asi, ak
Amerik Latin. Mbootaayu Wérgi-yaramu Àdduna bi maanaam OMS xayma na ci atum
2012, ni amoon na 207 miliyoŋi ñu amoon sibbiru. Ci at moomu, feebar bi fatna lu
tollu ci diggante 473,000 ak 789,000 doomu aadama, li ëpp ci ñoom doon ay gunéy
Afrik. Fuñu tuddee sibbiru xel yi dem ci ndóol te loolu doonul lu baax ci
koom-koom guy suqaliku. Xayma nañu ni at mu nekk sibbiru dina ñàkkloo Afrik lu
tollu ci $12 miliyaar ciy dolaar ndax pajum feebar bi, ñàkk a mën a liggéey ak
li muy yàq turism bi.



https://wo.wikipedia.org/wiki/Dawaanu_mb%C3%ABj

Dawaanu mbëj ag wal la niki yépp gu nosu gu yani mbëj (njunjam di Q), naka-jekk
cig wëñug weñ lay jaar walla bépp jumtukaay buy watat. Dawaan bi dees koo jappee
woo, ci ndorteelu taariixu mbëj, niki ag walug yan yu baax (+), donte sax xam
nanu ne, su nu xoolee ci watatukaay yu mbell yi dawaan gaa ngi judd ca walug
mbëjfepp yi, yi am yan yu bon (-), ci beneen jubluwaay bi. Kon ni ñu foogeewoon
ne la dawaanu mbëj di jublu, du noon, waaye safaan wa la, yan yu bon (mbëjfepp)
yi ñooy dox jëm ci yu baax (+) yi. Donte lii yépp, gisiin gu njëkk ga moo wéy di
baax, ci déggoo. Njunj gi ñuy jëfandikoo ngir tudd bariwaayu dawaan (limu dawaan
giy wal ci jenn jamono) mooy I, di ko wax taraayu dawaan, te bennaanu natt bi ñu
koy natte di bi àdduna bi déggoo mooy ampere.

Dawaanu mbëj manees na koo natt ak jumtukaay bees di woowee nattampere, waaye
gii anam dafay laaj nga dog ndombo gi, xamees na ne du li gën ci yenn nekkiin
yi. Dawaan bi manees na koo natt te du jar dog ndombo gi, ci njëlug toolub
bijjakoon bi mu jur, moom. jumtukaay yees di jëfandikoo ngi bii liggéey ràññee
nañu ci: yëgukaay yu sukkandiku ci njeexitu Hall ak lëmës yu Rogowski

Xamees na ne ngir mbëj mi maase ci biir ab watatukaay faww toolu mbëj bi ci ëmbu
di neen (tus) ci bépp tomb boo jël ci biir watatukaay bi. Su amee ag wuuteeg aj
ci diggante ñaari tomb ci watatukaay bi kon dees na fa am toolub mbëj bu wuute
ak tus kon dees na fa am it dawaanu mbëj. Wuuteeg aj googu lees di wax dooley
mbëjdoxalukaay, di doole jiy xëcc yani mbëj yi, ñuy man di daw toppante doon ag
wal, te ci la ndombo yu mbëj, mbëjbijjakoon, àtteb Ohm ak àttey Kirchhoff
sukkandiku.

So jële genn yaa-yaa gu watatukaay bi, benn limu yani mbëj di daw ci biiram 'ΔQ'
ci benn diirub jamono 'Δt' dees na ci ame genn taraayu dawaan



https://wo.wikipedia.org/wiki/Bennoo_gu_Almaa%C3%B1

Almaañ njëkk xarey Napoleon yi, dafa séddaliku woon ci lu jege ñatti téemeer ak
juroom benn fukki diiwaan(360 diiwaan), yépp it ci ron imbraatóor gu Otris lañu
nekkoon, walla li ñuy tudde Imbraatóor gu Rom gu sell gi. Almaañ gépp it genn
nguur rekk a fa nekkoon gu mag te temb, mooy gu Brusiya. Nguur googu nag jëmoon
na kanam, te ag yewwuteem fés, ci jamonoy buuram ba tuddoon Fredrick mu mag mi
(Great Fredrick) (1740 -1786 g), mooy ki ko defoon muy nguur gu dëgër te am
doole. Bu ko defee waa Almaañ yépp wëlbati seeni gët jëme ci nguur gii, ngir
bëgg ag bennoo.

Napoleon ak xarekatam ya xuusoon nañu ci diiwaani Almaañ yi, teg leen loxo. Daal
di jawali ca nguurug Brusiya, gi nga xam ne jàmmaarloo woon na’ak ñoom cig
njàmmaar ak fit, waaye Napoleon moom mujj na ko noot, te gañe ko ci mujj gi, ca
xareb Yena ba, atum 1806g, daal di teg loxo péeyam ba Berlin. Napoleon merloo
woon na lool waa Brusiya yi, ci dog gi mu dogoon ay wàll ci seeni suuf, te
jébbaloon leen diiwaanu Saksoniya bi. Waaye nag ci geneen wàll, am na lu am
njariñ lu mu fa indi, ndaxte wàññi woon na limub diiwaan yu Almaañ yi ba ci
fanweer ak juroom ñeent rekk, te bu njëkk lu jege 360 lañu woon. Kon jëfi
Napoleon jii, mbir la mom moo nooyal yoon wi, waajal ko ba ag bennoo gu Almaañ
man a judd, man a taxaw.

Ginnaaw bi Napoleon Bonaperte daanoo atum 1815g, ci lañu def ndajem Vienne, ñu
jële fa ay saxal yu bari, bokk na ci yooyu, dagg Dóox bu Warsaw gu Poloñ gi,
dagg ko ci Brusiya, te jox ko Riisi, bu ko defee ñu jox Brusiya moom itam
diiwaanub Rayan ak xaaju diiwaanu Saksoniya. Daal di taxawal ag bennoo gu Almaañ
gu làmboo fanweer ak juroom ñeenti nguur-nguuraan yu Almaañ, Otris jiite ko.
Defiin wii nag mi ngi ame ci càkkuteeful Metternich, ak naj gi mu doon naj way
daje yi, ngir ñu defal ko bëgg-bëggam boobu. Bennoo gu Almaañ gii juddoo ci
ndajem Vienne mi, nekkoon na di lu manul a wéy, ndax kat Otris moom daa tàmbli
woon di génne ay saxal aki ndigal yuy safaan tas-xibaar gu gore , te wéeroodi
fenn, tey safaan mboolooy Almaañ yi daan sàkku ag bennoo te daan ko woote. Te
Otris it daa mujjoon teg loxo ci jataayub bennoo gu Almaañ gi, te ga woon ko ci
mu génne ay saxal yuy digale ñu fuglu daara yu kawe yi , ak leekol yi, ak ndaje
yi añs.Doxaliin yooyu nag taxoon na ba ay kàddu jib yu ay waa Almaañ, di sàkku
ñu fipp ci kaw Otris, tey sàkku ñu jeem a bennal Almaañ, ci keppaarug nguur gu
Almaañ gu dëgër. Loolu mooy li xeltukatu Almaañ bi (Hegel) daan sàkku, te daan
ko woote, moom ak ñeneen ñi daa jam bennoo gii nga xam ne Otris a ko moomoon
daanaka, te tegoon ko loxo.

Nguurug Brusiya dafa tàmbli woon di yëngu ngir dajale xeetu Almaañ wi, dugal
leen ci genn nguur gu Almaañ gu ñu bennal. Mu daal di woon rëddal boppam ab
politig bu muy jaar ngir àgg ci loolu mu bëgg. Mu daal di woon door ci dëgëral
boppam ci biirum réew, defaraat doxaliinam , yekkati koom-koomam, soppi nosteg
galag yi aju woon ci nduwaan ci mbooleem diiwani nguur gi. Ñu daal di taxawal
noste gi nu daa wax (Solofrayn), di ag bennoo ci wàllug nduwaan, mooy li
neenaloon nosteg nduwaan gi ci biir Almaañ. Nga xam ne li nekk ci biir réew mi
cim njaay deesu ci génne duwaan. Nga xam ne daññoo fééexal yaxantu gi ci
Brusiya, afal ko ba mu man a doxe ni ko soob, ci lu dul ñu ciy teg ay tënk-tënki
galag mbaa yu nduwaan. Doxiinu Brusiya wii déy dees na ko lim mu dig soopiku gu
mag ci taarixu bennoo gu Almaañ gi. Doxal nañu ko nag ci atum 1818g, ci biir ay
diiwaanam yu biir yi. Diiwaan yooyu nga xam ne njëkk “Nosteg Solofrayn gi” danoo
nekkoon ay diiwaan yoo xam ne bu ci nekk daa amoon nosteg bobb gu
nduwaan(systeme autonome douanier), gu mu bokkul ak kenn. Waaye bi Solfrayn
taxawee, lañu bennal biir Brusiya ci wàllug nduwaan, ginnaaw bi mu nekkee moom
Brusiya di lu ñu séddale ci juroom benn fukki diiwaani nduwaan.

Kilifay Brusiya yi xamoon nañu ne diiwaani Almaañ yi danañu nangoo duggsi ci
bennoo gu Solofrayn gi, bu ñu soppee sart yiy tax manees cee dugg. Looloo taxoon
ñu soppi sarti Solofrayn yi, nga xam ne leegi dañoo sos ab jataay bu làmboo
mbooleem ndawi yi ci bokk, buy saytu noste googu. Leegi nag lu fa duggati rekk
ci li bawoo ci nduwaan mi ak galag yi ñu koy séddale mbooleem diiwaan yi, ci kem
limub ña fa dëkk. Soppi yii de dimblee na ci yaatal gëwéelub Solofrayn, gën a
yàkkali ab géewam. Leegi nag Bavar bokksi na ci ak Saksoniya ci atum 1934g, ca
saa sa tam, nga tàmblee gis lu lay won ne Solofrayn moom tàmbli na a naat ak a
am ag yokkute. Yaxantu ga tàmbli woon nay jar, di dox, mbay ma màgg, ndefar ga
jëm kanam ci mbooleem diiwaan yi bokksi ci Solofrayn. Am na nag benn jëfka boo
xam ne moo àntul Solofrayn, mooy moom de noste gu waa Almaañ xalaat ba def ko
la, loxol Otris duggu ci, jenn doole it ju ko man a teg loxo yoonam nekku ci.
Metternich gisoon na ay wi nekkoon ci noste gii, waaye bi mu koy gis fekk na
waxtu wa jàll, manatu ca woon dara. Mu daal di bind Imbraatoor bu Otris bi ne
ko: “Na la wóor ne nguuri Almaañ yi - bi lii amee de – di nañu nekki wenn yaram
wu jàppaloo, ci ron kerug doxaliin wu Brusiya, te da na jàppeji Otris muy - moom
- aw yaram wu di doxandeem, wu tumbrànke wu bokkul ciw yaramam”. Te kat waa
Otris yi ñoom, ca dëgg-dëgg, duñu ay doxandéem ci waa Almaañ yi, ndax ñoo bokk
xeet, làkk ak taarix. Man nañu ne Almaañ gépp mujj na bokksi ci Solofrayn gi,
atum 1842g.

Xalaatu xeltu bu Hegel bi feddali woon na dooley nguur, ak ray gi muy ray
jëmmaan (individu) ak lépp lu mu am, ngir sàmm dooleem akug màggam ak wegeelam.
Nguur walla àtte – ci gis-gisu Hegel- cëslaayam mooy doole, ci doole rekk la man
a dëgërale gëgg. Kon nguur walla àtte gu dëgër ci gis-gisu Hegel, mooy nguurug
walla àtteg dëgg. Kon moom Hegel day mel ne moo teg ci loxol Brusiya lay wa di
xeltu guy rafetal, di baaxal seen jëfi jiite googu ñu jiite woon bennalug Almaañ
gi.

Ñu leeral leen ne bi 1848g di jot, fekkoon na Brusiya muy réew mu am kàttan ci
tere Otris muy dugg ci mbiri nguur-nguuraani Almaañ yi. Naka noonu, nekkoon na
it mu amoon kàttan ci jiite yëngu-yëngu gi jugoon ngir bennal Almaañ.
Nguur-nguuraan yi bokkoon ci Solofrayn it, doon man a dimblante ci seen biir ci
wàllug koom-koom, te daan jëflante ci lu dul yoonu Otris di ci nekk mbaa ñuy
diisoo ak moom, walla ñu koy tàggu. Ci noonu nguur-nguuraan yooyu tàmblee xoole
Brusiya bëtu kilifa. Ci noonu la bennoo gu koom-koom googu doon màgg ak a dëgër
ci ro kerug Solofrayn, mujjoon di ab jéego bu mag jëm ci ag bennoo gu politig ak
xare ci Almaañ.

Metternich dawoon na, te daanu woon, ci noonu buurub Brusiya bi Frederick
William mu ñeenteel mi daal di jug, woote am ndaje mu parlamaa, ngir ñu defaral
Brusiya ab sartu réew bu bees. Mu dig aw askanam ne leen moo fas yeenee jiite
yëngu-yëngu giy jug ci jéem a bennal Almaañ, ci benn bataaxel bu mu leen jàngal.
Ndaw yi teewal Almaañ yépp teewe woon nañu ndajem atum 1848g moomu, ñu def fa ay
gëstu ci lu aju ci Almaañ gu nekk benn. Ndajem parlamaa mii, ñi ngi ko gën a
xame ci turu “Parlamaab Frankfort”. Ndaje ma ëmboon na lu bari ciy woykat (walla
taalifkat) , aki xeltukat aki taskati xibaar aki ustaas. Ñatti saxal nag yu mag
juddoo nañu ca ndaje ma:

Way daje yii ci Frankfort, (seenub lim àggoon na ci 830 ciy jëmm) tànnoon nañu
buurub Brusiya bi Fredereick William mu ñeenteel mi, def ko imbraatóor ci Almaañ
gu ñu bennal gi. Waaye Frederick moom daa bañoon ne du dëppoo ndëppul imbraatóor
li ñu ko joxoon, te way daje yi joxoon ko ko, ndax da ne ndëpp li daal ndawi
askan wee ko ko jox, waaye buur yeek kàggam yi joxuñu ko ko. looloo taxoon
nanguwu koo sol.

Otris ak Riisi dimblante nanu ci màbb barlamaab Frankfort bi, ak naalam yi mu
amoon te ñu jëm cig bennoo gu Almaañ, looloo waraloon jéem gi ñu doon def ngir
bennal Almaañ ci ron kilifteefug Brusiya, ci atum 1848g, mujjul woon àntu. Waaye
li muy àntoodi lepp teewul xalaat bi sax ci xoli ak xeli waa Almaañ yi. Ñu mujj
(waa Almaañ ñi) xam ne daal duñu man a amalati seen bennoo googu ci anamug jàmm,
mbaa gu sartu réew, ndaxte Otris àndu ci te mi ngi koy xeex ak doole. Looloo
waraloon ñu jëloon seen yitte def ko ci amal am mbooloom xare mu dëgër, mu leen
di man a may ñu man a génne Otris ak Almaañ cig njëlbeen, door a lijjanti nag nu
ñuy doone benn ci ginaaw bi. Xalaat bii nag diisoowaale (chancelier) bu Brusiya
bii di Bismarck, àndoon na ci te jàpple woon ko, dëgëral ko. Moom mooy Otto Von
Bismarck, boroom kurpeñu weñ bi.

Bismarck mi ngi judd atum 1815g, am njàggam mu kawe mu defe ko ca daaray Berlin
ju kawe ja. Daal di dugg ag coldaar, génnati ca, dem nag féete ca boppam ca
toolam ba. Mi ngi bokkoon nag ci njaboot gu woomle, gu ami alal yu rëy ca
Brusiya. Sampoon na boppam niki lawax (candidat) ngir ñu fal ko ci bennoo yu
Almaañ yi, atum 1848g, ñu tànnoon ko it muy ab cér ci parlamaa bu Brusiya bi.
Liggéey na it ci toolub diplomasi, doonoon aji téewal réewam (l'ambassadeur) ca
Butrsburg ca Riisi. Ginnaaw bi mu nekkal réewam ca Paris.foofee la ko William mu
njëkk mi doon jiite Brusiya woowe woon mu juge Faraas, ngir jiite-si njiitug
jawrin gi ci Brusiya. Bismarck nag nekkoon na ku gëmoon, te daa dëgëral noste gu
nguur gu ñu joyal , te gëmoon ne buur daa war a am doole te am soldaar su dëgër,
Jàngu bi jàpple ko ak garmi yi. Bismarck moom faalewutoon parlamaa bi. Gisoon na
ne jëm kanamug aw xeet walla ag yéegam jëm ca kaw manul a ame ci lu dul ay
buuram di ñu kawe ay yitte, ak ay kàngamam, waaye duñu ko ame mukk ci ay saxal
(résolutions) yu juge ci ay parlamaa, aki nostey sarti réew (systèmes
constitutionnels).

Bismarck yitteem jépp mi ngi ko jëmale woon ci génne Faraas ak Otris Almaañ, mu
gisoon ne lii daal manul ame ci lu dul dooley xare ju mag, ju leen ci man a
ga(manante leen). Ci noonu mu tàmblee liggéey ci dëgëral dooley xare ji, ak
kàttanal ko. Mu daal di tas parlamaab Brusiya bi, ndaxte (moom parlamaa bi) daa
bañoon ne du woote alal ji mu doon laaj ngir man cee dooleel soldaaram si, ci
noonu mu tëjoon képp ku wuuteek politigam boobu, daal di digle ñu fuglu
yéenekaay yi, daal di beddiku sartu réew mi, ne du ci sukkandikooti. Alal ji mu
soxla woon mu génnelu ko ci ndigalul buur bi, bañ cee sukkandiku ci lu parlamaa
bi.

Wàllug xeetu (nationalisme) nag moom gis-gis bi mu ci amoon moo gënoon a yaatu
bi mu amoon ci sartu réew, ndax daa gisoon ne sartu réew moom, mi ngi ame mook
ay jubluwaayam, ci ginnaaw bu ag xeetu amee ba noppi.

Loolu nag gën na a fése ci taxaw gi mu taxawoon ci dakkal politigu Otris bi muy
teg Almaañ . Looloo taxoon Otris mujj woo buuri Almaañ yépp cim ndaje ca
Frankfort, ngir sos ag bennoo gu lëngoo (walla gu federaal), guy doxal ab
goornamaa, boo xam ne ay dooleem ak sañ-sañam mi ngi koy jële ci sart boo xam ne
Otris moo koy defar, tër ko.

Bismarck xuus na ab xare safaan Danmark, atum 1864g, ànd ca’ak Otris, ngir nangu
ñaari diiwaan yii di Shalswig ak Holistin, ñu doonoon ñaari Dóox (duché) yu
bokkoon ci bennoo gu Almaañ gi te Danmark tegoon leen loxo.

Danmark mujjoon na ñàkk pexe, daal di deltu ginaaw wëlif ñaari dóox yooyu atum
1864g, bu ko defee Brusiya jël dóoxu Shalswig, Otris it àtte diiwaanu Holistin.

Bismarck gisoon na ne xare bi moom – déet sikk – aji tàkk la ci diggante Brusiya
ak Otris, te li ko waral du dara lu dul diiwaanu Holistin. Ndax kat mbir yi
manuñu woon a nekk di wéy ci anam gii ñu nekke, di ay maslaa yu dëggoodi aki
lijjanti yu xootadi aki juboo yu gàtti dig.

Solofrayn moom màgg na ci anam gu doy waar, rawati na bi ci nguur-nguuraan yu
Almaañ yi tiim Géej gu bëj-gànnaar gi bokksee. Ci noonu lu sakkan jug ciy yooni
weñ lënkale diggante wàll yu Almaañ yu wuute yi. Loolu tam dooleel bennoo gu
koom-koom gi nga xam ne Brusiya mujj na di ci ki ci gën a jariñu.

Bismarck moom lijjanti woon na ba Riisi génne loxoom ci diggam ak Otris, loolu
nag di ci jàpple gi mu jàpple woon Riisi ci giimal jeqiku(révolution) ga amoon
ca Poloñ, atum 1853g. Dëppoo woon na ak Imbratóor bi Napoleon III, imbraatóoru
Faraas, moom itam, ngir mu seetaan kook Otris, bañ cee dugal loxoom, li mu koy
faye ci loolu nag mooy bàyyi kook yenn moomeel yi ci diiwaanub Rayn. Mu demati
tapoo-ji (faire alliance avec)ak nguurug Itaali, gi nga xam ne li doonoon
yitteem mooy nocci Venezia ci loxol Otris, ngir matal ag bennoom.

Xare bi amoon ci diggante Otris ak Brusiya xare la woon bu fëkk te gaaw,
wéyutoon lu ëpp juroom ñaari ayu-bis, moo waraloon nu tudde woon ko xareb juroom
ñaari ayu-bis yi. Dooley Brusiya ji jot na ca a am ndam ci kaw ju Otris ja ca
xareb Sadwa ba, ca Bohima atum 1866g . Mu manoon a àgg sax (moom dooley Brusiya
ji) ba ca Vienne, bu Imbraatóoru Faraas bii di Napoleon III jugutoon, dox tànki
jàmm ci diggante bi. Ci noonu Bismarck daal di ñàkk pexe, taxawal xeex bi, ngir
ragal Faraas dugg ci xeex bi ci wetu Otris. Te it Bismarck moom da ne woon na
doylu nag ci am ndam gii mu am ci kaw Otris, ak dammte gii mu ko dammte, ndaxte
soril na ko bennoo gu Almaañ cig wàll, te it bëggutoon a toroxal Imbraatóoru
Otris bi, ngir loolu man na a tax bu jugee ëlëg moom Brusiya di xare-ji ak
Faraas, Otris du ko sot, ci geneen wàll. Ag juboo amoon na ci diggante Brusiya
ak Otris, ñu koy wax “juboog Braax gi”, atum 1866g. Ci la yii ame:

Gis nga ko, Bismarck kat am na ay ngërte yu am solo ci xareem beek Otris. Moom
de fare na fi bennoog Almaañ gu yàgg ga, indi fi leegi ag bennoo gu Almaañ gu
yees, gu ame ci mbooleem réewi bëj-gànnaaru Almaañ, nga xam ne ñaari Dóox yii di
Shalswig ak Holistin ci lañu woon, buuru Brusiya bi jiite ko. Bismarck nos na
bennoo gu yees gi, wutal ko ab parlamaa (Rashstach), ndawi askan wa di fa daje,
ak jataayub bennoo gu Almaañ gi (Bundasrat), ndawi diiwaani Almaañ yi bokk ci
bennoo gu Almaañ gu bees gi di fa daje.

Bismarck it lijjanti na ba def ak diiwaani bëj-saalum yi bokkutoon ci bennoo gi,
lijjanti woon na ba def ak ñoom genn tapoo gu xare .

Xetug xare tàmbli woon na a xeeñ ak a jòlli ci diggante Fraans ak Brusiya,
ginaaw bi Brusiya ndàmbee ndam ca xareb Sadwa ba. Ndaxte Faraas moom begutoon
dara ci lii Brusiya amal ciy ndam ci kaw Danmark ak Otris cig wàll, ak àntul gi
mu àntuloon bennoo gu Almaañ gu bëj-gànnaar gi, ci geneen wàll.

Lëj-lëju ku jigéen ki waroon a donn Espaañ daal di taxaw, mooy lëj-lëj bi
taaloon xare bi ci diggante Brusiya ak Fraans. Lëj-lëj boobu mi ngi tënkoo woon
nii: gàngunaay gu nguurug Espaañ dafa féexoon , ginaaw bi lingeeru Espaañ bi
Elisabeth dawee, ñu gaaral buur bi Leopold ndëpp li, moom mi ngi bokkoon ci
njabootug Hohenzellern, di woon ab jegeñaaleb imbraatóor bu Brusiya. Waaye ak li
Leopold di bañ lepp ne du sol mukk ndëpp li, teewul Faraas mer ci loolu, jàmbat
ko ci buurub Brusiya bi, daal di sàkku ci moom mu warlu ne du ànd ci ñu samp
kenn ku bokk ci njabootug Hohenzellern ci gàngunaayaug Espaañ gi. Waaye buuru
Brusiya bi bañ, ndax loolu kat dafa xaw a laal teddngaam ak ngoram, te xaw a
niru ag yabeel. Loolu nag mi ngi ame woon cim ndaje mu mu defoon ak aji teewal
ju Faraas ja ca Ems. Bu ko defee buuru Brusiya bi yonnee ab day ca la juge woon
ca ndaje ma, mu yonnee ko Bismarck, mi nga xam ne lepp li mu doon def mooy
neggandiku ab pose ééngir jibal ab xare ci kaw Faraas. Ba mu ko defee, Bismarck
xëy tas ci yéenekaay yi ay cofiit ca la bawoo woon ca ndaje mooma, ngir merloo
ci Faraas. Loolu nag ni mu ko defe mooy génne ay baat yu xaw a wow, yu begloowul
dara Faraas. Ci noonu Faraas jug, jibal ab xare ci kaw Brusiya, ci 14 sulet
1870g, te fekku ko woon jekk ngir xeex, te taxul woon it mu xalaat ci ngérte yi
man a juddoo ci bii xare, bis bu ñu dàqee Fraans ci xeex bi.

Xare bi bepp nag ci suufus Faraas la doon tàkke. Jotoon nañoo dàq Fraans nag ci
xeex yu bari, bi ci gënoon a siw nag mooy bu Sedan ca satumbar 1870g, nga xam ne
àggoon na ci Napoleon III manutoon a ñàkk a wommatu (se rendre), te nangu ne
gañe nanu ko, ngir dàq yu metti yi te toftaloo, te yepp di yu nu teg ci kaw
dooley Faraas ji ci biir suufus Faraas, te ray lu sakkan ciy soldaaram, te itam
lu jege ñaari téeméeri junniy soldaari Almaañ sutuxlu ba ca xolub Faraas, te mu
leer nàññ ne Faraas moom manatul a gañeeti Brusiya ca jamono joojee te manatu
koo génneeti suufam. Loolu nag di woon ci 27 oktobar 1870g.

Nii daal la bennoo gu Almaañ mate woon ci njiitul Brusiya, ci loxol góor gu
dëgër gii ni weñ, Bismarck, mi nga xam ne dafa gëmoon bennal Almaañ ak doonte
day ci dereet, ci weñ mbaa sawara. Bu ko defee imbraatóorug Almaañ gi daal di
sosu, dib xew-xew nag bu fés ci taarixu Tugal bu bees bi.boroom gàngunaay gi
(imbratóoru Almaañ bi) mujj di ku ñu joyal ab gogam ci def li ko neex ci
nguur-nguuraan yu Almaañ yi. Sartu réew bu Almaañ bu bees bi yaxal na ñu sos
ñaari jataay:

Dooley yoonal ji nag mi ngi nekkoon ci Bundesrat, di jataay bi nga xam ne mi ngi
ame woon ci juroom fukk ak juroom ñatti cér, ñu séddale leen ci nguur-nguuran yi
nga xam ne ñoo amal imbraatóóor gu Almaañ gi. Brusiya nag moom rekk amoon na
fukki kàddu ak juroom ñaar, ginaaw bi mu am ñaar fukki kàddu. Ak li Brusiya di
moomadi li ëpp ci kàddu yi lépp ci Bundesrat, teewul mu gënoon fa’a guddub loxo,
gënoon fa a am jeexiital ndax la ëppoon ca nguur-nguuraani Almaañ ya duggoon ca
bonnoog Almaañ ga, dañoo takku woon ci Brusiya, te daawuñu woote lenn lu mu
bëggul. Te daawuñu jàllale genn saxal ca jataay ba, bu fukki cér ak ñeent
àndadee ca saxal ga. Bu dee nag jataayu Reichstag nag moom, man nanñu ne mooy
jataayub askan bi, mi ngi ame woon ci ñatti téeméer ak juroom ñeen-fukk ak
juroom ñaari cér, ñu leen di tànn ci anam gu sekkaree. Dooley jataay bii nag
daanaka dañu koo lafañal, yòqeel ko . ndax nguur ak doole yi ñu ko joxoon ci ron
sartu réew bu Almaañ bu bees bi, dañoo nekkoon di yu doyadi te ñàkk solo.



https://wo.wikipedia.org/wiki/Arminaat

Arminaat seddatlinu taariix(date) yi la ci jenn jamono. Doon na ag noste gu waa
Isipt yu yàgg ya sàkkoon ngir séddatle ak a nos jamono ji ci ay diir. Ca ndoorte
la dañu koo sàkkoon ngir man a dëppale yenn feeñte yu saytubiddiw ak yu
gëstubiddiw ak jamono ja ñuy amee. Doon nañu ko jëfandikoo it ngir natt seeni
bési xumbéeli diine.

Ci taariix arminaat yépp a cëslaayu ci ay bennte(unite) yu dénd yu seen diir aju
ciy feeñtey saytubiddiw.

Daanaka ci xay yépp, coppite gi ci bés ak guddi moo doonoon bennte bi ñuy natte
at yi. Wëndéelug Suuf si doon li waral safaanu googu, te njël gi du amandoo ci
barab yi ne ci kol-kolu suuf si . Soo xoolee Senegaal ak Faraas bokkuñuy waxtu,
Faraas a ñuy rawee ñaari waxtu su dee nawet la, benn waxtu su dee noor la .

Li demiinu weer doon lu yomb a may-bët, moo tax mu doon ab jumtukaay ngir natt
jamono ji. Arminaatu jullit ñi moon weer wi lay topp , waaye arminaatu geregori
moom jant bi lay topp.

Arminaat bi njëkk a cëslaayu ci at, maanaam ci soppiku at ba at mooy arminaatu
waa isipt.

Ci jamono ji ñu ne, am at mooy 365,24220 bis. arminaatu waa isipt, ak arminaatu
suleymaan, ak arminaatu geregori, doon nañu ay royuwaay ci liggéey bu mag bi ñu
def ngir man a dëppale (syncroniser) at mi ak wëndéelug Suuf si ci li wër jant
bi.

Diirub weer mooy 29 bés 12 waxtu 44 simili ak 2,8 saa (muy 29,53 bés). Kon su
ñuy weccee ay weeri fanweeri fan ak yu ñaar-fukk ak juroom-ñenti fan, te di yokk
benn bés fanweeri weer yu ne, dina doon lu nanguwu. wii nattiin, arminaati weer
yépp a koy jëfandikoo ngir dëppale bés yi ci weer ak wëndéelinu weer wi.

Ci arminaat yu bari, ñeenti jamono ñoo am: noor, nawet, lolli. Jamono yooyu, ci
xay goo dem ak ni ñu koy séddalee ci at mi. Su ñu xoolee waa siin ñoom nawet la
at mi di tambalee.



https://wo.wikipedia.org/wiki/Yanu_mb%C3%ABj

Yanu mbëj, ag jagle gu dàttu la ci wàll-wàllaani ab ne-ne, mooy tax seenug man a
digaale ci ndimbalu tooli mbëjbijjaakon yi. Doole jiy judd ci googu digaale mooy
sabab ag yëngu ci biir ne-ne bi, muy ab dawaanu mbëj. Bennaanu natt bu benn yan
mooy Coulomb. Yan bi gën a ndaw bees man a natt mooy bi ab mbëjfepp di yanu, ñu
koy faral di binde e = -1,602 10-19 c.

Yan yu bon yi lañuy faral a tudde ay mbëjfepp, yu baax yi di ay feppsaal ndax
ñooy yiy nekk ci biir saalu xarefulwoon bi te kemu seen yan yam ak yu mbëjfepp
yi te dekkarloo.

Ngir bañ ay jaxasoo mbëjkat yi dañoo ànd ci ne walug yan yu baax yeey dawaanu
mbëj, ci liñuy tudde dawaanu déggoo, ndax bu njëkk dañoo foogoon ne doxug
wàll-wàllaan yu baax yeey jëmmal dawaan bi, donte tay jii dem nañu ba xam ne
safaan bee nekk: dawaanu mbëj doxug mbëjfepp yee ko jur. Ndax feppsaal yi duñu
ay wàll-wàllaan yuy dox, ci saalu xarefulwoon bi lañu sax dëkk. Bànqaasi xam-xam
yi yittewoo gëstu yile feeñte ñooy xaralaymbëj ak mbëjfeppal.



https://wo.wikipedia.org/wiki/Rap

Rap xeetu woy la, bokk ci yëngu-yëngub caada bii di hip-hop tambali ci
ndoorteelu ati 1970 ca Réew yi Bennoo yi, ci biir askanu waa-aamerig yu ñuul yi
. Am na ñu ne aji-rap bii di Joe Tex moo sos baat bi. Ci njëlbeen MC yi,(masters
of ceremony, njiitu xew mi)liggéeyam moo doonoon jàppale DJ bi, wàll wi ñu doon
rap la ñu doon woowee MCing. break dancing, DJing, MCing ak graffiti yi, ñooy
ñenti ponku yi caaday hip-hop dàttu.

Bari nañ gangoori rap yu seeni mbidd fees aki ñaxtu, ay kaas. Li gëna fés ci
seeni mbind, te yenn saa yi ñakk-kersa lool, ñi ngi leen jëmale ci way-politig
yi, takk-der yi, yoon,... Ci Senegaal rap teel na fee àggsi, ci njëlbeenu ati
1980 la waa-senegaal yi tambalee xam aji-rap yu mag niki gangoor bii di Public
Enemy, Africa bambata,...

Ñenn ñi dañ koy tekke niki tënku baati waa-angalteer yii di rhythm and poetry
walla rock against police. Ci ndoorteelul ati fanweer yi, waa-aamerig yu ñuul yi
nekkoon nañ ci ñakk gu tar, loolu juroon ñakk-kaaraage, rayante, ay xeex ci
diggante kureeli defkati ñaawteef yi, njaayum lu bon, añs. Ci dundin gu tar gii
la ndaw yi tambalee fippu, jël rap def ngannaay ak yoon ngir fésal seen mer, ak
seen nekkin gu tar. Lii moo tax li ëpp ci seeni mbind day yor jëmmu kaaskat,
ñaxtukat jëmale ci takk-der yi, way-politig yi, njiiti yoon yi,...

Taariixu rap dafa séddaliku ci ay jamono: Rap Old school (1970-1985), di
ndoorteel gi, ba ciRap Golden Age (1985-1993), di jamono ji rap tambalee am
doole dëgg, ci la East-Coast (tefesu penku) ak West-coast (tefesu sowwu)juddu.
Ci jamono jii la yeneen xeeti rap yii di gangsta rap ak G-funk juddu ca West
Coast. Ci 1993 ba tay rap Hardcore, bling-bling, underground, añs, ñoo fi juddu.

Rap a ngi juddoon ci yeneen xeeti woy yii di funk, gospel, soul, blues, rawatina
talking blues. Mi ngi juddu ci ati 1970 ca Bronx, di ab gox-goxaanub New York,
di barab ba gangoor ba tuddoon Organization te gëna siiw ci Zulu Nation. Li
ëppoon ci seeni wax ci aadaay Afrig ak Jamayka la doon jóge.

Kon ci ati 1970, ci xewi mbedd yi la nit ñu nel ne DJ Kool Herc tambalee taqale
xeeti woy yu mel funk, soul, R&B, disco music. Ñu tambali di leen tek ci mbedd
yi, ci xew, géej, dañ ko jàppe woon fo, bégal seen bopp ànd ak seen dj. Bi xeetu
woy wi tambalee am ciiwte, lañ tudde woykat bi MC (Master of ceremonies). Li MC
bi doon def sax man nañ kaa baña tudde woy ndax da doon wax ci biir woy wi dj bi
tegg, ci wàll yi amul wax, doonoo wax ju neex, loolu dem bañ tudde ko "rapping".
Doonul woon lun ñu man def ciy tappaan di leen jaay, ndax ay waxantu lañ woon
rekk, yu ñu doon xalaat ci jamono ji ñu ko doon waxe.

Ci 1979 la tappaan bi ñeel bii xeetu woy njëkk a génn: ""Rapper's Delight"" bu
Sugharhill Gang. Aji-rap mooy kiy def rap, ci wolof, waaye ci kàllaama
waa-angalteer "rapper" la ñuy wax kiy def "rapping", baat baa ngi juddu ci woy
woowu.

Génneeb Sugharhill Gang bi amoon na solo lool ci ciiwteeg xeetu woy wu bees wi,
di laal mbooloo mu bari, yemul woon rekk New York, di fa mu juddoo, waaye réew
mi yépp la mujje laal.

Ci ati juroom-ñett yi la Rap tambali bari melo, di màgg ci yeeneen melokaan yu
gëna fasu. Ci jenn jamono ji, yeneen feem yu xereñ gis-bés, lu mel ne
scratching.

Laataa jamono jii, xeetu rapin bi fi nekkoo dafa dattu woon ci breaks ak Woyu
mbëjfeppalwoyu mbëjfeppal. Ñëwug waa Run-DMC soppi lépp: seen feem kàttanu woon
na te metti, ñoo ci tambaalee dugal ay jumtukaay yu bees, ay riff yu xalam,
yàggul dara ñu nekk ay royuwaay. Waa Run-DMC ñoo ubbi buntu ati wurusu rap, mujj
doon gangooru rap bi njëkka àgg ci collu àddunay woy, amoon ciiwte gu
jéggi-dayoo te wéy di màgg. Ci nii rap bi tas ci àdduna yépp ni ab pënd

Ci Senegaal rap teel na fee àggsi, ci ndoorteelu ati juroom-ñett yi la gangoor
yi njëkk juddu. MC Lida mooy ki njëkka génne ab tappaanu rap, tuddoon Duma doyal
mukku mooy aji-rap bi njëkk ci Senegaal. PBS tegu ci ag génneem boobu di Ataaya.
Rapu Senegaal ci at yooyu waxi mbëggéel moo ci gënoona fés, ci 1998 rap Gaalsene
am jekkiku gu am solo, beneen xeetu rapin feeñ, rap underground. Waa Rap-adio
ñoo indi feemu rapin bu bees bi Senegaal, doonoon rap ñaxtu, seenug ñëw yokk rap
doole, daanaka li ëpp ci yeneen aji-rap yi ñëw ci seen ginnaaw yépp rapin boobu
lañu jël.Tay gangoori rap yu Senegaal xayma nañ leen ci lu tollook 2500.



https://wo.wikipedia.org/wiki/Mb%C3%ABj

Mbëj da di ag feeñte gu gisuwul ak bët, guy feeñ ci ag wootalante walla
bëmëxante ci diggante yani mbëj yi. Ci gattal mooy gépp feeñte gu juddu ci
jàmmaarloo gi nekk ci diggante: feppsaal yi, ñoom ci lu ëpp da ñuy tekkaaral, ak
mbëjfepp yi nga xam ne ñoo ëpp yëngu-yëngu, ci biir xarefulwoon bi. seenuw
demiin jur ab dawaanu mbëj.

Su ñu ko boole ak bijjaakon, mu jur beneen banqaas bi ñu duppee mbëjbijjaakon.
Mbëj moo yor ay feñte yu jëmm yu mel ne melax, toolu mbëj ak dawaanu mbëj (ci lu
bari dañ leen di jaawale).

Yanub mbëj doon na lu ñu man a natt te man koo jëfandikoo, waaye doonul lu neex
a faramface ak ay baat yu yomb a nand, ndaxte yombul leeral melokaan yi mu am
dëgg-dëgg. Xayna li gën mooy wax lan la ak li muy sabab. lépp (lu mu man a doon)
lu am yanub mbëj, man nañoo wootalante walla bëmëxante. Li gëstu yi wone mooy am
na ñaari xeeti yani mbëj, benn bi lañuy woowe yan bu baax (+) moom mooy nekk ci
biir saalu xarefulwoonu ne-ne yépp ak yan bu bon (-) (mbëjfepp) ñoo nekk ci li
wër saalu xarefulwoon yi. Naka-jekk yan yu baax yu saalu xarefulwoon bi dañuy
tolloo ak limu yan yu bon yu mbëjfepp yi ko wër.

Ba fii danoo jàppoon ne, gépp ndombo goo jël, mbëjfepp yi dañuy yëngu saa su ne
jëm ci benn jubluwaay ci biiram. Yenn saa yi nag dawaan bi du sax ci maase, muy
ci doole walla ci jubluwaay bi. Ag noste mbaa ag ndombo gu ne mel lees di wax
dawaan bu wéy. Am misaal man naa nekk ag noste gu ab tegle di doxal. Donte sax
aajowoowul dawaan bi di am genn jubluwaay gu sax. Bari nañu ndombo yu mbëj yees
di jëfandikoo yuy safaan jubluwaayu seen dawaan ci biir ndombo gi.

Gii xeetu dawaan lees di wax dawaan bu safaanu. Ndombo yu mbëj yu ëpp yi ñuy
jëfandikoo, dawaan bu safaanu lañu. Cig ndombo gu dawaan bu safaanu, dafay laaj
waxaale tamit baraayu ni dawaan bi di safaanoo, taraayu dawaan bi ak dend bi ci
ndombo gi, moom rekk , bu mujj bi, doy na su fekkee dawaan bu wéy la. Ci baraay
bi lañuy natte ñaata yoon la dawaan bi di soppi jubluwaay ci benn saa.

Liy wër ab mbëjfepp walla leneen lu mu man a doon lu am ab yanub mbëj day am
melokaanu luy dox, moom lañuy tuddee toolu mbëj.

Soo jallaxee ay mbëjfepp, day am benn tool bu wër seenub jublu, moom la ñuy
tuddee toolu bijjaakon. Dooley tool boobu dafa aju ci limu mbëjfepp yiy daw ak
seen gaawaay, maanaam, ci yeneeni kàddu, ci dawaanu mbëj bi.

Soo jallalee ab dawaan ci ag lëmës, gu nekk wëñu përëm, ci nimu waree, lëmës
googu day mel ne bijjaakon gu weñ, day xëcc walla bëmëx yeneen lëmës yi mu yemal
wëñ. lëmës gu mel noonu su fekkee danga koo defaree ak ag wëñu përëm goo wëndeel
cib weñ, day gën a yokk toolu bijjaakon ba cay juddoo. Su fekkee dangaa am ay
lëmës yu bari, yu ñu wëndeel wëñ ci weñ, yu man a wëndeelu, nga boole leen ak
yeneeni lëmës yu dul wëndeelu, yu am toolu bijjaakon bu tar, yu dawaan jaar, day
jur jenn dooley doolerandu. Doole joogu moy wëndeel lëmës yu man a wëndeelu yi,
mu daal di man a def liggéeyu doolerandu. Mu nekk ab jumtukaay bi ñuy woowe
doxalukaay bu mbëj. Tay jii, doxalukaay yu mbëj yi ñooy doxal bépp wuutuloxo,
tambalee bi ci gën a ndaw ba ca ba gën a ngande. Doxalukaay yi dañoo bari te am
ay melokaan yu wuute.

Njariñ li ci jëfandikooy noste yu dawaan bu safaanu moo ngi ci li ñuy man a yokk
walla waññi dayoo bu ab dendam ci jëfandikoo jumtukaay bees di woowee
soppalikaay. Ab soppalikaay ñaari taxañ yu tàqalikoo lay am, yees ber, yu ay wëñ
yees lëmës cib dankub weñ (saalu soppalikaay bi). Ab dawaan bu safaanu su walee
ci taxañ bu njëkk bi, ab toolu bijjaakon daf fay juddoo, mu jur moom itam, ab
dend buy soppeeku ci jenn jamono ju nekk ci ñaareelu taxañ bi. Su ñu jëlee benn
dayoo bu saal bi (weñ gi) ak yenn limi lëmësi wëñ yu taxañ yi, dees na man a
yokk walla waññi dend bi ci nees ko bëgge. Kon, ab Soppalikaay di nanu tax a man
a jëfandikoo dend bu suufe, ngir sunu kaaraange, ci kër yi, te terewul nu man
koo jokkale, mu jóge cib digg bu mbëj bu sori, cib dend bu kawe. Manees naa
jëfandikoo ab soppalikaay ciy fowekaay yu mbëj ak ci yeneen jumtukaay yu ndaw yu
mbëj ba-tay. Maneesul a jëfandikoo soppalikaay cig ndombo gu dawaan bu wéy,
ndaxte dawaan bi toolu bijjaakon ba muy jur duy soppiku.



https://wo.wikipedia.org/wiki/Diggu_Aamerig

Diggu Aamerig mooy xaaj bi nekk ci digg goxu Aamerig, ci diggante Meksik (bokk
ci Bëj-gànnaaru Aamerig), ak Koloombi (bokk ci Bëj-saalumu Aamerig). Ay
melokaanam ñooy li mu nekk di ab séla ci diggante ñaari Aamerig yi, ak li mu
doon it ab jàllu, ngir man a jòge ci Mbàmbulaanu Atlas dem ci Mbàmbulaan gu Dal
gi. Ca réewu Panamaa la boobu jàllu nekk.

Ay xay yu mag juddoo nañu ci bii diiwaan, yu ci mel ne yu Maya yi. Waa Espaañ
ñooy waa Tugal yi fa njëkk a ñéw. Ñoom ñoo aakimoo woon nguuri Maya yi, dal di
leen di noot ci lu mat ñetti xarnu. Daanaka réew yi nekk ci Diggu Aamerig yépp
làkkuw Espaañ lañuy wax.

Bi ñu amee seenug tembte, ci ndoorteelu 1800, la leen ay jafe-jafe yu bari
ganesi. Looloo tax li ëpp ci taariixu réewi Diggu Aamerig yi, ba ci 1900, ay
daane nguur ak ay xaree ci gën a fés.

Li ëpp ci am-am yi nekk ci diwaan bi, suufu mbéy la te li ci ëpp ci loxoy ñenn
nit ñu néew la nekk. Mbéy mi, ba tay, moo ëpp solo ci seen koom-koom, njudéef
(produit) yi ñu soxla ngir seen dund dañu koy jéggaani bitim-réew. Seen campéefi
koom-koom yi tamit li ci ëpp ay doxandéem a leen moom.



https://wo.wikipedia.org/wiki/Dencukaay

Ci xam-xamu nosukaay, ab dencukaay walla ab taxañ, ab ëmbukaayu ay xibaar la.
Dencukaay yi, dañu leen séeddale ci ñaar: yu ëmb ay mbind "dencukaayub mbind" ak
yu ëmb aw yoon wu ñaarñaarloo "dencukaayub ñaarñaarloo". Cig xarala, njoxe yi
nekk cib dencukaay dañu leen nos niki ag callalag ay bit, ñu boole leen niki
benn cër bu ñu rënk cim xel mu yaa. Dencukaay bu ci nekk day am tur, naka-jekk
dañu leen boole ciw ŋara wu leen di ëmb.

Ëmbiitu dencukaay bu ci nekk day am wenn melokaan wi, te melokaan wu ci nekk ak
xeetu tëriin way man a firi walla soppi ëmbiitam. Nosukaay bu nekk day am li ñuy
wax ag nosteg doxiin, te moom mooy am ci biiram tëriin yiy tax ngay man a ubbi,
tëj, bind walla jàng ab dencukaay. Yenn nostey doxiin yi (walla doxaliin yi), yu
ci mel ne Microsoft Windows ak MS-DOS, ci lawal gi ñuy yokk ci turu dencukaay bi
lañuy xàmmee melokaanam ba man a firi ëmbitam, gu mel ne Mac OS moom yenn
jéenginjoxe yu ñu dugalaale ci biir dencukaay bi lay jëfandikoo, geneen gu mel
ne Unix moom, ngir xammee xeeti dencukaay yi, ñaari byte yi njëkk ci ëmbitam lay
xool.

Ngir nosukaay yi man a xammee màndarga mu nekk, dañoo defar ab xaatim duppee ko
ASCII, ci wu-angalteer (American Standard Code for Information Interchange) ak
lawalam ISO 8859 , màndarga gu nekk 8 bit lañ koy binde. Loolu tax nosukaay bi
su gisee 8 bit yooyu di teewal benn màndarga, man koo xammee won la ko (misaal:
1100001 mooy arafi 'a' ).



https://wo.wikipedia.org/wiki/Yewwute

"Yewwute" gu Tugal gi, baat la buy tekki, ci maanaa mu taariix mi mu yore,
yëngu-yëngu gu dekkal ak yeesal, walla dundal xay gu Tugal gu yàgg ga, gu Geres
ga ak Rom. Rawati na ci wàlli njàggat, fànn ak tabaxin.

Yëngu-yëngu googu nag mi ngi tàmbali ci xarnu bu fukk ak juroom ginaaw juddu gu
yonnant Yàlla Isaa (XVu xarnu balla Isaa), ba ci bu fukk ak juroom ñaar (XVII),
mu sos fi nag ay coppite yu xóot ci wàllug aada, dundin, mboolaay, politig ak
koom-koom. Kon daal, "yewwute" gii amoon ca jamono yooya ca Tugal, li muy wund
mooy ag tuxu juge ca jamono ju diggu ja (mu'y jamono'y "ag laman" walla ag cang)
dem ci jamono ju yees ji (di ju jëm-kanam gu xam-xam ak xarala).

Ci waxtu wi Tugal nekke cig deltu ginaaw, ci wàllug xay ci jamono yu diggu yi,
nga xam ne jàngu bi (Egliis bi) faagaagaloon na bépp xalaat bu leer te gore,
araamal ci nit ñi ñuy xool leneen lu dul am njàggaleem mu way deng mii te
doxadi, bi Tugal nekke ci lëndëmam gii, jullit ñi ñoom ñi ngi doon jëm-kanam bu
baax ci yekkati tabaxub seenug xay ci kaw ay cëslaay yu xam-xam ak wisaare
maandute ak mbokko ci diggante nit ñi, ci lu dul xool xeet walla melo mbaaw
làkk.

Loolu nag taxoon na ba yëngu-yëngu gu firi walla tekki gu mag amoon ci xam-xami
lislaam yi, tukkee ci làkku araab dem ci wu latin (wi doon wu xalaat, wu diine,
tey wu politig ca Tugal ca jamono jooja) loolu dimblee woon, ci ginaaw bi, ci
lal yoon wi ba yewwute gu Tugal gi man'a am.

Jàngu bi moo nekkoon di teg loxo ci dundug xalaat gi, gu diine gi ak gu aada gi
ci Tugal gépp, te yitteem jépp mi ngi ko sottiwoon ci njàngum pas-pasu diney
nasaraan, walla li nuy wax "njàng yi aju ci Yàlla" (théologie), ak njàggat ak
xellu. Amutoon jenn yitte ci njàng yi aju ci xam-xam.

Dëkk yu Itaali yi ñooy mber yu njëkk, yi njëkk a uuf, tete yewwuteg Tugal gi,
looloo waraloon ñu am wàccuwaay bu kawe akug wormaal ci yeneen dëkki Tugal yi ca
jamono jooja. Dëkk yii niki Milano ak Venezia ak Firenze ak Napoli, ñoo uufoon
yewwute gi, seeni boroom xam-xam aki njàggatkat ak ñoñ fànn, duggaloon nanu ci
seen loxo bu baax.

Li waraloon loolu nag lu bari la, bokk na ci, dal ga fa amoon ak jàmm ja, ak jëm
kanamug koom-koom ba, ak yaatug yëngu-yënguy nitu Itaali ki, ak ba tay, yaatug
goxi xalaatam, ak yëg gu mu yëg gore gu mu am, ginaaw bi mu goree ci nosteg
laman, ak li Itaali yàgg a am ci teddnga gu sax ak jaloore : mu'y njàggati
waa-rom yi, seeni xam-xam, seeni jeexiit ak seeni fànn, nga rax ci loolu nekk gi
paab gi nekk Rom, nga xam ne loolu faggul na waa Itaali ag cang gu diine.

Ci dëkki Itaali yii, lu bari ciy fànnkat yu siw yi fa lañu feeñe, bokk na ci
ñooñu deseñkat bu siw ba, di Fra Angeliko (1400 - 1455), Leonardo da Vinci (1452
- 1519), Titian (1488 - 1572), ak Rafayel (1493 - 1520 g), yattkat ba Donatello
(1386 - 1466).

Bi jamonoy "yewwute" dikkee, ngelawul "fonk sa xeet" upp ci Tugal gépp, la lu
bari ci xalaatkat yi, ak njàggatkat yi, ak woykat yi, tàmblee jèng jëm ci bind
ak taalif ci seen làkki réewi bopp, niki wu Itaali, wu Espaañ, wu Fraans, wu
Angalteer ak yu dul yooyu.

Bi mu ko defee, woykatu Itaali bi tuddoon Dante (1265 - 1321) taalif mbóosóor mu
Sell mi ci làkku waa-itaali, naka noonu Petrarch (1304 - 1374) mii nga xam ne li
mu gisoon mooy làkku Romam wii daal mooy gën ja a kawey jumtukaay ngir génne
xasiday woyam yi.

Bu ko defee Miguel de Cervantes moom itam def xisaam bu siw ba di don kixota ci
làkku Espaañ, ci noonu it la Rabelais (1483 - 1553) def, moom mi nga xam ne
gisul lu gën làkkam wii di wu Fraans, ngir wuññi ci liy yëngu ci biiram, ci
njàggat lu fees dell ak xoromu ak mbóosóor (kaf).

Chaucer mi dib waa-angalteer (1342 - 1400 g) jug, moom itam, sotti ciw làkkam
woyam yu yéeme ya cib taar, rawati na nettaliy Kentrebry yi, nettali yooyu ñoo
ko def kenn ci woykati Angalteer yu mag yi, yi gën a siw.

Peey yi daan àtte, dañu daa jagleel lii alal ju bari, ñoñ nite ñi tam ñu ci bari
jëmale woon nanu seeni liggéey ci dajale mbind yi, ci noonu ñu jot a am ci
misaal rekk, mbindum binkat bii di waa-rom te dib xutbakat, tuddoon Quintilian
(35 nj - 96 g) ak bataaxeli Cicero (106 - 43 nj) yu xutba yi, ak woy yu at-ba-at
yu Tacitus yi(56 - 120 g). Tacitus moomu mooy taariixkatu xeexi jarmaan yi, mi
ngi bokkoon ci ñi gënoon a ñaw ci xutbakati Rom yi ak seeni njàggatkat yu ñaw
yi.

Bokk na ci ñi nga xam ne yittewoo woon nañu gëstuy taarix yi ak yu politig yi,
bindkatu itaali bii di xalaatkat bu politig bu am diplomasi, di Nicola
Michiavelli (1469 - 1527 g), Michiavelli mii def na teere bu mu tudde woon (buur
bi), ndax da ci doon wax lu aju ci buur bu am doole, bu doon bennale dëkki
Itaali yi, ak nguur-nguuraanam yu daggatoo woon yi te tas.

Naka noonu boroom xam-xamu xeltu ak politig bu Angalteer boobu di Francis Bacon
moom itam feeñ (1561 - 1626 g), di koo xam ne dafa jëfandikoo xel ci àgg ci dëgg
yu xam-xam yi, ci noonu ci gisiin, mooy ki teg ponki ngérum xam-xam mu bees mi,
ak doonte moom doonul woon boroom xam-xamu dénd. Boroom xam-xamu Itaali bi,
Leonardo da Vinci (1452 - 1519 g) moom tam feeñ, di kok dafa yittewoo woon
jiyoloji (bu mekanig) ak matematig, ak yu dul yooyu, nga rax ci dolli fànnu
yatt, ak nataal, ak misik, ak eeseñëri, mu nekkoon daal boroom xam-xam te di
nitu fànn, tey fentkat. Naka noonu boroom xamu Itaali bii di Galileo (1564 -
1642 g) feeñ, mooy ki njëkk’a defar nattukaayu tàngoor, njëkk’a fuglu bidiw yi
ca fesalukaayam ba, dëgëral te feddali gisiinu boroom xam-xamu bidiw bu Poloñ
bii, di Copernicus (1476 - 1542 g).

Bokk na ci màndargay xam-xam yeneen yu yewwute gi, fentug móolukaayu teere ci
loxol nitug Almaañ kii di John Gutenberg, atum 1404 g, fent gii ak doonte gu
Almaañ la, teewul jëmale na kanam bu baax dundug nit ci biir Tugal ak biteem.
Wuññiy juxraaf yi tam ci màndargay yewwute gi la woon, ak yéwénalug diine gi ci
Tugal. Nga dolli ci loolu feddali gu nitug Tugal ki feddali jëmmam jii nga xam
ne yàgg na’a nekk di lu nu làq ci jamono yu diggu yi ci biir ay kureel, walla
sandikaay mecce yi mu daa bokk ngir làqatoo ca ak aar njàriñi boppam.

3 - Teg loxo gu buurub Espaañ bi Ferdinando, buurub Argon, defoon Napoli atum
1504 g, loolu bokk ci li neewaloon doole yewwute gi ci dëkku Itaalib bëj-saalum
bii.

4 - Yëngu gi amoon ci jéem’a yéwénal diine ji ci Orob, ñi ko daa def di Luther,
Kalfen, Swingli ak ñeneen, looloo taxoon paab gi jug ak doole ci kontar nite gi.
Nga xam ne sax noonu gi àgg na ci paab bi tuddoon Kalimat mu juroom ñaareel mi,
kompoloo woon ak buur bi Sarl 5 (Sarlkaan) buurub Espaañ bu katolig bi, ngir ñu
fexee naaxsaayal yëngu-yëngug nite googu ci Itaali. Loolu mooy li waajal mbir
yi, nooyal yoon wi ba “ëttu àttey lajmat" yi man’a am ca Esapaañ, di woon ëtti
àtte yu siwe ay jëf yu ñaaw, daan sonnal ak a fitnaal képp kuy woote yéwénal,
mbaa’g yewwute. Attekaay yooyu mosal nanu - ginaaw bu àtteb Lislaam dañee ca
Andalusi te Garanada nërméelu, daanu - mosal nañu lu bari ci jullit ñi ay xeeti
mbugal ak coona lu maneesul’a misaal, bokk na ci di leen lakk ñuy dund.

Ak li yewwute gi di neew doole ci Itaali lepp, taxul mu naaxsaay, mbaa mu suux,
li am kay mooy da fa’a tuxoo dem ci yeneen reew yu Tugal niki Espaañ, Portigaal,
Fraans, Angalteer, Holand, ak Almaañ, añs. Ay jëfka yu bari bokk nanu ci li
tuxale yewwute gi jële ko Itaali yòbbu ko ci yii dëkki Orob, bokk na ci yooyu
nekk gu yii dëkk nekk di yuy door’a noppi ci seenug sosu gu politig gu yees, ak
tàbbi gu ñuy doog’a def ci jamonoy tabax ag xay. Ñi daa woote yewwute gi nag def
nanu lu rëy ci tuxale ko Itaali mu dem feneen. Nitug Holand kii di Erasmus (1466
- 1536 g) moo tasoon te wisare yewwute gi ci Almaañ, jaarale ko ci def fa ay
waxtaan aki xutba, ak ci yeneen dëkk yu Orob yi.

Yewwute gi ca Almaañ dafa yoroon melow njàngat, wiy ligeeyal gëstuy diine yi (ci
manaa daa yamoon daanaka ci lu aju ci diine rekk). Ca dëgg-dëgg, gëstu yi aju ci
xam-xami Gres-Latin yi, dafa xawoon’a yeex’a àgg ca dëkk yooyu di yu Almaañ, ak
li njiiti yooyu dëkk daa dimbli gëstu yooyu lepp cig wàll, ak li Almaañ doon am
ay daara yu mag ci Vienne ak Idelberg ak Baasal ak Strasburg ak yu dul yooyu
lepp, ci geneen wàll.

Bu dee ci Fraans moom yewwute gi melow njàngat ak nite la fa yoroon, wi yittewoo
woon xam-xami Gres yi. Ci noonu boroom xam-xami Itaali yi ak yu Gres yi taxaw ci
wisaare gëstuy xam-xami Gres yi, ñu móol teerey ndonoy Gres yi ci móolukaayu
Paris ba ñu taxawaloon ca xarnub fukk ak juroom benn g, ni nu duggale seen loxo
ci amal ay akaadimi aki barabi xam-xam ngir njàng yi aju ci nite, niki bànqaasub
buur bi ci Paris, ñu sos ko ci jamonoy Buurub Fraans bi, di Fransuwaa mu njëkk
mi atum 1540 g.

Bu dee ci Angalteer, ba tay yewwute gi ma nga fa yoroon melow njàngat ak nite.
Ay gëstu yu xam-xami gres yi am fa, ay ñoñ nite ñu waa reew ma, ñu bari ñooy ña
ca siwoon, ñoom ñooy ñi daa jàngale làkkuw Grees wi ci daaray xam-xami Itaali
yi, ku ci mel ne Wilyam Lilly mi daa jangale làkkuw Gres ca Rom. Erasmus mu
Olaand mi ak Kolt mu Angalteer mi, ñoo tekki woon Injiil ci làkkuw angale wu
bees wi. Buurub Angalteer bi, Henri mu juroom ñatteel mi, moom tam sosoon fa
juroomi toogu yu darajay ag ustaas ci xam-xami pas-pasu nasaraan ak yoonu siwil
ak wu dénd bi ak làkku ebrë ak wu Gres ci daara ju mag ju Kembrij. Jàngub San
Pool bi nekk London moom it jagoo woon njàng yu nite yi.

Yewwute gi ci Angalteer dafa jublu woon yoonu takk ak boole diggante pas-pasu
nasaraan ak gëstuy nite, yu njàngat ak yu fànn yi. Yewwute googu nag indiwul
woon lu yees, lu ñu fent, ndare ci xarnub fukk ak jurom ñaar g, bi am njurum
njàggatam ak mu niteem mu yees feeñee ci anam gu fes te rafet ci woyi William
Shakespeare yi (1564 - 1616 g) ak woykat bu silmaxa bii di John Milton (1608 -
1674 g) ak ñu dul ñoom ñaar.

Fii tam ci Angalteer yoonu yewwute gi da fee jengoon as lef jëm ci yewwute gu
xam-xam, gu aju ci xam-xami dëppale yi walla xam-xami nattu, yu làmb yi. Ñi
jiitu woon ci lef moomu, ñooy ñaari boroom xam-xami Angalteer yii di Roger Becon
ak Francis Becon, ñoom daal ca dëgg-dëgg ñooy ñi sos daaray xam-xam ca
Angalteer.



https://wo.wikipedia.org/wiki/Xiibon

Xiibon wala xale bu xiibon mu ngi bawoo ci lekk loo xam ni amul wala bariwul ay
ferñent wala ñu bari ci bay indi loraange ci wérgi-yaramu nit ki. Mbir yiñ mën a
woowe ferñent ñooy: kalori yi, proteyin, karbo-idrate yi, witaamin wala ndox miy
suuxat sa yarams. Loolu lañuy faral di woowee lekk gu doyul nga xamni ay
kaloreem ak proteyinam duñu doy ferñent yu ndaw yi; waaye, dafa ànd itam ak
ferñeent yu ëpp. Sudee nit ki amul lekk gu doy ci diirub ëmb bi wala laata muy
am ñaari at, loolu mën na ko jural jafe-jafey xel ak ñàkk a mag. Ñàkk a lekk gu
tar, ñu koy woowe xiif bu tar, mën na indi jafe-jafe yu ci melni: gàttaay,
sewaay, tàyyel, tànk ak biir buy newwi. Dina am itam tawat gu leen di faral di
jural soj. Ni ñàkkug ferñent di faral di feeñee ngi aju ci ferñent yu ndaw yiñ
ñàkk.

Liy faral di indi xiibon mooy ñàkk a am lekk gu baax te doy gu jàppandi. Li mën
a waral mooy dund gu seer dóol. Ñàkk a nàmp weenu nday mën nako waral, mën a
waral itam feebaru jàngoro yu ci melni: gastroenteritis, pnëmoni, sibbiru ak ŋas
yiy tax sa yaram di gën a soxla ferñent. Ñaari xeeti xiibon ñoo am: xiibonu ñàkk
proteyin-cawarte ak ñàkk lekk gu baax. Xiibonu ñàkk proteyin-cawarte ñaari xeet
yu metti la am: marasm (ñàkkug proteyin ak kalori) ak kwasiorkor (ñàkkug
proteyin kese). Yenn ferñent yu ndaw yi nit ki mën a ñàkk ñooy: ñàkk feer bu
doy, ñàkkug iyod ak ñàkkug Witaamin A. Ku nekk jigéenu wérul, sa yaram dafay
soxla mbir yu bari, loolooy waral sa yaram di ñàkk yenn yi. Ci yenn réew yi néew
doole lekk gu ëpp pataa mingi fi tàmbalee bari ni ki nifi xiibon gi baree.
Yeneen mbir yi mën a waral xiibon ñooy baña lekk ndax ragala am yaram ak opeere
ngir wàññi yaram. Sudee ci mag ñi yi mën a waral seen xiibon ñooy ni seen yaram
bindoo, xel mu ñàkk a dal ak jafe-jafey àdduna.

Jéego yi ñuy def ngir yokk ferñent yi bokk nañu ci mbir yi gën a am solo ci
ndimbalum yokkute. Nàmpalee ween mën na musal xale yi ci xiibon ak gaaw a faatu,
te jéego yiñ def ci wàll woowu wane nañu seen njariñ. Di jox xale bi muy lekk ak
di nàmpaale ba mu am ñaari at, dina tax sa xaalis du jeex ci njëndum garab. Ñépp
itam gis nañu njariñ li ci jox ferñenti mottali di ay xeeti witamin yu ñuy jox
jigéeni wérul yi ak xale yu ndaw yi ci réew yu néew doole yi. Niñu gën a mën a
dimbalee nit ñi soxla luñu dundee dëgg, mooy nga jox leen lu ñuy lekk waaye itam
joxaale leen xaalis ngir ñu mën koo jëndee ca seenub marse. Di jox xale liñuy
lekk ci daara ja rekk du doy. Toppatoo xale bu xiibon bi ci kër ga mu dëkk
ready-to-use therapeutic foods lu mën a nekk la. Ñi nga xam ni xiibon gi daleen
sonal loolu ba indil leen yeneen jafe-jafe ci seen wérgi-yaram, dañu leen wara
yóbbu lopitaal ñu faj leen. Yi ñu ciy gën a faral di faj mooy yaram wu ñàkk
suukër, tàngooru yaram, yaram wu ñàkk ndox, ak diko jox mu lekk ni mu waree. Di
faral di ko jox ay antibiotik lu baax la ci musal ko ci yenn doomu jàngoro yi.
Ndimbal li gën am solo tey yàgg: mooy gën a dooleel mbay mi, xeex ndóol, defar
wanag yu baax, ak jàppale jigéen ñi ci liggéey.

Ci atum 2010 xayma woon nañu lu tollu ci 925 miliyoŋi doomi aadama yu xiibon,
muy of 80 miliyoŋ yu yokk ci limu 1990. Ak ñeneen ñu tollu ci benn miliyaar ñuñ
xayma ni amuñu witamin ak lu suuxat seen yaram. Ci atum 2010 ñàkkug proteyin,
cawarte jur na lu tollu ci 600,000 bakkan yu faatu, doon lim bu wàññiku buñu
seetee ci 883,000 bakkan yi faatu ci 1990. Yeneen ñàkkug ferñent yu ci melni
ñàkkug iod ak ñàkkug feer, jur na lu tollu ci 84,000 bakkan yu faatu. Ci 2010
xayma nañu ni xiibon moo waral 1.4% ci mbooleem ati ñàkk a mënal sa bopp yi nit
di dund. Jàpp nañu benn xale ci ñatt yu faatu yu nekk, xiibon a ko ray; waaye,
nit ñi duñu faral di nangu ni looloo ko waral. Ci 2010 jàpp nañu ni bokk na ci
li faat lu tolloo ak 1.5 miliyoŋ ciy jiggéey ak xale teewul ba tay am na ñu jàpp
ni lim bi ëpp na 3 miliyoŋ. Ak yeneen 165 miliyoŋi xale yu mënatul màgg ndax
feebar boobu. Xiibon gaa ngi gën a baree ci réew yu néew doole yi.



https://wo.wikipedia.org/wiki/Waalo

Waalo bokkoon na ci yénn ci nguuri Senegaal yi fi nekkoo. Buuru Waalo dañu ko
daa tànn ca péncum Seb ak Bawar. Njurbel moo nekkoo péeyam ci lu njëkk, ganaaw
bi lañ ko tuxël Jinge, tuxëlaat ko Ndeer. Tuxu yu bari yooyu doy na tegtal ci
dellu ganaaw ak ñàkk doole.

Barag mooy maqaama bi ñu joxoon buuru Waalo. Yilifoon na li dale ca Mbàmbulaanu
Atlas ba Lag de geer. Bokkoon na ci ñi dar Barag ñaari mbooloo: ba njëkk moo di
Lingeer miy yaayu buur bi ak Aawo miy soxnaay buur su njëkk, moom moo am
teraraagaay toog ca gangunaay (mooy toogu gu buur) ga.

Daanaka Waalo nit desatu fa ndax ya cong yi jòge Gànnaar ak ay xeet yu sax ci
diggante sang yi. Moo tax ba ci xarnub XX waa waalo jublu woon ci seen gàddaay
wàllu Saalum ak tëdd mi nekk ci diggante Kees ak Mbuur ak dëkk yu mag yi ci réew
mi.

Ba besu tey Waalo ngi jànkonteeg coon ya jòge woon ca ŋaayoo ga. loolu mooy jur
dellu ganaaw ak daanug waalo, ba ku nekk di ko cokkaas: Taraasaa ak Almaami ak
Dàmmeel. Ki ci gënoon a fés nag mooy Faraas. ganaaw ba Faraas rimbee Waalo ba mu
nëx, dakoo teeyal dëtëm ko ci ndimbalu Budeŋ ak Potore ak Fedeerba mi ñëw seen
ganaaw ci 1885. Booba la nootee Waalo, te naa daf koy xettali.



https://wo.wikipedia.org/wiki/Ndombo_gu_mb%C3%ABj

Ndombo gu mbëj dees koy tekkkee niki lëkkalante gu ay cëri mbëj ci wenn yoon wu
tëju ci genn anam guy tax ba dawaanu mbëj ga cay jaar di man a wéy di wal,
maanaan du am benn dog-dog.

Solos gëstu ag ndombo gu mbëj mooy génne ca dayooy dawaan ba ak dend ba.
Sukkandiku ci melokaani cëri ndombo gi ak àtte yi ñeel ndomboy mbëj yi.

Ag ndombo gu mbëj guy dox ci ag noste gu wéy (maanaam kem yi ajuwuñu ci jamono,
seen dayoo du soppiku ci jamono, dees na ko woowee itam jamono-soppeekudi) dina
am lumu néew-néew ag ndëgërlu, ab jurukaayu mbëj di luy joxe ab dend (walla ab
dawaan) bu wéy, man naa am it, yenn saa yi, ab doxalukaay. Manees naa gëstu ag
ndombo ak yii àtte:

Batay dawaan bu wéy lees di dundale ag ndombo gu ami fattalukaay walla
xiirtalukaay mbaa ñaar ñépp. Kem yi U ak I dañuy bawoo cig noste gu jàllu dem ci
geneen noste gu sax. Kon nosteg jàllu du luy wéy, luy nekkandi la rekk. Àtte
yees bind ci kaw yépp manees na leen fee jëfandikoo batay.

Ci gii noste ndombo gi dawaan bu safaanu lañu koy dundale. Àtte yees bind ci kaw
yépp manees na leen fee jëfandikoo batay, waaye ak coppite yi ci war.



https://wo.wikipedia.org/wiki/Mb%C3%ABjbijjaakon

Mbëjbijjaakon mooy banqaasu jëmm biy gëstu feeñte yu mel ne mbëj ak bijjaakon ak
lépp lu leen ñeel (niki ci misaal tooli bijjaakon yi juddoo ci dawaanu mbëj ak
dawaani mbëj yi juddoo ci tooli bijjaakon).

Ñoo ngi ko tëgg ngir man a faramface ci anam gees boole feeñte yu mbëj ak yu
bijjaakon. Ay feeñte yu mel ne xiirtalug mbëjbijjaakon ngir wone ni toolu mbëj
lënkook toolu bijjaakon: ab toolu bijjaakoon buy soppiku dafay jur ab toolu
mbëj, naka noonu la toolu mbëj buy soppiku di juree ab toolu bijjaakon. Yamaleb
Maxwell mooy liy faramface mbëjbijjaakon te di sukkandiku ci yan ak dawaanu
mbëj.

William Gilber , ci téereem ba De Magnete (1600), la wone wuute gi nekk ci
diggante aw yaram wu mbëj ak wu bijjaakon. Mu fésal àtte yi laqu ci bëmëxante ak
xëccante yu bijjaakon yi jaare ci seeni dott ak njeexit li tàngoor am ci
bijjaakon bu weñ.

ci 1831 la Michael Faraday doon gëstu doxiinu dawaan bi ci biir ab toolu
bijjaakon ba gis ca ne, moom bijjaakon bi, man naa jur liggéey. Oersted moom
wuññi woon na ne ab dawaanu mbëj dafay jur ab toolu bijjaakon, Faraday moom
wuññi ne ab toolu bijjaakon dafay xiirtal ab dawaanu mbëj. Ci noonu la wuññee
baaxi doxalukaay bu mbëj ak ni liggéey bu doolerandu man a soppeekoo kàttanu
mbëj, naka-noonu mu sàkkee ca ab jurukaayu dawaan.

Mbëjbijjaakon a ngi judd ci bi James Maxwell (1864) boolee ay gisiin yu jiitu
woon, niki mbëjtekkaaral, bijjtekkaaral. Bii gisiin di bees bennal moo leeral
jikko yi ci yani mbëj yeek dawaani mbëj yi, bijjaakon yi, duusi mbëjbijjaakon
yi, yu mel ne ag leer walla duusi rajo yi.



https://wo.wikipedia.org/wiki/J%C3%A0ngoroy_Ebola

Jàngoroy Ebola ñu gënoon koo xamee ci Jàngoroy yaram-wu-tàng ju Ebola jenn xeetu
jangoro la juy dal nit walla yenn bàyyima yi te doomu-jàngoro bu ebola di ko
joxe. Xàmmeekaayu jangoro ji mi ngi tàmbalee feeñ ci diggante ñaari fan ba ñetti
ayubés ginnaaw bi la doomu-jàngoro bi duggee, ngay ame yaram-wu-tàng, put guy
metti, sidit yuy metti ak bopp buy metti. Ginnaw feeñte yu njëkk yii, naka-jekk,
yi ciy topp ñooy, xel-muy-teey, waccu ak biir-buy-daw. Su ñu àggee fii ci
jàngoro ji, ñenn nit ñi dañuy tàmbalee am ay nàcc-nàcc yu man a nekk ci biir
yaram wi walla ci biti. Repp gee dee ci nit ñi ko amee dina àgg ci dayoo bu réy.

Jàngoro ji manees na koo jël ci boo laalee dereet walla wal-walaan yu yaramu ab
bàyyima (golo walla njugup) walla nit ñu ko am. Ba tay jii jàppees na ne
maneesul a wàllante jàngoro ji jaare ko ci ngelaw li ci ab barab.

Amagul genn xeetu pac gu wór gees xam ngir fac njangoroy Ebola. Xeetug pac gi
gën a jàppandi ci jamono jii mooy di leen jeem a naanloo ndox mu doy (di ndox mu
am tuuti suukar ak xorom) walla ñu leen di sol ay wal-walaan. Jàngoro ji ju man
a rayaate la, lu ci ëpp ci 50% (juroom-fukk ci téeméer) ba 70%
(juroom-ñeent-fukk ci téeméer) ci ñi muy dal ci dee lañuy mujjee. Jangoroy
yaram-wu-tàng ju Ebola ñoo ngi ko njëkkeen gis ca Sudaan ak ca Kongóo. Naka-jekk
njàngoro ji dafa daan faral di yem rek ci yenn barab yu ndaw yu beru ci yenn
réewi Afrig yu ron-sahara yi. Ci atum 1976 (di at mi ñu ko njëkkee gis) ba 2013,
lu néew 1 000 nit ci at mu nekk daan nañ ko jël. Wàllante gi gën a réy gu Ebola
moo ngi ame ci ndoorteelu 2014 te barab yi mu gën a tasee ñooy réew yu Gine,
Siraa Leyoon, Libeeria a Niseeria. Ci oktoobar 2014 jappees na ne lu mat 10 000
nit jot nañu koo am.



https://wo.wikipedia.org/wiki/Imbraat%C3%B3or_gu_Mali

Imbraatóor gu Mali ba ci xarnub XII, xamalu nu ko woon lu bari. Ci li tegu ci
atum 1150, la nu xam tur yu mel ne Hamana, Jigi Bilali(1175-1200) ak Musaa keyta
di ko wax itam Allakoy (di tekki neex yalla). Mi ngi yamoon ci Mbàmbulaanu Atlas
ci sowwoom, Dexu Niseer ci penkoom, tay ñuy yii réew: Mali, Senegaal, Gaambi,
Ginne, Ginne Bisaawóo, Gànnaar, ak ab xaaj bu mag ci Kot diwaar.

Ci boobu diiwaan (Sudaan) ag nguur gu ndaw judd woon na fa: Mandeŋ walla Mali
(Malenke: nitu Mali). Ci li gën a siiw coosaanam, ay dëkk-dëkkaani mande yu bari
yu nekkoon ci Kaw-Senegaal ak ci Kaw-Niseer. Traware yi nekkoon Dakadiyala, ci
réewu Kri, ci wetu Nagasola, ci Kaw-Bakoy, Konte yi nekkoon Tabu, ca Doodugu (di
tekki réewu Doo), Kamara yi ca Sibi, ca Siendugu, Keyta yi ca Nareena, ca
Doodugu ak ca Doj yu Mandeŋ, nekk ci diggante Sigiri ak Kita.

Ca Doodugu la Bambara yi nangoo ay dëkk yu bari, màmm jëm penku, ba peggu Seegu
ca Niseer. Ci li wër Doj yu Madeŋ, Malinke yi ñaari dëkk yu solowu lañu fa
amoon: Kiri ak Dakadiyala. Njiitu dëkk yooyu ay rëbbkat la ñu woon, yu bokkoon
ay gëm-gëm, bokk di def seeni xumbéeli diine. Nekkoon nañu nag ay Askan yu bari
yu bennoo woon am benn buur, Simbo moo doonoon seen dàkkantal. Buur yooyu Askanu
wee leen doon fal mu lee doon teewal ci ndaje ya daan am ca Pénc mu Mag
ma(Gara), mi doon dogal ci li ñeel xare yi walla juuti yi...

Dooley askan yu nguur-nguuraan yooyu doon màgg, ñoo jàppale nguuru Sooso gi donn
Nguura Gana gu mag ga, ba mu man a sos geneen nguur gu mag gu buur ya amoon
dàkkantali Mangha walla Mansa.

Musaa Keyta di ko wax itam Allakoy, siiwoon na ndax aji Makka yu bari yi mu
defoon, loolu saxaloon na diiney Lislaam ci xoli Njabootu buur bi. Doom, di itam
Ndono lu Musaa, Nare Famagan (1218-1230) siiwoo na loo ndax yaatalam jëm
bëj-gànnaar, ak sowwu, ak pegg gu ndeyjooru Kaw-Niseer, nootoon Somono yi. Nare
Famagan bari woon na ay jabar, kenn ci ñoom mooy ki ñu dàkkantale woon Kuduma
(boroom góomi yaram yi). Jabar ju tawatoon jooju mooy yaayu Sunjata Keyta. Bi mu
juddoo ba juroom ñaari at managul woon a dox.

Ci 1230 la nekk buur, ci la ray Sumaawuru, boole nguur-nguuraan yépp ya nekkoo
ci wetam, ci nguuram, dal di nekk nag Mansa. Ci moom la Mali nekke nguur gu mag
dëgg, ci la àgge ci pujam.

Bi mansa Ulee ñëwee(1255-1270), di ki wuutu Sunjata, la tàmbalee
Diggadil(décentraliser) nguur gu mag gi jox ko yoriin wa méngoo woon ak
réyaayam. Tabb ay sang jox leen ay ndomboy-tànk yu am solo, ñi ci gën a
ràññeeku: Fran Kamara, Siriman Keita.

Ci 1285 la Abuubakar mu njëkk(I) mi faatu, Jafe-jafe yi nekkoon ci tànn aji
wuutu, ca la Sakura jëlee nguur ga. wuutu na nitu nguur di itam jàmbaar, ci la
yaatalaate nguur ga ba dugg Gaawo ci penkoom ak Tekuruur ca sowwoom. Ay
saay-saay ñoo ko ray ca weti Tripoli mu feekoon ko muy aji Makka.

Ci 1303, Abuubakar mu ñaareel mi(II), di jarbaatu Sunjata, mi siiw lool ndax li
mu bëggoon a wuññi li nekk ci ginnaaw Mbàmbulaanu Atlas gi. Ca la jële ñaar
téeméeri looco ak dund, daal di yònnee ngir ñu dugg ci mbàmbulaan gi, waaye kenn
a ca dellu si nettali ni dañoo dajeek ab duus bu soxor ci ndox mi, mu mëdd leen.
Abuubakar dal di jëlaat ñaari junniy looco, ak bund bu doy, and ak ñoom dem, ca
la saaye ba tay.

Mansa Musaa (1312-1332)Bokk na ci buuri Nguuru Mali gu mag ga, yi gën a siiw. Ci
1324 la aji makka. Ca ajam gu siiw ga, àndoon na ak 60 000 ci ay surga (su ñu ci
degloo Taariix as-Sudaan). Jaar ci diggu tàkk ga, ca Walata ak ca Tuwat, ba mu
àggee Xaayra la ñépp yéemu ndax alal ja mu fa indi. Nee nañu yoroon na ñaari ton
ci wurus. Mbaaxam ak yéwénam, yéemoon na képp nit ku nekkoon Xaayra ca jamono
jooju. Doonte déggoon na araab nangul woon a làkk lu dul làkkam, daa jëloon ay
tekkikat. Mansa Musaa yóbb woon na turu Mali ci mépp réewu araab, dalee ko ca
Andalusiya ba Xorasan, ba Tugal, lonkoyoon wu àdduna bi, bu Angelo
Dulcert(1339), wone na aw yoon wu romb Atlas, jeggi Sahara ngir àgg Mali: "rex
Melli". Lonkoyoon wu Abraham Cresques, bi ko buuru Faraas defloo woon Charles V,
bindoon na fa turu péeyam "Ciuta de Malli".

Mansa suleymaan(1341-1360) mooy jubbantiwaat koom-koomu nguur gu mag ga. Gën a
dëggaral kiliftéefu Mali ci Diiwaani penku yi ko wër, njiitu Tuwaareg yi bu
Takedda (Ayiir), nangu woon na googu kiliftéef. Suleymaan xëccoon na Mali ay
boroom xam-xam ak ay àttekat yuy tòpp Maalik. Moom ci boppam fiqh la jàng,
maanaam àtte ci lislaam.

Musaa II(1374-1387) tegu ci, moom doonul woon ku am kàttan, xawoon naa tayyeel,
jëwrinam ju njëkk la bàyee woon lépp. Moo songoon Tuwaareg yi, di def ay congam
jëm Bornu

Lu weesu Mansa II, kujje ya amoon ci biir kër buur, te yenn saa yi rayante daan
ci am, moo demoon ba faagaagal nguur gu mag ga. Ci noonu nguuru Gaawo di lekk
ndànk-ndànk diiwaan yi féete penku nguur ga. Dem ba jël péeyu yaxantu bu Jenne.
Doonte ci digg xarnub XV, Ca Da Mosto ak Fernadez ne woon nañu ne way dëkk yu
Gammbi dañoo jàppe woon seen bopp ni ku bokk ci Mali, waaye, ci 1480, la Naba
Nasere song Walata. Tekuruur jàll ci loxoy wolof yi(Jolof). Pël yu Bundu tàmbali
ay yëngu-yënguy fippu, Tengela I, di ko wax it Jaje di tekki Goreelkat bi, moo
leen jiite woon. Dafa bàddoo woon poseb ay yi amoon ci diggante Mali ak Gaawo
daal di def li muy def. Nekkon ci dëkk bu am solo ci wàllug yaxantu, Kingi.

Nguurug Susu ci xarnu bu fukk ak ñatt tegoon na loxo ci askanu Maandeŋ.
Sinjaata, doomi kenn ci buuri Maandeŋ yi, daa dogu woon ci goreel aw askanaw, ci
noonu mu tawal ab xare walla am mbooloom xare (larme) mom ci la ame ndam ci kaw
Susu, ci xareb Karina ba atum 1235 g.j., ci noonu la am réewam tembe woon (amoon
independance). Ginnaaw bi Sinjaata amee ndam ciy noonam, la giirug Maandeŋ daje
(Konaate, Traaware, Kayta, ak Kamara) taxawal ag imbraatóor gu mag mooy gu Mali
gi, Sinjaata jiite ko.

Ñi ko fi wuutu woon duggoon nanu ci lislaam, wéyoon it ci yaatal gëwéelub nguur
gi, ba mu mujjoon ëmb mbooleem la ko dale ca mbàmbulaanug atlas ci sowwu bi, ba
ca dëkkub Gaawo ci penku bi. Ñu séddale réew mi ciy diiwaan bu ci nekk ag kilifa
jiite ko guy doxal ndigali buur bi, di dajale galag yi, tey doxal yoon. Ci
jamonoy buur bi Kanka Muusaa la imbraatóor gi àggoon ca gën jaa kawey ay
njobbaxtalam, ci xarnu bu fukk ak ñeent. Nguur gi nag daa na jot ci màng mi
tukkee ci mbelli wurus yi ak yaxantug tàkk g i. Ci atum 1324 g.j., Kanka Musaa
aji woon na Màkka, ci tukki bu tollu ci 18 weer, won na ci adduna bi dooley
nguuram gi ak woomleem gi.



https://wo.wikipedia.org/wiki/Hip-hop

Hip-hop ag yëngu-yëngug caada ak fànn la, mi ngi juddoo ca Réew yu Beenoo ya ci
ndoorteel ati 1970 yi, daa boole bànneexu ak ñaxtu. Mi ngi juddoo ci biir askani
waa-aamerig yu ñuul yi, ca New York, fa la tàmbalee, mujj tas ca réew ma ba ci
àdduna bi bépp, ba tay mooy dundiinu réewu-taax wi ëpp doole. Caaday Hip-hop ci
ñeenti ponk la tënku: break dancing, DJing, MCing ak graffiti.

Wii xeetu fànn ñu bari ci woy wi lañ koy tënk ,MCing, te mu gën a siiw ci rap.
Caadaay Hip hop yamul rekk ci rap, man naa sol mbubb yu wuute: su fekke danuy
yam rekk ci xoosug DJ bi (Disk Jokey), waruñu ko tuddeeti rap, waaye DJing ,
sunu yamee ci li MC bi (master of ceremonie, njiitul xew) di bàcc kon man nanu
koo woowe rap, walla tamit, donte bari na lu muy faral di am, boolee benn DJ ak
ay walla benn MC, kon ci nii hop-hop lañuy wax, ndax rap ak MCing yépp ci
caadaay hip hop lañu bokk, waaye nit ñi rap lañuy wax rekk yam ci ngir yombal.

Nee nañu baat baa ngi war a bawoo ci DJ Luv Bug Starski mi ko doon faral di
jëfandikoo suy wax. Waaye li wér te wóor mooy ne gandoor bu Sugarhill Gang mooy
ki ko siiwal ci àdduna bi, ci seen woy woowu Rapper's Delight, di benn ci woyi
rap yi ñu njëkk a def k7.

Woyu hip-hop ci buumu xeeti woyi waa-aamerig yu ñuul yi la bokk. Ay dàttam ñi
ngi bàyyikoo ci dundiin gu metti gi ñu nekkee woon, dalee ca seeni maam ba ci
jamono yi muy juddu, woy yañu daan def ca tool ya daan ca naqarlu seenug
nekkiin, ak daan ca fattali seenug jóge Afrig. Mi ngi tàmbalee ciy kebetu niki
xeeti woy yu mel ne ragetime, jazz, blues. Ci lu gën a jonjoo, woyu hip-hopa ngi
bawoo ci Soul, ak ci funk. Yii xeeti woy bawoo bëj-gànnaaru Aamerig dem ba
fasook sound-system bu waa-jamayka, bi àgg ba New York ndax ndoxandéemu gi
waa-jamayka yi daa def foofa. Ba tax-na ñett ñi ñu ne ñoo sos yëngu-yëngu
hip-hop fa lañu bàyyikoo.



https://wo.wikipedia.org/wiki/Doxalukaay_bu_mb%C3%ABj

Doxalukaay bu mbëj, ab wuutuloxob mbëj la, boo xam ne kàttan giy duggu ci moom
gu mbëj la te ga muy génne gu doolerandu la. Doxalukaay yu mbëj yi am nañu solo
lool ci dundiinu jamono ju bees ji, te it dëgg la sax, ne limu doxalukaay yu
mbëj yi nekk ci am réew dafay firndeel tolluwaayu jëm-kanamam. Maanaam yokkug
limu doxalukaay yu mbëj yi ci am réew bokk na ci wonekaay yiy firndeel
tolluwaayu yokkuteem ci wàllu xarala mu réew moomu. Ngir dëggal loolu, doy na
xool ci jumtukaay yi nekk ci li ñu wër: ca saxaar ba ci watukaay ak yeneen ak
yeneen, yi ngeen xam ne nit ku bees ki moo ngi koy jëfandikoo bu baax, man naa
ni sax ñooy doxal sunug dund.

Doxalukaay yu mbëj yi dañoo bari te wuute, am na doxalukaay bu dawaan bu wéy,
doxalukaay bu dawaan bu safaanu moom mu séddaliku ci doxalukaay bu demandoo ak
doxalukaay bu demandoodi,.

Dawaanu mbëj bi day jaar ci ag lëmës gees wëndeel ci ab dogub weñ bi tudd
tekkaaralaan bi. Lëmës googu, gi ñu defare ak wëñu përëm (naka-jekk përëm lay
doon waaye manees na koo defaree ak beneen xeetu wommatukaay), dafay jur ab
toolu mbëjbijjaakon, tool bi dafay feeñ niki ag walug bijjaakon, di lees man a
natt. Danu koy jàppee niki jenn doole di lees di wax dooley Lorentz. Toolu
mbëjbijjaakon boobu dafay duggante ak toolu mbëjbijjaakon bu lëmës gu
wëndeeluwaan bi jur, mi melokaanoo teewaayu ñaar walla ñetti seexi dott.
Wëndeeluwaan bi tambalee wëndeelu ci ndimbalu dooley Lorentz; bëj-gànnaaru toolu
bijjaakon bu wëndeeluwaan bi day bijjante ak bëj-saalumu toolu bijjaakon bu
tekkaaralaan bi. Xaaju wëndeelu gu nekk, dott bi day soppeeku, ci noonu la
wëndeelu gi man a wéyee.

Ci atum 1821, lu weesu xamteg feñte gu mbëjbijjaakon gi simikat boobu di Ørsted
xamle woon, la jëmmalkat bu waa-angalteer bii di Michael Faraday defar ñaari
wuutuloxo ngir sàkk li mu duppee ag wëndeelug mbëjbijjaakon: ab doxub dooley
bijjaakon bu mbegewu te wéy, ci lu wër ab wëñ, ci maanaa mooy faramfaceg
doxalukaay bu mbëj gu njëkk.



https://wo.wikipedia.org/wiki/Biir_bu_daw

Biir bu daw wala Jaare mooy ngay dem wanag gën gaa néew ñatti yoon ci bis te li
ngay génne ginaaw kër yi dafay ndoxe. Yenn saa mu jàpp la ay fan, te loolu mën
na tax sa yaram ñàkk ndox. Su yaramu nit ñàkkee ndox deram dootul nooy te it mën
a soppiku. Mën nga dem ba dootoo saw lu bari, sab der furi, sa xol di tëf-tëfi,
te sam xel dootul dox ni mu waree wala say jëf yeex, su demee ba gën a tar.
Ginaaw kër yu tooy te bañ a ndoxe mën dal liir yiy nàmp, waaye, loolu du dara.

Li koy gën a faral di joxe mooy jàngoro yiy jàpp butit yi te di bawoo ci ab
wiris, bakteri, parasit, wala feebar bu ñuy woowe gastroenteritis. Yooyu
jàngoroo ngi faral di bawoo ci ndox wala ñam wu am doomu jàngoro ji, wala ku am
jàngoro ji wàll la ko. Mën nañu ni ñàtti xeeti biir bu daw ñoo am: biir bu daw
bu yàggul, biir bu daw bu ànd deret bu yàggul, ak biy weesoo ñaari ayi-bis, muy
biir bu daw bu yàgg. Biir bu daw bu yàggul te ndoxe mën na nekk kolera. Su àndee
ak deret, ñu gën ko xame ci disànteri. Amna yeneen mbir yu wuute ak jàngoro yu
mën a joxe biir bu daw, muy lu ci melni: Ipertiroyidism, biir buy bañ soow,
feebaru biir buy metti, yenn xeeti garab yi, ak sendoromu biir buy metti ak
yeneen mbir. Yi gën bari ci ñoom soxlawu ñu ñuy amal njàngat mu xóot ngir xam li
leen waral.

Liy musalaate ci biir bu daw mooy cet, di naan ndox mu sell, ak raxas loxo.
Nàmpal liir ba juróom benni weer gën gaa néew lañu digle ak ñaq biy aare ci
rotawiris. Pajtalu naan ndox muy faj (ORS), manaam ndox mu sell muñ boole ak
tuuti xorom ak suukër, kumu neex nga fajoo ko. kumu neex itam nga jëfandikoo
doomi Zinc. Xayma nañu ni garab yooyu muccal nañu 50 miliyoŋi xale ci 25 at yii
weesu. Taamu nañu ci ku am biir buy daw mu wéy di lekk ñam wu sell, sudee liir
ñu wéy di ko nàmpal. Soo amul foo jëndee ORS (ndox muñ jaxase ak xorom ak
suukër), mën nga koo defaral sa bopp. Sudee nit ki daa ñàkk ndox mu bari, war
nañu ko mën a sampal buteel. Lu ci gën bari; naan ndox mu bari mën na ko
saafara. Antibiotik, suñu ko jëfandikoowul lu bari, dina ciy faral di baax ci ñi
am biir buy daw ànd ak deret ak yaram wu tàng lool, ak ñiy am biir buy daw bu ñu
tukkee, ak ñi am yenn jàngoro yi ci seen biir. Loperamide mën na wàññi jaabante
bi ci wanag wi waaye kenn digalu ko ñi seen biir bu daw tar lool.

At mu nekk dina am lu tollu ci 1.7 ba 5 miliyaar ciy biir yuy daw. Fi mu gënee
bari mooy ci réew yu néew doole yi, nga xam ni xale bu nekk biiram dina daw ci
xayma ñatti yoon ci at mi. Ci àdduna bi yépp, ci atum 2012, mooy ñaareelu
jàngoro juy faat xale yi yi amagul juróomi at (0.76 miliyoŋ wala 11%). Biir bu
daw bu bari mooy faral di indi xiibon te itam mooy li ko gën a faral di joxe ci
xale yi amagul juróomi at. Su yàggee mën na jur jafe-jafe yu ci melni ñàkk
kàrtan wala xel mu neex.



https://wo.wikipedia.org/wiki/Taariixu_Itaali

Itaali laata a Napoleon di ko teg loxo, di ko nangu, nekkutoon réew mu ñu bennal
, nekkutoon it di mu am ag temb, moom kay daa seddaliku woon, doon fukki xaaj ak
ñaar, yu doon topp ak a nekk ci ron kiliftéefug ay nostey politig yu wuute:
nosteg nguur ca Savoia, Piemonte, Napoli, ak nosteg pénc ca Venezia ak Geneva,
ak ag àtte gu paab ca Rom, ak gu Dóox ca Toskaana ak Parma, ak xaaj yoo xam ne
dañoo nekkoon ci waawug imbraatóor gu Otris gi, ñooy Milano ak Lombardia.

Piemonte nag moo nekkoon nekkteg politig gi gënoon a dëgër, te ëppoon doole ci
nekkte yooyu. Ña ëppoon ca njiit ya yilifoon nekkte yooyu, ay diktaatóor lañu
woon, rawati na ñi ci waa Otris jiite woon, cig jonjoo mbaa cig jonjoodi .

Napoleon, bi mu nangoo Itaali, dafa lijjanti ba boole xaajam yu politig yu bari
te wuute yooyu ci ñatti nguur rekk, ñooy: Nguurug Alp gu bëj-gànnaar gi, walla
Itaali, ak Nguurug Savoia, ak Nguurug Napoli. Mu wutaloon réew mi mépp, wenn
yoon , daal di dindi galag ak tënk yu koom-koom yi amoon ci wàllug ndefar ak
yaxantu, ak mbay. Mu ubbi leekol yi ngir jàngal doomi réew mi, mu may waa Itaali
ñi ñu man di jot ci pal yi, te kat bu njëkk waa Otris rekk a ci manoon a jot.
Looloo tax ñu man a wax ne Napoleon de mooy ki ji njiyum bennoo gu xeet ci
suufus Itaali, mooy ki leen def ñuy xeeñtook a gént am réew mu Itaali mu man a
am, mu ñu bennal.

Ndajem Vienne mi – ci xalaati njiitu jawrin ju Otris jii di Metternich-Winneburg
– seddale woon na Itaali, def ko juroom-ñaari xaaj, ñooy:

Ñoom ñaar nag, mujj nañu leen boole, def leen benn, teg leen ci ron kilifteefug
Otris. Ginaaw nag Metternich fexe woon na ba yay njiiti ndaje mi, gëmloo leen
“dalu desal fi lu yàgg la ca yàggam ga” maanaam lu nekk, nañu ko delloo na mu
meloon, loolu nag moo indi ndaje mi delloosi njiiti nguur yu ndaw yu Itaali yu
njëkk ya, ñu delloosi leen ci seeni pal, tegaat leen ci seen barab.

Metternich ak gëtam yi mu tasoon ci gox yépp, jéemoon nañoo fuglu yëglekaay yi,
daan naj it gépp cawarte gu politig. Ci noonu ñu daa tëj gor ñi ci kaso yi, daan
xañ way dëkk yi pali ñoñ yi (siwil) yi ak yu xare yi nga xam ne bi Napoleon
ñëwee jox na leen ko,mu daan leen weccee ak ay waa Otris (moom metternich), te
daan leen teg ay galag yu diis te sonnle.

Waaye nag booloo gii, di gu Karbonari gi, jot na fee taal yëg-yëgu xeetu ci
Itaali, te lijjanti ba mu sax fi di tàkk, ak doonte daje na’ak coona yu bari, te
nu teg ko lu sakkan ciy mbugal.

Bu dee booloo gi tuddoon “Itaali gu Waxambaanee gi”, moom Jozeph Mazzini (1805 –
1872 g) moo ko sosoon, ginaaw bi mu nekkee ab cér ci booloo gu Karbonari gi.
Mazzini mii, moom waay Itaali la woon ju xéroon ci réewam ak xeetam, nekkoon it
ab xeltukat bu bokkoon ci ñoñ nite ñi , bu gëmoon ne xeetu nit ñepp benn lanu,
te bëggoon lool goreg askan yi , moom nag jot na’a àgg ci xëcc cig wàllam boroom
xel yi ci Itaali, te fàggu ñeewanteg nitug neen ku Itaali ki, akug cofeelam.

Bokkoon na ci jubluwaay yi gënoon a tax booloo gii am, goreel Itaali ci àtteg
Otris, ak duma àtte gu paab gi nga xam ne Otris a ko daa dimbleek a dëgëral, ak
fexee bennal réewum Itaali mi, ci ron ag noste gu pénc.

Yëngu-yëngu yii, mujjoon nañu naat, te dox, bijjaloon it boppam lu sakkan ci
waxambaane yi ak xalaatkat yi, àggoon nañu ci lu toll ci juroom fukki junniy
waxambaane, yu weesu ay ñeen-fukki at yooyu. Mazzini dimblante na’ak Garibaldi,
moom Garibaldi, ab ab waa xare la woon, bu itaali, bu gëmoon bennug Itaali, te
gëmoon ne dañoo war a gorewu ci àtte gu Otris gii bóof ci suufus Itaali si. Ci
noonu lañu jot a taxawal ñoom ñaar, ag àtte gu pénc ca Rom, ca moomeeli paab ga,
ak ca Venezia, atum 1848g. Waaye Otris moom, ca dooleem ju bari ja, faagaagal
yëngu-yëngu googu, daal di dàq Mazzini mu daw, làqu ca Anggalteer. Ag woote nag
feeñ na fa, jëm ci ñu def nattukaay yi benn, xaalis bi, ak peesekaay yi , ci
mbooleem diiwaani Itaali yi aki nguur-nguuraanam, rawati na bi ndefaram tàmblee
màgg, yaxantoom gën a jëm kanam. Boroom liggéey yi nag ak boroom boppi alal yi ,
gisoon nañu am njariñ gi gore ci koom-koom amoon njariñ, ñu tàmbli woon a sàkku
ñu sosal leen ay yooni weñ , yuy taqale diggante bëj-gànnaaru Itaali ak
bëj-saalumam, te nu uppi mbooleem ja yu Itaali yi, ci kanamu yaxantu gu Itaali
gi, te bañ cee indi yenn jafe-jafe walla ay mbugal yu doxaliin , walla ay galag
yu man a tee bennoo gu yaxantu gi am ci Itaali.

Ñu fàttali léen ne barab yu bari de ci bëj-saalumu Itaali, yu deltu-ginaaw lañu
woon ci wàllug ndefar, koom-koom, mboolaay ak politig. Looloo taxoon xalaat yi
jëmoon ci bennoo, mi ngi gënoon a dëgëre ci fi ñuy wax Itaali ( di nguuru Alp gu
bëj-gànnaar gi) ak ci digg bi. Foofa daal la wooteg bennoo gi gënoon a tare ci
yeneen wàll yu bëj-saalum yi. Ndax kat wàlli bëj saalum yi dañoo jëmutoon kanam
dara ci wàllug ndefar, yaxantu, politig ak mboolaay. Lii a waraloon woote gi,
jëme ci bennoo gu koom-koom, yamoon rekk ci digg Itaali ak ci bëj-gànnaar gi. Ñi
ëppoon it ci xalaatkat yi ak boroom xam-xam yu Itaali yi, ñi ngi dëkke woon digg
bi, ak ci bëj-gànnaar gi.

Ak li boole Itaali, def ko menn réew doon nekk càkkuteful ñépp lépp, teewul yenn
ci nguur-nguuraan yi, ak Dóox yi , kontaroon ko, ndaxte ñoom dañoo ragaloon ne
loolu de, moo xam leegi la walla ci kanam, bu amee, di na fi indi ag bennoo gu
politig, te loolu bëgguñu ko woon, ndax kat ñoom seeni njariñi nguur yooyu moo
leen gënaloon njariñul Itaali li. Ci noonu, nguurug Paap gi kontar ko, naka
noonu gu Otris gi nga xam ne amoon na kilifteef gu yaatu, ak sañ-sañ bu mag ci
Itaali. Ndax moom daa gisoon ne bu Itaali bennoo ci wàllug koom, boole ay
nguur-nguuraanam, aki dóoxam, loolu du wund lu dul ne moom kat (Otris) waxtuw
génnam Itaaliee ngi bëgg a jot, ci lu dog. Te loolu du ko nangu mukk.

Ci bëj-gànnaaru Itaali ag nguur a ngi fi woon, ñu koy wax nguurug Piemonte walla
Sardeñaa, ka nekkoon ca gàngunaay ga, di woon Victor Emmanuel. Moom Piemonte
nag, nguur la woon gu ame woon ci ñeenti xaaj yu taqaloowul, ñooy:

Cavour mii (1810 – 1861g), nekkoon na di ku gëm bennoo gu Itaali, waaye nag ci
ron ag àtte gu nguur gu sartu réew , goo xam ne buurub Piemonte bee koy jiite,
moom kon ci loolu la wuute woon ak Mazzini mi nga xam ne da doon woote ag bennoo
gu Itaali ci ron ag àtte gu pénc. Moom de daa gëmoon ag yéwénal gu politig, gu
koom-koom ak gu doxaliin , ngir Itaali man a doon benn. Mu gisoon ne nguurug
Piemonte am na kàttanug dàq Otris mu genn Itaali, ak naj nguurug Paab gi daa
lënkaloo ak Otris, bu lënkaloo woon (moom Piemonte) ak jeneen doole ju réew, ju
mel ne Faraas mbaa Britani.

Ci noonu mu sotti yitteem ci xarekatam yi, waajal leen ba ñu man a jàmmaarlook
mbooloom xare mu Otris mi, te man leen a génne Itaali, mu jug ci suqali
koom-koom bi, defar ay yooni weñ , yu lënkale mbooleem dëkki Piemonte yi, daal
di jamonool mbay mi ak ndefar gi, defar ay yoon, neenal galag yeek mbir yi man a
tënk yaxantu ak ndefar, tege ay galag yu nduwaan yu mag ngir aar ndefar gu barab
gi, yéwénal nosteg galag gi, daal di sos lonkoo yu askan yi ak bànk yi.

Kafor mii nag xamoon na ni réewam mi tuutee woon, bu ñu ko tollalee ak Otris
walla Britani, mbaa Faraas, am Riisi, ak Brusiya, waaye loolu lépp teewutoon mu
gëmoon ne bennug Itaali daal, mbirum aw xeet la, manul a ñàkk, te itam mbirum
àdduna bépp la, laaj na réew yi sonn ci, te jeem koo faj ci nu mu gën a gaawe,
mu dogu woon ci sóobu ci géewub politig bu àdduna bi, ngir yékkati kàddug
Piemonte ci àdduna bi ba ñépp dégg ko, ci ndajey Tugal yi.

Ci noonu mu digal Parlamaa bu Piemonte mu nangu ñu yonnee ab kuréelub xare bu
Piemonte ngir mu bokki ca xareb Xarm ba , àndoon ca ak Britani ak Faraas, ngir
sàkkoo ci xaritoo ak Imbraatóor bu Faraas bii di Napoleon mu ñatteel mi,
(Napoleon III), te ame ca ñeewantug Britani akug jàppaleem ci li mu bëgg.

Bu dee Fraans nag, nga xam ne péncam mi , Napoleon III moo ko jiite woon, moom
Napoleon III mi nga xam ne daa jàppe woon Itaali am ñaareelu réewam, ndax moom
doom la woon ca Napoleon I - ginaaw doomi mbokkam la woon - te Napolen I mi ngi
cosaanoo Corsica. Moom Napoleon III, ku soppoon waa Itaali la, te xéroon ci
seeni àq aki yelleef ci gore te doon benn, moom de bokkoon na ci ñi gënoon a siw
ci woote ag xeetu ci Tugal. Politigu bitim réewam it mi ngi ko tegoon ci bañ
Otris mi dendoon ak moom. Te ginaaw Piemonte it réew mu nekk ci wetu Faraas la,
loolu taxoon na mu bëgg mu nekk réew moo xam ne yoonu Otris du ca nekk.

Cavour lënkaloo na ak Napoleon III, ñu def dëppoo ga nuy wax (Plombiere) ci 21
sulye atum 1858g, dëppoo googu, la mu yaxal mooy:

Ñu taxawal ag nguur gu Itaali ca bëj-gànnaaru Itaali, buurub Piemonte jiite ko,
ak geneen nguur ci digg bi. Moomeeli paab gi moom ñu bàyyi leen fi, te bañ a
laal dara ci nguurug Napoli, gi nekk ci bëj-saamu Itaali, bu ko defee nag, genn
bennoo gu ame cig dëppoo lënkale leen ci njiitug paab bi. Fraans nag li muy ame
ci loolu mooy ñu bàyyee ko Niis ak Savoia.

Nii daal la xare bi tàkke ci diggante Otris ak Piemonte, waaye nag Otris a njëkk
a song, ci noonu Faraas itam jibal ab xareem ci kaw Otris. Soldaari Piemonte yi
ak yu Fraas yi jot nañoo duma Otris, dàqe ko ca xare ba ñuy wax Maginta ak
Salvarino, waaye Napoleon III moom daa xëyoon rekk taxawlu ci xare bi, daal di
gise ak Imbraatóor bu Otris bi, def ak moom ag wéer-ngànnaay, dellu xaatim ak
moom ag juboo, te diisoowu ci ak nguurug Piemonte. Wéer-ngànnaay gii nag mooy li
jur ci ginaaw bi, li ñuy wax juboo gu Siyorix atum 1859g. bokkoon na ca tomb ya
ëppoon solo ca juboo ga:

4 Delloosi ñi yilifoon Dóox yi nekkoon ci digg Itaali ci seen barab, ak seeni
pal, ginaaw bi leen askan wi follee.

Taarixkat yi, firee nañu taxawal xare gu bette gi nga xam ne Napoleon III,
defoon na ko, ne daal li ko waraloon, mooy daa bañoon ag nguurug Itaali gu dëgër
am, taxaw, rawati na bi mu tàmblee gis lenn ci Dóox yi nekkoon ci digg Itaali
tàmblee bokksi ci Piemonte.

Bokkoon na it ci li ko ko taxoon a def, jeem a gëramloo Katoligi Faraas yi nga
xam ne dañoo tàmbli woon a mer ci néewal gi ñuy néewal doole nguurug paab gi ci
Itaali, te Otris a ko daan jàppleek a dëgëral.

Kafour nag moom, daa daal di woon xàcc , walla tekki ndombaam, bi mu sàkkoo ci
buur bi Victor Emanuel ba soon ngir ñu wéy ci xare bi ak doonte Faraas génne na
ci loxoom, waaye mu lànk mom buur bi.

Askani Dóox yi bañ nañu ne duñu nangu mukk ñu delloosi ña leen yilifoon bu
njëkk, ni ko tombi juboo gu Siyorix gi yaxale(stipuler), ñu ne woon daal ñoom
leegi dañuy dem bokki ca nguurug Piemonte. Ci noonu ay jeqiku am yu toftaloo, ci
Parma, Modena, Romaña ak Toscana, di woote ag bokki ca Piemonte. Kafour dellusi
na yoraat njiitug jawrin gi, ngir sonal gu ko askan wi sonaloon ci mu dellusi,
ci biir Piemonte ak ci biti.

Nii daal la Itaali doone benn ci diiwaan yi nekk ci bëj-gànnaar gi ak digg bi.
Kafour dara deseetu ko woon lu dul mu fexee nangu Venezia, ak moomeeli paab bi,
ak nguurug Napoli gi boole leen ci Itaali.

Garibaldi moom ku bëggoon la te gëmoon bennug Itaali. Moom nag soldaar la woon
bu dëgër, jàmbaare te ñeme. Mujjoon na it bokk ci jàmbaari Itaali yi siiwe woon
ag wooteg bennoo gu xeet, te daan ci liggéey. Garibaldi mii, tukkee na Genova
atum 1860g, ànd ak lu jege junniy xarekat yu bokkoon ci way coobarewu(les
volontaires) yu Itaali yi ñu tudde woon “Boroom simis yu xonq yi”. Daal di wàcc
ak ñoom Sisil, jot faa dàqe doole ya fa nekkoon te àndoon ak buurub Napoli bi,
ginaaw diirub ñatti weer. Daal di jéggi xat-xatu Sisil bi (le détroit de Sicile)
, dugg ak dooley xareem ji Napoli, ci lu dul jàmmaarloo gu am solo. Ci noonu
Napoli mujj ak dëkk yi nekk ci ronam, dugg ci bennoo gi.

Dooley Piemonte ju xare ji jawali woon na ca diiwaan ya nekkoon ca ron
kilifteefug Paab bi, mu jotoon a nangu moomeeli Paab bi yépp, lu ci dul Rom. Ci
noonu xarekati Piemonte yooyu jawali woon ca soldaari Garibaldi ya, ca Napoli,
ci ndigalul Kafour, ñu àndandoo nag xeex ba nangu mbooleem diiwaan yi nekkoon ci
ron nguurug Napoli, te Garibaldi manu fa woon àgg moom rekk. Ci noonu Victor
Emmanuel ñëw, dugg Napoli, ni ku am ndam di dugge ci dëkk bu ñnu xare ba nangu
ko.

Parlamaa bu Itaali bu bees bi def na ndajeem mu njëkk, ca Torino, bisub 18
feewrye atum 1861g. Ca ndaje ma lañu ndëppale Victor Emmanuel , def ko buurub
Itaali gu ñu bennal gi.

Ginaaw bi Itaali taxawee di ag nguur gu ñu bennal, ba am juroomi weer la Kafor
faatu, ci sulet atum 1861g. Garibaldi it bàyyi politig, ndax kat moom li ko
taxoon a jug mooy liggéey ci Itaali doon benn, waaye soxlawutoon ay pali
politig.

Waa Itaali yi delloosi nañu Venezia gi Otris tegoon loxo, nangu woon ko,
delloosi gi di ci atum 1866g, mu mujj nag moom Venezia di ab diiwaan ci Itaali,
ginaaw ba ñu fa dàqee dooey xare ju Otris ji. Nanguwaat googu nag ñi ngi ko mane
ci ñàkk a tal gi leen Otris ñàkkoon a tal, ngir xeex bi mu nekkoon di ko def ak
Brusiya. Faraas it ay xarekatam génnoon nañu Rom, ngir sotti gi Faraas sotti
woon yitteem ca xareem ba’ak Brusiya. Bi mu ko defee soldaari Itaali yi daal di
leen fay wuutu, ci 20 sebtambar atum 1870g, ñu daal di jibal ci anam gu kilifawu
(officiel) ne Rom daal mooy péeyu nguurug Itaali gu ñu bennal gi.

Doxaliin wii merloo woon na Paab bi, yobbu woon ko ci mu bañ a nangu loolu, ne
woon it du man a summiku ci sañ-sañu politigam yi te du nangoo raflewu ci
nguuram gi.

Noonu la mbir mi nekke woon ba 1929g, ca la genn dëppoo ame ci diggante
Mossolini ak Paab bi, dëppoo googu mayoon na Paab bi mu doxe nu ko soob ci mbiri
diine ji, te am ag tembte gu mat ca Vatikaan, am it sañ-sañ ci yabal ay way
teewal ca bitim réew. Ñu wutal ko nag (moom Paab bi) njëlul boppam lu mu jagoo
(son propre budget).

Nii nag la Itaali doone woon benn, muy lol ay doomam a ko xeex. Doomam yoy dañoo
jëloon seen coona bepp def ko ci goreel ko, bennal ko, te fuqarcee ko ci ngëbug
jàmbur, bu leen ruuroon, teg leen loxo. Bennoo gii de lu ñepp soppoon la, ndaxte
doole la ci ñoom, di teddnga, di tembte te dig fonk sa xeet. Bennoog Itaali du
lenn lu dul meññatum sellal ak gëm ag bennoo. Mooy wuyyu gu mag ga, ca woote ga
Michiavelli doon woote, moom mi doon sàkku ciw nitam ca téereem ba tudd “buur
bi” te looloo njëkkoon bennoo gi ci ay xarnu, mu doon sàkku ci ñoom ñu liggéey
ngir bennal seenum réew.



https://wo.wikipedia.org/wiki/S%C3%ABri%C3%B1_Tuubaa

Sëriñ Tuubaa Xaadimu-rRasuul (Seex Aḥmad ibn Muḥammad ibn Ḥabiib Allaa 1853-19
sulet 1927) boroom xam-xamu diine bu jullit la bu di ab sëriñ te cosaanoo ci ag
càllala gu doomi soxna. Mi ngi gane àdduna ci Mbàkke, ab dëkk bu maamaatam
sancoon ca nguurug Bawol, maamaatam jooju mooy Maharam, walla Maaraam,mooy ki
sanc Mbàkke Bawol, waxees na ne loolu ci atum Shaqdadin la di (1194 g / 1780 g.j
) . Waaye dëkkewu fa woon, da fa a bàyyi woon ab taawam Muhammudu Farimata, magi
habiibullaah ju mu bokkalul nday. Moom nag sëñ Maaram mii daa desoon Jolof, fa
la làqoo ñu denci ko fa, di ko siaare.

Ñu koy woowe itam Xaadim Rasuul di Ñaari baati araab yuy wund Surgab yonent bi
Muhammad (j.m). Mu bokk ci jëmm yi gën a fés te ëpp solo ci diiney Lislaam ci
sowwu Afrig, ndax moom moo sos yoonu murit. Waa-réewam Seex Ahmadu Bamba lañu
koy woowe ndax cofeel gu ñu am ci moom.

Doomi ab sëriñ ci yoonu (Xaadirya) – Mooy yoon wi gën a yàgg ci Senegaal –,
Ahmadu Bamba ab jullit bu dëddu la woon te dib sóofiyu, daan bind it ci wàllug
fiqh, tasawuf ak wéetal Yàlla (tawhiid) ak wàll yu bari ci xam-xamu diine, ak
tagg Yonent bi, mbaa ci lu aju ci "shukr" (sant Yàlla).

Ak doonte ku daan bañ la te àndadi woon ci canc gi (colonialisme) ak teg loxo gi
tubaab yi defoon réew mi teewul melul woon ne sëriñi tiijaan yi jugoon di
jiyaar, ku ci mel ne Alaaji Omar Taal, Màbba Jaxu Ba mbaa Muhammad Lamin
Daraame. Ak doonte yoroon na gëm-gëm bi mbooleem jullit ñi yoroon ci Jiyaar ,
muy jug dàkku sab dëkk ci tooñaange, xeex ngir goreel ko, mbaa aar sa alal añs,
teewul mu yoroon beneen gis-gis bu gën a xóot ci jiyaar, mooy jiyaaru nafs,
maanaam jiyaar ngir xeex ak sa bakkan ak sa bànneex, noot ko, moom ko, nga rax
ci dolli ku gisoon la ne tubaab yii de xeex ak ñoom ciy ngànnaay yombul, te
deesu ci jële ndam, - te mel na ne jamono jox na ko dëgg ! Ndax mbooleem ñi doon
def jiyaar ak tubaab bi, tubaab bi faroon na leen noot, mbaa mu ray leen, tee
leen a sottal seeni sémb, àntoodil seeni naal - ndax ëpp gi ñu ëppoon ci doole
ak ngànnaay te gën koo aaytal, gën koo ñawle, bi lii amee, Ahmadu xam ne tubaab
yee ko raw foofu, ca rafetug xelam ga mu jël beneen "estrateji", mooy jiitu leen
ci xol yi, ba lu tubaab yi def ci kaw mu def ko ci biir, lii moo nekkoon mbóotum
jiyaaram.

Alxuraan mi ngi nuy xamal digal gu Yàlla digaloon jullit ñi ñuy jiyaar ak yéefar
yi, ak doonte dañuy fukk jullit biy kenn, ba yàgg mu ne woyofal na ko ci yeen
(jullit ñi) ndax xam doyadi gi nekk ci ñoom, mu ne leegi kenn mooy xeex ak ñaari
yéefar, ndax xam na ne pastéef ba woon wonni na, te loolu mooy jàmbaar ya àndoon
ak Yonent bi (j.m), naka mook tuubeen yii nga xam ne ba ñu duggee ci lislaam
yàggul, te tubaab ëpp leen doole fuuf ak ngànnaay, kon kii ci hikma la jëfe te
mooy li Yàlla bëgg

Bind na it lu maneesul a misaal ciy taalif, lu ci ëpp nag ay woy, yu muy def la,
benn ngir tàgg ci Yonent bi (j.m), mbaa sant ci Yàlla, mbaa mu ciy wone may yu
ko Yàlla may, loolu lépp di tàbbi ci sant Yàlla, mbaa mu jëm ci yar ak njàngalem
diine, loolu nag ci araab la daan doon, teewul mu daa def ay tomb di ci tënk li
muy jàngale ci araab, daan ko def ci wolof ñeel ñi xaw a mage ba jànge ci araab
raw leen, mbaa seeni xel xaw a naqari ba ñuy am ay jafe-jafe ci jànge ci araab.
Bokk na ci li ko tax di def ay woy ci taalifam yooyu, woy day jumtukaayu mokkal,
mokkal ay woy daa gën a yomb ay wesar, looloo tax sax téere yi mu taalif ci
xam-xam ngir taalube yi jàng ko, da leen a def ci ay woy, teewul bind na as lëf
ci wesar lu ci mel ne majmooha, jasaawu sakkoor bu géej gi te sëñ Sëriñ Musaa Ka
woy ko ci wolof añs.

Ci araab it la daan binde, sabab si nag su diine la waaye ku fonkoon aw làkkam
la lool, ci la daan waxe te déggoon ko lool, daa na faral sax di jël waxiinu
saalum-saalum wi ñu daa wax ne mooy wi gën a wolofe te gën a xóot di ko waxe,
bis kenn ci ay taalubeem yi daa woy ci wolof ci seeni taalif, daa jugoon di ko
tagge ci araab, mu ne ko bu ko defati, dee ko defe ci wolof, ndax man ki may
tagg araab la te man mi ngay tagg wolof laa, kon kee da koo war a dégge ci aw
làmmiñam, man it naa koy dégge ci samaw làmmiñ, lii moo waral ñu ko daa woy ci
wolof, teewul nag am ciy taalubeem ñu ko woy ci araab niki Sëriñ Mut Jaw Paxa,
Sëriñ Ibraayma Jóob Almashari.

Man nañu ne sax mooki taalubeem ñooy ñi suuxat làkk wii, ndax ñi ëpp ci ñi bind
ci wolof ci Senegaal ñoom lañu, xool ci ku mel ne Sëriñ Muusaa KA, Sëriñ Mbay
JAXATE, Sëriñ Mbay Kayre, Sëriñ Moor Jaara Mbay, ba ci Mamoor Xam Sa Diine mii,
te Tuubaa day tuuru ak ñu mel ni ñoom.

Sabab si diine la, loolu it bind na ko ci genn ci ay xasidaam mu ne ca dañoo
araamal ci moom muy bind ci lu dul ci làkku araab, wax jooju xel nangu na ko,
ndax araab mooy làkk wu kilifawu (officielle) wu Lislaam, képp kuy njiit ci
lislaam ñépp war a jariñu ci yaw ci nga war di binde, booy xool bindkat yi gën a
mag ci Lislaam duñu ay araab te teewul ci lañu doon binde, ngir aar làkkuw
alxuraan wi, jëmale ko kanam, tax it deesi ci sonn ba muy waral ñuy man a xam
alxuraan ci lu dul ag xamal, ndax bu xam araab gi wéree xam alxuraan gi wóor te
rafet.

Nga rax ci dolli ci araab la jànge, làmmiñ wi réew mi mépp daan jànge, daan ci
bindantee it ci lu fullawu (lu officiel), ba ci tubaab bi sax yoroon na ay
"antalpareet" walla ay làpptoo, maanaam ñu leen di tekkil ci araab ak di leen ci
bindal, ndax xam gi ñu xamoon ne réew mi lu ci ëpp ci araab lañuy binde.

Te it ca jooja jamono wolof làkk la woon wu yaatoowul noonu, te du woon wolof yi
rekk ñoo waroon a jariñu ci Sëriñ bi mbaa ñoo nekkoon fa moom, lii lepp taxoon
na muy binde ci araab. Waaye teewul nekk gi mu nekkoon di nitug Yàlla taxoon mu
xam lu ñëwagun, yobbu woon ko ci mu digal ñenn ciw nitam ñu féetewoo jëmale
kanam wii làkk ndax xam gi mu xamoon ne mooy làkku ëlëg ci Senegaal

Sancoon na Tuubaa ci 1887 ngir gën a man a wéetal Yàlla, ginaaw bi nit ñi baree
fa moom ca Daaru Salaam ga ca anéeri Mbàkke gi ñu la waxoon leegi, nga xam ne
raj-rajloo ba teewoon na koo nekk ca na mu ko soxlaa ba man a def li mu bëgg cig
jaamu ak yar, ba mu demee Tuubaa't loola toppati ko fa, moo waraloon mu faroon
sanc Mbàkke-Baari ca Jolof, fa la juge dem géej boo ci bëggee xóotal yëral:
SancamJolof Ak li ko waraloon.

Ci bañ gi mu defoon cancug Tubaab yi ak séen politigu nasaraanal bi, Sëriñ bi
mujjoon na tuubloo lu sakkan ci y buur aki doomi buur yu diiwaan bi, Jàmm la
daan digle, jaamu Yàlla ak liggéey ngir man a texe ëllëg. Looloo waraloon lu
sakkan ciy mbooloo doon bawoo fu nekk di sottiku ci kawam, ñii ngir jébbalusi,
ñii ngiri sabab yu àdduna, loolu lepp nag jeqi woon na ñàqare ak jaaxle ci
Tubaab yii nga xam ne doonuñu woon nangu ñu dul ñoom ñuy am genn jeexiital ci
réew mi, mbaa genn kiliftéef gu àdduna gu bawoowul fi ñoom

Waaye bi Tubaab yi gisee ne moon de boroomum mbooloo la te ñu ko gëm lañu, man
na leen a yëngal bis jëme leen ci jiyaar, ni ko moroomi sëriñam si defe woon,
lañu ko daal di jàpp, tëj ko ci kaso fa ñoom, ca Ndar giy dalub kaŋ bu ASF
(Afrig gu Sowwu Gu Faraas gi), njëkk ñu koy gàddaayal ca Gaboŋ ci 1895. Tubaab
yi ngir ñu man koo jàpp lay yii lañu indi woon:

«Ñun de gisuñu lenn luy wone ne Ahmadu Bamba day woote Jiyaar, waaye ab
taxawaayam akug soppaxdikoom ak yu ay taalubeem daal teey nañu xel, jeqi nañu
sikk »

Mi ngi dellusi ci Ndakaaru ci 1902 gannaaw ba mu defee 7 at ak 9 weer cig
gàddaayal te nekkoon ci àll yu lëndëm këriis ya, bu ko defee mbooloo mi teertu
ko ciy yuuxuy mbegte ak ségéré.

Tubaab yi jéemaatoon nañu koo jàpp ba yabaloon fa ay spahis nga xam ni ay
xarekat yu ñuul lañu te àndoon ak nootkat bi waaye taalibey sëriñ bi àntoodil
loolu. At mi ci topp lañu ko mujj jàpp daal di koy gàddaayal ca gànnaar ci lu
tolloog 4 at. Ci diirub ñaari gàddaay yii nag xew-xew yu xel dajul jot na faa
am, ngir gën cee am xam-xam yëral: Ñaareelu tukki bi (bu Gànnaar bi).

Gannaaw 1910 nag ci la tubaab yi xam ni sëriñ bi xeex yëkkatiwu ko te sax jàpp
nañu ñoom ni yoon wi da leen di jàppale ci li ñu bëgg, ci noonu lañu sàkku
liggéey ak moom maanaam ñu ànd far, ngir wone loolu ci lañu ko bëggoon a takkal
raayo bii di “Légion d'honneur” di raayob teddnga bu Faraas bi gën a kawe waaye
sëriñ bi gàntal.

Yoon wi nag mi ngi gën a am aw nit ginnaaw bi mu fi bàyyikoo te taawam bii di
Sëriñ Muhammadu Mustafaa Mbàkke tàmbali woon liggéeyub jumaay Tuubaa ji, di
tolloo ak barabam bi, doon tay fu nit ñi di siyaare cig rajrajloo. Gannaaw bi mu
fi jógee, ay way donnam ñoo nekk ci xilaafa gi di digle tey tere.

Ahmadu Bamba, ku taalibeem yi weg te fonk ko la , jàppe woon ko aw wàlliyu, te
loolu du woon lees di faral di gis ci ñiy wuyyoo sunna, waaw ndax ci Lislaam daa
am ay dawaan (courants) yu ci mel ne bu sunna, bu siit, ak bu tasawuf añs, moom
nag Seex Ahmadu ci bu tasawuf bu sunna la bokk, am na ci waa tasawuf yi way
teengal, bay àgg ci di jibal ay kàddu yu di yu tumbrànke, mbaa ñuy àgg ci wax
juy jéggi dayo ba cig lëmu bay waral sikk ak weddi, waaye kii di Seex Ahmadu ay
mbiram ak leer a ko wër, jéggiwul dayo ci genn anam, mbiram ci kitaab la tegu ak
sunna ak tasawuf bu leer, te dëppoo ak doxiinu Yonent bi (j.m). Benn nataal rekk
lees am ci moom. nataal boobu fu nekk tafees na ko fa, muy ci tabax yi, ci
daamar yi walla feneen fu muy fése rekk.

At mu jot ay junniy junni ciy taalibe danañu dem ca Tuubaa dëkk bu sell ba, ngir
màggal gàddaay ga mu defoon jëm Gaboŋ muy yamoo ak 18 safar gu nekk. Bis boobu
Sëriñ bi moo digle woon ñu santle ko Buur Yàlla ci may yi mu ko may ciy xéewal,
muy bu taalibe yi fonk, jàppe benn ci bis yi ëpp solo ci bis yi.

Sëriñ bi da daan woo ay taalibeem ngir ñu dëpp te jublu Yàlla, daan na digal
taalibe yi ñuy moytu aw ay tey sàkku xam-xam bu am njariñ, di liggéey, am jom ju
ànd ak jàmm, am pastéef ak ngëm ci Yàlla. wax na ni: "[[Yàlla rekk la ragal,
samay yaakaar ci Yàlla laa ko wékk."



https://wo.wikipedia.org/wiki/Kaasamaas

Kaasamaas baat la bu ñu toggalee ci ñaari dogiit : Kaasa ak Maas boo leen boolee
muy buuru Kaasa. Kaasa bokk na ci yi njëkk ci nguuri gox bii. Ginnaawam nag Gabu
moo ci gën a rëy ci nguur yi. Ñaari nguur yii ñi ngi leen taxawal ci lu tollook
xarub fukk ak ñeent g.j, ci loxol ay xarekat yu bawoo ca imbraatóoru Mali ga,
Sinjata Kayta yabaloon leen. Nguurug Gabu (nguur gi ëppoon doole ci yii)
Trimaskan Traaware moo ko sosoon, mu nekkoon gi tegoon loxo nguur yu ndaw yi
nekkoon ci bëj-gànnaaru Gambi, ñooy : Kantora, Gimaara, Jaara, Kiyaŋ ak Kombo.
Kaasa ak Gabu way toroxlu lañu woon ñeel Imbraatóoru Mali jamono yi nu leen sose
ñoom ñaar, waaye Gabu moom tàmbalee fay galag ñeel imbraatóor gi, ci noonu mu
ame ci «ag àtte-sa-bopp » (autonamie). Ci digg xarnu bu fukk ak juroom, la ñaari
nguur yii jariñu ca yëngu-yëngu ya Koli Tingala amaloon ca gox ba, bi mu ko
defee, ñu daal di dagu ci Mali.

Ci xarnub fukk ak juroom ñatt g.j, la Kaasa tàmbalee tas : giirug Joola songe ko
ci sowwu bi, gu Maalinke ci penku bi, gog Balaanta ci bëj-gànnaar gi.. Ci atum
1830 g.j, la giirug Balaanta lakk péeyub Kaasa di Birikama. Ci xarnub fukk ak
juroom ñeent g.j, la Gabu it làmbalee naaxsaay, looloo mi ngi dale ca ba ko
giirug Pël gi songee, mooy gi génne woon Fuuta Jalon, bu ko defee mu daal di
tàmbalee ñàkk ndànk-ndànk sañ-sañ yi mu amoon ci gox yi mu yilifoon.

Nosiinu biir gi ci nguurug Kaasa ak Gabu xawuñoo wuuteek wa amoon ca nguur
yeneen ya ci Senegaal. Buur bi jataayub mag (sénat) ñee ko daa dimbale, moo daa
fuglu it ay saxalam tey digal ay sañ-sañam. Diiwaan yi ay foŋsaneer yu kawee
leen daan jiite yu tukkee ci garmi yi. Waaye Gabu moom nga xam ne nguurug xare
la woon : ay foŋsaneeram yu kawe mi ngi leen daa tànne ci xarekati garmi yi.



https://wo.wikipedia.org/wiki/Imbraat%C3%B3or_gu_Gana

Imbraatóor gu Gana gi mag ci yu Afrig yi taariixkat yi mas a xam mooy : gu Gana.
Li ñu jot a xam ci taariixam ñi ngi koy sante gëstuy boroom xam-xami jeexiit yi,
ak nettaliy gimiñ yi, ak mbindi tukkikati naar yi.

Gana mi ngi sosu ci ñeenteelu xarnu g.j., jamono jooja it nguur gu ndaw la woon
gu ñu daa woowe Ogaadoo. Ci juroom ñatteelu xarnu g.j., la ab xareem (son armée)
jugoon song ay suuf yu yaatu, yu nekk ci diggante dexug Senegaal ak Nijeer, ci
noonu la Gana wëlbatikoo di imbraatóor gu mag gu teg loxo ci dëkk yi mu feggool…

Imbraatóor gi nekkoon na di gu naat : ay suuf yu nangu mbay ak sàmm, mu daa bokk
ci yaxantug tàkk gi (gi nu daa defe ci tàkk gi) ak njaayum wurus mi, moom
imbraatóor gi amoon na ay mbelli wurus yu bari yoy ki ko daa topptoo mooy
Kayaamagana, maanaam njiitul wurus li : waa jii da daan nekk njiit lu dëgër, lu
ñu wormaal, luy àtte cig maandute te daan samp foŋsaneer yi. Moom nag cim koom
ak naataange la daa dunde ci péeyam, waa diiwaan bii it dañu ko daa indil ay kem
ci wurus wi ñiy génnee ci suuf si, ginnaaw bi mu faatoo nag la ko fi ab
jarbaatam wuutu. Ci atum 1052 g.j., la Muraabituun yi song Gana, ci layuw dañuy
dugal ñoñam ci lislaam, ñu daal di ubbi péey ba atum 1076 g.j., ginnaaw bi Gana
néew doole, daal di daanu ci mujjantal gi ci loxoy imbraatóor gu Mali atum 1240
g.j.



https://wo.wikipedia.org/wiki/Doxalukaay_bu_demandoo

Doxalukaay bu demandoo ab xeetu doxalukaay bu mbëj la bu dawaan bu safaanu. Diir
bi wëndeeluwaanam di def ag wër dañu koo yamaleek baraayu dend bi koy dundal,
maanaam dañuy demandoo ndax ci jamono ji dend bi nekke tus la wëndeeluwaan bi di
tambali wër gu bees, loolu wuutale ko ak doxalukaay bu demandoodi. Xeetu
doxalukaay bii manees na koo jëfandikoo niki ab safaanukaay, maanaam ab
jurukaayu mbëj, te sax mooy bees gën a jëfandikoo ci digg yu mbëj yi, di barab
yees di jóoxee kàttanu mbëj.

Doxalukaay bi ñaari wàll la am: benn bi di wëndeeluwaan bi, moom, mu am ci
biiram benn limu seexi dotti bijjaan yees defaree bijjaan yu sax walla ay
mbëjbijjaan. Ngir man a am mbëjbijjaan bi dawaan bu wéy lañuy dawal cii biir ay
taxañ yees def ci wëndeeluwaan bi, naka-jekk taxañi përëm. Beneen bi di
tekkaaralaan bi, moom it, am ci biiram ag lëmës gu yittewoo jur ab toolu
bijjaakon buy wëndeelu ak ay dottam, segam ñaari dott yu bokk (bëj-gànnaar ak
bëj-gànnaar walla bëj-saalum ak bëj-saalum) dañuy bëmëxante, ñaar yu wuute
(bëj-gànnaar ak bëj-saalum) di bijjante, kon dottitoolu bijjaakon bu
tekkaaralaan bi suñuy wëndeelu àndaaleek tool bi dañuy xëccaale dotti
wëndeeluwaan bi ba tax moom ci boppam di wëndeeluwaale, kon nu amee ca ab
doxalukaay.

Baraayu wëndeelu gi mi ngi aju ci baraayu dend bi koy dundal (ci misaal Senegaal
50 HZ), Diiwaan yu Bennoo yi 60 la). limu wër yi wëndeeluwaan bi di def benn
simili bu nekk

Taal ko doon na lu xawa jafe. Su doxalukaay bi taxawee, suñu ko joxee dawaan bu
safaanu biy jur toolu bijjaakon buy wëndeelu bi biy wëndeel wëndeeluwaan bi,
diisaayam dafay tax ba du ko man a topp, dafay wéy di taxaw. Ngir man koo taal
kon dañu koy taqale ak ab doxalukaay bu demandoodi ngir mu tambalee wëndeelu
ginnaaw bi ñu dindi ko daldi koy soog a jox dawaan bu safaanu bi ngi mu man di
demal boppam.



https://wo.wikipedia.org/wiki/Ancos_ci_Siri

Ancos, ca jamono Injiil, péeyu diiwaanu nguuru Room bu tudd Siri la woon. Dafa
nekkoon ca wetu joor gu naat ca dex gu yaatu gu tudd Oront (fleuve Oronte), 32
kilomet ca kaw bëlu dex ga, maanaam fu dex ga dugg géej ga. Teeru Ancos moo doon
ca dëkku Selusi, bu nekkoon ca Géej gu Mag 8 kilomet ca noru bëlu dexu Oront ba.
Selusi nekkoon na 26 kilomet ca sowu Ancos.

Ca at bu Pool demoon fa, daanaka atu 43 g.K. dëkk bi xumb na. Nu ngi doon tabax
di beesal dëkk ba, gannaaw ñaari yëngu-yëngu suuf yu yàqoon lu bare. Ay fukki
junni Yawut ya dëkkoon Ancos te ñoom woomle nañu, te seen jàngu rafet nañu.
Gereg yu bare ñi ngi doon ñëw ca seen diine. Ancos moo doon dëkk bu neex a dëkk
te rafet. Waaye dëkk ba dafa siiwoon itam ndax seeni noos, seen ñaawteef ak seen
njaaloo ak doxaanu yàqute. Bànneexu àddina si rekk la waa Ancos doon wut.

Dëkku Gereg bu am solo la woon bu nekkoon ñetteelu dëkk bu gëna mag ci nguuru
Room gannaaw dëkki Room ak Alegsàndiri. Buuru nguuru Maseduwan ñoo ko sampoon
daanaka 300 at lu jiitu jamono Kirist. Naka noonu ña fa jëkk a dëkk ñoo doon ay
xarekatu Maseduwan ak waa Aten. Waaye yeneen Gereg ya toppoon nañu ca ñoom.
Tamit buuru Geres dafa xiirtal Yawut ya ñu ñëw dëkk fa, te may na leen ñu nekk
jaamburu dëkk ba. Waa Room nangu nañu diiwaanu Siri ca atu 64 j.K. Naka noonu ca
jamono Injiil dëkk bi dafa boole waa Maseduwan, waa Geres, waa Room, waa Siri ak
Yawut ya. Waaye amoon na ay jafe-jafe diggante Yawut ya ak ñi des ca waa Ancos
ba dem sax ba am jamono waa dëkk ba bëggoon nañu rey Yawut ya fa dëkk.

Ca suufu nguuru Room diiwaanu Siri dafa jëm kanam bu baax. Waa Room ñoo defoon
Ancos seen péey ak màkkaanu xare ci diiwaanu Siri. Waaye ba tey waa Room may na
dëkk ba mu yilif boppam. Ndegam Siri dafa nekkoon ca digu nguuru Room te mu
féete waa Pàrt, beneen nguur bu xeex ak nguuru Room, Siri nekkoon ca suufu buuru
Room ba moom ci boppam. Buur ba, Sesaar, moo faloon benn jawriñ ngir toogal ko
ñetti at ba juróomi at yu nekk, mu nekk Boroom réewu Siri. Boroom réewu Siri moo
sutoon Boroom réewu Yude, di ko yilif. Amoon na ñeenti mbooloom xare bu tudd
'léjiyoŋ' ca Siri, bu nekk bu am 6.000 xarekat ya. Amoon na itam ay gaalu xare
ca Selusi.

Yoonu jaaykat ya jóge ca penku, maanaam Babilon, Asiri ak Iraak jaar na Ancos,
te dafa tiim yoon wu dem nor ak sudd wu boole Palestiin, Siri ak Asi Minër. Naka
noonu amoon na wenn yoonu jaaykat wu jaar ca tund ya ca xunt bu tudd 'Buntu
Siri' ba noppi dem Tars. Yoon mu jóge Tars wu tudd 'Yoonu Eŋaca' (Via Egnatia)
dafa jàll Asi Minër ba dëkku Efes. Tamit gaal ya mënoon nañu dox ca dexu Oront
diggante géej ga ak dëkk ba.

Dëkk ba, moom, rafet na lool. Nguuru Geres def nañu yoon ya ca kaw tëralinu
damyee ngir yoon yu mag ya jàpp ngelaw lu féex lu jóge géej ga. Amoon na benn
miir bu mel ni tata bu wër dëkk ba lépp. Buuru Room bu nekk tàmbali ak Pompey ca
atu 64 j.K., dugg na xaalisu nguuru Room yu bare ci tabax ya ak rafetaayu dëkk
ba. Ni bépp dëkk bi Gereg ya walla waa Room tabaxoon amoon na ay powukaay ak
amfiteyatërë, ay màggalukaayu yàllay xërëm yu bare, ak ay këru sanguwaay ya.
Feesoon na dell ak ay pénc fu xale ya doon fo, waxkat ya indi seen wax, jaaykat
ya jaay, te reetaanlukat ya bégloo mbooloo ya. Def nañu ay robine ca kaarfuur
mbedd ya ngir jigéen ya mënoon nañu root, ndox moo xam ne mu jóge ca dex ga
walla ca ay bëtu ndox ya amoon ca dëkk ba. Tamit Yulyus Sesaar tabax na benn
'akwadakk', maanaam pom bu indi ndox, ngir dimbali gox yoo xam ne amuñu woon
ndox.

Erodd bu Mag ba tabax na wenn yoon wu jàll diggu dëkk bi diggante buntu miiru
dëkk ba ca penku-kaw, ak buntu miir ca sowu-suuf. Yaatuwaayu yoon wu mag woowu
10 meetar la woon. Dem na 4 kilomet, te lépp tali doj wu dëgër wu jóge Misra,
walla marbar. Dafa dem ca pénc bu réy ca diggu dëkk ba. Ca pénc moomu amoon na
benn nataalu Buuru Room Tibeer Sesaar bu réy bi ñu defare xànjar. Ca wetu yoon
wa ca ñaari bor, fukki meetar yu nekk, amoon na ay kenu doj yi ñu taaral. Dafa
meloon ni mbaar ba tax ñi dox ña mënoon nañu dox ca wetu yoon wa guddaayam lépp
te bañ génne ca naaj wa walla taw ba. Yu gën a bare ca kenu ya amoon na ay
nataal yi ñu yett walla defar ca xànjar. Diggante kenu ya amoon na bunt ngir
dugg ca kër ya, bitik ya ak biro ya. Yoon ya amoon na sax làmp ya tàkk guddi.

Ancos amoon na itam ay màggalukaay ca yàllay Gereg ak Room, ak ay powukaay.
Yàllay Ancos moo doon Sës.

Buuru Room Ogust Sesaar samp na benn po 'olimpik' (Jeux D’olympique). Ñeenti at
yu nekk po boobu indi na ay joŋantekat yu bare ngir rawante ci diiru 30 fan ci
daw, tëb, sànni xeej ak fitt, rawante fas ak sareet, bëre ak ñoom seen. Amoon na
itam rawante ca misik ak ci tari nettali.

Gis nañu ne ay at gannaaw deewu Kirist, mbooloo ñi gëm ca Yerusalem fal nañu
benn waa Ancos bu tudd Nikolas ngir mu bokk ca juróom ñaar yi doon toppatoo yëfu
mbooloo ñi gëm (Jëf 6:5). Xebaar bu baax bi egg na Ancos gannaaw deewu Ecen
daanaka atu 40 g.K. (Jëf 11:19-21). Ñi ko indi ay Yawut yi làkk Gereg lañu woon,
yi jóge dunu Sipar ak dëkku Siren ca Libi. Ñoom def nañu lu bees. May nañu Gereg
yi topp Yeesu ci lu sësul ca xaraf walla yeneen aada Yawut. Mbooloo bu mag gëm
na Boroom bi. Foofu lañu jëkk tudd taalibe Kirist 'Gaayi Kirist' (Jëf 11:26). Ci
bu jëkk tur boobu turu foontoo la woon. Waa Ancos dañu doon siiw ndax ni ñu doon
foontoo nit. Daanaka fukki at gannaaw ga, amoon na ca ña gëm ca Yawut ya ca
Yerusalem, ña jaaxle ndax yu dul Yawut yu topp Yeesu te kenn xarafalu leen.
Werante wu réy amoon na ba tax ñu def genn géew ca Yerusalem, 650 kilomet fu
sore Ancos, ngir waxtaan ci.

Tey jii dëkk bu ñàkk solo la bu tudd Antakya ci Tirki (Turquie). Am na 35.000
nit kese, ay toppkatu egëliis gereg yi des ci biir am réewu jullit yi.



https://wo.wikipedia.org/wiki/Ahmadou_Bamba

Ahmadou Bamba mooy ki taxawoon jàmmaarlook tubaab yi, ngir xeexal lislaam, te
desal fi sunu ag dëkk ci Afrig tey bég cig cosaanoo fi, kon njukéel ko war nanu,
kii moy ki taxawal yoonu Murit, tey ki taalif lu sakkan ci diine, indi ay gisiin
yu bees, ginaaw bi nu ko sonnalee genne ko ay yoon réewam

Bii mooy teereb Irwaaun nadiim min hathbi hubil xadiim, di ci maanaa nàndalug
aji naanaale ji (ki ngay toogal di naan) ci ndox mu neexum sopp jëwrinu yonant
bi , di xam-xamu jaloore bu nu gàttal mu ñeel nag ki bëgg a am ab xam-xam ci
dundug sëriñ Ahmadu Bamba yal na yàlla dolli gërëmam ci moom ,te jariñ ñu
ci,amiin. Ki ko taalif it di ku xeebu ku aajowoo ndimbalul boroomam ak
yërmaandeem,tey yaakaar ci moom mu jéggal ko ay bàkkaaram,te làqal ko ay
ayibam,yi feeñ ak yi nëbbu,fii ak fan jëm,di Muhammadul Amiin JOOP doomi sheex
Ahmadu JOOP mu dagana,yal na leen yàlla boole jéggal. Di it taalibeb sëriñ
Tuubaa, yal na ko yàlla gërëm te jariñ ñu ci moom,amiin.

Bi niy yobbu wayjur wi Deqale muy dëkk bu ndaw ci dëkki Kokki yi,ci wàllug
Mbaakol,sëñ bi àndon na ca gunge ba,di liiru,bariwaa na bu ko ab gawar bëggee
joxuw fasam,mu ne dox a ma gënal,bi mbooloom dëkk bépp dajee di mbooloo mu kenn
masta gis,nu jublu ci jullee néew bi,jiital sëñ Tayba Muhammadu Ndumbe Maar
SILLA, mi nu tuddoon ci buntub seedey ñu mag ñi ñeel kii nuy wax ci moom. Bi nu
noppee ci julli gi,ak denc gi,sëñ Tayba digale nu daje te dal,te xerawlu,ci
noonu mu jug, xutba,waar nit ñi,wax wax ju rafet bi miy jaale sëñ bi nit ñi,bi
mu noppee ne ana Sëñ Bamba,noonu la nu ko daa wooye ñoom,ca jooja jamono,mu
wuyyu jug,ma nga woon ca catul mbooloo ma,sëñ Tayba ne ko jegesil,mu xaw a jege
bay degganteek moom,di gisanteek moom,di ko man a toontu ci lu dul muy yekkati
kàddoom,dal di yam foofa ngir bañ a jéggi nit ñi,xutbakat bi neeti ko jegesil,mu
ne ko maa ngi lay dégg,Sëñ Tayba dal di koy jaale njaal mu rafet,ne man nag dama
doon sàkku nu ànd ci mbooloo mu màgg mu sa moroomi waajur wii,ngir nu seeti
Latjoor,jaale ko sa waajur wi,jaale gu ko man a dëfal,ngir kat moom ab xaritam
la woon,dib soppeem,te dib sëriñam,daa diisook moom,bu ko defee nu waxtaan ak
moom ci yaw,sampu la fa moom,ba mu man laa teg fam tegoon sa Baay,bu ko defee
doo gis ci moom lu dul aw yiw ak teraanga,lii daal mooy sama xalaat,yaw nag luy
sa xalaat,sëñ bi ne ko,li aju ci jaale gi ak dëfal gi maa ngi la ciy sant,te di
la ci ñaanalub yool,waaye mbirum seeti ay buuri àdduna moom duma ko def,ndax
xemmeemu ma seen àdduna ji,te soxlawu ma seen teddnga,teddnga ci yàlla laa koy
sàkkoo buurub buur yi,mbooloo ma tiit,tas.

Ña cay ñu baax wax ji da leen a yéem, rusloo leen,ndax dëggu gi mu dëggu, tey
toroxal way bëgg yi àdduna,juge ci seen doom ju diw waxambaane,tegi tànkam ci
seeni wagg te manu ñu ci dara.

Bu dee mbooloo mi moom, li leen yéem mooy,bañ gi mu bañ teraanga ju teew jii,ak
xéewal gu jàppandi gii,nu ne kii daalub dof la,ci loolu Sëñ bi def na ñaari
dagiiti woy yu rafet te yéeme,bu njëkk bi mooy waxam jii: nee nanub dof laa,ngir
wëlbati gi ma wëlbati samab gis wëlif leen ba fa mu yam ,teewluwu ma ko te
woneesu ma ab yaxam jamono ja may liggéey,waaye beneen bi moom mooy wax jii: nee
nanu ma jéngal jëm ci bunti buur yi,kon déy da nga am ay may yu lay jariñ jamono
ju ne)). ((Ma ne leen yàlla doy na ma,doyloo naa ko,soxlawu ma lu dul xam-xam ak
diine)) ((Yaakaaru ma te ragalu ma ku dul sama boroom,ndax yàllaay ki may
doyluloo te di ma musal )) ((Nu may joyale samay mbir jëme ko ci ñoñ lottu nanu
ci seen mbiri bopp,ni miskiin yiy lotte? )) ((Walla nan la ma bëgg poñatum
àdduna bii di jañe,jëm ci dëkkaale ak ñoñ seeni kër mooy dërub saytaane )) ((Su
ma dee naqarlu mbaa may bég boroom Aras laay woo. Mooy Aji dimbali, ji dara dul
të,te mooy Kiy amal li ko soob )) ((Bu bëggee gaawalum mbir loola gaaw,bu ko
nammee yeexal mu yeex ba cib diir)) ((Yaw mi may yedd bul sonal sa bopp , ndax
kat man amu ma lenn lu ma naqari ci ñàkk àddina )) ((Bu dee sama ayib mooy dëddu
gi ma def ci seen poñat mi,kon déy ayib jooju, ju gànjaru la, ju ma dul
gàccaal)).

Bu doonutoon rambaaj yii,waxuma la buur yu ndaw yi sax dunu ko jeemal,waxantuma
la ak yu mag yi,waaye loolu day dëggal waxi yonnant bi ji (j.y.m), ñi Yàlla gën
a teg ay nattu ñooy yonnant yi,teg ci wàlliyu yi,teg ca ña gën,teg ca ña ca
topp}} ,ponk bii nag bu wéy la ci xeetu yonnant bi (j.y.m),ndax ñu baax ñi ëpp
ag gëm foo leen fekk,daniy fees dell aki nattu, àdduna dëddu leen naqari ci
ñoom, ñooy ëppi jafe-jafe fuuf ñu dul ñoom,boo demee ca Sahiihub Muslim,ak bu
dul moom,da nga ca gis :àddunaay kasob jullit,tey àjjanay yéefar ,yàlla itam wax
ne : wal aaxiratu hinda rabbika lilmuttaqiin}} muy àllaaxira, ñu ragal Yàlla ñee
ko moom.

Bi tubaab yi demee ba manatunoo ñàkk a xool mbirum Sëñ bi, ñu tàmbli fa’a yabali
ndaw aki bataaxel,ay yooni yoon,di sàkku ci moom mu seetsi leen,moom muy xaar
ndigalul boroomam rekk,ak lu yonnant bi,(j.y.m), ñu gise yeex a wuyyusi gi,ag
bañ,bu ko defee ña daa jaxase di gën a am lu nu wax,naan,waxoon nanu leen ko,gis
ngéen li nu leen waxoon am déet ? .

Tàmbli nanu ko te mu mat,cig barkeel,yal na Yàlla nangu,te dimbalee,te
yekkati,te wisaare,Aamiin. Yaw buur bi, jéggal ma, ak sama ñaari way jur,te nga
yërëm leen ni nu ma yarewoon may ndaw .

Bii article bu am solo la, ñu def ko ci cawarte gi murit yi ame ci wàllug fàggu
ak koom-koom, ñi ngi ko jële ca yëglekaay gu siw googu di The Economist, di genn
këyitu xibaar gu gore guy génn ayu bis gu nekk, te adduna bepp xam ko, muy wax
nag ci mbiri adduna bi bepp, moom nag mi ngi njëkk a génn ci satumbar
1843.Economist Newspaper Limited (Filiale de Pearson) ca London moo ko génne. Li
ñu ci gën di wax nag mooy koom-koomu adduna bi, politig, jëflante, xaalis,
xam-xam, xarala ak fànn (art). Lim bu ci génn, di nanu ci defar lu ëpp milyoŋ,
te 80% ba ca biti Angalteer lanu leen di jaaye-ji. Yëglekaay gi tas na ci lu
tollook 1.138.118 ciy yax ci xaaj bu njëkk bi ci atum 2006, ci li gëstug bureau
of circulations wax, di jumtukaayub natt bu nekk ca Angalteer. 53% ci ñiy jënd
yëglekaay bii ak di ko yër ay waa Amerig lanu, 14% ay waa Angalteer, 19% di ñu
dëkke Tugal gu goxe gi (continentale). Yëglekaay gi dees na ko yër ci lu tollook
206 réew.

Ci ginaaw luumay Itaali yi nuy defe fu lenn dul tiim lu dul asamaan si, am
mbooloom jullit mu Afrig a ngii di indi ay tontu ci li nuy tudde “addunaal” di
(mondialisation):



https://wo.wikipedia.org/wiki/Aakimoo_jawwu_ji

Tekki: yeen jinne yeek nit ñi, su ngeen manee dem, ba soobu ci goxi asamaan yi
ak suuf, def leen ko, waaye fu ngeen fi àgg rekk na leen wóor ne Yàlla a leen
may ngeen àgg fa. Fu ngeen fi àgg rekk, ci sultaan ngeen fa àgge, sultaan nag
mooy: lay, ndigal, kàttan, nguur. Di kon fu ngeen fa àgg, sunu boroom a leen fa
àggale moom mi leen may xel, may leen kàttan, ubbil leen wunti yooyule gox, man
a layal lu tax ngeen àgg fa.

Nit nag yàgg naa xëntewoo xam li ko wër ciy mbir, yàgg naa yittewoo xam mbóoti
jawwu ju biti jii nga xam ne daa fees dell aki yaram yu asamaan; ay biddiw aki
ñoom seen. Moom de jot naa àgg ci xam biddiw yi ak seeni kem ak seeni bind
(forme), ak li leen sos, def it ab jéego bu rëy ci xam-xamu melosuuf ak yeneen
xam-xam yi am ag jokkoo ak kaw-suuf, biir suuf ak li wër suuf, peek ko ciy
mbindeefi asamaan, biddiw ak lu ko moy.

Sofiet yi ñi ngi njëkk a joyal seen gaalu gu jawwu gi tuddoon Fostok – 1, ñaari
soobukati jawwu yu sofiet nekkoon ci biir – di Yori Jajarin ak Alaan Shabard, ci
subag bisub 12 awril 1961 g . loolu nag bettoon na adduna bépp. T ukkib jawwu
bii nag yobbu woon na lu tollook téeméer ak juroom ñatt-fukki simili, ci biir
diir boobu, gaalug jawwu gi wër na ci suuf si benn yoon ak xaaj.

Waa Amerig jot nañoo sànni waruwaayu jawwu wii di Apolo ci 20 sulye 1969g, ñaari
soobukati jawwu nekkoon ca, ñooy: Aarmustrong ak Adwin Drin, Aamustrong nee na “
Amoon naa yëg-yëg bu tumbrànke, bi may dox ci kaw weer wi, damaa yëgoon ne sama
màndaxe daa woyofoon lool”. Waa Amerig yi sàmp nanu ci kaw weer wi ay jumtukaay
yu xam-xam yu bari, jële nañu fa it ay còmp (échantillons) yu juge ca weer wa,
teg fa it ab juddalkaayu mbëj bu saal .

Am musiba xewoon na ci baagante gu jawwu gu Amerig gii di Carlinger-10, loolu
nag mooy bi waruwaay bi fàccee , ci bisu talaata 28 samwiye 1986 g, lu tollook
juroom ñaar faatu ci, ñaar ñi di ay soxna . Njiitul Amerig la nu daa wax Ronaald
Rigan nee na woon “ Bii bis de dana doon bisub naqar ak fàttaliku” . Waa Amerig
yi it tudde woon nanu ko bis bu tiis bi.

Musiba mii du mooy mi njëkk a dal Amerig ci wàllug jawwu gi, mu ni mel njëkkoon
na ko fi ci lu tollook ay at, loolu mooy bi sawara tàkkee ca joyaluwaayu
waruwaay ba tudd Apolo 11, ci samwiye 1967 g, ci noonu ñatti soobukati jawwu ya
ca nekkoon yepp dee.



https://wo.wikipedia.org/wiki/Wolof_(askan)

Wolof genn giir la gu nekk Senegaal. Wolof ñoo ëpp ci waaso yi ci Senegaal.
Maami wolof yi Isipt lañu bawoo. Séeréer si, Pël yi, Sooninke yi, Tekuruur yi
(Tukuloor), ak Sara yi juge nguuru Bagirmi ca réewum Cadd. Wolof yi ca xeet ya
lañu juge. Xeet ya yépp danoo jaxasoo, ca yoonu Imbraatoor gu Ghana, ca dëkk bi
nu tuddé Jolof. Wolof mooy ñu bawoo Jolof, Waa-Lof (ay gaa yu juge Lof) walla
Waa-Laf (ñoñ Laf), di nekk tay Wolof. Seex Anta Joob, Walaf la doon wax. Noonu
la xeetu Wolof judoo. Tur wii nuy wax Jolof, benn Soose bu tundoon Jolof Mbeng
moo ko joxoon dëkk ba. Ca cosaan dañu ne Jolof Mbeng ak njabootam ñoo fa
njëkkoon a dëkk. Ba noppi Amadu Abuubakar ñëw fa, moom baayam Naaru Murabituun
la woon, turam di Abu Bakr Ben Omar, ca cosaan danu daa wax Abu Dardaayi, yaayam
Tukuloor la woon, turam di Fatumata Sàll doomu Lam-Tooro (Lamanu Tooro) ca
Tekuruur. Amadu, Baayam jenn jàmbaar ju Saraxule moo ko ray, booba nag la
Fatumata seeti jeneen jëkër. Amadu bégul woon ci boroom këru nday ju bees ji,
lii a taxoon mu dem Waalo. Foofa nag nit ña fa nekk ay Lamani Séeréer yu sant
Ngom aki Sàmmkati Pël yu sant Jaw. Laman yi danoo yékkati woon Amadu, ndax dafa
baaxoon ba jaaxal dëkk bi, ba far mujj di Buuru Waalo.

Séeréer si ñoo ko tudde Njaajaan Njaay. Bi Amadu agsi ca waalo, ci li mu daan
daaw keru yaayam, ñii daan dëkk Waalo ñoo demoon setsi Maysa Waly Joon, buuru
Siin ba, ngiir mu leen wax kan mooy Amadu boobu ñu leen jaxal. Buur bi, boroom
xam xam la woon, ku mënoon gis yu bare. Maysa Waly ne leen koku Njajaan Njaay
la, ci Serer mooy: ku doy war. Fofu la tuuru Njaajan Njaay joge, ak sant bobu di
Njaay. Kon Njaay, ci Serer yi la joge. Njaay itam, mooy Gaynde (Gaynde Njaay ca
cosaan) te Gaynde mooy buuru àll ba. Da bokk ak turu Jaara ci kallama Mandinke
yi, Jaata ci Joola yi. Moo ñu dakkantal Njaayen yi Jaara walla Jaata. Ñu yooree
tur yi, dañu kalante.

Waaye ba noppi Njaajaan dañu koo dàqe dëkk ba, ndax daa am ku ko bëggoon a ray.
Mu daal di woon daw ba Jolof ca Wolof ya. Njaajaan Njaay dajale woon na Wolof yi
ndax ñu gën a am doole, ba man a taxawal Imbraatóor gu Djolof. Wolof yi, Jolof
mooy seeni dëkk, waaye ak seeni imbraatoor gi, dañoo demoon dëkk te yor: Waalo,
Tekuruur, Kajoor, Bawal, Siin-Saalum, Njarmeew (soog a dëkk Bundu), Ñaani,
Wulli, Bambug. Nguur ga gépp Jolof uffoon na ko. Lii moo tax Làkku Wolof mooy
làkk wi ñu gën a wax ci Senegaal. Ca atum 1549 la Jolof gu mag ga tas ak Lele
Fuli Fak. Nguuri Wolof yépp am seeni buuri bopp: Dammeel ca Kajoor, Teeñ ca
Bawal, Baraag ca Waalo, Buurba ca Jolof (Ca Jolof gu mag ga, Buur Fari lañu daa
wax). Decce Fu Njóogu ak Amari Ngóone Sabel Faal, ñoo fi njëkk a nekk
Dammeel-Teeñ.

Ca seeni meen ñoo man a nekk Buur. Meen moo gën a am solo Geño(Meen:wàllug
nday). Geño:wàllug baay .

Wolof yi danoo jaxaasoo, lii moo tax seeni sant bari, ak tamit xeet yu bari ñëw
nanu ci ñoom (Wolofal: Wolofisation). Ca Fuuta-Tooro, ca Cuballo (Nappkatu
Tukuloor) walla Sebbe (Ceddo/Jàmbaar Tukulóor) Walla Tooroodo, lanu. Danoo teel
a nekk foofu. Ci Senegaal ñoom ñoo njëkk a gis Tubaab yi. Bu njëkk Ceddo lañu
woon, tay ñu bari ci yoonu murit lañu bokk walla tiijaaniya. Am na ay ay
nasaraan (chrétiens) tamit waaye duñu ñu bari (Gore/Ndar). Seex Ahmadu Bamba
Mbakke ak Alaaji Maalik SI ñoo gën a dugal Wolof yi ci lislaam. Wolof yu bari
gàddaay nanu (walla tukki nanu) dem Faraas, Diiwaan yu Bennoo yi (États-unis),
Itaali, Espaañ. Ci Senegaal ñoo yor pal yi gën a rëy (loolu du lu ñépp man a
ànd, ndax gisees na ne Njiitul Senegaal lu njëkk séeréer la woon la ca topp it
noonu, boo demee ca xare ba (l'armée)lu ëpp ca kilifa ya doonuñu ko. Kon wax
jooju ju deesi xoolaat la). Ñoom ñoo gën a fonk seeni réewm (Nationalisme
Sénégalais). Am na ci ñoñ ci Mbay (Kaw-Kaw) lanuy dunde, am ci ñoñ ci Napp, ca
géej gi (ci ñoom la Lébu yi bokk). Jom ak Teraanga ci ñoom la fekk baax.



https://wo.wikipedia.org/wiki/Taariixu_Aamerig

Gàddaay yi waa Tugal yi daa def juge Tugal, jëm Aamerig, gàddaay yooyu wéyoon
nañu di sottiku ciAamerig gu bëj-gànnaar gi. Loolu nag amoon na, ginaaw bi
Kolomboo feeñalee Aamerig ba am lu tollook xarnu. Li ko taxaoon a am nag bari
na, bokk na ci:

1 Fitnay diine yi amoon ci Tugal gu diggu gi ak gu sowwu gi, li waraloon loolu
di yëngu-yëngu yu diine yi jugoon di safaan Jàngu bu Katolig bi, ak la ca juddoo
muy ay xeexi ngér, yu amoon ci diggante ngérum Katolig ak ngérum Protestant , ak
xeex bi protestant yi doon def ci seen biir, rawati na ci Angalteer, ak la ca
juddoo muy boddikoonte ci diine, loolu nag waraloon gàddaayug ab lim bu mag ci
waa Tugal yi, dem Aamerig gu bëj-gànnaar gi, ngir rawale seen bakan, ak ngir man
a doxal seen diine ci ag féex akug gore.

2 Fitnay politig ya amoon ca Tugal ngir xeex jaay doole ga fa amoon, ak àttee na
mu la neexe ga, ak la ca juddoo muy ag ñàkk a nosu gu mbir yi ñàkk a nosu, ak
ñàkk-kaaraange, ak dox gi nguur yi di doxe ni mu leen soobe, loolu lepp nag
taxoon na ba lu bari ci waa Tugal yi gàddaaye woon fi nu dëkkoon dem, wuti ag
goreg politig .

3 Wër gi nu doon wër mbèll yu gànjaru yi, lu ci mel ni wurus mbaa xaalis, bokk
na ci li leen daa gàddaayloo, ndax kat lu bari ci ñi daa gàdday, dañoo gëmoon ne
Aamerig de réew mu fees dell la ak yile mbell, te ña fa dëkk, ñu néew ag xay
lañu, te ñàkk ag taaxe, te yittewoowuñu yenn liggéey yu mel ni lijanti ay wurus
aki xaalis ak gasi mbèll.

4 Jëm kanam gi xam-xam am ak ndefar ci Tugal, rawati na ci wàllug liggéey ay
gaal, googu jëm kanam dimblee na ci ñu man a tukki ci géej gi, bay àgg ci barab
yu sori yee sori.

5 Liggéey yi nga xam ne lonkoo yu Angalteer yi def nañu leen , ngir meññal ak
jariñoo suufus Amerig si ak lijanti nu ñu koy sance te dëkke ko ngir dëgërale ci
kilifteefug canc gu Angalteer ci goxub adduna bu bees bii, bokk na ci li waral
gàddaay gi.

Waa Tugal yii bawoo woon Espaañ, Faraas, Olaand, Suwed ak Angalteer, sancoon
nañu ay barab yu wuute ci Aamerig gu bëj-gànnaar gi, ñoom lañuy wax tay Diiwaan
yu Bennoo yu Aamerg yi , loolu nag di woon ci ñaari xarnu yii di bu fukk ak
juroom benneel ak bu fukk ak juroom ñaareel g. Waa Angalteer yi nag ñooy ñi
njëkk a taxawal ab sancu ca Jims Town, ci diiwaanu New York, atum 1607 g, mujj
nañu nag ci diir bu gàtt, di ñi gën a tas, gën a wisaaroo ci barabi tefes yu
penku yi, ci mbooleem ñi gàddaaye Tugal.

Diiwaan yooyu ñooy yi sos, te amal li nuy wax Diiwaani Amerig yu Bennoo yi, ci
ginaaw xareb temb gi , atum 1775 – 1783 g, ñu mujj am ag temb ci Angalteer, ci
mujj gi. Diiwaan yooyu nag, bu nu leen xoolee ci Aamerig gu leegi gii nii, duñu
weesu benn xaaj ci Aamerig gu ñu xaaj fukki xaaj.

Nguurug Angalteer gi, daa joxoon ay sancoom yi nekkoon ci Aamerig gu bëj-gànnaar
gi, da leen a joxoon aw xeet ci “ag àtte gu boppu” (autonomie) , waaye teewul ci
biir loolu lepp, mu bàyyil fi boppam kilifteef ak cang gu mu am ci kaw sancu
yooyu, maanaam may na leen ñu yor seen bopp, di doxal seen mbiri biir, waaye
teewul muy seen kilifa, di réew mi leen moom. Nosteg àtte-gu-boppu googu amoon
ci sancu yooyu, mi ngi tegu woon ci ñatti ponk:

Kaŋ bi , mooy kilifa gi yilif dooley xare ji ci sancu bi, mooy féetewoo sàmm
mbiri way dëkk yi, di topptoo kaaraange gi, te am na sañ-sañu dindi saxal gu ñu
defe ci ñaari jataay yii: bu yoonal bi ak bu diisoo bi. Moom nag (Kaŋ bi) buuru
Angalteer bee koy fal ak a folli.

Bu dee nag jataayub yoonal bi, moom ñi dëkk ci sancu bi ñoo koy tànn, li ko tax
a jug nag mooy tege galag yi ak fuglu liggéeykat yi, ak saxal seeni payoor, ak
payooru Kaŋ bi. Bii jataay nag li ko may doole mooy jële gi mu jële sañ-sañam ak
kàttanam ci nit ñi dëkke ci sancu bi, ginaaw ñoo ko fal.

Jattayub diissoo bi moom, li ko taxoon a jug mooy di xelal Kaŋ bi ak jataayu
yoonal bi, ak di diisoo ak ñoom. Waaye nag moom sancu bi, ak li mu jot a am
lepp, muy “ag àtte gu boppu ” gi nga xam ne taxoon na ba ñu man fa’a doxal
demokraasi, teewul mu nekkoon ab sancu rekk bu toppoon ci ginaaw nguurug
Angalteer gi, ci gisiinu waa Angalteer.

Goornamaa bu Angalteer li mu fàttee def mooy, wut nu mu nose mboolooy yu waa
Angalteer yii dëkke woon sancu yi, ñoom mbooloo yii nga xam ne mujj nañu lu
jamono di gën a yàgg, ñuy gën a sori seen réewum nday ma di Angalteer, ci wàllug
aada ak dundiin, loolu waral ñu tàmbli koo fàtte, di yëg nag leegi ne fii mooy
seen réew, di ci tënku, te di ko fonk.

Loolu nag tàmbli woon na a wuute ak politig bi George mu ñatteel mi, taxawaloon,
moo doonoon burub Angalteer ca jooja jamono, lii mooy li taaloon ab xare bu mag
ci diggante sancu yi ak nguurug Angalteer gi, xare boobu moom lañuy tudde xareb
temb bi .

Ñi dëkke woon sancu yi, ay mbooloo lañu woon aki kuréel yu wuute, ak doonte la
ëppoon ca ñoom ay waa Angalteer lañu woon yu di ay diiŋatkat (protestants).
Seeni njariñi koom-koom it bokkewul woon, te niroowul woon, waaye nag, loolu
lepp teewul woon amoon nañu ñatti mbir yoo xam ne kenn wuutewu ci woon, ñepp a
ci dëppoo woon, ñooy:

3 Yëg gi ku nekk yëgoon ne fii ci sancu yii la dëkk, moo di am réewam, fa la
féetale ag réewoom

Ëttub Aamerig bii nag mujjoon di def ay mbir yoo xam ne ñoo waraloon xareb temb
bi tàkk. Mbir yooyu manees na leen tënk ci yii:

Parlamaa bu Britani bi daa génne atum 1762 g, yoon wu ñuy wax yoon wu tembar yi,
mooy wiy def ngay fay tembar ci jëflante yu kilifawu yi (officiel yi), ak
wayndare yi (les dossiers), ak yëglekaay yi añs. Ci atum 1764 g, ñu farataal
galag ci suukar si nu daa jële ci sancuy Espaañ yi, yu Faraas yi ak yu Olaand
yi, teg ci farataalati ko ci ataaya, kayit, weer ak biteex (walla betteex) .

Ci nii daal la xew-xew yi toppantee woon, di nëxal nag sellug séqoo gi amoon ci
diggante Angalteer aki sancoom, loolu tam gën a yaatal paxum réeroo mi nekkoon
ci seen diggante. Loolu nag gën na a fés, bi waa sancu yi bañee ne duñu fayati
galagu ataaya, ginaaw bi tam am mbooloo jug, ci desambar atum 1773 g, lakk ñatti
gaal yu nguurug Angalteer, yu ñu duyoon ak ataaya, ca waaxub Boston, ca sancu bu
Masacusets, loolu waral waa Angalteer tëj waaxub Boston bi, ne gaalug yaxantu du
fi teerati, daal di ne moom ci jëmmi boppam mooy yoral boppam sancu boobu.
Xew-xew bii ak la ca juddoo , man nañu ne moo waral xareb temb bi.

Juroom ñeenti diiwaan yu Aameriig teewe woon nañu ndajem New York ma, atum
1765g, di sàkku ci nguurug Angalteer mu teggil leen galagu tembar bi mu leen di
teg. Ci noonu Angalteer teggi woon na galag boobu waaye teewul mu wéyoon di tege
yeneen galag yi nga xam ne ab Parlamaawam daa na leen woote, te di leen farataal
ci mbooleem ay sancoom yi nekk ci àdduna bi.

Looloo taxoon reenub réeroo bi nekkoon ci diggante Angalteer aki sancoom saxoon
fi di lu ñu dogadi, ndax kat sancu yi dañoo gisoon ne di leen teg ay galag te
seeni jataayi yoonal ànduñu ci, bu amee lu muy tegtale mooy dindi màndargam
demokraasi mi seen jataay yooyu di doxal seeni mbir ame woon, ndax kat daa am ab
dal(principe) bu nekk ci demokraasi, bu naan “doo fay galag boo amul ndaw” .

Man nañu ne ndajem New York mi mooy lu njëkk a feeñ te nosu loo xam ne waa sancu
yi def nañu ko, di ci safaan ni Angalteer di àttee seen diiwaan yi.

Ñoñ sancu yépp a meroon bi Angalteer tëjee waaxub Boston bi, bu ko defee ñu
taxawal am ndaje ca Filaadelfiya, atum 1774 g, jàmmaarloo fa’ak Angalteer ne ko
na xam ne lépp lu mu defati benn sancu ci sancu yi, na ko wóor ne sancu yépp la
ko def, daal di ñaawlu bu baax jëf yu ñaaw yi Angalteer tegoon Boston . Njiitul
xare lii ñuy wax George Washington (1732 – 1799 g ) teewe woon na ndaje ma.
Ndajem Filadefiya moomu, mooy dàtt bi nga xam ne ci la Kongres mujj a teggu, ci
ginaaw bi .

Ndawi sancu yi defoon nañu am ndaje atum 1755 g, ca Filadelfiya, muy ñaareelu
ndaje mu Filadelfiya mi, ñu wax fa ne dañuy sos menn mbooloom xare , te bennal
ko, bañ a def sancu bu nekk am sa mbooloom xare, bu ko defee nag, mbooloom xare
moomu ñu tànne ko ci waa sancu yi, ngir ñu aar leen ci ay wi leen dëgmalsi. Ci
noonu ñu dugal doomi sancu yi ci xarekat yu bees yii nga xam ne George
Washington moo leen jiite woon. Waaye teewul ñu yonnee ca buuru Britani bi, ab
bataaxel buy sàkku ci Angalteer mu xoolaat ni muy jëflanteek sancu yi, te lenn
baaxu ci, waaye buur bi moom jàpp fa mu jàppoon rekk, ne daal am na ag cang gu
ñu joyal ci kaw mbooleem sancu yi. Ci jëfam jooju la tëje buntub jéem gi sancu
yi doon jéem ngir defar – ak doonte lu néew la itam – seen diggante ak Britani,
réew miy nday.

Bi buur bii di George mu ñatteel mi, ñàkkee faale càkkuteefi sancu yi, ne daal
li wér mooy moo ame cang gu joyu gi ci mbooleem sancu yi, maanaam sancu yépp ci
ron kilifteefam lañu nekk, ci anam gu matale te daj, bi buur bi nekkee ci
taxawaayam boobu ne du ci juge la xare bi tàkk ci diggante ñaari wàll yi, sax
nag lu toll ci juroom ñaari at daanaka (1775 – 1783 g ), bu ko defee, mu tas nag
ci li ëpp ci sancu yu Aamerig yi, George Washington nag jot na a man a nangu
Boston, ginaaw bi mu ko gawee. Dooley gornamaa bu Britani moom, teg loxo lu bari
ci waaxi Aamerig yi. George Washington ni mu doon xeexe ak ñoom nag mooy xeexub
bette, ci barab yu bari, ak door-daw, foo ko fekk daawul nangoo jàmaarlook ñoom,
ndax xammoon na ne ñoo ko ëpp doole te gën koo tàggatu.

Ak li xarekati sancu yi doon jànkoonteel lépp ciy coona yu tar ci biir xare bii,
teewul George Washington amoon na ci kaw njiitul Anglteer lii di Burgoyne, ci
xareb Saratoga, loolu mi ngi am bi mu jawalsee juge Kanadaa, jëm New York, ci
oktobar 1777 g. Ca saa sa, ginaaw bi ñu gañee Britani, Faraas jug na, jibal ab
xareem ci kawam atum 1778 g, Espaañ roy ko ci, atum 1779 g, Olaand topp ci atum
1780 g. Man nañoo wax ne Faraas moom jàpple na way fippi sanncu yi ci wàllug
xare (militaire) ak ci alal, ba tay it dajale na way coobarewu yu Fraans yi,
yobbu leen ci Diiwaan yu Bennoo yi, ngir ñu xeexle leen ci ron njiit lu xare lu
Faraas lii di Lavette, safaan Angalteer noonam bu mu yàgg a noonool bii. Ci
noonu Britani mujj war a xare ci jë yu bari.

Dàq gi ñu mujj a def dooley angle ji, ci sancu yi, mooy gi nu defoon seen njiit
la Cornwallis, loolu di bi mu deltoo ginaaw, dem dëkkub York Town, fa dexug York
di sottikoo, ginaaw ba ko fa mbooloom xarem George Washington ma songee.
Xarekati George Washington yooyu nag am njaxasiitum kuréel lañu woon mu ame ci
diggante ay waa Faraas aki ñoñi sancu, tollu nag ci fukk ak juroom benni junniy
xarekat.

Nañu fàttaliku nag ne waa Aamerig yi ñoom, ci seen suuf lañu doon xeexe, bu ko
defee dolli leen doole ci xare ak ci alal day gën a yomb, gën a gaaw, bu dee waa
Angalteer yi xawoon a sori Kanadaa, fi seen bagaasi xare daan juge, walla
Angalteer gi leen soree woon lu tollook ay ñatti junniy miil daanaka. Nga rax ci
dolli, waa Aamrig yi dañoo dogu woon bu wóor ci raxasu ci teg loxo gi Britani
tegoon loxo seeni mbir, te amoon nañu ay njiiti xare yu bari, ku ci mel ne
George Washington. Doolil ci loolu, nekk gi waa Britani nekkoon di xeexe ci
sancu yoo xam ne manuñu fa’a ame jokkoo ak dolli-doole ga war, ca anam ga mu
ware te gaaw, te itam pastéefub xeex bi ñu amoon moo gën a suufe fuuf bi waa
sancu yi amoon, ñoom ñi taxawoon temb ci xettaliku ci waawug nguurug Angalteer
gi. Bokk na ci li doyadil waa Britani yi ci xeex bi, ubbi gi ñu gubbi woon ay jë
yu xare yu bari ci seen kaw, ci barab yu sakkan ci Aamerig.

Bi waa Britani xamee ne lòtt nañu ci toroxal jeqiku gi amoon ci Aamerig, te xam
ne doole du mooy lijanti lëj-lëj yi nekk ci sancoom yi, ndax kat mi ngi nii di
ku ñu dàqe, ndamu ci kawam ca xare ba, bi loolu amee mu sàkku woon ag juboo, ci
noonu ñu xaatim juboo gi ci Paris, ci digganteem aki sancoom atum 1783 g, lii
mooy tomb ya ca ëpp solo:

1 Britani day nangu tembteg sancu yi nekk ci suuf yi féete ci penkub dexug
Misisipi gi, te jàppe dex gii muy diguw sowwu wi ko tàqale ak sancu yi. Bu ko
defee dig yu bëj gànnaar yi ñoom ñu bàyyi leen nañu nekke woon.

2 Jéem a rafetal séqoo yi, ci diggante Britani ak réewum Aamerig mu temb mi
(Diiwaani yu Bennoo Amerig yi)

3 Amal ci diggante Britani ak Aamerig gu temb gi, ay séqoo yu yaxantu ak yu
koom-koom, waaye nag séqoo yooyu ñu teg leen cig nawleente, ak moroomante, kenn
du jaay kilifteef sa moroom.

Nii daal la Diiwaan yu Bennoo yu Aamerig yi ame, xareb temb bi nag am na genn
jeexiital gu rëy te xóot, ndax wal na te upp ngelawul gore ak temb ci mbooleem
sancu yi.

Lii nag làppal na Britani, loofloo ko, ci wàllug xare ak politig, nga rax ci
dolli alalam ju bari ji mu ci ñàkke.

Aamerig nag moom, daal di ñew, defar sartu réewam , daal di taxawal ndajem
booloo mi nga xam ne Kongres moo ko digale woon, atum 1788 g, mbooleem ndawi
Diiwaan yu Bennoo yi teewe woon nañu ko, ba mu des diiwaanub Rood Island. Cér ya
fa nekkoon tam, tànn cig dëppoo, George Washington muy njiitul ndaje mi, ci
loolu la nekke ki njëkk a nekk njiilul Diiwaan yu Bennoo yi.

Ginaaw bi lañu def Washington – ginaaw bi mu nekke péeyu koom-koom bi ak bu alal
bi – la nu ko def péey bu politig bi. George Washington nag jëloon na xalaatam
yepp, def leen ci nu muy def ba bennal Amerig, looloo taxoon waa Amerig yi
soppoon ko, wormaal ko, waxam it weesuwutoon : (( doon leen benn, doon leen ay
waa Aamerig ..)) , loolu saxoon ci seen xel yi. Washington moom wàcci na jal bi,
joxe njiit gi, atum 1797 g, ginaaw bi mu ko yoree ñaari yoon.



https://wo.wikipedia.org/wiki/Sowwu_Afrig

Sowwu Afrig ab diiwaan la ci Afrik. Mi ngi tambalee ca Niseeria ba ci Senegaal.
Afrik da fa mel ne arafu 1, am lu taxaw ak lu génn jublu sowwu, lu génn loolu
lépp te féete ci suufu Sahara man nan kaa jappee Sowwu Afrik.

Su nu sukkandikoo ci seddaleb adduna bi Mbootaayu Réew yu Bennoo(onu) yi def,
Sowwu Afrik bénn la ci diwaan yi ñu seddalee Afrik.

Tefesu gii xaaju Afrik ci Mbàmbulaanu Atlas la bokk. Tefesam xaajoon nan ko
joxoon leen ay tur: Tefesug pépp, Tefesug wurus, Tefesug bëñu-ñay (ci
nasaraan:Côte d'Ivoire, moo indi turu réewum Kot diwaar). Jappum njaam mi
yëggaloon na barab yooyu bu baax; ba tax na sax lu ëpp ci jaam yi fa ñu leen
jaarale yòbb Amerik.

Ci barab yu bari yi nekk ci Diwaan bi klimaab yemoo la ñu am, allub yemoo it am
na fa. Bari na ci ay réew yu bari gancax, am na ci tamit réew yu bekkoor: yi
jege ndand féy-féy gu Sahara, yu ci mel ne Senegaal ak Mali

Ci taariix Diwaanu Sowu Afrik mooy barab bi nguur yi ëppoon solo ci Afrik
nekkoon, man nan cee woññi yénn: Nguuru Mali gu Mag ga, Nguuru Songaay gu Mag
ga, Nguuru Gana gu Mag ga. Doonoon na génn ci barab yi xay yi gën a mag juddoo
ci adduna bi, dëkk bu mag bii di Timbuktu bokkoon na ci selebiyoonu njaay ak
cosaan yi gënoon a mag ci jamono ju yagg ja. Ay réew yu amoon-alal te bariwooni
yëggu-yëgguy cosaan ak aada nekkoon nañ fa, waaye li leen gën a faagaagal mooy
jappum jaam mi ak coppitey klimaa bi, ñakkum ndox mi (rawatina taw) moo réy mbay
meek camm gi ak lépp li ciy génnee.

Ay gëstu yu bari wone nañ ne ay nit ñëwoon nañ ci Sowu Afrik, njoort nañ ne ay
Pigme lañ, ci li jege atum 12.000 B.K.(balaa Kristaa). Ay jumtukaay ngir liggéey
ak xeer, gis mañ leen ci mandiŋ mi, fa nga xam ne ay sammkat a fa nekkoon yu
daan jëfëndikooy jumtukaay yu ñu yatt ci xeer (ay paaka, xeec,...). Ñi dëkkoon
ci all bi nak ci yax lañ daan yatt seeniy jumtukaay.



https://wo.wikipedia.org/wiki/Soppalikaay

Soppalikaay ab jumtukaay la buy tax a man a soppi limu dend ak taraayu dawaanu
mbëj bu jóge cib gongikuwaay buy jur kàttanu mbëj gu safaanu, ci beneen limu
dend ak taraay yu wuute te bokk baraay ak melokaan. Te limuy ñakk ci kàttan ci
soppali gi lu néew la. Ab soppalikaay, ci dawaan bu safaanu rekk la man a doxe,
ndax ci bii xeetu dawaan la mbëjbijjaakon bu safaanu, di ci li doxam aju, man a
juddoo.

Soppalikaay yi ci ndomboy jokkalekaayu dawaanu mbëj yiy lëkkale jóoxuwaayu mbëj
yi (digg yu mbëj) ak jëfandikukat yi lañu leen di jëfandikoo. Bokk na yenn ci
ngirte yi tax dawaan bu safaanu bu Nikola Tesla am-ndaw ci kaw dawaan bu wéy bu
Edison ci liñu doon woowee xareeb dawaan yi.

Lim bu bari bu kàttanu mbëj bees soxla ci mboolaay yu taaxe yi tax na ñu war koo
jóox ci bariwaay bu dayoowu ci jóoxuwaay yees duppee digg yu mbëj. Ngir man a
xayma bariwaayu kàttanu mbëj bees jóox cib digg bu mbëj dañuy xool ci liñuy
duppee ngóora gi(njunjam di P bennaanu nattam di Watt ñu koy tënk ci [W]) di luy
man a nekk ci diggante ay fukki kw (kilowatt, 1 kW = 1000W) ci digg yu ndoxmbëj
walla yu jant ba ci ay teemeeri MW (megawatt, 1 MW = 1.000.000 W) di yu digg yu
tàngmbëj ak yu saal. Gii kàttan dañu koy yóbb ci ay teemeeri km. Ngóora (P) gi
mi ngi am digaale ak dawaan (I) geek dend (V) gi ci mbindum xayma miy toftal:

Lii dafay tekki ne man ngaa yokk walla wàññi dend gi walla dawaan bi te ngóora
gi du soppeeku (te jéem a fexe ba c o s ϕ {\displaystyle cos\phi \,} jege 1
(benn)). Lii am na solo lool ndaxte dawaan bi I dafay jur tangoor suy jaar ci
biir watatukaayu mbëj bi (ngir njeexitu Joule): lu dawaan bi di gën a bari
tangoor giy judd di gën a bari; ngir moytu lii faww ñu yokk dijjaayu watatukaay
bi, waaye it yokk gi am na dig ci wàllu koom ak xaral, aju na tamit ci feeñte bi
ñuy duppee waddug dend yu buum yi ci seen bopp. Kon ngir wàññi dawaan bi dañuy
def ab soppali yokkaale dend gi ci anam gu ngóora gi dul soppeeku.

Baaxi ab soppalikaay ki leen njëkk a taxawal mooy Michael Faraday ci 1831, waaye
li mu ci jubluwoon rekk moo doonoon biral baaxi yi nekk ci xiirtalug
mbëjbijjaakon, kon xalaatul woon nan la man a nekkee jumtukaay buy jariñ ci
dëgg-dëgg. Lucien Gaulard ak John Dixon Gibbs ci 1881 lañu génne ca Londar ab
jumtukaay bees duppee woon «ñaareelu jurukaay», ñu daaldi jaay xalaat bi këru
liggéey bu waa-aamerig ba Westinghouse. Mooy soppalikaay bees njëkk a jëfandikoo
ci jëfe.



https://wo.wikipedia.org/wiki/Seex_Anta_J%C3%B3ob

Seex anta jóob a ngi judd ci 29 tabaski ci 1923 ca Jurbel- faatu ci 7 diggi
gàmmu ci atum 1986 ca Ndakaaru doonoon ab taariixkat bu di doomi Senegaal. Moo
fésal li Afrig, rawati na Afrig gu ñuul gi indi ci xayug àdduna bi. Doonte yenn
ci ay yebbeem(thèse), ba tay, am na ñu ko nanguwul rawati na ñenn ci waa Tugal
ñi, li ëpp ci li mu bind wér na ñépp.

Seex Anta Jóob mi ngi judd ci 29 tabaski ci atum 1923 ca Céytu, ci diiwaanu
Jurbel, ci digg Senegaal. Bi mu amee 23 at la dem Pari ngir jàng jëmm ak simi,
ba yàgg mu boole ci taariix ak Xam-xami mboolaay yi. Moom gis-gisu boppam la
amoon ci lu ñu daa jàngale ca jamono yooyule, naan Afrig amul démb.

Ci 1951 la bind ab yebbi ci yoonalug (direction) Marcel Griaule ca Daara ju kawe
ju Paris, mu wax fa ne Isipt gu yàgg ga, ay waa afrig yu ñuul a fa dëkkoon, ni
it làkk ak caaday waa Isipt ñoo tas ci Sowwu Afrig. Donte ay ustaasam nanguwuñu
yooyule gisiin, waaye ni ko Doué Gnonsoa waxe, juroon na ay yëngu-yëngu yu bari
bi mu ko defee téere, duppee ko Réewi ñu ñuul ñi ak caada, boobu téere bi mu
siiwal ci 1954. Ci 1960 la mujj jot ay lijaasaam. Ci jenn jamono ji muy wéy di
tàggatu ci jëmmug saal ca Faraas. xam-xamam màccoon na jëm ci fànn yu bari.

Dafa sukkandikuwoon ci bindkati waa geres yu yàgg yooyule di Herodote ak Strabon
ngir topp te wéral gisiinam woowu (gisiin:théorie) naan waa Isipt yu yàgg ya ak
waa afrig ñu ñuul ñi benn lañu ci jëmm (seen melow der, melokaanu kawar, wu
bakkan ak wuy tuñ). Bi mu xoole xoolaat xibaar yi mu am, la ni caadaay waa
Isipt, caadaay ku «ñuul» la. Ci wàllu làkk, mu gis ne wolof ak làkku waa Isipt
yu yàgg ya ñoo bokki maam.

Ci atum 1970, Seex anta bokk ci mbooloom xam-xam, ci ndigalu UNESCO, miy war a
bind ab téere ci taariix bu matale bu Afrig. Ci li ñeel mbindum boobule téere,
la bokk ca ndajeem réew yi ca Xaayra, mu fay méngale gëstuwiinam ak ay ngérteem
ak yeneen boroom xam-xam yi ci àdduna bépp te seen xam-xam ñeel wàll wi. Bi
ndaje moomu weesoo lañu ko féetale xaaj bu mu war a bind ci cosaanu waa Isipt yu
yàgg ya. Saxal gu mujj (rapport final) gu moomule ndaje fésal na dëppoo ga amoon
ci diggante boroom xam-xam ya, ba mu des kenn, ci li Seex Anta Joob ak Théophil
Obenga indi woon, ñeel nuroog caada gi nekk ci diggante Isipt gu yàgg ga ak
Afrig gu ñuul gi. Ci noonu Ustaas (professeur) Jean Vercoutter biral yii kàddu:
«Isipt waa Afrig la woon ci mbindiinam ak ci xalaatiinam». Ustaas Leclant it gis
wenn melokaan wi ci seen jikko ak xalaatiin. Waaye ba tay jii, yenn boroom
xam-xam yi dañoo jàpp ne ca Isipt ñu ñuul rekk a fa dëkkoon ba bés bi ñuy ñàkk
séenug tembte, ñeneen ñi jàpp ne am njaxas a fa nekkoon, maanaam ay xeet yu
bari.

Ci geneen fànn, mu dugg ci politig ci 1947, di xeex ngir tembteg Afrig ak
bennoog Réewi Afrig yi.

Seex Anta Joob a ngi génn àdduna ci Ndakaaru ci diggi gamu 1986. Jàppe woon nañu
ko niki bindkatu waa Afrig bi gën a ràññeeku ci XXu xarnu bi.

Seex Anta gisoon na ne nit ki njëkk Afrig la fekk-baax, mi ngi feeñ ci li wër
barabi gëweelu Afrig gi, ci diiwaanu Laamaar yu Mag yi. Su nit njëlbéenoo Afrig,
kon ci gisiinam, Seex Anta, gis ne feñtey xay yi njëkk, Afrig rekk la war a man
a ame. Kon, Afrig du rekk am na démb, waaye xayam mooy gi njëkk. Ni ko Nathalie
Michalon waxe, nit a ngi juddoo Afrig, fa la ag xereñam dooree, mu juge fa dem
ci yeneen diiwaan yi. Ci Afrig la nit tàmbalee sàkkiy jumtukaay, samp kër, di
bay di togg, añs.



https://wo.wikipedia.org/wiki/S%C3%A9er%C3%A9er

Séeréer (mba Seereer) genn giir la gu nekk Senegaal. Séeréer si ñoo jur Lebu yi
ak Wolof yi, waaye wolof yi am nañu yeneen xeet yu ñu bawoo tam yu duli Séeréer.
Siin ak Saalum mooy seeni nguur.

Soog a nekk Siin-saalum, ca Tekuruur lañu nekkoon. Dañoo gàddaay dem Siin-Saalum
ndax dañu doon daw Lislaam ak Muraabituun yi (les Almoravides). Muraabituun yi
dañu xare "jiyaar" ak séeréer si, ngir dugal leen ci Lislaam, waaye séeréér si
bëgguñu woon loolu. Lii lépp nag ca yoonu imbraatóor gu Gana la xewe woon, booba
imbraatoor gi mi ngi doon tàmbalee daanu. Foofa ca Siin-Saalum ay Soose
(Sooninke), ñoo fi doon dëkk. Kon mbokkug Soose ak Séeréer ci dëkkandoo la
bawoo, ba noppi Soose yu bari dem nanu dëkki ca Kaasamaas. Séeréer si dañu doon
séddale dëkk bi ci ay Lamana, ca Lamana yépp ay Laman a fa fa daa nekk ay buur.
Mbay ak Napp lañu daa dunde. Mbay (Saalum) moo doon turu dëkk bi soog a nekk
Siin ak Saalum. Ba noppi ay Mandinke yu juge nguuru Kaabu, ñëw ca Séeréer sa,
dëkk ak ñoom. Mandinke yi ay Nanko (Géer) yu Kabbu lañu woon, seeni buur (Mansa
ca làkku Mandinke) ñoo leen dàqe seen réew. Joolaa yi ñoo leen ne ca Siin-Saalum
baax na lépp lu nit soxla ngir man a dund am na fa, te foofu am na ay nit waaye
amuñu buuru dëgg. Lii moo tax ñu tuxoo Siin ak Saalum. Nanko ak Buuri Séeréer si
fi nekkoon (Laman) dañoo booloo, jaxasoo, ba nekk xeet wu ñuy wax ay Gelawaar.
Gelawaar, ñoo tabax nguuru Siin ak Saalum. Maysa Waali Joon moo jëkk a nekk
buuru Siin. Mbegaan Nduur moo jëkk a nekk Buuru Saalum.

Séeréer ci seen bopp, am nañu: Séeréer yu Njominka, Siin rekk lañu nekk, nappkat
lañu it, turi maandinke lañu yor, ndax ca gelawaar lañu bokk. Séeréer Ndut,
Saefen, Paloor, Noon, ñoom Séeréeru Kajoor ak Bawal lañu. Séeréeru Siin, mooy
Séeréeru Siin-Saalum. Séeréeru Fuuta yi nag, leegi ca tukuloor ya lañu bokk,
ñoom ñoo fa doon ay wolof tamit, Kuballo yi (nappkatu tukuloor) ak Sebbe ( ceddo
tukuloor ). Séeréer ak Pël ñoo njëkk a nekk foofu, loolu moo tax mu am fa ay
Séeréer. Tukuloor ak Séeréer dañuy kalante ak Joolaa tam. Ndax ca cosaan, nee
nanu, xeet yooyu yépp ñoo bokk mam. Séeréer si dañoo xaw a ñuul, njool, am it
yaram wu dëgër. Ci Senegaal ñooy ñi fi dàq a bëre.

Léopold Sédar Senghor, njiitul Senegaal lu njëkk séeréer la woon ca baayam, Abdu
Juuf tam. Blees Jaañ moom it baayam Séereer la woon. Séereer bu njëkk Ceddo lañu
nekkoon - diiney "A ƭat Roog" ci baati Séeréer. Tay nag dugg nañu lislaam (
Tiijaaniya, yoonu murit), walla diiney nasaraan (christianisme) ca Siin
(Joal-Fadiouth). Nasaraanalkat yi (le Missionnaires) yu tubaab yi ñoo leen dugal
ci diine jooju. Am na Séeréer ñu barry ñu tey ci diiney A ƭat Roog (religion
sérère). Roog moi Yalla ci baati Séeréer.



https://wo.wikipedia.org/wiki/Penku_Afrig

Penku Afrig mooy wàllu Afrig gi gën a féete penku. Bénn la ci diwaan yi ñu
séddalee goxu Afrig.

Ruwandaa ak Buruundi yénn saa yi dan leen di boole ci Diggu Afrig, ndax li ñu
nekk ci diggante ñaari diwaan yi.

Yénn barabi penku Afrik,siiw nañ ndax seeni rabi all yu bari, yu mel ne segg,
gaynde, ñay,... Li ëpp ci diwaan bii nak ñaay la. Doju Kilimanjaaro ak doju
Keeñaa, ñooy yi gën a kawe ci Afrig.

Ci gii xaaju Afrig, làkk yu bari lañ fay wax, kàllaama waa angalteer ak gu waa
faraas ñooy yi fa gën a tas, waaye bu nu fatte kiswhili di itam làkk bu tas ca
diwaan ba; baati bantu ak yu araab ñoo booloo doon ko. Diiney krist mooy bi fa
gën a tas rawatina ca Ecoopi. Doon na diwaan bu bari ay xare yu junniy nit
faatoo: ca Sudaan lu mat ay fukki at a ngii ñu ne ci xare, ca Ecopi ba buur ba
daanoo ba tay ñu ngi xare ci seen biir. Moom Ecoopi am beneen xare bu mu sexxal
ak Eriteere mi ko doon laaj tembteem te jot ko ci 1993, am na fanweeri at. Ca
Somali itam ay at a gii ñuy xeex ci seen biir.

Penku Afrik teewee na ay nguur yu mag, rawatina gu Ecoopi. Man nan wax ne mooy
nguur gi njëkk ci Afrig. Am na yénn taariixkat yu naan sax ña sosoon Esipt gu
yagg ga fa la ñu jòge woon. Nguuru Ecoopi moo tegoon tànk ca diwaan boobu ci
jamono ju yagg ja. Lu ko daleen ci xarnub XIX ba bu XX waa tugal yi ñoo leen
nootoon, aakimoo woon seniy suuf. Waa portigaal yi ñooy ñi fa njëkkoon a ñéw,
waa faraas yi ak waa angalteer yi dal di ci tegu.



https://wo.wikipedia.org/wiki/Leopool_Sedaar_Sengoor

Leopool Sedaar Sengoor mi ngi juddoo ca Jiwaalo ci 9 Oktoobar ci atum 1906, génn
àdduna ca Verson (ca Fraas) ci 20 Desambar 2001. Nekkoon taalifkat, bindkat
doonoon it killifa aada ca Senegaal. Mooy ki njëkk a doon njiitu réewu Senegaal
(1960-1980).

Wàcc na jal bi ci teeyug bàkkanam, bàyyee ko Abdu Juuf. Ñu bari ci àdduna bi
dañu koy jàppe kenn ci xalaatkati Afrig yi ëpp solo, yu ñaar-fukkeelu xarnu.

Léopold Sédar Senghor ma nga juddoo ca Jiwaalo, di ab dëkk bu ndaw bu ne ca tund
wu Mbuur, ci diiwaanu Cees. Baayam di Basil Jogoy Senghor, ab yaxantukat la woon
bu bokkoon ci kuréel gu diggu gi ci giirug séeréer, di genn ci néewte yi ci
Senegaal.

Sengoor nekkoon na di kenn ci ñi doon jàppale Lëngoo gi:(réewi Afrig yi temb bu
yàggul), loolu lu mel ne (ag Komonwelth gu Faraas) gu ag Lëngoo la woon, réewi
Afrig yi nag ànduñu ci woon. Moom sosoon na ak Moodibo Kayta Lëngoo gu Mali gi.
Moo nekkoon njiitul jataayub lëngoo bi ba ci kero bi mu tasee atum 1960, moo
nekkoon ki njëkk a jiite Senegaal, ñi ngi ko tànn ci 5 satumbar 1962, mooy ki
sadd bàkku réewum Senegaal (gar gu xonq gi). Njiitul jëwrinam lii di Mamadu Ja
moo féetewoo woon doxal naal yi aju ci suqaliku gu réew mi gu guddub dig gi(long
terme), bu ko defee moom Sengoor mu féetewoo séqoo yu bitim réew yi

Waaye ñaari gaa yii mujj nañu wuute ci lu gaaw. Ci disambar 1962 lañu jàpp
Mamadu Ja, mi ñu tuumal ne day xiirtale cig daaneel nguur, mu daal di sax ci
kaso bi lu tollook fukki at ak ñaar. Ginnaaw bi Sengoor daal di taxawal ag noste
gu njiit . Ci 22 Mars 1967 Sengoor mucc na cig bóom, ñu daal di teg àtteb ray ci
ki ñu ko tuumaaloon. Tekki na ndombag tànkam njëkk ab àppub njiitam di jeex,
loola di ci disambar 1980, daal di fiy wuutal Abdu Juuf ci boppu réew mi. Ci ron
ag njiitam la Sengoor sampe lëwug làng( ñu yamale woon ko ci ñatti dawaan rekk:
mbokkoo , mbokkte, ak afal ak genn noste gu yar ( systeme educatif) gu am solo.

Bariwaa na lu ñuy askanale Sengoor ag demokaraasi waaye ay fen rekk la,ndax moom
indi woon na fi ci doole ag noste gu genn làng, daal di moñoxe ci doole lu
sakkan ci ay yëngu-yëngu yu ñaxtu yu ay dongo (étudiants. Ak doonte canc gu
Faraas jeex na ci melo wu kilifawu (officiel) teewul xiimay koppar bu Senegaal
Faraas a koy saxal, njàng mi it ci làkku Faraas lañu koy defe, te Sengoor it
réew mi mi ngi ko jiite woon ànd ak ay xelalkat yu Faraas yu muy diisool, (Ñooñu
nag manuñoo joxe menn xel mu njariñul Faraas nekkul, Moom itam jabari waa Faraas
la yoroon, te bari na lool lu mu daa xeex ngir ñu yor aaday Faraas, Taalifkat ba
nee na:



https://wo.wikipedia.org/wiki/Jolof

Jolof moo doonoon nguur ngi gënnoo na mag ci Senegaal ci jamono yooyu. Mi ngi
sosu ci xarnub XIV ba Nguuru Mali gu mag ga saayee, rawati na la feete woon ca
sowam. Ba nguuru Jolof taxawee, jëloon na melokaanu nguur yi ko jiitu woon,
waaye bàyyi woon na fa melokaanu càmm ak màng ga xewoon ci jamono.

Ki ñu ne moo sos nguur googu mooy Njaa Jaan Njaay. Mooy doomu araab la bu ñuy
wax Abaabakar ak Lingèer ab Tukulòor bu tudd Faatimata Sall. Moom, Njaa Jaan
Njaay, def na ci réew mi liggéey yu réy.

Bokk na ci def wolof yi ñuy benn, teg réew mi ci yoonu nguur gu leer. Samp
nguuru Waalo ba mu dëgër, mu dal di koy jox rakkam. Sos nguuru Jolof gu mag ga
ba mu yegg fa gën a kawe mu door a wàcce boppam. Looloo tax ña ko wuutu ñoo
mottali liggéeyam ci xarnub XIV, waaye jotu ñoo moytu taste gu gaaw ca nguur gu
mag ga.

Boo seetloo turi buur yu njëkk yi ci nguur gu mag gi di nga leen fekk ñekk fukk
doŋŋ. Seen péey nekkoon na Céŋŋ ca jamonoy Njaa Jaan Njaay. Réew yu bari nekkoon
nañ ci kilifteefu gu mag ga. Lu mel Senegaal ak Gaambi ak Faleme nekkoon na ñu
ci suufu Jolof gu mag ga.

Jolof boo ko dee xool dafa këll bunom dem na ba lag da geer, égg na Ferlo. Moom
dafa xawa uuf Tooro ak Dimat ak Waalo ak Kajoor ak Bawol ak Siin-Saalum wàllu
penku wi ndand féy-féy la. Jolof fu neew ñax la, bari na lool garabi werek. Mel
na ne du fu naat it ndax ab woykat bu siiw ci yu wolof yi di Sëriñ Musaa KA am
na fu muy melale lu ni mel ci genn xasidaam, mu ne : nawet Jolof noor fa te doo
nooraani - ndaw lu ca sax soo màggatee yalwaani

Waa Jolof nekkoon nañu ay giir yu wuute, booba ñu ngi ci seen joge bëj-gànnar
jëm bëj-saalum: giir yooyu ay Séeréer lañu ak ay Wolof ak ay Tukulòor. Naari
gànnar yi daana ñu song ñi dëkk ci tàkkal dex gi. Nee nañ ki fa njëkk a dëkk mu
ngi tudd Njolofeen Mbeng, mu ngi bokk ci xeetu Màndeŋ. Turam la ñu jox nguuru
jolof. moo fa njëkk a sos dëkk bu ñu daan wooye Kàyti, moom mu ngi nekkoon ci
Yeŋ-yeŋ.

Fuuta moo doon gën jaa màggi réew ci mbooleem gox yi. loolu masu la deñ ba ci
fukkeelu xarnu ak ñeent, moo tollook falug waa Tonjon.

Jamono jooju la màndeŋ yi yaatal seen nguur gu mag dale ca géeju Atlas ca
bëj-gànnaar ba bëj-saalum ca Gàmbi. Ca jamono jooju yit la nguuru jolof nangoo
boppam, moo gënoon a am solo ci réewu Wolof yi ak Séeréer si ak ci mbooleem réew
yi ci géej gi, ci li ko dale ca bëj-gànnaar ba bëj-saalum, Fuuta ba Saalum.
Ëmboon na Waalo, Kajoor, Bawol ak rèewi Séeréer si ak lenn ci Fuuta Tooro.

Rèew yu bari nangu nañ seen bopp ci nguuru Jolof gu mag ga. Kajoor njëkk a nangu
boppam topp ca Waalo ci njiitu Barag. Bawol ci njiitu Teeñ. Rèewi Sèeréer si ci
njiitu Buur. Jolof mujj na nekk réew ni yeneen yi ci xarnub XVI ba XIX. Waaye
Dammeel moom moo gënnoona metti ag jàmmaarloo ak Burba jolof ca xareb Danki ba
nga xam ne moo njëkk a faagaagal nguuru Jolof gu mag ga. Ganaaw loolu la xareb
Mbisin ca 1697 foofa kajoor moo Jekku, ak xareb Ambaal ci 1760, ak xareb 1886.

Bok na ci li ngirteel saayam, ñaari noon yu doon xëccoo nguur ga ñaarelu xaaj bu
xarnub XIX. Noon bu njëkk bi mooy Tanoor Jeŋ. Ñareelu noon bi mooy Amadu Sayxu.

Tanoor Jeŋ doomi Lingeer Kura Ngoy, song na Buurba ngir nangu nguur ga. Ginaaw
bi moom Amadu Sayxu nanguwaat ko ci 1870. Yor ko ba ci atum 1875, ci at moomu
lañu ko jekkoo ca xareb Sàmba Saajo. Ci noo nu la Jolof tàbbee ci loxoy Faraas
ci 18 rakki gammu 1885.



https://wo.wikipedia.org/wiki/Fattalukaay(mb%C3%ABj)

Fattalukaay ab cër la bees di jëfandikoo ci biir ndombo yu mbëj yi, di fees di
rënk kàttanu mbëj niki toolub mbëjtekkaaral, yani mbëj yi ñoo fay tase dankaloo
fa.

Dafay am ñaari làcc, yu tapp yees defaree ak lu man a wommat mbëj, yu làng ak
benn diggante bi. Ñaari làcc yi yani mbëj yu dekkarloo fay nekk, wenn làcc wi
yan bu ëpp (+) lay am weneen wi bu yées (-), segam ñaari yan yu dekkarloo dañuy
xëccante, waral juddug toolu mbëjtekkaaral bi. Taraayu tool bee ngi aju ci limu
yani mbëj yi nekk ci diggante làcc yi, moom itam aju ci dendu mbëj bi. Ngir bañ
benn yan jóge ci wenn làcc dem ci weneen, faww ñu def lenn ci seen diggante,
lenn loolu lees di woowee ab lankmbëj, man naa nekk ngelaw rekk walla këyit mbaa
lépp luy bañ mbëj jàll ko. Ab fattalukaay bu nekk dafay am ab def (C) ñu koy
natt ciy farad (F), dayoom a ngi aju ci lankmbëj bi, mooy li nuy wax dayoob
toolu mbëj bi gën a rëy bi nga xam ne su ko weesoo yani mbëj yi man a jóge ci
wenn làcc dem ci weneen, di luy waral itam yàqug lankmbëj bi.



https://wo.wikipedia.org/wiki/Doxalukaay_bu_demandoodi

Doxalukaay bu demandoodi ab xeetu doxalukaay bu mbëj la bu dawaan bu safaanu bu
xél yu wëndeeluwaan bi yamul ak yu toolu bijjaakon buy wëndeelu bi lëmës yi nekk
ci tekkaaralaan bi jur. Maanaam amul ag demandoo ci ñaari gaawaay yi, benn bi
moo raw beneen bi. Loolu moo ko wuutale ak doxalukaay bu demandoo.

Bii xeetu doxalukaay manees na koo jëfandikoo niki ab jurukaayu mbëj, ab
safaanukaay. Waaye bariwul li ñu koy jëfandikoo ngir jóox kàttanu mbëj ndax li
ko doxalukaay bu demandoo gënee ci wàll woowu.

Dawaan biy jaar ci lëmës gu tekkaaralaan bi mooy jur ab toolu bijjaakon buy
wëndeelu, xélu wëndeelug tool bi mi ngi aju ci baraayu dawaan biy dugg ci
doxalukaay bi te jóge cig ndombo gu biti. Ngir am ab toolu bijjaakon bu taxawul
benn barab, di wër, faww ñu am ñetti lëmës yu tolloo, te itam yam dendu mbëj bu
safaanu bi ñu leen di dundalee. Waaye ngir gëstu masin bi doy na ñu xool rekk
benn wommatukaay ci ñett yi ndax liy xew ci benn bi mooy xew ci yeneen yépp.

Kon lëmës gu tekkaaralaan bi dafay nekk ci biir ag wal gu bijjaakon guy soppiku
ci jamono. Toolu bijjaakon buy soppeeku bi mooy sabab juddug jenn doole ju
mbëjdoxalukaay, lëmës gu wëndeeluwaan bi su sóoboo ci boobu tool, sunu
sukkandikoo ci àtteb Lorenz, dafay xiirtal ci ay catam ab wuuteeg aj, moom it
juddal ab dawaanu mbëj ci wëndeeluwaan bi. Segam xamees na ne su ab dawaan di
jaar ci aw taxar, dafay jur ab toolu bijjaakon. Kon ñu am ñaari tool (bu
tekkaaralaan bi ak bu wëndeeluwaan bi) liy tukkee ci digaaleeb ñaari tool yi
mooy jenn doole ju mbëjbijjaakon, di liy wëndeel wëndeeluwaan bi.

Li tool bi tekkaaralaan bi jur, di xiirtal ab wuuteeg aj ci wëndeeluwaan, loolu
itam sabab beneen tool, di lu ag ñakkam a judd di indi ñakk a demug wëndeeluwaan
bi. Tax ñuy far di ko woowee itam masinub xiirtal.

Turu demandoodi ngi jóge ci li wëndeeluwaay bi manut a yam ak walug bijjaakon
bi, xél gi ñuy demee, walug bijjaakon bi mooy raw. Wuuteg xél gi nekk ci
diggante wal gi ak wëndeeluwaan bi lañuy wax xélu tarxiis. Xélu wëndeluwaan bi
lañu wax xélu demandoo.

Ci misaal, ab doxalukaay bu am ñetti seexi dott p (6 dott), bu baraayam f doon
50 Hz mi ngi am xélu demandoo 1000 wër ci simili.



https://wo.wikipedia.org/wiki/Dawaan_bu_w%C3%A9y

Dawaan gu wéy (ñu man koo tënk ci DC Direct Current ci wu-angalteer, moom lees
di gën a jëfandikoo), di dëddoo ak dawaan gu safaanu AC, xeetu dawaan la gu am
genn jubluwaay. Dawaan gi dafay wéy di dox ci ag ndombo ci genn jubluwaay.
Mbëjfeppal yi ci genn jubluwaay lauy wéy di daw.

Dawaan gu wéy ciy amper lees koy natt. Benn amper mooy ,24*1018 mbëjfeppal ci
saa (I = Q/t), I = dawaan, Q= coulomb, t= saa).

Wenn rëdd wu wéy ak ñett yu ndaw, ci suufam, mooy njunju dawaan gu wéy; dees na
jëfandikoo itam DC (Direct Current). Dawaan gu safaanu moom AC alternating
current lees di jëfandikoo wall njunj wii di ~.

Dawaan gu wéy lees di jëfandikoo lu bari la ci taraay gu suufe ak ci mbëjfeppal,
rawatina ci jumtukaay yiy doxeek tegle yiy man a jur dawaan gu wéy kepp. Ci
daamar yi, su safaanukaay bi juree dawaan gu safaanu dess koy soppali gu wéy.
Saxaar yiy doxee mbëj itam ñoom dawaan gu wéy lañuy jël.

Thomas Alva Edison mooy ki fi taxawal séddaleeg dawaan gu wéy ci wetu njeextalu
XIXu xarnu bi, bi ndefar gi tambalee jëfandikoo mbëj. Ci ginnaaw bi lees ko
wuutaleek dawaan gu safaanu gi Nikola Tesla sakk, ndax limu gën a yomb a yóbb ci
diggante yu gubb.



https://wo.wikipedia.org/wiki/Toolu_mb%C3%ABjbijjaakon

Toolu mbëjbijjaakon, ci jëmm, ab tool la buy juddoo ci teewaayu yani mbëj,
banqaasu jëmm bi koy gëstu mooy mbëjbijjaakon. Ay bokkaanam (ñi bokk doon ko)
ñooy ab toolu mbëj ak ab toolu bijjaakon, seen teewaay di juddal ay doole yees
man a natt ci bépp tombu tool bi ci jamono ju ne. Ci fànnu gisiin wu ajoo dees
na ci wuññee ne toolu mbëj ak toolu bijjaakon ñaari feeñte lañu yu wuute tur te
di lenn li, lépp mbiru nosteg delluwaay la. ba tax sax su benn xoolkat bu taxaw
di gis ci misaal ab toolu mbëj kepp, ab ñaareelu xoolkat buy yëngu moom dina gis
ab toolu mbëj (nakka-jekk waaye bu dul tekkaaral lay doon) ak ab toolu
bijjaakon.

Toolu mbëjbijjaakon bi dafay jur jenn doole ji F {\displaystyle \mathbf {F} } ci
wenn wàll-wàllaan wees yan, bu yamaleb Lorentz diñu jox:

Te q {\displaystyle q} di yanu wàll-wàllaan wi, v {\displaystyle \mathbf {v} }
diy xélam, E {\displaystyle \mathbf {E} } toolu mbëj bi, B {\displaystyle
\mathbf {B} } moom di xiirtalug mbëjbijjaakon bi. Àtteb Faraday-Neumann-Lenz
mooy wax ne: wuuteeg aj giy judd ci ag ndombo gu tëju dafa aju ci anam gu jonjoo
ci coppite gu walug bijjaakon gi te aju itam ci diirub jamono bi muy ame. Ci
yeneen kàddu dafa aju ci xél yi walug bijjaakon gi di soppikoo ci jamono ji.
Doxiinu masini mbëj yu bari yu mel ne ci misaal soppalikaay yeek doxalukaayu
mbëj yi ci bii àtte lañu sukkandiku.



https://wo.wikipedia.org/wiki/Toolu_mb%C3%ABj

Toolu mbëj, ci jëmm, ab tool la bu ay cër yees yan mbëj sàkk. Ab tool bu ne mel
mooy tax ñu man a natt dooley mbëj bi ci bépp tomb boo jël ci barab bi. Ci anam
gi ñu koy gëstoo su fekkee ay yan yu tekkaaral lañu, toolu mbëj bi dafay doon
toolu mbëjtekkaaral.

Njoxe yi tukkee ci caytu yi gëstukat yi def xamale nañu ne ñaari fànni mbëju yu
ne-ne yi ñoo am: baax(+) ak bon (-). ñaari yaram yu mbëju, ñoom ñaar ñépp, ci
anam gu baax walla gu bon dañuy bëmëxante, su dee wante dañoo mbëju ci anam gu
wuute dañuy xëccante. Ngir xam ndax wenn yaram wi mbëju na, maanaan ndax am na
yani mbëj ci biiram, dañuy jëfandikoo jumtukaay bees di woowee mbëjxool, moom du
man a xayma taraayu mbëj mi ci biira li muy def rekk mooy wax ne am na ci mbaa
déet. Ngir natt mbëj mi jumtukaay bi ñuy jëfandikoo mooy nattampere.

Lii yépp li ko waral mooy melokaanu biir ne-ne yi rawatina cër yi dàtt
xarefulwon bi. te itam sax xarefulwon bi li booloo doon ko mooy saal bi, bi ëmb
ci biiram feppsaal yi ak feppmaandu yi, ak ab barab bu biti bu mbëjfepp yi nekk.
Ci nekkiin gu jaadu ab xarefulwon dafay maandu, maanaam limu mbëjfepp yeek
feppsaal yi ñooy tolloo. Ngir xayma dayoob yanub mbëj dañuy jël mbëjfepp bi gën
a tuuti bu am ci dénd bi, dayoo bu mbëjfepp bu bon (-) moo yem ak e = 1,602 189
2 ∙ 10-19 C, tolloo te safaanoo ak bu feppsaal, C mooy bennaanu natt bu yan bi
te ñu koy woowee Coulomb. feppmaandu yi ñoom amuñu yanu mbëj.

Toolu mbëj bi fa mu man a àgg amul dig, taraayam ci bépp tomb boo jël ci biiram
mi ngi aju ci ni ci yan yi séddalikoo walla xeeti ne-ne yi ne ci barab bi.
Naka-jekk njunjam mooy E → {\displaystyle {\vec {E}}\,} , te tasaaroom yamaleb
Maxwell moo ko faramfacce. ci Taariix Michael Faraday mooy ki ko njëkk a indi ci
diggu XIXu xarnu bi ci ay gëstoom. Su ñu ko boolee ak toolu bijjaakon bi mu doon
toolu mbëjbijjaakon.

Su fekkee teg nga ci ab barab ab yanu mbëj Q manees naa natt doole ji muy teg ci
beneen yan qo bu ko gën a ndaw bu ñu jël, ci déeggoo qo bu baax (+) lay doon, su
ñu tegee Q ci wetu qo. Niki nees koy gise ci gëstu yi, jooju doole dafay aju ci
qo ba tax manees naa taxawal bii yamale:

Toolu mbëj bi E, doole ji Q di teg qo F. Ci bii tekki lees di sukkandiku ngir
jox toolu mbëj bi bennaanu natt N C {\displaystyle {\frac {N}{C}}} , maanaam
Newton/coulomb. yam itam ak V m {\displaystyle {\frac {V}{m}}} , maanaam
volt/metar).

Ci tënk, toolu mbëj bi mooy liy jëmmal xëccante bi nekk ci diggante ñaar mbaa ay
yani mbëj yu wuute yu taxaw, te tekkaaral, ci ñaari wet yu jakkaarloor , lu
doole ji ñuy xëccantee di yokku toolu mbëj bi di yokku. Dig-digal bi nekk ci
diggante yani mbëj yu jakkaarloo yi, yu baax (+) yi ci genn wet yu bon(-) yi ci
geneen wet lees di wax lankmbëj. Lankmbëj bi mooy tax ba ab yanu mbëj du man a
jóge ci genn wet dem ci geneen. Di fattali ne dawaanu mbëj du lenn lu dul ay
yani mbëj yuy toppante, di daw; yu baax yi ñooy xëcc yu bon, su fekkee ab
lankmbëj nekk na ci seen diggante dawaan du fa man a am. Su lankmbëj bi dëggëre
ba tax dawaan manu faa judd, maanaam doole ji yan yu baax yi di xëcce yu bon yi
amul taraay bu doy ba tax ñuy man a romb lankmbëj bi, ñoom yu bon yi, toolu mbëj
daadi fai juddoo. Ba tax toolu mbëj du lenn lu dul doole jees sëf ab yanu mbëj.



https://wo.wikipedia.org/wiki/T%C3%A9ere_Taariix

• Yewwute’g Tugal gi • Wuññi yu juxraaf yi • Yëngu-yëngu yi daa kontar Egliis bu
Paab bi

Sancu yi nga xam ne waa Angalteer yi taxawal nanu leen ci Amerig gu bëj gànnaar
gi:

Yëngu-yëngu yi aju ci “xeetu” walla fonk sa xeet (nationalisme) ci Tugal, ci
xarnub fukk ak juroom ñeent g.

Bismarck wone na dogu gu mag akug takku contar teg gi Otris teg loxo Almaañ,
loolu nag gën na a fése ci taxaw gi mu taxawoon ci dakkal politigu Otris bi muy
teg Almaañ . Looloo taxoon Otris mujj woo buuri Almaañ yepp cim ndaje ca
Frankfort, ngir sos ag bennoo gu federaal, guy doxal ab goornamaa, boo xam ne ay
dooleem ak sañ-sañam mi ngi koy jële ci sart boo xam ne Otris moo koy defar, tër
ko. Bismarck gisoon na ne lii de ag anam gu yees gu Otris jëlati la, ñu muure ko
mbubum diplomasi, ngir yeegati ci kaw waa Almaañ yi. Bismarck melaloon na sart
boobu ne mooy sart bi gën a bon ci mbooleem yu mas a am ci kaw suuf. Ci noonu mu
ne woon du teewe ndaje ma lu dul ci kaw ñu jox Brusiya ay àq aki yelleef yu tol
ni yi nu jox Otris ci ñaari mbir yii, ñooy: (1) Dëgël ak wéyal jibalug bennoo gi
(2) Jiite benno gi

Gis nga ko, Bismarck kat am na ay ngërte yu am solo ci xareem beek Otris. Moom
de fare na fi bennoog Almaañ gu yàgg ga, indi fi leegi ag bennoo gu Almaañ gu
yees, gu ame ci mbooleem reewi bëj-gànnaaru Almaañ, nga xam ne ñaari doox yii di
Shalswig ak Holistin ci lanu woon, buuru Brusiya bi jiite ko. Bismarck nos na
bennoo gu yees gi, wutal ko ab parlamaa (Rashstach), ndawi askan wa di fa daje,
ak jataayub bennoo gu Almaañ gi (Bundasrat), ndawi diiwaani Almaañ yi bokk ci
bennoo gu Almaañ gu bees gi di fa daje. Bismarck it lijjanti na ba def ak
diiwaani bëj-saalum yi bokkutoon ci bennoo gi, lijjanti woon na ba def ak ñoom
genn tapoo gu xare .

Sabab yi fi indi sanc gu yees gi, ak ay anamam Reewi sancaan yi Ñaawteefi sanc
yi Yëngu yënguy nasaraanal ak ay wi mu làmbool

Ñaari xarey adduna yi, bu njëkk bi ak bu ñaareel bi Mbootaayi adduna yi: kureelu
xeet yi, mbootaayu xeet yi Mbootaayu reewi jullit ñi Danki reew yi ak reew yi
feetewul fenn Xareb jawwu bi Jëm kanam gu Japon

Xaaj bu njëkk bi ci ñaar-fukkeelu xarnu g, seere na tàkkug ñaari xare yu adduna,
ñooy xareb adduna bu njëkk bi (1914 – 1918g) ak bu ñaareel bi (1939 – 1945g).
Leegi nag ñu waxtaane leen ci ni nu càllaloo ci jamono.

Ruus yi nag ñoom jotoon nanoo jéego jéego yu am solo ci jëwub penku bi, ci goxi
penkub Tugal bi, ginaaw ba fa dooley Almaañ yi jugee, ci noonu ñu nangu jëwub
Tugal gu penku gi ci suwe 1944g. Ci nii daal la dooley Almaañ tàbbee ciy xat-xat
yu jafe, ci kanamu doole yu rëyub lim te nu waajal leen ci ngànnaay yi mujj a
génn, bu ko defee Almaañ xëy di ku ñu gaw ci diggante ñaari wàlli kuur , ci
diggante penku ak soww, looloo juroon Almaañ faroon wommatu ci mujjantal gi, ci
me atum 1945g, ñu daal di xaatim ag wéer ngànnaay ak réewi tapoo yi, loolu mujj
di li taxawal dooley xare ju Almaañ jii jot a miiral adduna bi sonnal ko ngir
xareem yu bari yii. Leegi nag réewi tapoo yi – di Angalteer, Fraans, Bennoog
Sofiet ak Amerig - nangu nanu Berlin péeyub Almaañ, jàmmaarloo gi waa Almaañ yi
doon def ak a dàkku seenub dëkk taxaw te jeex .

(1) Yamoo gu mat ci diggante reew yi ci bokk (2) Wormaal àq ak sañ-sañu reew mu
ci bokk, ci wutal boppam mujj ga ko soob, ak bañ’a dugg ci mbiri biiram. (3)
Wormaal moomeelug reew yi bokk ak seenug temb. (4) Dëgëral dalu dimblante gu
lislaam gi, ci diggante reew yi bokk. (5) Dëgëral dimblante ci diggante reew yi
bokk, ci wàlli: koom-koom, mboolaay, aada, xam-xam ak ci yeneen wàll yu am solo
yi, ak diisoo ak yeneen reew yi bokk ci yeneen mbootaay yi. (6) Jeem’a far
boddante ci biiru xeet, ak sanc ci mbooleem ay anamam. (7) Def lepp lu man a
indi jàmm ak kaaraange ci adduna bi, ci anamug maandute. (8) Dëppale ak nos
ligeey bi reew yi seq, ngir njoηal barab yu sell yi te goreel leen , ak jàple
waa Falastin ci seen xeex bi, ak dimble leen ba nu man’a delloosi seen àq ak
yelleef, te jotaat seen suuf. (9) Jàpple mbooleem reewi jullit yiy xeex ngir
njoηal seen teddnga, jot seen tèmbte, dollosi seeni yelleefi reew. (10) Lijjanti
xuloo yi nar a ami ci diggante reew yi bokk ci mbootaay gi, lijjanti loolu ci
jàmm, niki: waxtaan, dox diggante , ak layoo . (11) Reew yi ci bokk, danoo war’a
bàyyi - ci seeni seqoo – di jëfandikoo doole walla xuppe ci jëfandikoo ko, jëme
ko ci suufus reew mu bokk walla jëme ko ag tèmbam .

Bu lii jàllee, teewul sosees na ba tay yeneen cëslaay yu bokk ci mbootaay gi,
ñooy (1) Banku lislaam bi (2) Barabu xibaar bu lislaam bu adduna bi (3)
Mbootaayu rajoy reewi jullit yi (4) Neegub yaxantu bu lislaam bi, ak mecce ak
joqalanteg njaay yi (5) Mbootaayu peeyi lislaam yi (6) Suqali gu lislaam gi jëm
ci boroom gaal yi (7) Mbootaayug lislaam gi jëm ci yar, xam-xam ak aada.

Mbootaay gii, Amerig moo ko sosoon atum 1980 g, muy mbootaay gu mel ni ( Reewi
Tugal ya ca ja ba nu bokk ), ngir rekk man a dugg ci koom-koomu Tugal bi cig
wàll, ak ngir man a dëgëral ay seqooy koom-koomam yi mu am ak reewi Ja bi, ci
geneen wàll. Bokk na ci mbootaay gi nag: reewi tapoo gu Atlas gi, ak Siwis,
Finland, Otris, Suwed, ak Yogoslawi. Mbootaayug reewi Amerig yi: Mbootaay gii
yàgg na a sosu, ndax def na ko ci 30 awril atum 1948 g, waaye ag dëgg-dëggi
sosoom mi gi door atum 1890 g, muy – man nanu ne – lu juddoo ci xalaatu njiitul
Amerig lii di woon Monrow, mi daa wax naan ((Amerig daal ñaari Amerig yi ñoo ko
moom)). Mbootaay gii nga xam ne Diiwaan Yu Bennoo Yu Amerig yi ñoo ci bokkoon ak
reewi Amerig gu Latin gi, mujjoon na gën a yaatu gën a jëm kanam, mujj di ëtt bu
am solo ngir dëppale diggante reew yi ci bokk, waxuma la nag njariñul koom-koom
lu mag li ci nekk. Waa mbootaay gii nag Wasington lanu defoon seenub dal, te
Amerig it amoon na kilifteef gu mag ci mbootaay gi, kilifteef googu feeñ na bu
baax, bi Amerig tèggee Kuba ne bokkatul ci mbootaay gi, loolu nag mi ngi amoon
ci ginaaw bi fi ag fipp gu bokkoo amee ca atum 1958 g.



https://wo.wikipedia.org/wiki/Safaanukaay

Safaanukaay ab masinu mbëj la buy soppi kàttanu doolerandu ci kàttanu mbëj ci
melokaanu dawaan bu safaanu. Soppali gi mi ngi cëslaayu ci feeñte gu xiirtalug
mbëjbijjaakon.

Masin bi dafa am ñaari xaaj, benn bi ab xott la bu am am pax ñu koy wax
tekkaaralaan, beneen bi di xaaj biy dugg ci bu njëkk bi, ñu koy wax
wëndeeluwaan. Baatu demandoo mi ngi jóge ci li walug bijjaakon bi di demandoo ak
wëndeeluwaan bi.

Ci tekkaaralaan bi la lëmës giy jur toolu bijjaakon buy wëndeelu di nekk ci
ndimbalu ay mbëjbijjaakon, seen lim yam ak limu wéq yeek seexi dott yi, kon su
nekkee ab safaanukaay bu ñettiwéq, ñetti mbëjbijjaan ak ñetti seexi dott lañuy
doon, su nekkee ñeenti wéq juroomi mbëjbijjaan lañuy doon. Safaanukaay bu
demandoo ab doxalukaay bu demandoo lañu jël wëlbati ko. Ab doxalukaay soo ko
joxe kàttanu mbëj mu delloo la kàttanu doolerandu, soo ko wëlbatee jox ko
kàttanu doolerandu mu nekk ab jurukaayu mbëj, jox la kàttanu mbëj.

Bii xeetu safaanukaay ab doxalukaay bu demandoodi lañu jël wëlbati ko mu nekk
jurukaayu mbëj. Ngir mu man a dox niki jurukaay faww muy jële kàttan ci geneen
ndombo gu biti ngir man a bijjaakoonal lëmës gu wëndeeluwaan bi. Su wëndeeluwaan
bi di wëndeelu lay joxewaale kàttanu mbëj waaye ngir walug bijjaakon gi koy
wëndeel di sax di dox faww muy wéy di jëlee kàttanu mbëj gu koy dundal ci beneen
safaanukaay bu demandoo. Lii moo tax daanaka du xeetu jurukaayu mbëj bu ñuy
faral di jëfandikoo ci digg yu mbëj yi, bu demandoo lañuy jëfandikoo.

Safaanukaay yi bari nañu fi ñu leen di jëfandikoo, ci biir bépp digg bees di
jóoxee kàttanu mbëj. Ginnaaw jóog gi ci dawaan bu safaanu, ngir man koo yóbb ba
ci liggéeyuwaay yeek kër yi dañu koy soppali ak ab soppalikaay.



https://wo.wikipedia.org/wiki/S%C3%ABri%C3%B1_Saaliwu_Mb%C3%A0kke

Sëriñ Saaliwu mi ngi gane àdduna, ca Njaaréem(Senegaal) ci guddig àjjuma gu 14
ci weeru tëbëski, atum 1333 g.g, dëppoo ak 22 satumbar 1915. Aji juram ju góor
di ku jaradee leeral ngir xam gi ko nit ñépp xam di Seex Ahmadu Bamba, ju jigéen
di Soxna Faati Jaxate, mom Sëñ Moodu Asta mu baax ma te sell. S Tuubaa bi mu
ganee àdduna daa bindoon ciw kayit tur wi di (Saaliwu giy tekki aji baax, aji
yéwén) jox ko Sëñ Muhammadu Lamin Jóob Dagana, ne ko tudde ko ko, bi mu ko defee
moom S Dagana, daa daal di bind as lëf ciy bayit ñaanal ci liir bu tedd bii aw
fan wu gudd akug wér, akug yékkatiku ci jamonoom ba mel ni jant, mu wax ca ne:

«Yal na Yàlla mii di Aji-des bàyyil ñu fi Saaliwu mii mu ñu may te def ko mu jël
turam wi (aji-baax).

Yal na ko fi desal mu dib jant ci asamaani jamonoom, bu ko defee, muy leeral
kanamam gu këriis gi.

Yal na ko fi desal muy kuy mottali jub gi fi Yonent bi indi woon, di ku barkeel,
di ku wér, tey ku am muur»

Ay ceññeeri xel ak màndargay yewwute ak man a wattu teeloon naa feeñ ci moom te
booba matagutoon a dal jàng, bokk na ci liy dëggal loolu te di ko dëgëral lii
nettalikat yi di nettali muy ne moom de mokkaloon na xasida gii di (Ikfinii) te
booba gone gu ndaw la woon, ginaaw bi mu jànge Alxuraan ca Tuubaa ci loxol
nijaayam S Alasaan Jaxate mom Jàmbaar, ba mokkal te bind kaamil, ginaaw bi mu
dugg ci jàng xam-xami diine yi ak làkku araab ci ay ustaas yu màgg niki Seex
Moor Saasum Jaxate mom Xaali Majaxate Kala ca Aynu Maadi ak Seex Muxtaar Guyaar
Jang walla Njang ca Husnul Maab(Tindoodi) ak S Abiibu ca Tuubaa, S Mut Dem ca
Njaaréem, Seex Aamid Saw ca Mewndu, kii mooy ki ko jàngal xam-xami gëstubiddiw
yi (falag) ak melosuuf gi nga xam ne xóotoon na ci ba àgg ci di xam ci mbiri ay
réew ca Asi, Tugal ak yeneen réew lol ña fa dëkk sax leeg-leeg ñu xaw koo réere.
Ku soppoon yër ay téere la, ndax saxoon na ci ab diir ci jamono ba mujjoon di
géej gu deesul jot ag suufam ngir ag xóot. Bi Sëñ bi àggee fii ci njàng mi la
gis ne daa war a dugg leegi ci jeneen dara mooy ju tukki, ndax tukki benn la ci
daara yu mag yi xam-xam di juddoo, di yokk jarbu tey dollim xel, ndax bari na
xam-xam yu ci juddoo, ndax dina yobboo ñaare ci xalaat ci dénd bi te Yàlla (tudd
naa sellam ga) yàgg na cee woote jëme. Ci noonu, mu def lu sakkan ciy tukki ci
biir réew meek biteem, ci mbooleem diiwaani Senegaal,Kot Diwaar ak Gàmbi, mu
jële ca daj gu mag ak jarbu gu réy ci lef yu bari

Niki ñu la ko waxe leegi Sëñ Saaliwu nekkoon na di ku géeju ci xam-xami lislaam
yi: Tawhiid (wéetal Yàlla (t.s)) fiq , tasawuf , nos-wax walla nahwu ak nos-woy
(haruud) ak jotal (balaaxa) ak leeral (bayaan), muy ku yéeme woon ci woy , daan
def ay jam ci woyi dongaam yu tarbiya yi daan faral di def ay woy yu yéeme, ñoom
de bokk nañu ci ñi gën a man a woy ci araab ci Senegaal ku ci mel ne Sëriñ
Alhaaji Lóo , Utilisateur:Abdu Xaadir KEBE mi ci wikipedia, nga xam ne loxoom lu
fa am solo la te ay gëstoom gën a màcc ci làmmiñu wolof, S Xaliil Màkke, S aboo
Kebe mi def ab dalub murit bu jéggi dayo ba ci làkku araab [1]
"www.wikimouridia.org" , S Mamoor Kebe, S Alaaji Mbàkke mi nga xam ne lu dul
jeex ciy téere la taalif ci yoon wi ak aji sosam añs , ndax daawu leen bàyyi ci
seen jàmm, foo ko fekk ma nga leen di soññ ci sàmmoonteek sarti "jotal" yi walla
balaaxa ci seeni njuréefi woy. Ku mokkaloon lu bari la ci woyi waa Gànnaar yi ak
waa Andalusi yi

Daa na toggoo ci jaamu Yàlla yi lu kawe misaal, mu daan taqook ay dog ciy wird
aki tudd-Yàlla, daawu leen ginaawal mukk ak lu yitte yi tar tar mbaa xat-xat yi
baree ko ni, kenn ci taalubeem yi nettali na ma ne moom de masul a jël aw wird
ndare bu da caa sax ngir sàmmonteek Addiis bi naa "Jëf ji Yàlla gën a sopp mooy
ji gën a sax ak doonte néew na", muy ku xéroon cig jaamoom ci tënku ci Alxuraan
ak Sunna, daan teet bidaa ak cibéel (lu ñu sib), ci anam gu jéggi dayo ba cig
tar.

Sëriñ Saaliwu daa dëddu àdduna ginnaawal ko ginaaw bi ko àdduna dëgmalee, jublu
ko, mu ñëkkaloon ko ag kanamam ginaaw bi ko àdduna muuñee, ag dëddoom àdduna nag
ca xol ba la ko defe, ndax teewu koo topp ndigali Yàlla (t.s) yi aju ci dundal
suuf si, ndax Yàlla (t.s) nee na : «Moo leen sàkke ci suuf si te sàkku ngeen
dundal ko», bu bokkoon ci ñiy toraxal suuf si ngir woote ag dëddu doo fi gis tay
yii tabax yu kawe yi mu fi def ngir rekk kaweel baatub Yàlla bi, doo ko gis it
kon muy bay lu tollu ne li mu daa bay ngir rekk séddaleeti ay njariñam aki
njuddeefam ci nit ñeek ñu ñàkk ñi, di leen wax laayab Alxuraan ba: «Ñun de dañu
leen di leel rekk ngir Yàlla, soxlawuñu ci yeen ag pay du caagéenu ag cant»

Sëñ saaliwu nekkoon na di ku yewwu, ku ñawum xel, ku amoon la ag xereñ akug xóot
ci xam mbir yi, boroom xam-xamu xel la woon (psychologue), ku daan xam xeli nit
ñi la woon ak seeni jeng-jeng, booy tàmbalee wax ak moom rekk mu jëli la, ndànd
la, boroomug ñaw la woon ba deesi ko seetlu saa soo ko tegaleeb laaj, ak bu mu
man a doon. Bis gan dikkal na ko di kilafa gu bawoo ci biti, bi muy wax ak moom
ci lu aju ci tànnéefi njiit yu Senegaal yu waroon a am ca jamono jooja, gan ga
daal di koy laaj kan la faral ci lawax yi (les candidats)? Sëñ bi ne ko: man de
ki askan wi tànn rekk laa faral, te loolu manul a am ndare bu tànnéef yi daa
gore, sell te leer, looloo tax sama bëgg-bëgg mooy na mel nii, ci noonu gan daal
di ne : tontu bii de bu diblomaasee la .

Ku ubbiku la woon ci ñépp, daan tertoo ci kanam gu lewet guy muuñ, ak dënn bu
yaa, di jaxasook ku nekk ci lu dul genn wàttuwu, ñi duli murit it mu jàppe leen
mbokki diine ak yu ban, ngir jëfe waxi waajur wa: «wépp wird wu waay wor te
Yàlla rekk tax, moo xam wu Jiilaani la mbaa wu Ahmad Tiijaan, mbaa muy wu keneen
ci Qutb yi, yooyu yépp a baax ndax cig jub lañu nekk yooyu yepp »

Yërmaande ji mu am ci mbindéef yi ak ñeewant gi mu am ñoom xaw nañoo nekk di lu
maneesul a misaal, moom de kuy yittewoo mbirum jullit ñi la ak fu ñu man a nekk,
di nemmiku ak a xeeñtu xew-xew yiy xew ci réewi jullit yi niki xareb dóox gi
(guerre de golf), ak intifaada ca Palestin, ak mbooleem tër (condition) yi
jullit yi di dund ci mbooleem àdduna bi, mu daan digale ci ñu wàcce ay kaamil
ngir ñaanal leen ci. «Man ci sama jëmmi bopp (Abdu Xaadir KEBE) dem naa fa moom
bis ànd ak sama jenn mag ne ko Sëriñ bi war ngaa ñaanal jullit ñi, ndax yaw yaa
fi nekkal Yàlla ci kaw suuf, te kat waa Aamerig ñi ngi taal àdduna bi te loolu
ñi ngi ko gën a defe ci jullit ñi, taal nañu ab xare ca Afganistaan, taalati ko
ca Iraaq, jamono jii ñu nekk ñi ngi waajal ngir taal ko ca Iraan, mu daal di
feeñal yitteem bu baax ci wax ji ne ma loolu nu mu deme ma gën ko koo leeral, mu
ne loo ci xamati naa ko yëg ndax lu ma ci yëg du yam ak lu ma ci yëgul, te kat
booba waa Aamerig feeñaloon nañu yitte ju mag ci song Iraan, ba tàmbali woon a
yëngu's lëf jëm ca Dóox ga (le Golf) waaye ba leegi waxatuñu lu dul luy jàmmal,
ba sax njiit lu bon la daa xeex rekk di George Bush far na daanu, kii di Barak
Obama daal di toog, te moom benn ci dig yi mu doon def ci bi muy sàkku ñu fal ko
mooy toog ak Iraan waxtaan, yal na ko Yàlla àntul, te gëm naa ne day àntu ndax
waxi Sëriñ Saaliwu ji, lii nag ñeewant la ñeel jillit ñi waaye it ñeel nit ñi,
te ca baayam la ko jële mi daa wax : «Yaw boroom nguur gi (di Yàlla) yaw mi màgg
ba weesu fayoontoo, rikk nanga yërëm mbindéef yépp » kon moom mbindéef yépp la
yërëmoon rawati na jullit ñi waaye it baatin la ndax sunu boroom fanq na ay wi
cig ñaanam ci barkeem.

Mu nekkoon di ku am ñeewant ci gone yi, yërëmoon leen ni mu ko defe mag ñi, mu
daan leen dimbale di leen gunge ci jafe-jafey dund gi, mu daan mettitlu te daan
naqarlu bu gisaan kenn ci yale yi mu tumbrànke , mbaa sonalees ko cam njàngam
mbaa mu ami góom mbaa mu wéradi mbaa mu xiif.

Daawul toog ak ñoom ndare bu da leen a teral, jox leeni neexal aki mbiskit ak lu
ni xeetoo. Daa na àndaale ak ñoom ci tukkeem yi, di kaf ak ñoom mel ni gone ni
ñoom te loolu lépp ngir ñu fàtte seeni waa jur ba man a dékku li ñu leen bëgg a
sol ci yarub lislaam bu kawe te sell, ndax kat gone baaxoowul a miis ay waa
juram ngir ñeewant ga, waaye fi moom day am ngir yërmaande ja. Mu daan fanaan ak
ñoom ci néegi boppam yi, nekkaloon na leen di baay ci li baat bi ëmb ci maanaa,
taxoon na xalaatatuñu seeni way jur ngir wuutu gi mu leen wuutu woon ci ñoom ci
jëfam ju baax, foofu nag amal na fa waxi baayam ja ba muy ñaan Yàlla (t.s) naan
ko: «taxal ñu fàtte seeni way jur ngir man» Waaye nag yërmaande ji teewu ko woon
a taxaw ci yar leen ni mu ware, mu daan waxtaan ak ñoom ci nu kawe seeni at,
daan leen nettali ay xisa yoy daawuññu ci xam dara, waaye da daan sedd bis ba
ñuy doone mag ba koy soxla ca seenug dund, loolu nag ci Yonent bi Muhammad (j.m)
la ko daa roye, ndax mooy ki daa wax Omar ibn Abii Salama te booba gone la gu
xamul li mu koy wax: «Neel Bismil Laah, te lekke sa ndijoor te lekk ci sa kanam»

Dund gu wow la yoroon gu soofiyoo, gu ag dëddu àdduna muur, ragal Yàlla peek ko,
biir ga di yërmaande, muy ku amoon ag ñeewante ci gone, te yéggoon aw wartéef
jëm ci doomi aadama yi, ku amoon ayba la woon ak wegeel, ku ubbiku woon la te
lewet, waxi woykat ba dëppu woon na ci moom : « Lewt ba ne domm, diis ba ne gann
cig wet () woyof ba ne toyy, saf sapp ak boroomam » boo koy xool rekk gis ag
Yàlla ak aybaam ga, dëggoom ga, wegoom ga, muy ku ñépp wormaaloon, ñi ko jegeek
ñi ko sori woon, Benn ci labbe yi ci Senegaal seereeloon na ko ginaaw ag làqoom:
«Kii de àdduna da koo dikkal mu toog fi suuf», loolu di wax ju réy, di lépp
dikkal na ko te faalewul dara lu dul Yàlla te xam ne dara amul solo lu dul moom,
fii dara saxu fi, dara dëkku fi, woykat ba nee na : «Jural-leen dee, tabaxal
mbàbb», muy ci maanaa lu fi waay jur dee dina digg leegi ne ko fuuf, lu ngéen
tabax it day mbàbb leegi, kii nag lii la tegoon ci ron bëtam, jëfam jépp it
Yàlla la ak lu ci jëm, misaal mi kenn la woon ku àddinaadi, te teewul mu sos fi
lol maseesu ko fee sos ci ay sémb yu mag, xoolal li mu fi bàyyi ci xaalis, tollu
na ci lu jege 17 milyaar, ñeel naal yu aju ci Dëkkub S Tuubaa bi, te loolu masut
a am ci taariixu yoon wi, la ko dale ca Waajur wa ba ci fii ma la koy waxe, te
loolu bokkul ak li mu fi jot a liggéey ci alali boppam, te loola gën jaa néew mu
weesu 7 milyaar, lu sakkan ciy kër S Tuubaa sosoo na ciy loxoom, waxuma la li
sosu ciy jumaa aki jàkka cig ayam te ñuy yu réy te taaru.

Kenn ci murit yi nee ne bokk na ci bind yi ñu man a jële ci moom: «Nekk gi mu
nekk doomi S Tuubaa doy na teraanga te dib xalifaam, nekk it mag mu am ay xéewal
war naa tax a noppalu, te moom boole woon na ñaar yooyu yépp, waaye teewu ko
woon di yëngu jamono ju nekk ak a liggéey, kon loolu li mu man a doon mooy bind
bu mu ñuy jox mu aju ci liggéey ak doonte deesul yàggati fi, ndax loolu yéene
nit ñi ay xéewal lay wund te ci ag jaamu Yàlla la »

Bi Sëriñ bi toppee yoon wi ba àgg ca jëmuwaay bu kawe ba, muy àgg ca Yàlla, daa
daal di sóobu ci tarbiya , maanaam yare ak sellal jikko yi ak setal leen ciy
ayibi bakkan ngir jeggeele Yàlla mu kawe mi. Yoon wi mu daa jaar ci yareem googu
mooy wi mu jaaroon, nekkutoon di kuy tañaxu waaye ci xam-xam la ko tegoon ak
leerug xol, loola dëppoo ak laaya bii di: «Neel wii de mooy sama aw yoon, damay
woote jëme ca Yàlla ci leerug xam-xam man ak ku ma topp»(yuusuf 108)

Tëriinu yaram wi (programme bi) dafa làmboo woon lii: alxuraan , xam-xami sariya
yi ak xasiday S Tuubaa yi, ak liggéey yu yaram. Yooyu ñooy ñeenti xeet yi mu daa
jaar ngir laabal xol yi ci ay jàngoroom, walla ñooy saabu bi mu daa raxase
bakkan yi ci seeni ayib

Daara ju nekk am na bu jàngalekuti Alxuraan yi jàllee, kuy jàngale xam-xami
sariiya yi ak làkku araab, kooku mooy faral a jiite daara ji, lañu fay jàng it
mooy li ñu baaxoo jàng ci jataayi jàng-xam-xam yi (Majaalis) nga rax ci dolli
xam-xamu Usuul ak Mustalah, benn bi Usuul di jàngale gongikuwaay yi àtte yi di
bawoo, bi ci des di xamle yattiinu baat yi ñeel xam-xam yu yees, balaa ndongo
lee àgg foofu, dana fekk mu jot a jàng am mbooloo mu ñu tànn ci xasiday Sëriñ
Tuubaa yi, ci Tawhiid, Fiq, Tasawuf ak nos-wax.

Moom de foo ko fekk da daan soññ dongo yi ci góorgóorlu bu baax ci gëstook
njàng, di leen nettali démbi am njàngam, ak coona ya mu daa jànkoonteel,
leeg-leeg mu laaj ay laaji nattu ak seet fi ñu tollu, di een won téere yi ñu war
di yér, di xiirtal ci di teewe yenn jataayi xam-xam yi ak di ci bokk, daaraam yi
it lu sakkan ciy woroomi xam-xam génne nañu fa, yoy yenn ci ñoom def nañu ay
taalif yu am solo ci wàll yu bari, Fiq, Tasawuf, Jaar-jaar (Siira), Mustalah,
Njàggat ak farata yi. Sëriñ bi jotoon naa móol yenn ci taalif yooyu te wisaare
leen ci alali boppam te loolu ag soññee gu mag a ngi ci, akug góorgóorluloo.
Daara ju nekk it am na am mbooloo mu liggéeyam mooy jàngal xale yi ay xasida ak
tàggat leen ci ñu man koy yekkati ci ay daaj yu yéeme yu ñu jële ca mag ña daa
jàng ca jamono ju Sëriñ Tuubaa mbaa waa kër Sëñ Masàmba , ku ci mel ne S Yuusu
Ndaw, Alaaji Siise, S Mayib Géy ñi daa yekkati ci kanamu S Tuubaa. Mbooloom
xasida moomu ëmboon na lu ëpp fan-weeri xasida, yi ci gënoon a siiw di
Jasbul-Quluub, Mawaahibun-Naafih , Muqaddimaatul-Amdaah ak Rabbii-bimaayasrahul
... Dongo yi nag daawuñu def leneen lu dul jàng ak jàngale, ndare ci jamonoy
nawet bi, bu boobaa ñu sóobu ci liggéey bi ci tool yi, ndax loolu ag wàll la
woon ci tarbiya gi

Sëriñ Saaliwu (g.y.m) nekkoon na di ku xamoon mbirum mbay, di ci fóore, bëggoon
ko lool it te jàppe woon ko mecceem akug njaamu gu sell ñeel Yàlla (t.s), daawu
ci faale néewug la mu cay ame, mbaa ag yàqoom walla ag àntoodeem. Daa na
jëfandikoo ci tool yii ay bijjikaay (Tracteurs)yu tolloon ci 220. Mbooleem ay
njuddéefi mbayam it addiya la leen daa def ñeel ki fi nekkal Sëriñ Tuubaa, bi mu
nekkee it xalifa, daa daal di woon tàmbali di leen séddale njabootug Sëriñ bi ak
miskiin yi, ak faqiir yi (way ndóol yi), ag wàll ci ñoom mu sotti ko ci luy
defar dëkkub Tuubaa bi

Sos na ay daara yu bari, ngir jàng ak jàngale, ci barab yu bari te wuute ci réew
m i, bokk na ci yooyu: Got gi mu njëkk a sanc ci daara yi, mi ngi ko sos ci
1934, Njurul, ca wetu Tuubaa, Njàppundal, Ndookaa, Lagan, Ñibingal, Ñaaru,
Ngaabu, Ngéejaan, Xàbbaan, Geloor, Tuubaa Njaaréem, ak yeneeni tool yu mu sanc
ginaaw bi mu gental leen, mbaa yu mu sancagul ak jii mu mujj a sos te mu nekkoon
jenn ju mag ju doon benn pakk bu mag ci suuf bu ëmb 15 daara, mooy Xelkoom, mi
ngi ko sanc ci 1993, daara ju ci nekk yor turu ag gàdd (cartier) ci Tuubaa,
yaatoo 50000 ektaar, la fa nekk ciy donga yuy jàng àgg ci 50000 jëmm, yoy li
leen di dundal ci bis dina tollu ci 2500 kilo ci ceeb.

Daara mooy fu deesi jànge Alxuraan waaye fi murit ñaare daaray tarbiyu lay doon,
di benn barab bob dees koy sos ngir jàng Alxuraan ak xam-xamu diine waaye it
ngir yar, mbay ak liggéey, mu mel ne day doon fu deesi waajale nit ba bu fa
jugee dara du ko jaaxalati ci àdduna, moo xam lu deesi xam la ci diine, mbaa lu
deesi dajeel ci jafe-jefey àdduna, ndax ka fa yaroo day miin coona yi, man koo
dékku, wullees ko ci liggéey, jàngalees ko, mu mujj di "ku ñu jàngal ba mu ne
arr, yar ko ba mu ne nërr" ni ko Sëriñ Fallu waxe woon ne noonu la leen seen
baay Cerno defoon, kon (yar bees ne nërr, jàngale bees ne arr) mooy mbóotum
tarbiya,>



https://wo.wikipedia.org/wiki/S%C3%ABri%C3%B1_Muusaa_KA

Sëriñ Muusa KA (Sëriñ Muusa KA werekaanu Bàmba) woykatu wolof ak araab la woon
bu mag te xarañ ci, ab jullit la woon bu dëggu te di ab sufiyànke di taalubeb
Sëriñ Tuubaa bokk it ci Seexi Sëriñ Tuubaa yi, taalif na lu sakkan ci ay téere
ci wolof ak araab rawatina wolof ndax ki mu daa tagg wolof mooy làkku cosaanam
muy Sëriñ Tuubaa Sëriñam te sëriñam boobii it Yonnent bi moo doon sëriñam bu ko
daa tagg ci araab lakoy tagg, ndax nit koo di tagg di ko tagge weneen làkk wu
dul làkku juddoom tagg ga du mat ndax yaangi koy tuutalal cosaanam, ay woyam nag
li ci ëpp Sëriñam la ciy tagg ak di soññ bokki taalubeem ngir ñu gën a fonk
Sëriñam te nankoo jaamu Yàlla, ku xelu la woon te jàng ba ci woyam yooyii mu woy
ci wolof ku jàng `Aruud (xam-xamu woyiin ci araab) ma nu koo jam, sàmmoonte naak
sarti woy ak bahru yi (woyiin yi), ba sos na ay Bahru ajami; niki Téere bi tudd
«Bu léen njuuj-njaaj» ak way wi mu jébbaloo ci Seex Mustafaa Mbàkke xalifab
Seexul Xadiim bu jëkk.

adunyaa ngi tol new fel fi moom mbaate dëññu teeñ () woroomiy tëndëŋ xammeewu
leen ak woroomi téeñ

lilee tax mu daa tuubloo dameel ak maxa'aki teeñ () ku mel nii ku amleek moom na
leen wóor ne yaa ko tooñ

du tooñ nit te soo tooñee mu jéggal la tin la ko () xamul jaamur ak mbokkam, mag
ak ndaw ci aw meloom

wurus mbaate ab xaalis bëy ak nag xar ak gëléem () la daa buub di jox ñiy laaj
du kuy néegaleek a léem



https://wo.wikipedia.org/wiki/P%C3%ABl

Pël genn giir la gu nekk Senegaal. Pël yi ci Sowwu Afrig, dañoo bokk ci waaso yi
gën a bari gën a yaatu. Senegaal, Mali, Gànnar, Gàmbi, Gine, Gine Bisaawóo,
Niseer, Burkina Faso, Niseeria, Benin, Kot Diwaar, Kameroon, Réewum Diggu Afrig,
ba Sudaan, ca réewum yii yépp Pël yi ña nga fa. Xeet woowu am nañu tur yu bari:
Pël ci Wolof, ci Afrig mooy tur wi gën a siiw, Fula ca Mande ya, Fulani ca Naar
ya, Fellata wala Fellan ca Sudaan.

ÑÑoom ci seen bopp dañuy wax Pullo wala FulBe. Isipt mooy réew mi ñu bawoo. Pël
ya ca Isipt ay nit ñu ñuul lañu nekkoon. Ba noppi, ay nit ñu weex, ñëw ca seenum
réew juge Asi ak Tugal , bokk na ca xeet yooya: Scythe, Aryen, Phrygien,
Hittite, askan yu bari yu ñuy tudde ay waa End-tugal (Indo-européen). Pël yu
ñuul yi ak nit ñu weex ñi dañoo jaxaasoo woon. Lii moo tax Pël yi gën a xees,
gën a sew, am kawar gu gën a nooy, bu ñu leen xoolee ci yeneen xeet yu ñuul yi
ci Afrig. Ba noppi, Imbraatóor gu Iran(ñoñ Cambyse ñi(les Perses) ), tegoon nañu
loxo réewum Isipt, di fa tege dund gu metti, rawati na ca nit ñu ñuul ña. Lii
moo tax Pël ya ak Séeréer sa gàddaay, dëkki ca Sudaan (Nubie) dëkki seeni maam,
soog a dem Senegaal. Pël ak Séeréer danoo bokk maam, seeni làkk tamit. Yàgg
nañoo ànd, dañuy kalante ci seen biir. Ca yoonu Tekuruur, pël ya ca Dexug
Senegaal rekk lañu nekkoon ak seeni nag. Booba nekkuñu woon ay jullit. Amuñu
woon nguur ndax ak seeni nag ci màng rekk lañu nekke woon. Meew ak Sanqal
(ñórndi) moo doonoon seenu lekk. Pël ci boppam am na xeet yu bari (Leyyi/KinDe),
Ardo mooy seen Buur: JaawBe yi, UrurBe, WodaaBe, LaaCe, CutinkooBe, YirlaaBe. Am
na yeneen KinDe. Màng gi ñu dëkke tax na ñu tuuru ci Sowwu Afrig gépp, ba far
delseeti Sudaan, cig muñ ak coona ndax saa su nekk ci dëkki jàmbur yi rekk lañuy
nekk, seen nag yi leeg-leeg ñu ruur tooli baykat yi, loolu it di jur xuloo bu
rëy ak ŋaayoo ci seen digg ak woroon tool yi.

Ca atum 1539 Koli Tengella Bâ, mi ngi bokke ci Pël ci wetug baayam, bokk it ci
Mande yi ci wàllug yaayam (Keyta), dajale woon na sàmmkati Pël yi ak mande yi,
ngir ñu man a am doole. Daa di dugg ci yeneen xeet (Wolof, Séeréer, Bajaaranke,
Joola, Baga, Sooninke . Ñoom ñépp ak seen aroo Koli Tengella, ñu yéeg ba
Tekuruur, di xeex ak Buur-ba Jolof ba, ndax kii moo doon yor dëkk ba, ak
Lam-Toro ya, Lam-Térmes, Lam-Taga ya, Juroom ñeenti fan soog a yor dëkk ai. Koli
Tengella teg na fa njabootam (Denyakoobe yi), tudde na nguur ga Fuuta-Toro
(Fuuta mooy dëkku Pël ca seen Làkk). Lii ca Senegaal la xewe.

Ca Mali Pël ya doñoo njëkk am doole ca atum 1818. Booba nag Ahmadu Bari, Sëriñ
la nekkoon, dajale na Pëli Jullit yi, ak Mande yu jullit yi ( Mandé Mori yi :
Siise, Ture, Silla ), ngir ñu àndandoo xeex (Jiyaar) safaan nguuru Bàmbara yi fi
nekkoon (nguuru Ségu ak Kaarta). Buuru Bàmbara yi (Fama) ak seeni jàmbaar
(Ton-Dion), amoon nanu doole, lii moo tax Ahmadu Bari tabax Imbraatoor gu Pël ca
Massina Kese. ak itam Pël yi, ca Mali, foofu lañu ëppe woon ba tay (Tay jii
foofa mooy diiwaan (Région) bu Mopti). Ca Gine, Pël ya dañu faa yàgg, waaye
Mande ya (Jalonke) ñoo yoron dëkk ba. Ca 1715, ay Pël yu jullit yu juge
Fuuta-Tooro ak Massina ca Mali, ñoo ñëw Gine, di fa Jiyaar, di ray ñi duli
jullit walla di leen jàpp ay jaam, lii moo tax giir yu bari (Susu yi, jalonke,
ak Baga yi) daw ca géeju Gine, di tabax foofa ay nguur. Pël yu Jullit yi dañu
doon ray ñoom tamit yeneen Pël ngir ne nekkuñu woon ay juulit. Pëli jullit yi
dañoo bokkoon ca njabooti: Bâ, Bari, Jallo, Sow. Ñoom ñoo tabax nguuru
Fuuta-Jalon. Karamoko Alfa Jallo mo njëkk a nekk Almaami. Ca Niseria atum 1808,
Usmaan Dan Fojo, njabootam Fuuta-Tooro la bawoo, nekk ay Tooroodo, Sëriñ bu mag
la nekkoon, bu bokk ca tariixa Xaadiriya. Moom nag dajale na baykatu Awsa yi, ak
sàmbkati Pël yi, di leen dugal ci Lislaam, ndax ñu man a def jiyaar ca Nguuru
Awsa yi fi nekkoon. Ray na Buuru Awsa bi, daal di tabax Imbraatoor gu Sokoto.
Dem na xeex ca Imbratoor gu Kanem-Bornu ca Cadd, waaye ñooñu dañoo amooon doole
lool. Ca kaw Kamerun atum 1810, benn sëriñ bu tudd Mojibo Adama, dajale na Pëli
jullit(foofu Fulbé lees leen di wax) yi fi nékkoon, nu tabax nguuru Adamawa.
Waaye am na Fulbé yu bari (WodaaBe/Borooro), yoy ànduñu woon ca googa nguur.
Modibo ak yeneen Pël yi ñoo defoon Jihaad, ndax ay jullit lanu woon. Modibo
Adama, Usman Dan Fojo moo ko dimbali woon. Ca atum 1860, Alfa Yaaya Molo Balde,
tabax nguuru Fuladu ca Bëj-saalumu Senegaal. Daal di dajale Pël yi di leen dugal
ci lislaam, ndax Almaami bu Fuuta-Jalon Alfa Bokar Biram, nee na woon du dimbali
ku dul Jullit. Almaami boobu ak Alfa Yaaya xare nanu ak nguur gu Mandé, Kabbu ak
seeni Buur (Mansa), ndax foofu Pël yi danu faa nekkoon Jaami Mandé yi. Ñaari
Buur rekk ñoo yoroon Fulaadu, Alfa Yaaya ak doomam Musaa Molo Balde.



https://wo.wikipedia.org/wiki/L%C3%A9ebu

Manees na a yër foofu, yennat ciy léeboo nga fa:
http://www.au-senegal.com/-Proverbes-wolof-.html

Aduna weru koor la faw jant so nga do nga waññi bis = La vie est comme le mois
de ramadan tant que le soleil ne s'est pas couché on ne doit pas compter les
jours

Am naa giléem ca Gànnaar yomb naa wax = J'ai un chameau en Mauritanie, c'est
facile à dire. Léébu, proverbes CILF/edicef/ACCT. 1986

Bakkan waruw dàll la : fa muy dagge doo ko yëg = La vie c'est comme une lanière
de sandale : avant qu'elle ne soit rompue, on ne peut pas savoir où cela va se
produire Léébu, proverbes wolof. CILF/edicef/ACCT. 1986

Bala nga xam luw taat di jariñ, mbate toog jot = On ne connaît l'utilité des
fesses qu'au moment de s'asseoir. Léébu, proverbes wolof. CILF/edicef/ACCT. 1986

Bant, lu mu yàgg cig dex, du tax mu soppiku jasiit = Un bout de bois, il peut
rester longtemps longtemps dans un fleuve,ce n'est pas pour ça qu'il va se
transformer en crocodile. Léébu, proverbes wolof. CILF/edicef/ACCT. 1986

Bëgg-bëgg yee wuute, moo-tax njaay may jar ca ja ba = Les goûts sont différents,
c'est pour ça que tout ce qui se vend au marché trouve acquéreur. Léébu,
proverbes wolof. CILF/edicef/ACCT. 1986

Bëggum ñeex duma taxa dëppoo cin lu tàng = Ce n'est pas parce que je veux de la
sauce que je vais me retourner la marmite chaude sur la tête. Léébu, proverbes
wolof. CILF/edicef/ACCT. 1986

Benn loxo du tàccu = Une main n'applaudit pas. Léébu, proverbes wolof.
CILF/edicef/ACCT. 1986

Bes boo gis, day leb walla muy fey = Chaque jour est l'occasion d'une dette que
l'on contracte ou que l'on rembourse. Léébu, proverbes wolof. CILF/edicef/ACCT.
1986

Bët du yenu waaye xam na lu bopp àttan = L'œil ne porte aucune charge, mais il
sait ce que la tête est capable de porter. Léébu, proverbes wolof.
CILF/edicef/ACCT. 1986

Bëtub mbëggeel jéll nab gàkk = Le regard de l'amour passe par-dessus les
défauts. Léébu, proverbes wolof. CILF/edicef/ACCT. 1986

Béy du gëmal gënn = Une chèvre ne croit jamais qu'un mortier est vide. Léébu,
proverbes wolof. CILF/edicef/ACCT. 1986

Boo bëggee xam luy laabiir, amal doom = Si tu veux savoir ce qu'est
l'indulgence, aie un enfant Léébu, proverbes wolof. CILF/edicef/ACCT. 1986

Boo bëggee xam luy muñ, amal jabar = Si tu veux savoir ce qu'est la patience,
prends une épouse. Léébu, proverbes wolof. CILF/edicef/ACCT. 1986

Boroom ndékki ku ko jëkka yeewu tëddaat = Celui qui se lève avant le responsable
du petit déjeuner peut aller se recoucher. Léébu, proverbes wolof.
CILF/edicef/ACCT. 1986

Boroom tubéy, bu jàngoo sol = Le propriétaire du pantalon, après s'être lavé les
pieds, c'est lui qui le met. Léébu, proverbes wolof. CILF/edicef/ACCT. 1986

Bu daay také ceeli yendo naaw = L'épervier passe la journée à voler quand la
brousse est en feu

Bu la am-am taxa bew, ndax ñàkk du wees = Il ne faut pas être fier de sa
fortune, car un revers peut toujours arriver. Léébu, proverbes wolof.
CILF/edicef/ACCT. 1986

Lu kénn mën ñaara koko dàq = Ce que peut faire une personne, deux sont meilleurs
que lui.



https://wo.wikipedia.org/wiki/Kajoor

Ci wàllu xay Kajoor moo doonoon seetub Senegaal. Dammeel moo nekkoon ca kaw di
seddale ay ndomboy tànk.

Kajoor mooy kàdd ab garab gu nekk Senegaal ak joor, suuf si. Moo jur baat boobu
kajoor ci wolof. Ñi jëkka yor suufi kajoor, ay séeréer lañu woon, ñu doonoon ay
lamaan te sant JAAÑ. Ba pare, xeetu wagadu ak jafunu, soqi ci sooninké yi, jóge
ca penku, ñoo sos meeni jëkka ilif nguuru gi, ak ñu sant FAAL. Gàddaay moo leen
tax ñëw Kajoor. Kon ñooñu mujj nekk Dammeel Kajoor, ay doxandéem lañu nekkoon ca
réew moomu ca njëlbéen. Dammeel mooy damm, ndax ku jëkka jël dakkantal boobu, di
Decce Fu Njogu FAAL, dañu naan damm na li Kajoor seqante woon ak Jolof, ndax
Jolof moo nangu woon Kajoor. Li mu def a tax Kajoor jël yoonam te yore boppam.
Loolu, ca jamono Lele Fuli Fak NJAAY nekkoon buur-ba Jolof la xeewe. Buur-ba
boobu moo tase ci xare ak doomu Decce Fu njogu, di Amari Ngone Sobel FAAL, ca
benn dëkk bu ñu naan DANKI. Ca xare boobu Kajoor jël yoonam, te damm li ko Jolof
nangu woon. Ba noppi Amari Ngone, jox baayam Decce Fu Njogu mu jiite Kajoor. Ca
tegu, Kajoor di gëna am doole, Amari Ngone dem naa Bawal ak ay jammbaaram, nangu
reew moomu. Li tax Amari doonoon ku jëkka nekk Dammeel-Teeñ. Bawal, njabootu
ndeyam ñoo fa nekkoon buur, ak nijaayam, Ñoxor Njaay Kuli Njigan. Amari moo
duggal aada bi ñu fal buur bu ñu tudd xulixuli, di fateliku bi NJAAJAAN NJAAY
(ku jëkka nekk buur-ba Jolof) nekkoon biir dex gi, ca Waalo.

Kajoor nekkoon na juroomi tund: Gànjóol, Njaambur ci bëj-gànnaar, Ndéet ca
penku, Sañaxoor ca digg Kajoor, Jandeer ca diggante sowwu ak bëj-saalum. Su ñu
falee Dammeel dafa war a séddale ndomboy tànk yu mag ya ba ku nekk xam foo
féete. Ci mujjug xarnub XVII la Dammeel joxe woon ndigal ngir ndomboy tànk
yooyee, ñu man koo takkal rekk ñi cosaanoo Ngàllo te féete ci kër buur.



https://wo.wikipedia.org/wiki/Bisub_Tabaski

Tabaski (ci bati Seereer) Sunna la su far ci ab jullit bu di as gor te man ci ag
jàppndal, ku mukàllaf rekk mag ak gone ñoo ci yam. Waaye nag dina ware ci ñaari
xeeti nësër yii : 1- ci ku ko nësër niki ngani bu ma Yàlla defalee nàngam dinaa
tabaski, 2- ci ku njënd am xar, walla mu yor am xar jublu ci tabaski, manaam kon
xar moo jënd niki am tabaski, manatu la ñàkk.Tabaski it ag bër (`iid) la gu
Yàlla may jullit ñi, Jële nanu ci Anas (gërëmul Yàlla ci moom) mu ne: Bi Yonent
(jàmmi Yàlla ci moom) bi agsee Madina fekkee na léen ñaari bis ñu cay caaxaan,
Mu ne (jàmmi Yàlla ci moom): « Ana luy ñaari bis yii ?» Ñu ne: “Danu ci daa fo
(caaxaan) ci jamonoy ceddo (jaahiliya)” Yonent (jàmmi Yàlla ci moom) bi (jàmmi
Yàlla ci moom) ne léen: «Yàlla jox na léen ñaari bis yu gën yooyu ñaar, ñuy Bisu
tabaski ak Bisu Kori» (Abuu Daawud mooko soloo) Gàttub tabaski it deesu ko rendi
jëkk rendig Yilimaan te Yilimaan it balaa rendi nig ba julli, ci niko Baraan
nettalee jële ci Yonent (jàmmi Yàlla ci moom) bi «Dees na lottal ginnaaw julli»
Ku rendi lu ko jiitu du doon am tabaski xanaa ag ndawal rekk lay doon, noonu la
saxe ci Sunna. Am tabaski sañees na cee maye, sañees na cee lekk, sañees na cee
denc, noonu la saxee ci sunna (Albuxaari mooko solo)



https://wo.wikipedia.org/wiki/Wu%C3%B1%C3%B1i_yu_melosuuf_yi

Yëngu-yëngu gu wuññi gu melosuuf, walla feeñal gu melosuuf, yëngu-yëngu gu yàgg
la. Waa-Isipt ñu njëkk ña ak Finiix yi ak jullit ñi defoon nañu ko bu yàgg,
njëkk waa-Tugal di ko def ci jamono ju yees ji. Lu am soloo ngii nag ñu war koo
xam, mooy wuññi'y juxraaf yi, bi muy am it li ko taxoon’a jug mooy ay
xemmemteefi sañc, ak doonte daa mbubboo woon gëstu gu aju ci xam-xamu melosuuf.

Yëngu-yëngu gu wuññi gu melosuuf gi ñuy waxtaane ci doggantal gii, danañu ko
man’a xamalee ci nii:

Mooy mbooloom liggéey yi jéngukat (aventurier) yu Tugal yi daa def ci ñaari
xarnu yii : bu fukk ak juroom ak bu fukk ak juroom benn g. Yenn nag ci réewi
Tugal yu nasaraan yi, ñoo leen doon soññ ak’a jàmbaarloo ak’a xiirtal ci loolu.

Sababu diine moo jiitu ci sabab yi waraloon yëngu-yëngu yu wuññi yu melosuuf yu
Tugal yii am. Sababu diine mooy li gën’a waral ñaari réewi katolig yii di Espaañ
ak Portigaal defoon liggéeyub wuññi boobu.

Ñoom yile ñaari réew dañoo jortoon ne danañu man’a sutuxlu ci biir Afrig ak fu
dul moom, def ko barab bu dëppoo ak li ñu bëgg muy tas fa ag katolig, ak nangu
ko teg ko loxo jaare ko ci diine. Réewum Portigaal moom daa gisoon ne réewum
Ecopi, - mii di mu nasaraan, waaye di mu yoroon ngérum Xibt, mu ortodoksi - man
na koo soppi def ko mu yor ngérum katolig. Loolu nag da nga ci gise diinewu gu
dëgër gi amoon ci waa-Espaañ ak waa-Portigaal ca jooja jamono. Paab gi moom da
daa soññ réewi nasaraan yi ci ñu dugg bu baax ci wuññi yooyu, ngir tas ag
katolig, ak xatal Lislaam te sonal ko,tee koo tas, ngir néewal dooleem, xottite
ko,giir ko.

Ci noonu mu ( moom Paab gi) génne ay santaane yuy jox àq ñaari réew yii ci ñu
moom diiwaan yu yees yi ak mbooleem yu nu wuññiwaat, moo xam géej yi la mbaa
jéeri yi. Paab gi ak nasaraan yi ci ginnaawam, dañoo ragaloon lislaam ak ñoñam,
looloo taxoon ñu daa wut nu ñu mucce ci ñoom, ñu ne woon kon nañu leen fi jeem’a
jële.

Am na yeneen réew yu yees yu feeñ ci ëttub politig bu Tugal bi, yu ci mel ni
Espaañ, Portigaal, Angalteer, Faraas, Holand ak yu dul yooyu. réew yii nag,
dañoo tàmbli woon di xalaat bu baax ci tas ak wisaare seeni kilifteef ak
jeexiital ci biti seen, rawati na ci réew yi ci yeex ci séenu'g nekku walla sosu
gu yees. ñu gisoon it ne bu ñu fa tasee, wisaare fa seeni xay aki ngéri
diine,loolu da na man a nekk ay raas yu ñu man'a jaare ngir sampu fa, sanc leen
. Réew yii nag joŋante woon nañu te gëpplante ci mii lef , loolu bokk ci li daa
soññ ak’a xiirtale ci yëngug wuññi gu melosuuf gi.

Waa Tugal yi ñoom dañoo gisoon ne àddunay jullit ñi daal, mooy ji ngëp ci loxoom
nosub yaxantu bi, ndaxte ñooy ñi notoon, tegoon loxo ci kaw yooni yaxantu yu
penku yi. Ci noonu xalaatu wacci fi yooyu yoon, te gëstuji yeneen yu leen man’a
àggale End ak Siin tàmblee feeñ, ngir bañ’a fay njëgi nduwaañ yi ak galag yeek
yeneen yi cig wàll, ak ngir néewal doole koom-koomu jullit ñi ci geneen wàll,
ginaaw bi ñu soppee yoon yooyu def leen leegi ñu jaar Afrig ak màmbulaan gu
atlas gi, loolu lépp ngir bañ’a jaar fi jullit ñi dëkke.

Yenn ci réewi Tugal yu yees yi dañoo gisoon ne li gënoon ci ñoom mooy seeni
séqoo yu yaxantu ak réewi penku yi, ñu koy defal seen bopp, ngir mucc ci rënkug
yaxantu gii dëkki Itaali yi ame woon te daan ko def, yu ci mel ni Venezia ak
Genova añs. Xalaat bii nag taxoon na ba yii réew demoon gëstuji aw yoonu yaxantu
wu bees, nga xam ne ñoo ciy nekk ci wenn waxtu wi di yaxantukat biy jëli ,tey
tuxal, tey kiy dox ci diggante yi.

Lori waa Tugal yi tàmbli woon na’a yol, ñu tàmbalee ñammasle ak a manadee tëyye
seen bopp, bi ñu déggee xibaari wurus ak xaalis ci Afrig, ndax kat mbell yu
gànjaru yi dañoo muuroon seeni gët, fees seeni xel, ñoom ñi nga xam ne dañoo
tàmbli woon di faale ak a yittewoo wàllug ne-ne gi rekk (maanaam lu aju lu ñu
man a jariñoo ci ay suuf, wurus mbaa lu ni mel), bayyi nee yeneen wàll yi, loolu
moo tax ñu sawaroon lool ci def wuññi gu melosuuf gi bi ñu déggee tono gu ne-ne
gu rëy gi nga xam ne am mbooloo ci wuññikati Tugal yi ndàmmoon nañu ko ci seen
tukkiy wuññi yooyu, rawati na bi ñu jàngee xisay tukkikatu Itaali boobu di Marco
Polo (1254 - 1324 g ), mi wuññiji woon ba Siin (1271 - 1275 g), nga xam ne bi
muy dëpp, daa indaale lu sakkan ciy doj yu tedd, ba mujj waa Venezia daa ko
wooye boroom milyoŋ yi .

Xalaat yi boroom xel yi ci Tugal amoon ci suuf si, ak ab bindam dafa soppiku
woon, ginnaaw bi ay tukki yu melosuuf yu kenn-kenn amee ak yu mbooloo yu
nasaraanal, juge Tugal, génn, rawati na ginnaaw bi jamonoy xarey jooñe yi
jàllee, nga xam ne boroom xam-xam yu bari leegi dañoo am koolute ci ne suuf si
dafa bulu walla mu mel ni ab kol-kol, wuute ak la ñu jàppoon, gëm ko, muy dafa
tàllaliku mel ne basang gu ñu lal, loolu nag mooy li muuroon xeli waa Tugal yépp
ci jamono yu diggu yi.

Ag jèng jëm ci sopp ag jéngu, ak bëgg xam-xamu melosuuf, feeñ ci ñoom, ginnaaw
ba fa ruug gëstu gu xam-xam gënee suuxatu, gën fa’a jëme kanam, ak li ñu jële ci
jullit ñi - ci biir xarey jooñe yi ak ginnaaw bi - ci xam-xam bu melosuuf bu jëm
kanam, ak ginnaaw bu xam-xamu Saytubiddiw ak liggéeyiinu gaal ak buusal biy won
gaal yi seeni yoon gënee jëm kanam.

Portigaal moom la ñuy jàppe réew mi jiite woon wuññi yu melosuuf, yu Tugal yi.
Buur bii di Henri, mi nekoon ab mool (1394 – 1460 g), doonoon doomi buur bu
Portigaal bi tudoon John mu njëkk mi, moom mooy ki njëkk’a def ay wuññi ci waa
Portigaal yi. Mu nekkoon ku soppoon moolu(dugg géej), ak yër xisay mool yi, ak
téerey taariix yi. Muy ku aayoon ci rëdd lonkooyooni melosuuf yi, moom la baayam
sàmpoon mu yor Sawuta, ginnaaw bi ñu ko nangoo ci julliti Marog yi atum 1415 g.

Henri daa xalaatoon’a wesaare diine’y nasaraan ju katolig ji ci Afrig, ci noonu
mu ne kon na jokkoo’k buuru nasaraan bu Ecopi bii di Prester John, ngir ñu ànd,
xeex waa Marog yii di ay jullit cig wàll, ak ngir man’a àgg ca waaxi géej gu
xonq ga ci geneen wàll. Ci noonu mu yabal ay mool yoy ci seen tukkiy wuññi
yooyu, àggoon nanu ba ca duni Kanaari ya , ak Madira ak Osoras ci Mambulaanug
Atlas , atum 1402 g, naka noonu ñu wëy ci seen tukki yooyu ba agsi Senegaal,
atum 1445 g, ginnaaw bi Henri deewee tam teewul seen tukki yooyu wëyoon ba ci
sottiwaayu dexug Kongoo gi ak Niser. Bu ko defee mool bii di Bartholmew Diaz,
moom àgg ba ca wàllug bëj-saalumu Afrig, di fa ñuy wax Boppub Callmeer, atum
1486 g, moom la buurub Portigaal bi soppi tur wi tudde ko «Boppub Yaakaar Ju
Baaxi Ji» ngir mool yooyu man cee ame yaakaar ba man’a wuññi yoonu yaxantu wi
jëme End. Mool bu siw bii di Vasco De Gama moom, jug def tukkib wuññi, atum 1497
g, daal di àgg End, ginaaw bi mu wëree Afrig jaare ko ci yoonu tefesug Marog gi,
romb Bopp Yaakaar Ju Baax Ji, ak Mosambig ak Mombasa ak Malandi, ba àgg (Jawa)
ca tefesug sowwu gu daanaka-dun bu End.

Vasco De Gama mii jot naa xamante ak Ahmadu’bnu Maaja mii di woon ab mool bu
jullit bu araab, moo ko dimbli sax ba mu man’a àgg End, ndaxte mooli jullit ñi
ñu xamoon géeji penku yi lañu woon, ak yooni yaxantu yu jéeri yeek yu géej yi.

Naka noonu beneen mool jugati bu tudd Kabraal, def ab tukki bu géej bu aju ci
xare, dem End ,tàmblee naj ak’a sonnal Samirin,mi daa àtte ak’a saytu fi ñuy wax
Kalikuta gu End gi, ngir mu jox Portigaal ab barab bu yaxantu ci tefes gu sowwu
gi, Kabraal mii xeex na fa’ak jullit ña, song barab ya ak mbooloom gaalam ma.
Vasco De Gama moom itam delluseeti End ci ab tukkib xare ngir faagaagalsi
Samirin, ak mbugalsi yaxantukati araab yu jullit yi, ak defsi ay déggoo ak buuri
diiwaani End yi nekk ci tefesug sowwu gu daanaka-dun bu End bi.

Wuññiy Portigaal yi jur nañu ay ngérte yu bari, yi ci ëpp njariñ ñooy yii di
ñëw :

1) Waa Portigaal, ñi ngi tàmbli woon di teg loxo ci tefesi Afrig yu sowwu yi, ci
noonu njàppum jaam siiw, te tas ci Tugal gépp, di jaam yi ñu daa jàppe Afrig, te
daan ci yaxantu.

2) Jamonoy sanc gu Portigaal, mi ngi tàmblee ci bi Portigaal taxawalee ab sancu,
ci penku bi, ca fa ñuy wax Jawa, ay xare it am diggante araab yu jullit yi ak
Portigaal cig wàll, ak ci diggante waa Portigaal ak waaEnd yi ci geneen wàll.
Waa Portigaal yi nag jot nañoo teg loxo yenn waax yu am solo yi nekkoon ci yoon
wi jëme End.

3) Waa Portigaal yi mujj nañu xam yoonu yaxantu wu géej, wu dul romb ci réewi
jullit ñi,mooy wi jaar ca Boppu Yaakaar Ju Baax ja.

Loolu nag mooy li doyadiloon koom-koomu jullit ñi ci penku bi, maanaam
koom-koomu nguurug Mamaalik ci jëmmi boppam. Lii moo taxoon nguurug Mamaalik
mujjoon néew doole ci kanamu nguurug Portigaal gi ak ci kanamu ñoñ Usmaan ñi nga
xam ne jot nañoo fexe ba xaw’a woyofal naj ak ñàkkal-jàmm gi Portigaal defoon
araab yi, ak nguuri araab yi nekkoon ci tefes gi, yàqoon nañu it mbooleem jéem
yi ñu daa def ñoom waa Portigaal ngir taxawal ab jë bu nasaraan safaan (kontar)
doole yu lislaam yi nekkoon ci peggu géej gu xonq gi, ak tefesug Afrig gu penku
gi.

Li ci dugaloon Portigaal, moo dugal it Espaañ ci wuññi yooyu. Ci noonu boroom
xam-xam yi daa yëngu ci mbiri wuññi gi, danoo jàppoon ne suuf si daa bulu, moo
waraloon ba ñuy dem End ñu jaare woon ko ci sowwu bi. [[ Mool]]ub Itaali bii di
Cristoforo Colombo (1451 – 1506) moom defaloon na waa Espaañ ñi benn tukkib
wuññi atum 1492 g, juge Espaañ jem End jaare ko ci sowwu bi, ci màmbulaanug
atlas gi. Ginaaw tukki bu tar te sonnle, moom Colombo àgg na ca duni Bahamas ya
mu mujjoon’a tudde San Salvador, juge fa dem ca tefesug Kubaa gu bëj-gànnaar ga
ak dunub Ayiti bi mu faroon tudde Espaañ gu ndaw gi.

Mu delluwaat nag Espaañ ci atum 1493 g, ànd ak jort ne moom de jot na’a àgg End
ci yoonu sowwoom woowu. Ci atum 1493 g, Colombo defaat na ab tukki, bu li ko
taxoon’a jug mooy teg loxo ci suuf yooyu mu jotoon’a wuññi ci atum 1492 g, ak
wisaare fa katolig, ca ña fa dëkk te mu tudde woon leen ay « endo ».

Ci tukki bii la jotoon’a wuññee Jamayka, daal di delluwaat Espaañ ci atum 1496
g. Mu defati ñatteelu tukki atum 1498 g, waaye amu ca woon tawfeex. Mu dellu
defaat bu ñeenteel atum 1502 g, taxul ba tay mu am ca la mu ca doon wut. Bu ko
defee nag ñaari sooy yii mu def ci ñaari tukkeem yi tax ba buuru Espaañ bi
Ferdinand ak soxnaam lingeer bi Isabela, begadi woon ci loolu, ag siiwam suux,
ñu folli ko ci njiitul geej gi, daal di koy delloosi Espaañ ci ay jéng, ngir
mere gu ko meññilukat yi mere, ñoom ñi seen yaakaar tas. Colombo faatu na atum
1506 g, te xamul sax ne wuññi na àdduna ju yees ju dul End.

Ginnaawam it wuññikat yi doon liggéeyal Espaañ wëy ci seen liggéeyi wuññi yooyu,
ka cay Amerigo Vispucci jot ca’a àgg ca diiwaan ya Colombo àggoon ak yeneen yu
mu àggutoon, ci njëlbéeni xarnub fukk’ak juroom benn. Moom mool bii di Amerigo,
moo am teraangay ñu tudde ko Adduna ju bees jii di Aamerig tay.

1) Ñoom de ubbil nañu tukkiy wuññi yi aw yoon wu bees wu jëm ci àdduna ju yees
ji, di ko jaare ci màmbulaan gu atlas gi. Bu ko defee Espaañ tàmblee sanc gox yi
mu jotoon’a àgg ci Aamerig gu diggu gi ak gu bëj-saalum gi, ñu wisaare fa seenug
xay ak diine, ubbi fa ay mbelli wurus ak xaalis.

2) Saxal gu ñu saxal ci xam-xam ne suuf si daa “bulu” , te li waraloon loolu di
tukki bi Magellan defoon. Buur bi ñu daa wax Shark mu juroomeel mi (Sharlakaan)
di woon buurub Espaañ, daa digaloon mool bii di Magellan atum 1519 g, mu def ab
tukki jëm penku jaare ko sowwu, ci noonu moom Magellan jug, moolu (war geej),
jawali sowwu, te jëm penku, ci kaw màmbulaan gu atlas gi, bi mu ko defee daal di
àgg ca tefesug Breesil ga, fa Riyo De Janero, mu wëy nag ca doxam ba, ba ca
sottiwaayu dexug Labalata, daal di wër Aamerig gu bëj-saalum gi, tàbbi màmbulaan
gu dal gi nga xam ne moom moo ko tudde « pasifik » di wund lu dal, mu àgg
Filipin atum 1521 g, foofa nag mu songoo fa’ak ñoñ réew ma, ci’y xeex yoy ca la
ñu ko raye, waaye kenn ciy nitam, tuddoon Dianco, moo mujjoon jiite boobu tukki,
dem ak ñoom ba ci Boppu Yaakaar Ju Baax ji, juge fa dem Espaañ, gi nga xam ne ma
nga fa àgg atum 1522 g.

3) Weddi gisiin yi daa wax ci bindu suuf si ak ab kemam ( ni mu tollu), ndax kat
tukki bii nga xam ne dafa dox, wër àdduna bi, firndéel na ne suuf si daal moo
ëpp fuuf li ko Colombo jàppe woon ak ku dul moom. Beneen gox feeñ na, bu mag
diggante Tugal ak Asi ci wàllug sowwu gi, di Aamerig gu bëj-gànnaar gi, nga rax
ci dooli geneen gi’y gu bëj-saalum gi, te ag màmbulaan gu yaatu, gu yees’a ngii
gu ñu xamutoon. Kon suuf desatutoon su ñu xamutoon su dul Ostrali ak ñaari dott
yi .

Ñoñ Angalteer ñoom itam sóobu woon nañu ci wuññi yi, bi Buur bi Henri mu juroom
ñaareel, mi nekkoon buurub Angalteer digalee mool bii di John Cabot, mu tukki
dem End, jaare ko bëj-gànnaar gu suwwu gi, ca saa sa mu géeju, tukkee Bristol
atum 1497 g, jéggi màmbulaan gu atlas, àgg tefes gu bëj-gànnaar gu Amerig gu
bëj-gànnaar gi, ca New Fondland, ginnaaw bi mu jéggi Librador, dellu Angalteer.
Cabot mii delseeti na leru tefesu’g penku gu Aamerig gu bëj-gànnaar gi, ba àgg
Florida, loolu nag moo doonoon tàmblig sancug waa Angalteer yi, ñeel Aamerig gu
bëj-gànnaar gi ak Kanadaa. Ba tay it, kii di Jams Kook di woon ab mool bu
dëkkoon Angalteer, defoon na moom it ñatti tukki yu wuññi ca tefesi Ostrali yu
penku ya ak Newsiland.

Waa Fraans nag ñoom, ñoo mujjoon’a duggsi waa Angalteer, waa Espaañ ak waa
Portigaal ci lefum wuññi mi, ñoom seeni tukkiy wuññi daa jëmi woon Kanadaa. Ki
ñuy wax Jaak Cartier moom ab mool la woon, daa jugoon def benn tukkeem bu wuññi
ci jamonoy Faransuwa mu njëkk mi, jeggi màmbulaan gu atlas gi, jem sowwu, fétali
àdduna ju yees ji. Ci noonu mu àgg New Fondland gi jàkkaarloo ak Kanadaa, daal
di fay jot’a wuññi walla feeñal sottiwaayu dexug Santa Lorans. Tukki yi Cartier
mii jot’a def ci goxi Aamerig gu bëj-gànnaar gi ñeent lañu woon. Bi mu ko defee
sancug Faraas tàmblee putuxlu ci Kanadaa, ak barabi dex yi ci Aamerig gu
bëj-gànnaar gi. Noonu ñu taxawal ab sancu tudde ko Samwel de Shampala, taxawal
it dëkk bii di Kebeg ci tefesug dexug Santa Lorens atum 1608. Moolu Faraas bii
di De Laasal jotoon na’a wuññi dexug Misisipi, ci noonu waa Faraas ya daal di
fay sos sancu bu Luwisiyaana, bii nga xam ne mi ngi jële turam wi ca buurub
Faraas ba tuddoon Luwis mu fukk ak ñeenteel mi.

Lonkoo (société) gu End gu penku gu Oland gi, dafa joxoon ndigal moolub
Angalteer bii di Henry Hadson, da ko’o joxoon ndigal ci mu defal Oland ab tukkib
wuññi, ngir man koo gisal aw yoon wu bëj-gànnaaru penku wu ko man’a àggale Asi,
ci noonu mu géeju moom Hadson juge Angalteer, jaare ko ci bëj-gànnaaru atlas gi,
jawali dóoxug New York, ak dexug Hadson gi mu tudde woon boppam. moolu Oland bii
di Wilyaam Shotin moom, moo wuññi yoonu Boppub Horn bi nga xam ne mujj na di
yoonu géej wu am njariñ. Waa Oland yi jéemoon naño’o wuññi Ostraali ak Newsiland
ci diggante 1622 – 1624 g .

1) Njiitug yaxantu gi tuxu na tukkee ci li wër géej gu diggu gi dem ci màmbulaan
gu atlas, mu mujj moom yaxantu gi nekk ci loxoy réewi Tugal gu sowwu gi, bu ko
defee ñu nos fi ay yooni géej yu yaxantu ci ñaari màmbulaan yi, gu atlas ak gu
dal gi (pasifik). Yëngu-yëngu gu yaxantu gu yees gii, ñi ngi ko tudde woon
« soppi ci anamug yaxantu » .

2) Wuññi yu melosuuf yi amal nañu fi jawwu yu gëpplante ak wujje, ak as lef cig
noonoo ci diggante réew yi doon def wuññi yii, loolu moo yokkoon xemméemtéefi
sanc yi ci diggante réewi Tugal yi. Ci noonu aw gisiin wu sanc tàmbli woon’a
feeñ wu Tugal jëm ci askani réew yii ñuy door’a wuññi.

3) Xam-xami melosuuf yi soppiku woon nañu bu baax, li ko waraloon di yaatu gi
wuññi yii yaatu woon te bari. Ci noonu yëngu-yëngu gu nasaraanal yokku ci anam
gu fés, rawati na ci Afrig ak ñaari Aamerig yi.

4) Ag jëm kanam feeñoon na ci wàllug yaxantug mbèll yi, di wurus ak xaalis, nga
xam ne sax xarnub fukk ak juroom g, dañu koo tudde woon « xarnub xaalis », ni
nga xame ni jëm kanamug koom googu taxoon na ba dundiin wi gën’a kawe, njëg yi
it gën’a yekkatiku, ni fi ay njaay yu yees dugge, lu ci mel ne kakaawoo, póon,
kiinaa, batata ak mbòq.

5) Wuññi yi de lenn lañu ci màndarga yiy wone yewwuteg Tugal gi, ni nu la ko
leerale woon ci doggantal gu njëkk ga.

6) Réew yii ñu wuññi, ruu gu fees ak bëgg’a fayyu moo leen ubale woon, muur
leen, jëm ci yii leen wuññi, ndax ñoom tubaab yi xalaati sanc lanu yoroon, daan
ci doxe ci mbooleem seen doxi wuññi yi, lepp lu nu gis aakimoo ko, ngartaajoo
ko, lii mooy li waral askani réew yi nu wuññi, jugoon ci jànkoonte ak ñoom,
taxaw ci xeex canc gu Tugal gi, ci anam gu tar, jëfandikoo ci li nu yor lepp ci
kàttan.



https://wo.wikipedia.org/wiki/Lonkoyoonu_%C3%A0dduna_bi

Boo gëstoo kartu adduna bi bu baax dinga ca gis dëgg yii : - Kaw kol-kolub suuf
si mi ngi ame ci jéeri ji ak ndox mi, bu ko defee jéeri ji yóbb ci benn
ñeenteel, maanaam bu doon ñeenti xaaj la benn bi, ndox mi moom yóbb ci ñatti
ñeenteel . - Jéeri nag mi ngi ame ci juroom benni gox walla kontinã ( ci lu dul
goxub dott (pole) bu bëj-saalum bi nga xam ne kenn dëkkewu ko ngir jawwu ak dénd
bu méngoodi ba), juroom benni gox yii danu leen a toftale kem ni nu yaatoo : 1 –
Goxub Asi : moo ëpp ci gox yi, ab tolluwaayam toll ci benn ñaareel 44 milyoŋi
kilomet yu kaare , way dëkk ya tollu ci 2200 milyoŋ ciy nit. 2 – Goxub Afrig :
ab tolluwaayam di benn ñeenteel 30 milyoŋ ciy kilomet yu kaare , way dëkk ya
tollu ci 350 milyoŋ ciy nit. 3 – Goxub Amerig gu bëj-gànnaar gi: ab tolluwaayam
tollu ci benn ñeenteel 24 milyoŋi kilomet yu kaare, way dëkk ya tollu ci 270
milyoŋi nit. 4 – Goxub Amerig gu bëj-saalum gi: tolluwaayam toolu ci ñatti
ñeenteel 17 milyoŋi kilomet kaare, way dëkk ya tollu ci 300 milyoŋi nit. 5 -
Rëddu yamoo wi (équateur) di ( rëdduw tus wu gaar wi (latitude) ) mooy wi
séddale àdduna bi def ko ñaar : benn xaaj bi bu bëj-gànnaar la, bi ci des di bu
bëj-saalum, moom rëdd woowu dafa romb ci wàlli bëj-saalum yu goxub Asi , ak ci
digg Afrig ak bëj-gànnaaru Amerig gu bëj-saalum gi. Bu ko defee gëwéelub sànkar
bi (Tropique du cancer) romb ci bëj saalumu Asi ak bëj-gànnaaru Afrig ak
bëj-saalumu Amerig gu bëj-gànnaar gi , ci noonu gëwéelub tef bi (Tropique du
capricorne) ñëw moom itam jaar ci digg Ostraali ak Afrig gu bëj-saalum gi ak
digg Amerig gu bëj-saalum gi . Rëdduw Grinits (longitude;meridien) di (rëddu tus
wu taxaw wi) moom it jaar ci sowwub ñaari gox yii di Afrig ak Tugal , moom rëdd
woowu nag mooy wi séddale àdduna bi def ko ñaari xaaj bu penku ak bu sowwu. 5 –
Goxub Tugal ab tolluwaayam tollu ci benn ñaareel 10 milyoŋi kilomet yu kaare,
way dëkk ya tollu ci 750 milyoŋ ciy nit. 6 – Goxub Ostraali : ab tolluwaayam
tollu ci ñatti ñeenteel 7 milyoŋi kilomet kaare , way dëkk ya tollu ci 15
milyoŋi nit. - Ndox yi nekk ci kaw kol-kol bi (globe) ñi ngi ame ci mbàmbulaan
yi : ñoom ay diggante yu rëy lañu yu ndox, ak ci géej yi: ñoom ay diggante yu
gën a ndaw lañu yu ndox . Bokk na ci mbàmbulaan yi : màmbulaan gu dal gi (moo ci
gën a rëy) ak gu atlas, ak mbàmbulaan gu end gi ak gu bëj-saalum gi ak gu dott
bu bëj-gànnaar bi(pole nord). Bokk na ci géej yi :géej gu diggu gi (mediteranee)
gu xonq gi , gu araab gi, gu ñuul gi añs . - Adduna ju njëkk ja walla ju yàgg ja
– moom mi ngi ci xaaj bu penku bu kol-kol bi – mi ngi ame ci ñatti gox walla
kontinã yu taqaloo, daal di sos nag benn dank (bloc) walla jóor, ñatti gox yii
ñooy : Asi, Afrig ak Tugal, dara taqalewu leen lu dul yenn ci ay feeñte yu dénd
yu néew : niki géej yu xat yi ak càllalay doj yi ak tund yu yaatoodi yu néew yi
ag yékkatiku. - Nit dundal na goxi adduna ju yàgg ja la ko dale ca ba mu tegee
tànkam ci kaw suuf rekk, bu ko defee ay xay (civilisation) yu mbay, yu kawe, yu
yàgg daal di am ci xuri ay dexam yu naat ya, lu ci mel ne xay ya amoon ca xuri
dexug Niil ga nekk Isipt ak dexug Dijla ga ak Furaat ca Iraag ak dexug Sand ak
Gangas ca End ak dexug Sigyang ak Yangci ca Siin. - Adduna ju yees ji – moom mi
ngi ci xaaj bu sowwu bu kol-kol bi – mi ngi ame ci Amerig gu bëj-gànnaar gi ak
Amerig gu bëj-saalum gi, ñoom ñaar ñooy ñaari gox yi nga xam ne bi leen nit
wuñee (decouvrir) ak leegi ay xarnu (siecle) rekk la, la ëpp ca ña fa dëkke ay
waa Tugal lañu yu gàddaaye Tugal dëkksi fa, moom Tugal nag benn la ci goxi
adduna ju yàgg ji . - Goxub Ostraali –moom moo gën a tuuti ci gox yi, te gën a
rëy ci duni adduna bi- mi ngi nekk ci xaajub kol-kol bu bëj-saalum bi, ca
bëj-saalum gu penku gu dankub adduna ju yàgg ja. - Mbàmbulaan gu dal gi moo dox
ci diggante ñaari gox yii di Asi ak Ostraali cig wàll, ak ñaari gox yii di
Amerig gu bëj-saalum gi ak gu bëj-gànnaar gi ci geneen wàll, bu ko defee
mbàmbulaan gu atlas moom dox ci diggante ñaari gox yii di Tugal ak Afrig ak ñaar
yee di Amerig gu bëj-saalum gi ak gu bëj-gànnaar gi , bu ko defee mbàmbulaan gu
end gi tàqale ñaari gox yii di Aseek Afrig wëlif goxub Ostraali, mbàmbulaanug
bëj-saalum gi tàqale mbooleem gox yi wëlif goxub dott bu bëj-saalum bi. - Rëddu
yamoo wi (équateur) di ( rëdduw tus wu gaar wi (latitude) ) mooy wi séddale
àdduna bi def ko ñaar : benn xaaj bi bu bëj-gànnaar la, bi ci des di bu
bëj-saalum, moom rëdd woowu dafa romb ci wàlli bëj-saalum yu goxub Asi , ak ci
digg Afrig ak bëj-gànnaaru Amerig gu bëj-saalum gi. Bu ko defee gëwéelub sànkar
bi (Tropique du cancer) romb ci bëj saalumu Asi ak bëj-gànnaaru Afrig ak
bëj-saalumu Amerig gu bëj-gànnaar gi , ci noonu gëwéelub tef bi (Tropique du
capricorne) ñëw moom itam jaar ci digg Ostraali ak Afrig gu bëj-saalum gi ak
digg Amerig gu bëj-saalum gi . Rëdduw Grinits (longitude;meridien) di (rëddu tus
wu taxaw wi) moom it jaar ci sowwub ñaari gox yii di Afrig ak Tugal , moom rëdd
woowu nag mooy wi séddale àdduna bi def ko ñaari xaaj bu penku ak bu sowwu.



https://wo.wikipedia.org/wiki/Lebu

Lebu, mooy benn waaso nekk ci reewum Senegaal. Ñoom, Ndakaaru mooy seen dëkk, ñu
leen fekk tamit ci diggante Ndar (Saint Louis) ak Tenŋeej (Rufisque), ba Mbur.
Ci wetu geej ak tefes. Ci napp mi lañu dund, ci seen cosaan. Seen lakk di wolof.
Seen wolof dafa xawa wutte tuuti ak wolof bi yeneen yi lakk. Am na ñu ne, lebu
yi ñoo sos lakk wolof.

Cosaanu baat boobu, wutte na ci li kilifa yi tekki. Ñooñu deeñi nettali ay
cosaan yu wutte: leeb moo juur baat bi. Am na ñeneeni wax luubu mooy bañ, ndax
ci cosaan, Lebu yi dañu musa bañ ku leen noot.

Seex Anta Jóob, ci gestoom, da wone ni, li ñu tudde lebu, am na lu mu bokk ak
tur boobu ñu joxe reewum Libi. Libi, ci jamono Isipt gu yàgg ga amoon, moo ne
woon benn diwaanu, nit ñi di fa dem Rëbbi, ak nappi. Dëkk boobu dafa janno ak
geej gi. Moo tax ñu yoroon Isipt yu yagg ga, tudde dëkk boobu: rëbu. Ñu wara xam
ni, Seex Anta Joob ak yeneen gestu kat, wone nañu ko, lakk boobu amoon ca Isipt
boobu, ak lakk wolof, ñoo bokk maam. Rëbu moo juur Lebu (r-l), Lebu moo juur
Libi. Dëkk bi ñu xam ne, ay nit ñu ñuul ñoo fa ne woon, te ñu daan tudd ñu dëkk
ca biir reew mi kaw.

Lebu yi, kon, reew mi ñu tudde tey Libi, lañu ne woon ci jamono Isipt gu yagg ga
ame. Dañoo mujj daw dëkk boobu, ndax amoon na benn askan bu ñowoon foofu, joge
Asi, te ñu leen daan begga noot. Ñoom ñoo Persi yi.

Ci seen gadday, jaar nañu ci ay dëkk yu bare (Sudaan, Caad, Niseer, Mali).
Sudaan, mooy dëkk bi Lebu yi baawo, ñu ko gëna raññe ci turu Nubi walla Kuus.

Senegaal, lañu agsi, jamono nguuru Tekuruur ame. Foofu lañu fekk seen bokk, di
Pël yi ak Séeréer yi. Rawatina Pël ak Seereer yi ñuy napp, ñu leen tudd ci lakku
pulaar ay Cuballo / Subalbe. Foof lañu sanc ay dëkk mel ni KasKas ak Njum.

Bokk nañu ay sant tamit ak Tukkloor/Pël yi: Mbay, Gey, Ñaŋ, Jaw, Waad, Gay,
Joob, Samb, Conŋaan, Baaxum, Jeŋ... .

Ñu sant Mbeŋ, ci li cosaan tekki, seen maam ay Mandiŋ lañu woon, seen mamaat di
Jolof Mbeŋ (ab lamaanu Jolof), juge Mali.

Lebu yi, ay jullit lañu. Ñu bare bokk ci Tariqa Tijaan, ak Layeen yi (Seydinaa
Limaamu Laay). Seen këru diine di Kambereen, ca Yoff.

Ci seen tuur yi, ndëpp la nit ñi gëna xam, ngiir faj febaru ñooñu ñu xam ne,
jiine ñoo tax. Jiine ci Lebu, rab leen ko tudde.



https://wo.wikipedia.org/wiki/G%C3%ABw%C3%A9el

Gëwéel yi ñaari rëdd lañu yu dëppook yamoo gi: gëwéelub Tef tollu ci 23°24' wu
tus-wu-gaar wu bëj-gànnaar gi ak gëwéelub Sànkar tollu ci 23°27' wu tus-wu-gaar
wu bëj-saalum. di nañu woowe it gëwéel diiwaan yi ne ci li wër rëdd yooyule (di
faral di wax dëkk ci gëwéel yi).

Ci li jege yamoo gi, di nañu faral di gis klimaa bu ànd ak tàngoor wu tar ak taw
bu bari ci at mi mépp: di ko wax klimaab yamoo. Waaye, ci li jege gëwéel yi (Tef
mbaa Sànkar), ci at mi noor ak nawet rekk a ci am, kon wàcciit yi (taw yi) day
wuute ci jamonoy at mi, ba daanaka at mépp ay tàng, di li ñuy wax klimaab
gëwéel.

Waaye nag jàpp nañu ne it ngelaw yiy upp ak duusi géej yi ak rëyaayu diiwaan bi
am nañu ay jeexiital yu solowu ci klimaay diiwaan yi, ba tax na su nu seetloo
yenn diiwaan yi, doonte nekk nañu ci wetu ab gëwéel, amuñu klimaab gëwéel (ci
misaal diggu Óstraali walla bu Sahara, nga xamne amuñu nawet) ak yenn diiwaan yu
am klimaab gëwéel te nekkuñu ci lu jege gëwéel yi( lu mel ne réewum Keeñaa, nekk
ci yamoo gi te li ëpp ci suufam klimaab gëwéel la am).

Diiwaan yiy dund cib klimaab gëwéel dëgg-dëgg ñoo ngi nekk ci diggu Aamerig ak
bëj-saalumu Aamerig, ci digg ak genn wàllu bëj-gànnaaru Afrig, ci bëj-gànnaaru
Óstraali ak genn wàllu Endoneesi. Li des ci barabu diggantegëwéel bi dañu leen
di séddale ci diggante klimaab tàkk (rawatina ci Afrig), bu yamoo walla bu xaw a
sedd (rawatina ca Asi



https://wo.wikipedia.org/wiki/Epatit_A

Epatit A (ñu gënoon ko xamee ci turu epatit biy dale) doon na Jàngoro juy dale
ju tar buy jàpp res wi te li koy joxe di doomu jàngoro biñ naan Epatit A (HAV).
Bari na lu muy dal nit te du feeñ rawatina ci ndaw yi. Diggante bi muy dugg sa
yaram ak bi muy tàmbalee feeñ, mi ngi tollu ci diggante ñaar ba juróom-benni
ayi-bis. Su la dalee mën na def ak yaw juróom ñatti ayi-bis te dina faral di ànd
ak: xel muy teey, waccu, biir buy daw, der bu mboq, yaram wu tàng, ak mettitu
biir. Luy tollu ci 10 ba 15% ci ñi mu dal ñooy wéy di ko gis su demee ba weesu
juróom-benni weer ginaaw bi mu leen dalee. Mag ñi mën nañu ci jëlee Feebaru res
bu tar waaye bariwul lu muy dale.

Li koy faral di joxe mooy lekk ñam wala naan ndox mu am doomi jàngoro. Meññeefu
géej buñ toggul ba mu ñor dina ko faral di joxe. Jege ku ko am lu ëpp, mën na la
ko wàll. Xale yi mën nañu ko am te du feeñ waaye teewul mën nañu ko wàll ñeneen.
Su la dalee benn yoon, dootu la dalati sa giir gi dund. Ci sa deret la ñuy
seetee doomu jàngoro ci ndax ni muy feeñee dafa nuru ak yu yeneen jàngoro yu
bari. Benn xeetu epatit la ci juróom yiñ xam: A, B, C, D, ak E.

ñaqu epatit A dalay aar bu baax ci feebar bi. Yenn réew dañuy faral di baamtu
ñaq bi ci xale bi ak ci ñi feebar bi gën a yab kenn masu leen a ñaq. Loolu mën
na leen aar seen giir gi dund. Yeneen matuwaayu yi la ci mën a musal ñooy raxas
loxo ak togg ñam ba bu ñor xomm. Amul benn garab buñ ni mën na ko faj, li ci
des, garabi xel muy teey wala biir buy daw la ñu lay digal su aajewoo. Gën gaa
bari su la dalee dangay wér, sa res wi melni dara mësu ko dal. Bu yàqee res wi,
dañu lay gereefeel res ngir faj ko.

Ci àdduna bi, jàngoro bi dina feeñ ci 1.5 miliyo?i doomu aadama at mu nekk nga
boole ci yi feeñul mu tollu ci fukki miliyo?. Fi mu gënee bari àdduna bi mooy ci
gox yi desee te ndox mi ñuy naan setul. Ci réew yi néew doole lu tollu ci 90%
ciy xale jot nañu am doomu jàngoro bi laata ñuy am 10 at, loolu mooy mucci nañu
ci ba fàww laata ñuy nekk mak. Yenn saay mu jàppandoo ñu bari ci réew yi xawa am
doole ndox jàngoro bi bariwul ci xale yi te itam duñu leen di faral di ñaq. Ci
atum 2010, epatit A bu tar bi faat 102,000 doomu aadama. At mu nekk 28 fan ci
weeru Sulet mooy Bis biñ Jagleel epatit ngir xamal nit ñi luy jàngoroy epatit.



https://wo.wikipedia.org/wiki/Break_dancing

Break dancing, walla breakdance, walla break, walla b-boying, ab baat la bu ñuy
jëfandikoo ngir wax fecciin wa juddoo te màgge New York ci ati 1970, xammeewu
ngir ay suppjalañam aki bërangoom ci suuf si. Fecckatu break dance la ñuy wax
breakkat.

Taariixu break dance mi ngi doore ca Bronx ci ati 1970, Kenn ku bokkoon ci
mbootaay gu Bronx River projects la ñu ne moo ko sos. Mu jóge fa, tudde Bronx
River Association Afrika Bambaataa, ba si yàgg mu tuddewaat ko Zulu Nation (ci
1974). Gëstu yi mu doon def ci taariixu Afrig ak mbëggéelam ci woy gëtanoon ko,
ba taxoon mu farlu woon ci ngir ay ndawi goxam nekk ciy yëngu-yënguy fànn ngir
bañoon ñu duggu cig ndëngte. Moom lañuy santee juddug yëngu-yëngu gu bees gi:
hip-hop, gi dàttu ci ñenti ponku yii di rap, grafiti, DJing ak break dance.
Afrika Bambaataa soosoon na itam benn ci gangoori break dance yi njëkk, tuddoon
Zulu King. Njeexit gi waa-jamayka bii di Dj Kool Herc amoon ci caadaay hip-hop
mi safaanu woon ak caadaay ndëngte ga amoon ca seen dëkkuwaay ya, ca jamono
jooju am na solo lool, ba mat naa fésal.

Jafe na lool joxe a taariix bu wóor cig juddoom. Ci jeexantalu ati 1970, New
York dafa bari woon lool ay xeeti pecc, gox boo dem aki feccinam. Numu manti
deme, li fés mooy ne, feccin yi gënoona siiw ñoo doonoon good foot ak popcorn,
te jóge woon ca woy yu James Brown ya Get On The Good Foot ak Popcorn. Pecc
yooyu yëngali tànk ci anam bu lañ woon te fecckat yi daan sapp se benn tànk di
ko awante an beneen bi. Nit ñi daan nañu ci def ay joŋante, siiwoon nañu lool ca
jamono yooyu.

Kenn xamul lu waral suñuy fecc di bërangu, aka daanu ci suuf, gannaaw seeniy
weñaaru ak seeni damm-yaram. Xalaat nañ lu ne: xéj-na Filmi kung-fu yiñ daan
seetaan te ñu bari lu ñuy ŋelaju di tëdd ci suuf. Xéj-na tamit jël nañ ci
capoeira. Breaker yi sacc nañ tamit dara si pecci caada yu waa-kasakistaan.

Pecc la mu kenn rek di def, du feccu mbooloo, ci lu ëpp dañuy def ab wërngal kiy
fecc nekk ci digg bi, ñuy awante, kenn dem, kenn dikk. Fecckat bi day bokk cib
gangoor ñu koy wax crew, suy fecc ŋelaju yi muy def la ñuy wax footwork, walla
passpass, ci maanaa su sampee ay yoxoom, ay tànkam daleen di wëndeel ñuy wër
yaramam.



https://wo.wikipedia.org/wiki/Xibaarfeppal

Xam-xamu nosukaay (walla Xam-xam bi ñeel nosukaay), moo yor gëstu gi aju ci
cëslaay yu xibaar yi, xarala yi ñeel seenug nos ak seenug jëfandikuwiin ci noste
yi ñuy jëfandikoo ay nosukaay. Ñi ciy yëngu seen liggéey doon lëkkale ay
nosukaay ñu doon li ñuy tuddee ag lonkoo, defar ay dàtti njoxe, boppal ay noste,
defar ay tëriin te loolu laaj na xam ag kàllaamag tëriin, .

Cig lawal, xam-xamu nosukaay dafa ëmbu ci li ñuy wax xaralay xibaar ak jokkoo yu
yees yi di xeetu xam-xam bi ëmb lépp li ñeel xibaar, ci gépp anamam. Ci tëriin
wi la tëralkat bi di joxee ay tegtal nosukaay bi ci anam gi mu war a yoree
xibaar yi, lan la ci war a def ak nan la ko war a defe. Jëfaan yi nag ñooy
mbooleem cëri nosukaay bi, benn bu ci nekk am na liggéey bu ñu ko sant: yii di
rënk xibaar yi, yii di leen wone ni nga bëgge, yii di leen soppi...

Ba àdduna dooree ba tay nit daa mas di ut ay jumtukaay ngir man a def ay
waññeem. Ci jumtukaay yooyu, ci yi gën a yàgg, man nañu cee lim àlliway
Hammurabi (1750 laata yeesu). Wuutuloxo yu doolerandu yu njëkk ñoo ngi tàmbalee
feeñ ci diggante XVI ak XVIIu xarnu. Waññikaay bu doolerandu bu njëkk, jàpp nañu
ne, mooy bu Wilhelm Schickard ci XVIu.

Ci 1642 Blaise Pascal defaroon na, moom itam, ab Waññikaay bu doolerandu,
doonoon bu ñu doon jaay sax, ba tay jii juroom-ñeent ci yooyu man nga leen a
fekk ci jeexiituwaay (musée) yi. Ci ay njëlbeenam man nanoo wax ne xaymaan yi
rekk ñoo ci doon yëngu ndax li leen yitteeloon moo doonoon defar ay jumtukaay yu
leen di yombalal seeni Waññi yu xayma. Ay cëslaayam yépp ci xayma lañu taxaw,
rawati na liñuy way aljibar bu Bool.



https://wo.wikipedia.org/wiki/Wolof_%28l%C3%A0kk%29

Wolof làkk la wu ñuy wax ci Gaambi (Gaambi Wolof), Gànnaar (Gànnaar Wolof), ak
Senegaal (Senegaal Wolof). Mi ngi bokk nag moom wolof ci bànqaasub atlas bu
làkki kongoo yu kojug nit ku ñuul yi. Mbokkoo gi mu am ak làkku pël lu yàgg la.
Am na it lu mu seq ak yeneen làkk ci gox bi niki séeréer, joolaa ak basari.

Wolof mooy làkk wi ñu gën a wax ci Senegaal, waaye ngir doyodig waa Afrig yi ba
leegi, franse mii nga xam ne lu matul fukk cib téeméer ci doomi Senegaal yi rekk
a koy wax moo fiy làkk wu njëkk, maanaam wi nguur gi di waxe di ci liggéeye.

Ni ko gëstukat yi waxe, làkku wolof am na ag mbokkoo ak yeneen làkki Afrig yu
bari, yu mu bokkali maam. làkk yi dañ leen a séddale ci ay wàll: bu ci nekk ñi
am ag mbokkoo lañu fa def. Nee nañu wolof ci wàll gi ñu'y woowe bànqaasub atlas
bu làkki kongóo yu kojug nit ku ñuul la bokk. Am na ag mbokkoo ak pulaar ak
séeréer ak joolaa ak yeneen.

Daanaka ñoo ngi koy làkk ci senegaal gépp, bëj-gannaar ba bëj-saalum, penku ba
sowwu. Donte wolof da di làkku askanu ñi ñuy woowe ay wolof, waaye kàllaama
wolof amul aw dig. Dem na ba romb dig (frontiere)yu Senegaal àgg ba Gaambi,
Gànnaar ba Mali, ci ñaari dëkk yu njëkk yi sax boole nañ ko ci seeni làkki réew.
Daanaka gox boo dem ci Senegaal am nañu waxinu wolof wu wuute: am na wolofi
waalo-waalo, jolof-jolof, saalum-saalum, wu kajoor-kajoor, wu baol-baol ak wu
lebu.

--154.0.180.65 29 Ut 2014 à 00:17 (UTC) h h=== Abajada wolof === a - à - aa - b
- bb - c - cc - d - dd- e - ee- é - ée - ë - ëe - f- g - gg - i - ii - j - jj -
k - kk - l - ll- m - mm - mb - n - nn - nc - nd - ng - nj - nk - nq - nt - ñ -
ññ - ŋ - ŋŋ - o - oo - ó - óo - p - pp - q - r- rr - s - t - tt - u - uu - w -
ww - x - y - yy.



https://wo.wikipedia.org/wiki/Wikipedia%3aP%C3%A9nc_mi

Wolof : dalal-jàmm Péncum wikipedia, di ab waxtaanuwaay bu bépp jëfandikukat man
a dugg def fi ay laaj, walla mu joxe fi ay xibaar yu bees ñeel wikipedia, ku
bëgg a defloo ab liggéey, añs. Ci Pénc mi tamit di nañu fi man a fésal waxtaan
yu am-solo yiy am ci xëtu waxtanuwaay yi. Di ñaan ku fi ñëw amal say waxtaan ci
njekk. Bul fattee xaatim say bataaxal.

Karmat gu solowu : segam ci bii wiki ñi déggul wolof a fi ëpp, moo tax waxtaan
yi ñu leen di amal ci ñetti làkk: wolof, wu-fraas ak wu-angalteer

Français : voilà l'espace de discussion "Pénc" est lancé. Le message d'en-tête
est celui de la Wikipédia francophone : il faut le traduire et enlever ce dont
on a pas besoin. Sinon le premier sujet serait d'écrire un message de bienvenue
au nouveaux arrivants, ce message :

Note importante : Il y a beaucoup d'inscrits anglophones ou francophones et peu
de Wolof. Donc le message doit être différent en fonction de la langue. Ceux qui
ne parlent pas wolof doivent être incités à faire des tâches qui ne demande pas
des connaissances en wolof comme faire de la maintenance, des modèles et
infobox, des interwikis, des catégorisations, etc. Ceux qui parlent wolof
(compétence rare) doivent être incités à rédiger les articles et à ne pas perdre
leur temps dans des choses qui peuvent être faite par des locuteurs non wolofs.

English: discussion page "Pénc" is now opened. I think one priority here is to
deliver a welcome message to new contributors. The message should be written :

Important note : there's many contributors who speak english or french and few
who speak wolof. As a consequence, the welcome message should be different
according to the language skills : for no-wolof speaker, it should give them
advises how to do things that don't required wolof skill as maintenance,
template and infobox, interwikis, categorization, etc. For wolof speaker (rare),
it should give advise about how to write articles and not to do things that can
be done by no-wolof speakers.

Bataaxalu dalal-jàmm : «dila nuyu Pénc mi te dila dalal ci Wikipedia. Dila gërëm
ci say cëru ci bii jimbulang. Su dee dangay làkk wolof, soxla nañu la lool ngir
bind walla soppi ay jukki.; walla it, sag ndimbal ci wàllu xarala. Su fekke it
dangaa soxla ndimbal walla dangaa ami laaj, saytul xët wii Ndimbal, man nga maa
bind ci sama xëtu waxtaanuwaay, walla nga bind sa laaj ci Wikipedia:Pénc, ci
xëtu waxtaanuwaay yi, dee fa xaatim say bataaxal, deel cuq ci walla ngay bind
~~~~ ngir xaatim: dina tax, sa turu jëfandikukat ak taariix bi, feeñ ci sa wetu
bataaxal. Liggéeyal ak jàmm! ~~~~»

Version française du message de bienvenue : «Salut Pénc mi et bienvenue sur
Wikipédia. Merci pour tes contributions sur cette encyclopédie libre. Si tu
parles la langue wolof, nous avons extrêment besoin de toi pour éditer les
articles; sinon, nous avons toujours besoin de ton aide pour l'assistance
technique. Si tu as toi-même besoin d'aide ou si tu as des questions, consulte
Ndimbal, demande-moi sur ma page de discussion, ou pose ta requête sur
Wikipedia:Pénc. Sur les pages de discussion, signe tes messages en cliquant sur
ou en écrivant ~~~~ : ceci fera afficher automatiquent ton nom utilisateur et la
date. Bonne continuation! ~~~~»

English version of the welcome message:«Hello Pénc mi and welcome to Wikipedia.
Thank you for your contributions to this free encyclopedia. If you speak the
wolof language, we highly need you to edit articles; if you don't, we always
need your help for technical support. If you need help or for any question,
check out Ndimbal, ask me on my talk page, or ask your question on
Wikipedia:Pénc. Please remember to sign your name on talk pages by clicking or
using four tildes (~~~~): this will automatically produce your username and the
date. Happy editing! ~~~~»

N'hésiter pas à commenter et on a besoin de la version en wolof! Guérin Nicolas
(Xëtu waxtaanukaay) 26 Maars 2009 à 12:11 (UTC)

Français : Il y a un message sur la page de discussion du modèle, mais je ne le
comprends pas (mon wolof n'est pas encore assez bon), quelqu'un peux me le
traduire? Sinon vous pouvez faire des propositions d'amélioration ici :

English : I need a translation for the message that was posted on the discussion
page (Discussion Modèle:Infobox Dëkk). Tell me if you have propositions to
improve this template:

Français : j'ai lancé {{Coord}} modèle sophistiqué de géolocalisation qui permet
de mettre repérer un lieu de géographie sur une carte dans les articles. On peut
le mettre en haut à droite des articles, dans le texte ou encore dans les
infobox. Pour Dakar par exemple, on a :

14°43′29.06″N 17°28′24.06″W / 14.7247389, -17.47335 avec
{{Coord|14/43/29.06/N/17/28/24.06/W}}, ou encore

14° 43′ 29.06″ Bëj-gànnaar      17° 28′ 24.06″ Sowwu / 14.7247389, -17.47335
avec {{Coord|14/43/29.06/N/17/28/24.06/W|format=dms long}}

14°43′29.06″N 17°28′24.06″W / 14.7247389, -17.47335 avec
{{Coord|14/43/29.06/N/17/28/24.06/W}} montre Dakkar sur la carte de l'Afrique

14°43′29.06″N 17°28′24.06″W / 14.7247389, -17.47335 avec
{{Coord|14/43/29.06/N/17/28/24.06/W/scale:5000000}} montre Dakkar sur la carte
du Sénégal

14°43′29.06″N 17°28′24.06″W / 14.7247389, -17.47335 avec
{{Coord|14/43/29.06/N/17/28/24.06/W/scale:100000}} montre carte du centre de
Dakkar

À mettre sur tous les lieux de géographie. Des questions? Guérin Nicolas (Xëtu
waxtaanukaay) 29 Oktoobar 2008 à 13:09 (UTC)

Français : il y a beaucoup de gens prêt à aider (modèles, maintenance) mais qui
ne parlent pas wolof. Il faudrait un centre de traduction. Il y a-t'il des
volontaires qui parlent wolof prêt à aider pour la traduction?

English : there is many people ready to help (templates, maintenance) but who
don't speak wolof. A center for traduction would be helpfull then. Is there any
wolof volunteers who could help for traduction into wolof?

I m there ready to help, every thing u need to translate into wolof i m here for
that, tell me what d u need and I'll do it in a quick way. I hope this will
improve our wolof wiki --Abdu Xaadir Kebe 7 Disembar 2008 à 16:43 (UTC)

Français : je pense qu'il ne faudrait un bureaucrate de plus sur ce wiki pour
donner les autorisations aux bots et s'occuper des pages de votes comme WP:Y ou
WP:B. Il y a beaucoup de bots qui attendent d'être officialisés et il faudrait
quelqu'un qui s'occupe des requêtes. Il faut aussi quelqu'un pour surveiller les
délais des élections et les clore dans un temps raisonnable.

English: i think we need one bureaucrat more on this wiki in order to give bot
flag authorizations and to care about elections on WP:Y and WP:B. There's now
many bots waiting for an official flag and it should be someone who cares about
such requests. Also elections need to be supervised and closed with a
reasonnable time.

Jaa ngeen jef, si quelqu'un veut traduire un mot en wolof ou quelque chose du
genre on est là. --Abdu Xaadir Kebe 6 Disembar 2008 à 21:31 (UTC)

--> {{Infobox Réew}}. Guérin Nicolas (Xëtu waxtaanukaay) 24 Awril 2009 à 11:45
(UTC)

Tur wees bokk, tur wu matale, turu mbooloo mi, turu ñepp, xool-leen ci
wenn--Abdu Xaadir Kebe (xëtu waxtaanuwaay) 3 Mee 2009 à 19:48 (UTC)

Il faudrait traduire ce modèle. Juste une ligne à traduire. Guérin Nicolas (Xëtu
waxtaanukaay) 8 Mee 2009 à 09:31 (UTC)

Nanu ma fi bayyil xëtu xam-xamu nosukaay suma noppee, su ngeen àndul ci liggéey
bi waxtaanees ci, waaye deesul del lees fi def, soppees ko, ku gis nag fu dara
nekkul nga teg fa baat ma xool ko, bu teguwul ci yoon ma dindi ko, bu ci tegoo
ma ba fa , ku gis it baat bii moom nga gis nga teg fa te bul dindi ba mu dendal,
ndax man maa sos xët wi te noppeeguma ci kon kenn sañ-sañ di ko fi jële te
noppiwuma. Yaw sëñ Abdu Xaadir ku am solo nga waaye danga fee fekk ay sart kon
danga ciy tënku, man ak Ibou yàgg nanu fi te masunoo déggoodi, kon nanu
sàmoonteek loolu. --Abdu Xaadir Kebe (xëtu waxtaanuwaay) 22 Mee 2009 à 18:22
(UTC)

amul bénn bu manee nàngama gën damanaan jàpp naani nàngam... kon werante taxu
maa jok diisoo mooma tax a jok, kuy werante du jëfandikoo jàpp naani, maangi
ñaan nu jékkal toogaay yi, te lu waay wax kumu lënt nga laaj ko lumu ci jublu
njëkk nga koy tontu, Ahloubadar

Ma lay xamal ne ku bég ci yaw laa, ci say jëf, te lii lépp day wone sag
yittewoo, ak ñor gu la mbir mi ñor. Leegi nag li ma bëggoon su manoon a nekk,
ginaaw yaw danga fee indaale lu sakkan ciy bagaasi xel, yu man a amali njariñ
mbir mi, damaa bëggoon soo manoon a yër li fi nekkagun, su ko defee nga door a
door di dugal, te loo fi gis te àndoo ci man nga koo yëgle ci pénc mi, bu loolu
jàllee nga door a door ci yeneen, loolu nag bu ma ko waxee, li ma ci jublu, mooy
bàñ ñuy def lu nu defoon ba noppi. --Abdu Xaadir Kebe (xëtu waxtaanuwaay) 23 Mee
2009 à 12:30 (UTC)

Jaajëf Sr Abdu Xaadir KEBE Jaajëf Ibraahima Faal cant ak gërëm ñeel na leen
waaw-kay Ahloubadar (xëtu waxtaanuwaay) 23 Mee 2009 à 13:44 (UTC)

Lu aju ci xam-xamu nosukaay, damaa bëggoon ngeen bàyyi ba ma noppi ci dugal baat
yépp, bu boobaa nu wax taan ci yi nu jort ne mooy yi gën, nu far yi ci des, mbaa
ñu man a nekk ay synonime (bokk-tekk), suma ci noppee dinaa leen yëgal, du tee
ngeen di def lu ngeen bëgg ci baat ngenn teg fa, suma xoolee ne yell na mu bokk
ci bokk-tekk yi, mbaa bees leen di far it wutalees leen seen xëtu bopp, ndax bu
boobaa xam-xam lay doon, bu man a jariñ kuy gëstu ci baat yi. Am gisuleen loolu?
--Abdu Xaadir Kebe (xëtu waxtaanuwaay) 23 Mee 2009 à 13:19 (UTC)

repiplik ku ma naw am xelam neena ma mooy gaw ci wolof, Misaal:République du
Sénégal>>Gawu Senegaal te it xalaat bu ma rafet lu la, ndax rafet na ci yeen ?
wala ñu wey di jëfandikoo repiblik kem baat bu ñépp bokk waaw-kay Ahloubadar 25
Mee 2009 à 21:37

Gaw li ma ci xamoon ci wolof mooy حصار ci araab di ci fr: 1. BLOCAGE 2. BLOCUS
3. EMBARGO te mooy wër dara tëj ko ba dara du fa man a dugg, loolu nag du tax ma
ne loolu rekk lay tekki, ndax benn baat man naa tekki lu sakkan ciy maanaan,
loolu am na ci làkk yepp.Republik ca dëgg-dëgg pénc rekk laa ko man a tudde,
ndax pénc mooy li ñépp bokk, naka noonu republik, walla bàyyees ko ci republik,
mbaa muy ag bar, ndax ci woyi s musaa ka dees a ca gis: Lu nu togg bar gi ne ko
fuuf , bar fii nag bokkul ak bar biy niru mbëtt, waaye lu ñu bari wax mooy
mbooloo mi, te ci araab baatub جمهورية bi koy tekki li muy wund ci wolof mooy am
mbooloo, walla lu mbooloo mi, kon ci sama gis-gis bu gàtt: ag bar walla am pénc,
mbaa republig. Walla bu li S Ab Xaadir Gëy wax leeree jàppees ci. --Abdu Xaadir
Kebe (xëtu waxtaanuwaay) 28 Mee 2009 à 16:05 (UTC)

Li aju ci iin, bi nga ko gisee, dafa am ku ma daan gis muy faral a firee yenn
baat yi di ci jëfanfikoo iin lu bari, ci maanaa salutation mu naa noyyuwiin te
fekk noyyoo rekk la,ma ne ko wiin walla iin mode de faire la ngir mu xàmmee ko,
leer na, maanaam lekk mode de lekk lekkiin añs.

Bu loolu jàllee damaa bëggoon baat yi ci xam-xamu nosukaay kenn bañ leen a far,
am nañu njariñ ndax foofu dafa mel ne ab liggéeyuwaayu baat, yaw jëlal rekk te
dem, ba keneen mu xool bi ko neex, ndax am na yenn baat yoy siiw nanu te
baaxunu, ngir jubanti leen nii rekk lanu man a def, walla man bu noppee dinaa
wone baat yi ma gën a ànd, keneen wone yi mu gën a ànd, bu ko defee yeneen yi
sàkkalees leen ab barab, ngir ku bëgg a nattale ay baat dem fa, mu mel ne ab
togguwaayu baat ñeel xam-xamu nosukaay, Ok? --Abdu Xaadir Kebe (xëtu
waxtaanuwaay) 30 Mee 2009 à 23:16 (UTC)

Abdu Xaadir Gey >>Ahloubadar (221) 77572 45 77 leeral:aw làkk a ngii mooy wane
ni wu mat la bu matul woon as làkk lees di wax.

Woy yi yëruma lépp ngir xaw a yàkkamti, waaye li ma ci jot a gis yéeme na, danga
leen a waroon dugal ca njàggat, bu ko defee man dinaa fa jaar topp ko, jaajëfati
--Abdu Xaadir Kebe (xëtu waxtaanuwaay) 31 Mee 2009 à 23:19 (UTC)

Ay woy yu Abdu Xaadir Gey ñeel képp ku ñuul. Boo koy yër na melni yaw lay waxal,

Karmat: Lu la ci leerul defal ab Sànni-Kàddu (commentaire) ci suuf wone ci baat
bi.

Abdu Xaadir Gey >> 221 77572-45-77 Ahloubadar (xëtu waxtaanuwaay 27 Suwe 2009 à
21:54 (UTC)

ndax ñii nu wone ci dal bii ak ñéneen, seenug am solo ak seenub xam-xam bu yéeme
te nit ku ñuul mel ni yëgul loolu batax léena topp gannaaw, mooma tax a woy woy
yi, ngir ñu fonk séen démpi maam, te xamni tubaab gënu léen maam. Li mani
gisaguma yaw loo fi sos, nit boo koy soññ doo ko tagg danga koy wax li mu defa
gul. te sax jamono jii giseesu fi lu ab saa-afrig sos, dañuy toppandoo rek te
loolu lañu boroom xam-xam yooyu doon bañal, doonte fi la nit sosoo, fila ag xay
sosoo te it fi la xam-xam fékk baax

Sëñ Abdu man li ma gis mooy li nga gis, waaye nag du tee ñu xam ne làkk day
yokku, di yeesu,am na téere bu tudd fajrul islam te ahmad amiin def ko, ma nga
ciy wax naan, nit day dund di gën a xay, ay aajoom di gën a dolliku, ab gisam di
gën a sori muy dajeek lu mu dajeelutoon, yooyu yépp di soxla ay baat yu yees yu
nekkutoon ba ñu nekkutoon ñoom mbir yooyu, kon lii mooy waral baat bu amutoon
xéy am, waaye teewul li nga wax ci caada yàgg a jeqi ci man ay laaju, lu waral
baat bi, lu tax déét aada? , am dees a jublu ci aada lees jubluwul ci caada?,
lii moo tax ma far ko fi ba muy baat bu dugg ci wolof di bu koy dollig woom,
niki làkk yépp, danga fay fekk baat bob am na fa fukki moroom te ñu booloo ñoom
ñépp di firi lenn li!--Abdu Xaadir Kebe (xëtu waxtaanuwaay) 28 Sulet 2009 à
18:59 (UTC)

noonii ko ahmadu amiin waxee ni la ak sart yi mu ko booleel niki: nit day dund
di gën a xay, ay aajoom di gën a dolliku, ab gisam di gën a sori muy dajeek lu
mu dajeelutoon, yooyu yépp di soxla ay baat yu yees yu nekkutoon ba ñu nekkutoon
ñoom mbir yooyu, nun nag yii yépp dalu ñu ci baatu bii di Caada nee naa la baat
bi daa jekk a wax rek waxees ko, waaye doxu nu ba jamono soxla ko mbaa nu gis
lees amul turam nde fees koy jëfandikoo yépp Aada a fa war a ne, bu dee jublu gi
nag, lees ci jublu moodi, ni Aada ni Caada niki nga ni Gëm ni Ngëm nga xamni
ngëm mooy gën a matale, loolu nak la làkk wi nanguwul manaam garaameer ci
diggante Aada ak Caada manta ne, arafu C manta yaatal baat bu doore arafu A,
Arafu C mooy yaatal baat bu doore arafu S niki: Soppi Coppi, Sol = Col gi, Saaku
= Caaku si, ak yuni mel, Caada sax moom day joxe beneen maanaa ci wolof niki nga
ni: ca aada ja, bu tënkoo ci waxiin di C'aada ja, waaw-kay way xelu ñi
Ahloubadar (xëtu waxtaanuwaay) 28 Sulet 2009 à 19:20 (UTC)

Aada baat la bu di bu araab:عادة, wolof yi ñëw wolofal ko ne aada, am ku ñëw ne
caada, ne ci aada la, daggees i wi ngir boole kook aada, ngir du jaadu seetees
lees ci jublu, ndax man yaakar na lu li nga wax, gëm, ngëm, moom kay day man
tegoodi ci yoon waccees ko, mbaa mu tegu ci yoon jëlees ko, te ñu bañ di gaaw a
bonal, ndax làkk yépp a am baat ak waxiin yu teguwul ci yoon, waaye dëppoo ga ca
nit ñay dëppoo moo koy yoonal, def ko far muy lu wér, niki ada ci boppam, baatub
arab la, dëppoo gi nu dëppoo ci wolofal ko moo ko def muy ci wolof, loolu daa
fees dell ci mbooleem làkk yi ci àdduna bi, ci misaal askan, aw xeet la daa
tekki, giir, maanaam askanu lawbe, leegi dëppoowees ci def ko muy peuple, ba
leegi bokk na ci li muy tekki mbooloom nit mu réew, ak la mu daa tekki, teewul
nag tekkeedi ne caada ànd naa ci muy aada, mbaa warees ko fee ba, man daal dama
doon fàttali rekk bu fekkee ne xamunu ko woon, bu fekkee nag muy lees xamoon, nu
xam ne fadakkir in nafahatid dikraa, --Abdu Xaadir Kebe (xëtu waxtaanuwaay) 31
Sulet 2009 à 15:38 (UTC)

Il me semble que les administrateurs devraient faire un tour sur
Jagleel:Pages_courtes. En effet le modèle delete n'existe plus ici, la seule
façon de signaler une page à supprimer est alors de la blanchir. J'ai jeté un
œil par curiosité à Jagleel:Pages_courtes, et elle regorge de pages qui
consistent en fait à une simple traduction en français du titre. Je ne pense pas
que cela apporte du contenu à votre Wikipédia et il me semble qu'une suppression
de ces pages s'impose.

Hallo, my name is Anastasiya Lvova, I'm "duty" in Connectivity project. The
essence of the "Connectivity" project is to study and enhance the coherence of
Wikipedia, or, in other words, to improve hypertext navigation between articles.
The project deals with deadends, isolated articles, non-categorized articles,
transitivity of the category tree, etc.

We want to work with your language version, but we need configured
MediaWiki:Disambiguationspage for it (with direct links to template namespace
pages, for example,
ru:MediaWiki:Disambiguationspage/de:MediaWiki:Disambiguationspage/fr:MediaWiki:D
isambiguationspage). Is it possible to set it up for our usage?

The Catalan-speaking world... Want to find out more? From March 16 to April 15
we will organise the Catalan Culture Challenge, a Wikipedia editing contest in
which victory will go to those who start and improve the greatest number of
articles about 50 key figures of Catalan culture. You can take part by creating
or expanding articles on these people in your native language (or any other one
you speak). It would be lovely to have you on board. :-)

There is a current discussion on German Wikipedia on a decision of Asaf Bartov,
Head of WMF Grants and Global South Partnerships, Wikimedia Foundation, who
rejected a request for funding a proposal from wikipedians from eowiki one year
ago with the explanation the existence, cultivation, and growth of the Esperanto
Wikipedia does not advance our educational mission. No one needs free knowledge
in Esperanto. On meta there has also started a discussion about that decision.
--Holder (xëtu waxtaanuwaay) 5 Mee 2014 à 10:57 (UTC)

Hello and sorry for writing in English. Can anyone help me translate a small
article (2 paragraphs) from English to your language and create the article in
your wiki? Please, fell free to answer in my talk page in your wiki anytime.
Thanks! Xaris333 (xëtu waxtaanuwaay) 13 Ut 2014 à 00:25 (UTC)

Hello, Dear wikipedians. I invite you to edit and improve this article and to
add information about your and other country.--Kaiyr (xëtu waxtaanuwaay) 31
Oktoobar 2014 à 13:44 (UTC)

Hello, Content Translation has now been enabled as an opt-in beta feature on
this Wikipedia. To start translating, enable the beta feature and go to
Special:ContentTranslation or to your contributions page and create a new
translation by selecting the source language, the article name and target
language. If the article already exists then a warning will be displayed. After
you translate the article, you can publish it directly as a new page on the
Wikipedia. In case the article gets created by another user while you were
translating, you will see an option to save the newly published translation
under your user namespace. The number of published pages can be seen on the
Content Translation stats page.

Since, this is the first time we have installed the tool on this Wikipedia,
there are chances that there may be some problems or service disruptions which
we are not yet aware of. We will be monitoring the usage to check for any
failures or issues, but please do let us know on the Content Translation talk
page or through Phabricator if you spot any problems that prevent you from using
the tool. For more information, please read about how to use the tool. You can
also view a short screencast on how to use Content Translation. My apologies for
writing this announcement only in English. Please feel free to translate this
message for wider distribution. Thank you. --KartikMistry (xëtu waxtaanuwaay) 21
Mee 2015 à 17:00 (UTC)

Wikipedia:Galicia 20 - 20 Challenge is a public writing competition which will
improve and translate this list of 20 really important articles into as many
languages as possible. Everybody can help in any language to collaborate on
writing and/or translating articles related to Galicia. To participate you just
need to sign up here. Thank you very much.--Breogan2008 (xëtu waxtaanuwaay) 9
Suwe 2015 à 10:18 (UTC)

Wolof is missing from this page:
https://meta.wikimedia.org/wiki/There_is_also_a_Wikipedia_in_your_language More
than 100 languages are now listed. Thank you, Varlaam (xëtu waxtaanuwaay) 23
Samwiyee 2016 à 16:28 (UTC)

You may already have heard about Wikipedia to the Moon: A team of scientists
called the “PT Scientists” are going to send a space craft to the moon in 2017
and they want to take Wikipedia along with them. Because Wikipedia is so big, we
cannot send all of it to the moon. That is why the international
Wikipedia-community has voted to send all “Featured Articles and Featured Lists“
from all languages in Wikipedia.

“Featured Articles“ is a category in many language versions of Wikipedia that
collects the very best articles in that language. Your community does not
currently have a „Featured Articles“ category. Ideally, we want to take every
language on Wikipedia to the moon and we also want to take the best articles in
your language. That is why we would like you to tell us what the very best
articles in your language are.



https://wo.wikipedia.org/wiki/W%C3%A0ll_yi_xam-xam_j%C3%ABme_kanam_ci_Tugal

Xam-xam naat na te jëm-kanam ci Tugal, ci biir xarnu yii: bu fukk ak ñeent, fukk
ak juroom ak fukk ak juroom benn g, loolu bokk ci li waral jëm-kanamug xam-xam
gu mag gii Tugal gis tay ci jamonoom ju yees jii ñu nekk, nga xam ne ci la
yewwuteg xam-xam juddoo ak gu ndefar ci Tugal, ak li topp ci loolu ci njariñ yoy
du Tugal rekk la ñeel waaye àdduna bépp.

Jëm-kanam gii xam-xam jëm kanam tay ci réewi Tugal gu sowwu gi, am na ay
balluwaay yu wuute, yi ci ëpp solo di:

(2) Ak feeñ gu ab lim xëy feeñ ci boroom xam-xami Tugal yi amoon ag cofeel ci
gëstu yi aju ci xam-xam

(3) Yokku gu yëngu-yëngug firi ak taalif yokkuwoon, rawati na bi ñu fentee
móolukaay yi.

(4) Xemmeemtéef gu waa Tugal yi amoon ci dundalaat xam-xam yu yàgg ya: xam-xam
yu Gres-Rom ya.

Ak li ñuy misaal jamono yu diggu yi ci Tugal lepp, naan jamonoy réer la ak
lëndëm, teewul ay ceññeeri xam-xam yu kenn manta réere, manta weddi amoon fa .
Li am daal mooy wuññiy xam-xam yi ci jamono jii du woon yu yaatu, lu néew la
woon. Ci noonu xam-xamu waa Tugal yi nekkutoon lu moy li ñu xame woon ci waa
Geres yi ak ci jullit ñi, ci seen ginaaw. Maanaa mi xalaati waa Orob yi ame woon
soppiku woon na ci jamonoy yewwute gi, ginaaw bi nga xamee ne gëstuy xam-xam yi
fa ñoom, dafa mujjoon tegu ci nattu ak jarbu . Ci noonu Tugal jot na a am ndam
ci jëmale kanam xam-xam ci wàll yu bari, yi ci ëpp solo di:

Paj walla “Ndoktoor” ci Tugal wéyoon na di sukkandiku ci li fi waa Geres
bàyyiwoon ak li fi Jalinos jot a indi ak Hiboqrat ak pajug jullit ñi, jaare ko
ci seen téerey paj yi nga xam ne waa Tugal mujjoon nañu leen’a firi ci seeni
làkk.

Bii xarnu daal seere na ay yëngu-yëngu yu wuññi yu melosuuf ak tuxug ay mboolooy
gaal yu yaxantu, ak ay gàddaay ci ay mbooloo ngir dëkk-ji ci réew yii ñuy door’a
wuññi, aki xare yu tar te yàgg yu amoon ci Tugal te sababoon ay tawat yu metti
aki mbas yu ñu xamutoon ci Tugal. Mu mujj nag bokk ci wartéefi doktoor yi ci
Tugal ñu jeem’a xam yile tawat yu yees ak nu ñu leen di faje, wutal leen ay
garab.

Ci noonu boroom xami-xami Tugal yu bari feeñ, ku ci mel ni: Fisaliyos mum Belsig
mi, Frakastor mu Itaali mi, ak Gonte Andarnax mu Almaañ mi nekkoon doktoorub
Fransuwaa mu njëkk mi doon buuru Faraas, ak Lofan Hok mu Olaand mi, ak Luwis
Pastor mu Faraas mi ak Kox mu Almaañ mi añs. Bu ko defee waa Tugal yi xam
jàngoro yi, xam it nu nu leen di faje, ju ci mel ni: Daftiriya, Judri, Tifos,
Kolera, Tifod añs.

Xalaat wi naan suuf si daa tàllaliku, te boroom xam-xami saytubiddiwi Gres yi
indi woon ko fi, moo nekkoon xalaat bi tasoon ci Tugal gépp, ci jamono ju diggu
ji, ak doonte lenn ci boroom xam-xami Gres yi waxoon nañu lu ko safaan, ne suuf
si moom tàllalikuwul, daa bulu kay, mel ni ab kol-kol, boroom xam-xamu Gres bii
di Batlimos, moom doon na def ay liggéey ci googu wàll.

Waa Tugal yi nag seen xam-xamu melosuuf ñi ngi ko doon gën a jëmale kanam, jaare
ko ci li ñu xame ci wuññiy melosuuf yi ak ginaaw bi. Ci noonu xam-xamu melosuuf
tàmblee jëm kanam ci Tugal. Jëm kanamug xam-xamu melosuuf tax na ba bu
saytubiddiw it jëm kanam. Kii di Koperniks, di boroom xam-xamu Poloñ, moom,
siiwoon na ci lefum xam-xam mu Tugal mi, moom déy duggal na loxoom bu baax – boo
xoolee liggéeyam yi aju ci xam-xamu saytubiddiw – ci doxug xam-xam akug jëmam
kanam ci Tugal. Kopernic moom àndutoon ci gisiinu Batlimos wi doon wax naan suuf
si moom daa bulu ba noppi nekk ci digg àdduna bi, bu ko defee yarami asamaan yi
di ko wër. Kopernics moom ne suuf si daal ak yeneen yarami asamaan yi, ñoom ñepp
dañuy wër jant bi, te suuf si nag am na wërug boppam gu muy wër abdiggam , ci 24
waxtu yu nekk. Mu neeti suuf si dafa wërngalu, maanaam roo te wërngaloom googu
nag tax na ba day yor doxiin walla yëngu-yëngu gu roo, mbaa guy wërngalu, di
wëndéelu.

Waaye nag lu ñaaw la lool Copernic ñàkk a man a tas te wisaare xalaatam yooyu ci
bi muy dund, ngir rekk ragal gu mu ragal Jàngu bi (Egliis bi), xalaatam yooyu
wisaarewuñu leen mbaa nu tas leen ndare ci atum 1543 g, muy at mi mu faatoo.
Boroom xam-xamu Itaali bii di Galileo ( 1564 – 1642 g ) moom jug, def lu rëy ci
jëmale kanam xam-xamu saytubiddiw, loolu gën na a am ci ginaaw bi mu jëfandikoo
fésalukaay (microscope) ngir fuglu biddiw yi ak yaram yi ci kaw asamaan si, mu
dëgëral itam xalaati Kopernic yi.

Xam-xamu Jëmm gën na a jëm kanam te gën a buur , ci xarnub fukk ak juroom benn
g. Bu ko defee, nga gis boroom xam-xam yi ñuy dàggasante ci masalam yëngu-yëngu,
ndaxte yëngu mooy cëslaayu xam-xamu Jëmm bu Arusto, maanaam ci la xam-xamam
boobu tegu.

Boroom xam-xami Tugal yi def seen yitte ci ñòddi gi nekk ci suuf si . Boroom
xam-xamu Itaali bii di Galileo di ku rawoon ci wàll googu, moom de ci atum
1592g, yéegoon na ca sooroolub Pisa bu jeng ba, jël ñatti yëf sànni leen, ñu
rotandoo ci suuf, Galileo mii moom lañuy jàppe ki gën a am solo ci boroom
xam-xami Tugal yi daa yittewoo xam-xamu Jëmm, ndax kat mooy ki teg dàtti xam-xam
bii ci Tugal ci fukk ak juroom ñaareelu xarnu g.

Boroom xam-xamu Angalteer bii di Isaac Newton (1742 – 1727 g ) mooy ki wuññi
dooley ñòddi walla bijji gi nekk ci suuf si . Moo wax ne kawkab yepp, dañuy wër
jant bi, ci ay ngunu walla koto yu sax, yoo xam ne ñòddi gi nekk ci jant bi moo
leen di nos te di leen teg ci yoon. Ki ñuy wax Laplace (1749 – 1827 g ), moom
itam ñëw, sonn ba xam ni biddiw yi sosoo.

Waa Tugal yi tuxale nañu ci jullit ñi xam-xam yu am solo, yu aju ci xam-xamu
simi bu bees bii, nga xam ne boroom xam-xamu jullit bii di Jaabir Bun Hayyaan,
fésoon na ci lool, te amoon ci ag raw. Ñoo leen xamal alkol, soda, gudrong,
saabu ak yeneen toggaliiti yu simi yi nga xam ne jullit ñi aayoon nanu ci.
Toggaliit yii ba leegi danga ciy gis yoo xam ne turi ay jullit lañuy yore.

Waa Tugal yi nag, ñoom, dañoo gën a jëmale kanam xam-xamu Simi, ci ginaaw
yewwute gi. Ci noonu kii di Josef Priestley am tawfeexu di ci waa Tugal yi ki
njëkk a jële Oksijen ci xoromi Siibix , atum 1774 g, te loolu kat fekkoon na
boroom xam-xamu jullit bii di Jaabir xamoon ko bu yàgg. Lavoisier di boroom
xam-xamub Faraas, di ki feeñal gaasub njëlbeenu oksid korbon, atum 1797 g . Waay
Almaañ jii di Rontgen (1845 – 1923g), moom, ñëw feeñalal ñu ceññeeri iks , atum
1895g.

Boroom xam-xam bii ñuy wax Thales, di ku dëkkoon Geres, moo seetlu woon dooley
bijji ju nekk ci mbëj, bi mu ko wokkee, loolu mooy li nu njëkk a xam ci kàttanu
mbëj. Boroom xam-xamu Angalteer bii di William Gilbert, nekoon doktooru buuru
Angalteer bu jigéen bii di Elisabet mu njëkk mi, moom itam ñëw, feeñal ne am na
yeneen ne-ne yuy am ag ñoddi boo leen jonjee, yu dul mbëj rekk. Feeñalug loolu
nag mi ngi ame woon ci lu tollook atum 1600 g. Boroom xam-xamu Almaañ dikk, fent
ab jumtukaayu mbëj buy juddal mbëj atum 1672 g.

Ki ñuy wax Stephen Gray dikk, won ñu ni ñuy tuxale mbëj, jële ko ci barab, yobb
ko ci beneen, jaare ko ci buum yu xànjar.

Wolt mu Itaali mi, di ki wone duusi mbëj yi, te fent batari. Borom xam-xamu
Aamerig bii di Bengamin Franklin, di ki wone ne melax ak mbëj benn lañu, mooy ki
fent fegukaayu dënn . Misel Faraday dikk, moom itam, di ki feeñal yoon woo xam
ne ci la ñuy jaare di genne mbëj bu bari atum 1831 g. Waa Tugal soobu nañu ci
xam-xamu Xayma, waay Itaali jii di Tartaliya def ci lu am solo, boroom xam-xamu
Faraas bii di Fiit, jëfandikoo woon na ay araf ci xam-xamu Jabru, bii nga xam ne
ci jullit ñi la ko waa Tugal yi jële.

Leodardo da Vinci nag moom ci boroom xam-xam yi sos xam-xamu suuf (Géologie)la
bokk, moom mi dëkkoon Itaali, Jims Hitn ( 1726 – 1797g) itam ñëw, di ki xamale
ni doj yi nekke ak ni ñuy sosoo.

Jamonoy yewwute daal ci Tugal mooy jamono ji goreel xelum Tugal mi, te féexal
xalaatam, yaatal ko, musal ko ci tënk-tënki jamonoy Tugal ju diggu ji. Ba tay
dees na ko jàppe muy jamono ji xayale te waajale ba xam-xam man a jëm kanam, man
a naat ci Tugal, naataangey xam-xam gii nga gis ci Tugal ci jii jamono de, dara
waralu ko lu dul jamonoy yewwute. Ci jii jamono la ay jéem yu xam-xam yu dëggu
am, yu sukkandiku ci yoonu xam-xam wi jullit ñi fentoon bu yàgg lool, njëkk waa
Tugal yi di ko xam.



https://wo.wikipedia.org/wiki/Toolu_bijjaakon

Toolu bijjaakoon, ci jëmm, ag feeñte la gu màndargaloo ab taraay ak ab jubluwaay
bu jenn doole, jees duppee Dooley Lorentz, ju judd ci doxub ay yani mbëj. Toolu
bijjaakon, moom ak toolu mbëj ñooy ñaari cëri toolu mbëjbijjaakon di li banqaasu
jëmm bi di mbëjbijjaakon di faramface. Soo boolee ay duusi ab toolu mbëj ak yu
ab toolu bijjaakon dañuy man a baawaan ci barab bi ak ci lu ëpp ci ne-ne yi. Yii
xeeti duus lees di wax duusi mbëjbijjaakon te leer gi nuy gis bokk na ci yenn ci
anam yi mu ñuy feeñoo.

Maxwell moo fexe ba boole mbëj ak bijjaakon, ci nii, mu jur ag noste gu ñeenti
yamale (Yamaleg Maxwell) yuy lëkkale seen ñaari tool yi. Bu njëkk ñaari tool yi
dañu leen doon tàqale ngir gëstu, faramfacce, seen feeñte yu wuute. Albert
Einstein moo wone, ni tooli mbëj ak tooli bijjaakon doonee ñaari anami feeñiin
yu benn feeñte; ni ab xoolkat man a gisee jenn doole ju bijjaakon, ci jenn
jamono ji, beneen xoolkat buy daw di gisee jenn doole ju mbëjtekkaaral, di liñuy
duppee gisiin wu ajoo. Ci nii, ak ajoo gi, manees naa xam doole ju bijjaakon ji
ci bu nu xamee doole yu mbëjtekkaaral bi.



https://wo.wikipedia.org/wiki/Sancug_Tugal

Canc nag dees na ko xamalee ci ne mooy teg loxo gi réewi ndefar (endustri) yu
mag yi tegoon loxo mbiri koom-koom yi ak yu politig yeek aada ci réew yu bari ci
yu amadi-doole yi ci àdduna bi. Rawati na yi ci di yu woomle ci wàllug mbay ak
mbell. Looloo tax sanc - ci maanaam mii mu yor – du lenn lu dul luy yëngu ci
nangu ak fëkk alali jàmbur ak ngacc dooley mbindeef yi ak jariñoo leen.

Li sikk amul mooy sanc gi toppoon ci yewwuteg ndefar gi ci Tugal, rawati na ci
ñaari xarnu yii di bu fukk ak juroom ñeent ak bu ñaar fukk, sanc gii de ay
reenam tàlliku woon na di dem ba ca yëngu-yëngu yu wuññiy melosuuf yu Tugal yi
nga xam ne dees leen di jàppe ñuy bunt bi ñu jaare bay dugg ci sanc gu yees gi
Tugal doon def ci réewi àdduna bi.

Xeetu sanc gu ñaaw gii feeñ na ci ginnaaw yëngu-yëngug wuññiy melosuuf yu Tugal
yi. Bu ko defee réewi Tugal yiy wuññi, daal di taxaw ci néewal doole ñi cosaanoo
woon ci réew yi ñu wuññi. Jaare ko nag ci di leen dàkku ak a génne seeni réew,
ak di leen alag ci xare yi, di leen toraxal, di leen seeyal ci biir mboolaayi
réew miy sanc, maanaam di leen def daanaka ñuy ñenn ci ñoom ci wàllug aada,
deesu leen manatee ràññale.

Xeetu sanc wii mooy li waa Espaañ defoon ca Endo yu xonq ya ca Diggu Aamerik ak
ca bëj-saalum ga, bi nu leen sancee te dëkke leen, taxawal fa ay sancu, mujjoon
nañu cuub gox bii ci cuubug Espaañ, ginaaw bi fi ay waa Espaañ jëlee barabu endo
yu xonq ya fa cosaanoo, mel ne leegi fa lañu cosaano, loolu di ci Diggu Aamerik
ak bëj-saalum gi, lu ci dul Beresil, moom waa Portigaal a ko sancoon.

Nu mel noonu la sahyooni yawud yi defoon ca Palastin, bi ñu ko sancee ci doole,
dëkke ko, réewi sancaan yu mag yi jàpple leen ci, Britani nekk ca bopp ba. Ci
noonu la yawud yi tasaaroo woon ci àdduna bi, dajee, dëkksi ca Palastin, ginnaaw
bi ñu leen fa gàddaayalee jëme, ci ron aarug réewi sancaan yi, ak li askanu
Palastin daan xeex loolu lépp, te daan ci jiyaar ngir bañ ko.

Fraans de xeetu sanc wii def na ko ci Afrigu bëj-gànnaar gi, ci : Tinisi,
Aljjeeri, Maraakes, (sunu reew mii it di Senegaal def na ko fi), defati ko ci
reewi Shaam yi, rawati na Libaa. Reewi dankub mbokkte bi it (communisme),
Bennoog Sofiet gi jiite leen, ñoom itam jeem nanu ba sonn ci wisaare seen xalaat
yi ak seen dali làngi politig yi ci réew yu bari ci adduna bi.



https://wo.wikipedia.org/wiki/SancamJolof_Ak_li_ko_waraloon

Kenn ci sunu moroomi naari Daymaan yi,di Muhammad doomi Hamdil Abhami nettali na
ma ne:Sëñ bi nee na ko ca at mooma ca Tuubaa,ndax bëgg ngaa aji? Ma ne ko
waaw-wallaahi,waa-waaw,ku ma fay yobbu kay laa amul,mu ne ko,demal ca sa ñoñ,te
waaj,te ñëw ci mujjug at mii, nu ànd aji,bu neexee Yàlla ,ma dem waaji te
lijantiji sama njaboot,naan (Inna lillaahi wa innaa ilayhi raajihuun).

Waaye Sëñ bi moom niki soofiyu yu mag yi,dafa dogu te fas yeenee wéyal li mu
dogu, ndax wéyal ag dogu ci tasawuf la bokk,tekki ag dogu fi ñoom mook tubbee
yam,dee ko gën a woyof ci ñoom.

Lii mooy mbirum Sëñ bi ak ay àndandoom ca njëlbéenug Jolof, bu dee lu aju ci ñam
ba woon ca ginaawam nag, ñoom Sëñ Mbàkke BUSO nee na:taalube yi mu bàyyi woon
Tuubaa,bi nu yéggee ni Sëñ baa nga Jolof , ñu tàmblee wuti pexey dem
fa,yalwaankat yi fekksi leen ci loolu, ñu gàddaaye Tuubaa,ndare ku fa
dëkk,xalaatub siyaarekat yi di fa yam dal di yàqqu,lu tax déet, ginaaw mbir mi
du mbirum xalaat.

Bi tubaab yi demee ba manatunoo ñàkk a xool mbirum Sëñ bi, ñu tàmbli fa’a yabali
ndaw aki bataaxel,ay yooni yoon,di sàkku ci moom mu seetsi leen,moom muy xaar
ndigalul boroomam rekk,ak lu yonnant bi,(j.y.m), ñu gise yeex a wuyyusi gi,ag
bañ,bu ko defee ña daa jaxase di gën a am lu nu wax,naan,waxoon nanu leen ko,gis
ngéen li nu leen waxoon am déet ? .



https://wo.wikipedia.org/wiki/S%C3%ABri%C3%B1_Muhammadu_Faliilu_Mb%C3%A0kke

Sëriñ Muhammadu Faliilu Mbàkke (dàkkantal: Sëriñ Fallu, Sëñ Fallu, Fàllu Galas,
Alaaji Fàllu) gane àdduna ca Daaru Salaam (kërug jàmm) nekk ci tundu bawol ca
réewum Senegaal ci 27 ndeyu-koor (rajab) atum 1305 ci gàddaay gi yamoo ak atum
1887/88.

Mu tombe ak bis bi turandoom Sunu Sang Muhammad (jàmm i Yàlla ak xéewalam ci
kawam) riñaanee ci ndingalal boroomam ànd ak sunu Sang Jibriil (jàmm ci moo) war
daaba ju deesi woowe «Al-buraax», Ci rañaan googii la ko Yàlla sunu boroom joxee
julliy joróom di ponk bi ëpp doole ci lislaam, waral ko ci mboolem jullit ñi, ak
xeet i xam-xam yu mu fi sotti ngir nun ak ya ko ñeel ci ag jagle, Muy guddi gu
màgg ci Lislaam, guddi gi nu xéewal gi dikkale juge fa Aji-Màgg gi. Sëriñ Fàllu
Mbàkke génn na àdduna ci atum 1968 (dund 81 ciy at) ci ginnaaw bi mu nekke
xalifab Sëriñ Tuubaa ci atum 1945 ba 1968. Sëriñ Fàllu Mbàkke mom Seex Ahmadu
Bàmba Xaadim Rasuul (baayam) mi sos yoonu muriid ak Soxna Awa Buso (ndayam)
doomu Sëriñ Muhammadu BUSO (Sëriñ Mbusóobe) nijaayu Sëriñ Tuubaa, Mu bawoo ci
njaboot gu sell gii, di askan wu ragal Yàlla daa jàng tey jàngale, dëkkoo jaamu
Yàlla te di ko jaamulu, di ay wàlliwuy Yàlla yu mat, Mu cosaano ci askanu Sëriif
gog calale ga dem na ba ca Imaam Hasan mom Imaam Aliwu mom Abii Taalib ak
Faatima mom Muhammad Yonentub Yàlla (jàmmi Yàlla ak xéewalam ci ñoom). Mu dondoo
ci loolu (doonte ag njub déesu ko dondoonte waaye dees na ci yare, te moo baaxoo
am) ag cell, Yar, xam, ngëm ak melo ya war ci doomu Soxna, ci yooyu jikko lako
ay way-juram yare te nàmptal ko ci.

Ci loolu mu dal jàng ci bi muy làq 8 i at, dalee ci njàngum Alxuraan téereb
Yàlla bi, ci jàngalekat bu tudd Sëriñ Ndaam Abdu Rahmaan LO ca dëkkub Ndaam
deesi ko woowe «Aalimun Xabiir» ak ci Sëriñ Moor Jaara Mbàkke miko tuural
Alxuraanam, ba wattu Ko wattu gu yéeme ci ab taar, ba daan a wax ni:«Ku ma
bokkalul jàng ci Sëñ Moor Jaara maala man ci alxuraan» ngir di wone taarub wattu
alxuraan gi mu fa jële, ginnaaw bi baxoo woon na di bind ay kaamil di jox Baayam
Seex Ahmadu Bàmba, ku taaru woon am mbind la, (Yàlla xéewalal na nu ba nu gis te
jànge ci am mbindam), muy kaamilu alxuraan bu rafet wallaahi! te wér ci ay yàq,
batay di firndéel rafetug alxuraanam, limu bind ci ay kaamil nag lotteef na ci
di ko takk mbaate xayma, waaye dondoos na ci ay ñeenti fukk ci ay kaamil yu mu
bind ci ay yoxoom yu bokkul, Ñaar fukk ak juróom ñatt (28) ya baayam Seex Ahmadu
Bàmba la ko jox àddiya.

Ginnaaw njàngum alxuraanam jàng na xam-xamu diine ca Maam Moor Jaara Mbàkke
(Boroom Saam) Ak Maam Cerno Ibra Faati Mbàkke, niki jennal Yàlla ak ngëm
(Tawhiid, iimaan), Àttey Lislaam akuw yoonam (Fiq), Séllal ak jaamu ngir Yàlla
dong (Ihsaan, Tassawuuf), bamu xarañe ko, Ginnaaw bi sëriñ bi jugee ci tukkib
géej gi la ko mottalil xam-xam boobu ci Gànnaar ci dëkk bees di wax Xumaag, Mu
ànd ak Sëriñ Moodu Mustafaa Mbàkke ak Sëriñ Moodu Roqaya BUSO mom Sëriñ Mbàkke
Buso.

Ci njàng moomu nag ak yar bi, mu fàggoo ci lislaam ju mat sëkk, ragal Yàlla
maandu, bëgg alxuraan, jëfe ab xam-xamam, di boroom ngor, muñ, ak jikko yees
taamu. Mu doon ku xarañe làkku araab itam, ba bind na ci ladabu araab lu sakkan,
ci xeet i nose di ci ñaan ak a sant Yàlla, tey julli ci Yonent bi.

Xilaafa gi: Ci tànk yooyu ba ci 1945 Sëriñ Moodu Mustafaa Mbàkke wàcc-liggéey,
Sëriñ Fàllu di xalifab Sëriñ Tuubaa Mbàkke, nekk ci di ko liggéeyal Muriid yépp
jox ko séen kàddu, di déglu ay ndigalam, Mu sóobu ci yeggale jumaay Tuubaa ànd
ko ak mboolem taalube yi, ñu topp ci ginnaawam, ngir yeggale naalub lislaam bu
rëy boobii, di jumaa ji gën a rëy ci afrig, mu def ko it juróom i sooroor, tudde
bu mag ba Làmp Faal ngir fàttalikoo ko Seex Ibra Faal taalubeb Sëriñ Tuubaa.
Yàlla dimbali ko mu yeggale liggéey bu rëy boobii dul fay mukk ci 7 suwe atum
1963, mu ubbi ko te jiite njaalbeenu julli ga, mbooloo mu takku teew fa.



https://wo.wikipedia.org/wiki/Muhammad_Lamin_Daraame

Muhammad Lamin Daraame (turam dëgg di Demba Dibaasi) sëriñ la won bu bokkoon ci
giirug Saraxule, di woon it tiijaan bu askanoo ci Gonjuro. Tukki woon na dem
Màkkatal Mukaarama, nekk fa ba 1879 g,j. Bi mu dellusee la ko Ahmad Seexu jàpp,
jotul a àgg cig njabootam lu dul ci atum 1885 g.j .

Muhammad Lamin Daraame siiwe woon na ag ragal Yàlla, looloo waraloon mu amoon
taalube yu bari. Jibaloon na jiyaar ci kaw dëkkandoom yi duli jullit ak ci ñoñ
frãas ñi sancoon réew mi. Xareem bi, tolloon ci junniy xarekat jawali woon na
Bundu, daal woon gaw tatay Bakkel ji, atum 1886 g.j, waaye ak li ko waa Bakkel
doon faral lépp taxutoon mu man a teg loxo ci dëkk bi, looloo taxoon mu dëppaat.
Waa Frãas yi tiitoon nanu lool ci ndam yi xareem bi ndàmm, looloo waraloon ñu
song ko nangu Sinodibo, njaf doomam ja Saybu, ginnaw bi ñu ray ko.

Ci atum 1887 g.j, la ko tubaab yi manante ci deltu ginaaaw jëm Gambi. Daal di
toj tata ja mu tabaxoon ca Tuubaa Kuta. Muhammad Lamiin ñàkkoon na lu bari ci
xarekatam yi ci xare bii. Tubaab yi ray nanu ko ci ndimbalul Muusa Mulo. Ñu
mujjoon manante buur yu bari ci ñu xaatim ay kóllarey ndénkaane(tutelle), tegoon
it loxo lu ëpp ci suufi Senegaal yi.



https://wo.wikipedia.org/wiki/Melosuufug_Afrig

Goxub Afrig moom benn la ci goxi Àdduna Ju Yàgg ja, moom nag ab joor bu réy ci
jéeri la, géej xottiwu ko (jaarul ci biiram) du caagéenug dóox (golfe). Moom nag
mi ngi nekk walla mi ngi féete ci xaajub kol-kol bu penku bi.

Gox bi nag mi ngi tallaliku ci diggante ñaari rёddi gaar yii : 37º ci
tus-wu-taxaw wu bёj-gànnaar ak 35º ci tus-wu-gaar wu bёj-saalum. Bu ko defee
rёddu yamoo wi jaar ci diggam, daal di koy séddale ñaari xaaj: benn xaaj bi di
bu bёj-gànnaar, nekk nag ci xaaju kol-kol bu bёj-gànnaar bi, beneen bi di bu
bёj-saalum, féete ci xaaju kol-kol bu bёj-saalum bi. Ci noonu gёwéelub sànkar
moom ñёw romb ca genn wàllam gu bёj-gànnaar ga, gёwéelub tef ñёw jaar ca geneen
wàll gu bёj-saalum ga. Bu ko defee rёddu Grinits (rёddu tus-wu-taxaw wi ) romb
ca catam lu sowwu la.

Moom nag dafa tiim ak tefesam yi ci wàllug bёj-gànnaar géej gi ñuy wax Géej gu
Diggu gi, mooy li ko tàqaleek goxub Tugal, waaye fu jege Tugal lay doon, bu dee
fa tollook Doju Taariq (Jibraartaar). Bu dee ci penku bi day tiim Géej gu xonq
gi ak mbàmbulaanug End gi, ñoom ñaar ñoo koy tàqaleek goxub Asi ak Oseyaani,
waaye luy jege Asi la ca Baabul Mandab ak barsaqu Suwes, ci sowwu bi nag mi ngi
sapp (tiim) ci mbàmbulaanu Atlas gi ko tàggaleek ñaari goxi Aamerig yii di:
Aamerig gu bёj-gànnaar gi ak gu bёj-saalum gi.

Afrig nag nekk gi mu nekk ci diggante goxi Àdduna ju yàgg ja, tax na bu baax ba
xayug Isipt gu yàgg gu kawe ga, man a tas ba àgg ci xeet yu bari ci ñaari gox
yii, Asi ak Tugal.

Ngir woomle gu réy gi gox bi def ci wàllug mbay, dundat ak mbell, sancaani sowwu
yi (waa Tugal yi) tegoon nañu ko loxo, waaye ay askanam jug def ay fipp yu
toftaloo ngir gore ci canc gi (colonialisme), ci noonu ñu ёpp ci ñoom mujj temb,
sancu yi ci mujj a temb nag ñooy yu Portugaal yi, ñoom de xeex nañu xeex yu tar
ngir jot séenug tembte.

Laamaaru Tàkk gu mag gi : day tàllaliku ngir daj mbooleem bёj-gànnaaru gox bi,
dale ko ca géej gu xonq ga ci penku bi, ba ca mbàmbulaanug atlas ci sowwu bi,
dees na fa gis it ag kaw-suuf gu bariy melo: ay laamaar, ay tundi xeer, yu beeñ
(dune) ak xur yuy faral a am ay waaha (oasis).

Doji géej gu xonq gi: càllalag doj la gu kawe, tàlleeku bawoo bёj-gànnaar, ba
bёj-saalum, feggook nag tefes gu sowwu gu géej gu xonq gi ci Isipt ak Sudaan.

Laamaaru ngéeji yamoo yi: moo ci gёn a néew ag yekkatiku, fa la cari Niil gu
yamoo gi di balle, ñoom ñi nga xam ne seeni ndox ña nga leen di jёle ca ngéejus
Wiktooria, mooy ngées su neexum ndox si gёn a réy ci yu àdduna bi, mooy jox Niil
ndox li ёpp ci weeri at mi

Laamaaru bëj-saalumu Afrig: moo gёn a yaatu te gёn a yëkkatikoodi, am na nag
yenn dex yu ko dog, am ci yu ciy sotti ci penku bi, ci mbàmbulaanug End, (niki
Simbisi ak Lombobo), am yu ciy sotti ci sowwu bi ci mbàmbulaanug Atlas niki
Orang

Rёddu yamoo wi moo séddale Afrig def ko ñaari xaaj : bu bёj-gànnaar ak bu
bёj-saalum, looloo waral ag tolloo am ci goxi kilimaa yi ci bёj-gànnaaru rёddu
yamoo wi ak ci bёj-saalumam. Li ёpp ci goxu Afrig it mi ngi nekk ci diggante
gёwéelub sànkar bi ci wàllug bёj-gànnaar ak bu tef bi ci wàllug bёj-saalum gi,
looloo waral kilimã bu gёwéel bu tang bi daj Afrig gépp lu ci dul catam yu
bёj-gànnaar gu sowwu gi ak yu bёj-saalum gu sowwu gi, foofa kilimã bu géej gu
diggu ga’a fa nekk. Jamonoy taw yi tam wuute nañu, bariwaayu taw bi it wuute ci
barab ak moroom ja.

Tawi Yamoo yu bari yi danañuy faral a sottiku ci tefesug Gana gi, ak [Mbalkam
Kongóo|mbalkam Kongóo]] mi diirub at mépp.

Taw yu kojug dig, yu noor yu sakkan yi, ñi ngi faral di rot ci bёj-saalumu
Sudaan ak Laamaaru Ecoopi.

Taw yu diggdoomu yi ñi ngi wàcc ci digg Gox bi, ca bёj-gànnaar ak bёj-saalumu
diwaanu yamoo bi.

Taw yu néew yi ñi ngi rot ci bёj-saalumu tàkk gu mag gi ak bёj-gànnaaru tàkkug
Kalahaari gi.

Jant bi day jamu ci gёwéelub sànkar bi, bu ko defee tàngoor wi yékkatiku ci
xaaju Gox bu bёj-gànnaar bi, nekk nag di lu yam te taradi ca xaaju Gox bu
bёj-saalum bi.

Jant bi day sampu ci Gёwéelub tef, bu ko defee tàngoor wi yékkatiku ci xaajub
Gox bu bёj-saalum bi, daal di wàcc maanaam neew doole (moom tàngoor wi) ci xaaj
bu bёj-gànnaar bi, loolu mooy tax naj gu jawwu gi di néew doole ci bёj-saalumu
Gox bi, tey am doole ci diiwaanu Tàkk gu mag gi, ci noonu la uppug ngelaw yu
yaxantu yu bёj-gànnaaru penku yu fendi yi di àgge ba ci digg Gox bi daanaka.

Ngelawi sowwu yu safaanu yiy tawloo (ndax ci Mbàmbulaanu Atlas lañuy juge) dañuy
upp, di rotal ay taw ci tefesi bёj-gànnaaru penku yu Gox bi, ngelaw yii nag
dañuy àgg ci tàkk gu mag gi, di lu fendi. Te tam Tàkk gi jamono ju nekk ngelawi
yaxantu yu tàng yi danu koy upp.



https://wo.wikipedia.org/wiki/Koom-koomu_Afrig

Jàpp nañ ne koom-koomu Afrig mooy gi gën a dellu ginnaw, suñu koo mengalee ak
yeneen gox yi.Koom-koom dafa doon lu yaan, bariy fànn, kon fii dañ fiy junj yenn
yi rekk.

Gox bu naat la ci ay gongikuwaay yu xéewal yu gàncax, yu mbay, yu jur (dundat)
ak yu mbell, niki : wёtéen, ay diwi gàncax, daakaande gi (gomme arabique ),
kakaawoo, xànjar, wurus, bettax, fosfaat ak petrol, yii yépp ay njuddéef walla
ay ne-ne yu ñu laalul (produits bruts) la ñu, yu am solo te manadee ñàkk ci
wàllug ndefar.

Looloo taxoon gox bi di am rёbb (proie) mu réewi Tugal yu sancaan yii di woroomi
ndefar (industries) yu mag doon xёccoo, ngir jot – ci anam gu yomb ak ci njёg yu
jàppandi - ci ne-ne yu ñu laalul yu fees dell yii ci Gox bi te seeni ndefar di
leen soxla, di leen manadee ñàkk. Bu ko defee ñu leen di indeeti giñnaaw bi ñu
leen defaree ngir jaaysi leen ci ja yu Gox bi ci ay njёg yu seer te kawe.

Looloo tax it réewi sancaan yu mag yi doon def ay politig yuy tee ndefar yu
barab yi (l’industrie locale) di am ak a sawar, ngir Afrig des di ab ja bu mag
bu ñuy jaaye njuddéefi Tugal yi ci ay njёg yu kawe, ak it ngir Afrig bañ di
jёfandikoo ne-neem yu ñu laalul yi, te loolu doon na am bu ndefaram doxoon te
jёm kanam. Ci nii la Afrig di dese dib gongikuwaay bu mag buy génne ay ñumm (ay
ne-ne yu ñu laalul) ñeel réewi séancaan yu ndefar yii, te it dib ja buy guux
mbooleem sila (marsandiis) yiy bàyyikoo ci yii réew.



https://wo.wikipedia.org/wiki/Kattan

Lu bari ci xeeti kàttan yii manees na koo soppi (transformer) jële ko ciw melo
yóbbu ko ci weneen, jaare ko ci jëfandikoo ay jumtukaay yu fasoodiku (simple)
walla ay xarala yu fasu (compliqué): la ko dale ca “kàttanug kimya” ba ci “gu
mbëj” jaare ko ci jumtukaay bu siiw bi di tegale(pile) yi, walla ndëxañtéef yi,
Albert Ayinstaayin it ci biir ”faramfaceg ajoo” (theorie de relativisme) boole
na ñaari ëtt yii di bu ne-ne ak kàttan, nga xam ne kàttan day mujj man a soppiku
di ne-ne(matiere), naka noonu safaan bi, maanaam neen soppiku moom it di kàttan:
wuññi (découverte) gu yees gii mi ngi ko xamalee ci yemalem gu siiw googee
E=mc2, soppiku gii ci jëf (ci wàllug pratique) ñi ngi ko firee ci man gi nu man
a ame kàttan jaare ko ci “xarug saal” walla “booleeg saal”.

Ci biir jëfandiku gu mboolaay (gu société bi): baatub kàttan dees koy wooye lépp
lu nekk ci ron gongikuwaayu kàttan (source d’energie), juddalug kàttan, lakkug
kàttan (ag jëfandikoom) ak wattu rootuwaayu kàttan (maanaam fi muy juge),
ginnaaw nag dooley koom-koom dafa laaj te soxla ab rootuwaay walla ab
gongikuwaay ci gongikuwaayi kàttan yi, looloo tax ag amam akug yooxam(baril ko)
bokk ci yitte yu mag yiy caabi. Ci at yu mujj yi, jëfandikoo kàttan feeñ na di
benn ci jëfka (facteur) yi gën a sabab nuggug àdduna bi (global warming), looloo
ko def muy ab lëj-lëj ci li ëpp ci réewi adduna bi.

Kàttan dana ame ciy melokaan yu bari, niki kàttanug doolerandu (mecanique) ak gu
tàngoor, ak gu dinaamig gu tàngoor (tangdooleel,termodinamique), gu kimyaa, gu
mbëj, gu ceññeer ak gu saal( walla xartil), kàttan yii yépp nag man nanoo def ag
soppiku gu biir jaare ko ci ay yoon yu dëppoo. Ñam wi nuy lekk am na kàttan gu
kimyaa gu yaram wiy denc te di ko génne bu nuy liggéey walla nuy génne ab coona
(def effort)



https://wo.wikipedia.org/wiki/Joolaa_(askan)

Joolaa genn la ci giiri Senegaal yi. Ñoom Kaasamaas lañu fekk baax. Ca yoonu
Imbraatóor gu Mali, lañu dem dëkk. mandeŋ yi ñoo leen daq, ñu dem kaasamaas. Ca
bëj-gànnaaru Gine Bisaawóo, ña ga fa tamit. Baynuk yi ñoo doon jiite joolaa yi
ca kaasamaas. Ñoo tabaxoon nguurug Kasanlaa. Joolaa yi ak Baynuk yi, dañu
dëkkandoo woon ak Soose yi, Njaago yi ak Pël yi. Ñoom ñoo fa njëkkoon joolaa yi.

Joolaa yi ca sowwu Kaasamaas lañu tabaxoon seeni nguur, nguuru Banjal, nguruu
Flup. Mbéyum ceep, napp, Sàmm, ñoo doonoon seen xeeti liggéey. Tiramakan
Taraaware, di ab Mandeŋ bu bokkoon ca imbratóor gu Mali, moo leen sancoon ci
ndigalu jambaari buur jooju di Sunjata Keyta. Sunjata Keyta moo yónni woon
Tiramakan ca kaasamaas ngir mu jël nguuri joola yépp yokk ci imbratóoram.

Tiramakan ca la boole nguuri Joolaa yi ak yu Baynuk yi ci genn nguur duppe ko
Kaabu. Nguuru gi demoon na ba ci dexug gaambi gi, ba Bajar, bëj-gànnaaru Gine
bisaawoo. Mandeŋ yi ak Joolaa yi xeexu ñu benn yoon, dañu nekkoon ci jàmm, di
dëkkandoo. Tamit Joolaa yeek Mandeŋ yi dañoo jaaxasoo woon ba bokk ay sant (
Sonko, Saane, Maane, Jaabi, Saañaa).

Ci XVIeelu xarnu la tubaab yi ñëw Kaasamaas. Bi leen tubaab yi bëggee sanc ñoom
dañoo bañoon, taxaw jammaarloo ak ñoom, masu ñoo nangu itam jappum njaam, seenug
njambaar terewuloon waa-portugaal yi mujj leen sanc. Ca XXeelu Xarnu, la Aliin
Situwe Jaata jammaarloo ak tubaat yi ngir dakkal canc gi. Joolaa yépp ànd ngir
xeex, Aliin dajale góor ñépp ngir jammaarlo gi. Waaye seen fippu googu manutoon
antal seen yéene ngir seenug néew-doole ci kanamu sancaan bi. Ci lañu jàppe
Aliin gàddaayal ko Tumbuktu ca Mali, foofu la génne àdduna.

Ci Joola yi am na ay jullit, ay katolig, waaye am na it ay ceddo. Tubaab yi ñoo
leen dugal ca diiney katolig, Wolof yi ak Pël yi ñoo leen dugal ci lislaam.



https://wo.wikipedia.org/wiki/Dellusi_gi_juge_ca_g%C3%A9ej_ga

Bi mu yëgloo Sëñ bi ne ko mu agsi,mu dikk,nuyyoo,bi mu daataa wax ay mbiram ak
boram bi ak ni mu ko seddalee ci bayit yi,Sëñ bi ne ko indil ma mbuus mee,mu
indi ko,mu neeti ko jox ma mi ci des ,mu jox ko ko,mu ne ko waññal li nekk ci
mbuus mu nekk,mu waññ ko, muus mu ne ñatti téeméer nekk ci,boo leen boolee ñuy
juroom benni téeméer,Sëñ bi ne ko indi benn téeméer bi te jël li ci des
dimbandikoo ko ci say soxla,te moom boram bi juroomi téeméer rekk la woon,ca saa
sa sheex Ibraahima daanu ab jéll,yuuxu ca kaw,Sëñ bi ne ko waaw yaw lu mu? Mu
nettali ko xisaam,jàngal ko bayit yi,moo nekk nii: ((bori ay mbokk war na ma,ma
seddale leen ci diggante ñu tedd ñi ndax ñu fay leen)) ( yaw Ku nu tànn
ki(Yonnant bi), ya’ay ki moom cér bu njëkk bi,yaw su xarit bi (Aboobakar) ya’ay
ki moom ñaareelu xaaj bi) ( yaw ki teqale dëgg ak fen (Omar) ya’ay boroom
ñatteel bi, yaw sunu Usmaan mi, nga moom bi ci topp) ( yaw gayndeg xarekat
yi,yaw baayi Asan ak Usaynu ñiy leerug sunu diine ji,yaw laa feetale li ci des)
(yeen de ñu tedd ngeen ñoñ kuy jàmbati coona du wéeru ci seen daraja te fajalu
leen ko ko) ( kon gën jaa selli xèewali Yàlla na sottiku ci yeen,li feek Yàlla a
ngi faje ay soxla ci yeen).

Rakk ji (Sheex Anta) tàmbli di ko ganalee lol kenn ci murid yu mag, yu man yi
sax manu ko,waxantu ma la’ak ñu néew ñi doole. Mu sax fa diirub fukki fan,bis bu
nekk ñu ray ay fukki yëkk,bu ko matalul mottali ko ci giléem walla ay giléem,kem
li mu mànke rekk.Ñu koy waajal ay wàccuwaay ca rakk ja sheex Ibraahima,diggante
Tuubaa ak Daaru Salaam,muy fa Sëñ bi tudde woon Daarul Mannaan, mu dem fa moom
ku baax ki ci njëlbéenug silqihda .

Am nanu xam-xam ci ne bi nu àgsee waa juy rëy-rëylu ji méngoo woon rëyam nga (al
lazii tawallaa kibrahuu) moo dal di woon tàmbali di dog sàkket yeek jaaseem ji,
te daawul xaar ku ko ubbil bunt,lépp lu dox ci kanamam mu dog,te amul lenn lu
muy rus,dale ko ca sowwu ba, ba ca penku ba.

Ag karaamaa ngi nii: bi sodaar si laataa agsi ay mbokkam moom Sëñ bi danu koo
wër lëjël ko witt,gën a tar ci moom ay jiit,tiit gi nu tiitoon taxoon amatunu
woon kersa,taraloon lool ak moom,demoon ba bëgg koo génn seen biir bu nu ko
manoon,ña ca bokkutoon ca mbokk ya daal mooy ña ca yaroo ca moom,waaye ku baax
ki moom loolu lépp téewul mu doonoon ku féex ku ko yëgalutoon yaramam,naan leen
bég leen,wallaahi mbir mii ñaari bëy dunu ci daanate,waaye kuy dégg loolu ? Ñoom
ñii nga xam ne tiitaange gi yobb na leen ca dayo ba moos. Ca bis yooya ku baax
ki génneel leen aw dagiit wu yéeme ciy woy,ne leen bu ngeen ko jàngee ci kanamu
soldaar si du ngeen dégg lu leen naqari mbaa ngeen koy gis,moom nag ñi ngi ko
toftalee ci arafi (Rahmaan Rahiim)(muy boroom yérmaande ju nu yaatal ji,ak
boroom yérmaande ju nu jagleele ji) moo nekk nii:



https://wo.wikipedia.org/wiki/Bawol

Ci xarnub fukk ak juroom Bawol nguur su ndaw la woon su toppoon Jolof gu mag gi,
bu ko defee, ag njaboot gu amug jegeñaale ak buuri Kajoor yi daa ko jiite.

Bu jëkk, nguur googu, ay socé ak ay séeréer, ñoo ko yoroon. Am na ñu ne sax,
baat bu ñu tudde dëkk boobu tey, di Bawol, ci kallama socé yi ñu fa nekkoon la
joge, di tekki lii wolof tudd dex. Ndax Bawol, been dex la woon foofu ci lu
dooga am. Boobu jamono, Bawol, amoon na ndox mu bare.

Ba paré, séeréer yi ñëw. Ñoom, fuuta tooro lañu joge woon, gadday ba Bawol, ndax
jiyaar ji muraabituun defoon foofu. Ba ñu agsi Bawol, ci ubbite, dañu daan
dekkando ak socé, sooga leen daq. Ba loolu ame, ñu elif dëkk boobu. Ci séeréer
yi, askan yi ñu faloon, ñoo ñu sant Juuf, Ngom, Caw. Te buur ba ñu daan taan ci
ñoom, Téeñ lañu ko daan tudde.

Ci xarnub fukk ak juroom benn g.j, la Jolof mànge poseb néew-dooleg nguurug
Jolof , daal di jël ag tembam, ni ko yenn ci nguur yi defe woon, gu ci mel ne
Kajoor ak Waalo, ngir song gu tar ga Amari Ngóne Sabel Faal defoon Jolof. Ci
ñaareelu xaaju xarnu bii la Amari Ngóone xëy di buuru Kajoor ak Bawol ci jenn
jamono ji.

Booba la buur bi tàmbalee jiite ñaari nguur, waaye nguur gu ci nekk yor politigu
doxaliinu réewam. Waaye boole gii bari lu mu daa jur ay réeroo ci diggante ñaari
nguur yi, ndax gu ci nekk daa bëgg a yilif ga ca des.

Buurub Bawal nag di Teeñ ab jataay a ko daa jàppale, bu ñu wéer tabbug kiy wuutu
buur bi bu faatoo, ak fuglug saxal yi buur bi di def. Nguur gi amoon na ab ëttu
àtte buy àtte mbir yi, mbooleem kuréel yi nag daa nanu fa àttewoo (kuréelug
nappkat yi, baykat yi, sàmm si, ñoñ fànn ñi (boroom mecce yi) ak jigéen ñi).
Bokkug Bawol ci Yaxantug Tàkk gi taxu ko woon a deme noonu, ndaxte yooni yaxantu
gi rombutoon ciy suufam, moom kay daa yamoon rekk ci yaxantug tefes gi.



https://wo.wikipedia.org/wiki/%C3%93r%C3%B3op

Tugal mooy wàll wi féete penku goxub Tugalasi, ci baax dees koy jàppe niki benn
ci juroom-benn walla juroom-ñaari goxi àdduna bi. Gox baa gi digu ci sowwu ci
mbàmbulaanug Atlas gi, ci bëj-gànnaar ci dottub Bëj-gànnaar bi, yem ci géej gu
Diggu gi ci bëj-saalum. Ay digam ci penku dese nañoo leer, dinay faral di jur ay
werante; li ko waral mooy ni mu taqalook goxub Asi.

Waa-Islaand jàppees na leen ni waa-tugal (donte féeteem ci degalub
Tugal-Aamerig), ak mbooleem dun yi ci géej gu Diggu gi, Sipër mi gën a jur coow,
ci wàllu melosuuf. Riisi ak Tirki ñi am li ëpp ci seen suuf ca Asi, waaye day ni
rekk li ëpp ci seen taariix réewi gox bi lañu ko bokkal.

Ngir xóotal: Melosuufug Tugal Tugal a ngi yaatoo 10 392 855 km² (fukki
junni-junni ak ñetti-fukki-junni ak juroom-ñent-fukk ak ñaar ak
juroom-ñetti-téeméer ak juroom-fukk ak juroom). Di benn ñetti Afrig walla benn
ñenti Asi walla Aamerig.

Mi ngi séedatliku ci jurromi diwaan: Penku Tugal, Diggu Tugal, Sowwu Tugal,
Bëj-gànnaaru Tugal ak Bëj-saalumu Tugal



https://wo.wikipedia.org/wiki/Yoonu_murit

Yoonu murit walla Muriidulaa ni ko ñenn ñi di waxe, wenn yoon wu am solo la wu
tasawuf, muy moom tasawuf benn bànqaas bu mbóotu (mystique) ci lislaam , mi ngi
nekk nag rawati na ci Senegaal ak Gàmbi. Muy lu ñu sos ci ndoortel XXeelu xarnu,
ki ko def di Seex Ahmadu Bamba, yoonu murit nekk na tay yoon wi gën a am ag
jeexiital ci Senegaal, bu ñu waxul ci Afrig gu sowwu gi Murit yi tam ñi ngi jëf
lu am solo ci wàllug koom-koom ak politig . Njiitul réew mi Abdulaay Wàdd, mi ñu
fal ci 2000, mooy njiitul Senegaal lu murit li njëkk a am .

Aaday murit (walla ju yoonu murit)lu jeexiitalu ci caaday Afrig la, rawatina ju
wolof. Yitte ak fulla ji yoon wi jox liggéey tax na ba mu man a suuxatu bu baax
ci wàllug koom-koom ci Afrig, te tax na it ba mu man a tas bu baax ci dëkk yu
mag yi ci Tugal ak Diiwaan yu Bennoo yi. Tay, daanaka mbooleem dëkk yu mag yu
Bëj-gànnaar yi gàddaay gu Senegaal gi dëgmalsi te jëm fa kanam, am na ag Kër
Sëriñ Tuubaa (Barabu daje ngir julli, jaamu Yàlla, defi màggal, daaray jàng
xam-xam añs). Moom de dalub mbooloo mu murit mi la, fi ñuy defe seeni daje ngir
jaamu Yàlla, walla ngir leneen, waaye it dana di jariñ it niki ab teeruwaayu gan
ñeel way door a agsi yi ciy gan. Danañuy faral di def ab siyaare walla lu mel ne
ag aj gu ñuy def ci at mu ne ca dëkk bu sell ba Tuubaa, gi nekk ci digg
Senegaal.Màggal gi genn xumbéel la guy jëmmal at mu ne fàttalikug gàddaayal gi
ñu defoon Seex Ahmadu Bamba ca 1895, ci loxol kiliftéef gu Canc gi (l'autorité
coloniale).

Baatub mourid walla murit ni ko wolof yi di waxe, mi ngi bawoo ci Jef ju Iraada,
te mooy «  bëgg dara », « namm dara, xëccu jëm ci lenn » teg ca gongikooti ci
murīd giy tekki « aji namm mbaa aji bëgg», jubloos ci aji namm ji Yàlla ki
bëggul ku dul moom, lu dul moom, lu dul ngërëmam, loolu it mooy firi fonk gi
taalube yi di def seeni sëriñ, ndax Yàlla ga ñuy gis ci ñoom, maanaam ñoom ñoo
fi nekkal Yàlla ci jàngale Diine ak aar ko. Murit nag benn la ci ñaari baat yu
ba ca des di Laah, kon muy muriidulaa, di tekki aji namm ji Yàlla, maanaam ki
Yàlla rekk tax a jug, mu mel ne baat bii mbooleem yooni tasawuf yi dañu koy
jëfandikoo niki taalube, walla dongo, waaye bokk na ci li gën a génne baat bi,
jox ko fulla mooy ñëw gi yoon wi ñëëw ci jamono joj lislaam da cee xawoon a
doyodi, néew ci doole, te li ko waral di nekk gi nit ñi nekke woon lu wuute ak
lislaam, daan ko foye, yor geneen dund gu dul gi lislaam tànn, wii melo di lol
ñu bari ci bindkati Senegaal yi wax nañu ci, ku ci mel ne Sëriñ Musaa Ka ak ñu
ko moy, melokaan wii nag man nañu ne bokk na ci li taxoon Seex Ahmadu Bamba
jugoon mel ne ku naan «ana ku namm Yàlla» ana «ku Yàlla tax a jug», ca foola la
baat bii daal juge di tekki leegi képp ku di taalubeb murit, muy baat bob daa
jug mel ne kuy tàqale diggante ki nekk ciy caaxaan ak ki ko nangoo ba te jublu
lu baax li di Yàlla ak la ko wër. Sëriñ bi booy xool day mel ne yorul aw yoon,
waaye lislaam la jug ngir taxawalaat, yeesalaat, ndax mbooleem yoon yi mu fi
fekk, da leen a nangu, topp leen, jël seeni wird, daa na joxe mbooleem seeni
wird te booba mi ngi yor wird wu juge ca Yàlla jaar ci Yonent bi Muhammad, ni
yoon yepp ame seeni wird. Leegi kon luy ndayi muy joxe yooyule wird te yoroon wu
boppam? Ndaxte daa jugaloon lislaam déet aw yoon, moom moo wax ne

« wépp wird wu waay yor ngir jëmmi Yàlla rekk te leneen taxu koo jug, moo xam
woowu daa bawoo ca Jiilaani (Xaadiriya) mbaa mu juge ca Ahmad Tiijaan (tiijaan),
na xam ne li mu yor moo dig jub»

Yoonu murit Seex Ahmadu Bamba (1853-1927)moo ko sos, mu di aw yoon wu mbóotu wow
mi ngi feeñ ci Senegaal ci biir aw nekkiin wu mboolaay wu ñu nëxël ag sellam
jaxase ko, nga xam ne Canc gi (la colonisation) jaxase na bu baax nosteg
màndaxoo gu mboolaay gi (le système d'équilibre social). Ngir nag yéwénal
mboolaay gu senegaal gi Seex Ahmadu Bamba daa woote woon jëme ci ñu roy
njàngalem Alxuraan mi, te ŋoy ci sunnas Yonent bi Muhammad (j.m), te xeeñtu it
maanaay tasawuw yi te roy ci, fullaal it xam-xam ak liggéey te jox leen seen àq
ak xiima.

Lii nag daa dëppoo ak li ñuy wooye ag yeesal mbaa ag yéwénal, ndax ci Tasawuf
waxees na ne Yàlla (t.s) day yonni ci téeméeri at yu ne, jenn Aji yeesal (walla
mujaddid) juy taxaw ci dundalaat, yeesalaat lislaam ca dëgg-dëggam, kooku tam
mooy nekk aji donn ju ruu ju Yonent bi (j.m), ñu koy wax (qotb walla « pujub
cellte ») maanaam fa ag sell man a yam. Bamba kon kenn lay doon ci tànnéef yii.

Yàllaange gu murit yi (walla seen gëm-gëm) dafa jeexiitalu ci yoon yii di
Xaadiriyaak Tiijaan waaye it ak mbindi Alxazaali, nga xam ne Bamba da koy tudd
lu bari ciy mbindam. Yenn jullit yiy woote ag cunna danuy jàpp ne gëm gu tar gii
am ci murit yi jëm ci Ahmadu Bamba aki way donnam aw xeet la ci ag njaamu xërëm,
waaye booy xool xamadi rekk a ko waral, ndax ku xóotal ab xam-xamam ci yoon wi
duggi ruqam di nga gis lu dul loolu, nit nag bu jëfee lu moy la ñu ko xamal moom
mooy ka tooñ, kon na murit yi di jàng mbindum Sëriñ bi tey bañ di tëñëxu di doxe
ni ñu ko bëgg a doxe, bëgg ko nee gëme, tey doxe ni ko Sëriñ bi bëgge ci ñoom.
Seex Ahmadu de giseeful ciy mbindam lenn lu dëppoowul ak Alxuraan ak sunna .

Murit yi am nañu ay jikko ak xiima yu di yu lislaam fekkoon ci ñoom, te xawoon a
giim Sëriñ bi ñëw dekkalaat ko . Bokk na ci yooyu liggéey gi ñuy àgg ci di
sellal, jàpplanteek dimbalante. At mu nekk ay milyoŋi nit dañuy bawoo fu nekk di
màggali Tuubaa gi nekk ci digg Senegaal . .

Ni ko Emmanuel Brisson gise, Yoonu Murit « dafa nosu - ci gis-gisu ñenn ñi -
niki ag noste gu laman (système féodal), moom daa tegu ci kaw ag toppe gu joyu
ñeel genn kiliftéef gu ruu (une autorité spirituelle), Xalifa bu matale bi (le
Khalife général), di ku doomu mbaa mu sëtu ci anam gu jonjoo ci Aji sos ji yoon
wi. » .

Muy ku janook yoriin wu cang gi(l'administration coloniale) maanaam tubaab yi
ngir mbooloom mii di wéy di màgg ba tàmbali woon leen a tiital, Seex Ahmadu
Bamba gàddaayalees na ko ci anam gu toftaloo ca Gaboŋ (Afrig gu yamoo gi
(Afrique équatoriale)), dale ko ci 1895 ba 1902, ca Gànnaar dale ko 1902 ba
1907, ginaaw bi ñu teg ko ci ron ag dëj gu ñu wattu (résidence surveillée) ci
Senegaal ba kero muy làqu (génn àdduna) ca 1927. Kiliftéef gu Faraas gii mujj na
ko nànd xam ne aw ay taxu koo jug, mu jàmmal ko, loolu it may yoon wi ci
ndimbalul Yàlla ag naataange gu kawe.

Bi fi Sëñ bi jugee ci 1927 ba tay, ay Xalifaam yi ko fi wuutu ñooy ay doomam,
dale ko ca ka ca mag, ba ca ka ca gën di gone:

Bi Sëriñ bi yoree yoon wi ci la seexale ñennat ci mag ñi, bu ko defee ñu daal di
leen féetale ñenn ci taalube yi, loolu nag daa doon luy am ginaaw ag yar akug
wulli ba mu mel ni war ci ab sëriñ dëgg bu war a jiite aw nit ci lislaam, bu man
a yare, man a tege ci yoon. Loolu mooy li am ci Maam Seex Ibraayma Faal ak Maam
Cerno bi tubaab yi gàddaayalee Sëriñ bi. Seexal gii nag dakkoon na ca 1912, at
mi Sëñ bi seexale ki mu mujj a seexal, mu di Madiba Silla ca Njaaréem. Sette gi
ci amaat mooy Beeco Cuun mi ñu ne Sëriñ Saaliwu moo ko seexal ca 1987. Seexal
gii jeqi na coow lu bari ci biir yoon wi. Bokk na ci Seexi Sëriñ Tuubaa yu may
yu jàmbaare yi Sëriñ Ndaam Abdu Rëhmaan Lóo, Sëñ Isaa Jenn

Yoonu murit mi ngi gën di yaatu bu baax, te am na it ag jeexiital gu am doole ci
politigu Senegaal . Moom day joxe ay ndigali farle (consignes de vote) te xalifa
bi it lu sakkan ciy way politig dañu koy seetsi, di diisook moom juge fu ne.

Ci wàllug koom-koom ak mboolaay , « Ñoom Murit yi dañuy joxe dëkkuwaay, dund ak
tàggatug xel - ci jàngale alxuraan ak xam-xam yi ci aju - ñeel xale yi gën a
ñàkk, mbaa yi "sànku". Am nañu ay way jam (détracteurs), yu leen di yedde seen
roose gi, seen mbay mu bari mi, seen ndimbal gu mboolaay gi (aides sociales).
(...) Yoon wi war naa yor koom bu sakkan mu bawoo ci mbay mi, rawati na ci gerte
g. » (Brisson, 2008 )

Wisaaroo gi (La diaspora) ca Paris, ca Brescia ak ca New York, nga xam ne daa
jàppe xaalis muy lu sell, ndax ci liggéey la meññoo, ak ci yaxantu, day yonnee
ay lim yu rëy ci xaalis ñeel mbokk ya nekk Tuubaa.

Xalifa yu Murit yi ñaare ñu am ag jeexiital lañu, ndaxte duñu rekk ay njiiti ruu
yu ay taalube yu ñu nattale ci 3 ba 5 milyoŋ, (man jortu naa ne ëpp na loolu di
dem ndax Tuubaa rekk lu ëpp milyoŋ dëkk na fa), waaye it ca dëgg-dëgg ay njiit
lañu yu jamono (yu àdduna) yu dëkkub Tuubaa bii nga xam ne mooy péey bu ruu bu
murit yi, te mujj na ndànk ndànk (moom Tuubaa) di ñaareelu dëkk bu Senegaal,
ngir diisaayu demogaraafam ak bu koom-koomam.

Kenn ci ñi gën a siiw ci taalubey Bamba yi mooy Seex Ibraayma Faal. Bàyyi na fi
ay dongo yu ñuy wooye Baay Faal yiy wottee seenug ñàkk a julli ak woor, liggéey
bi ñuy def ci seen loxo ak yalwaan , looloo tax yeneen jullit ni ñoom di leen
jam tey naqarlu seeni jëf. Seen njañ yi ñu yore ak seen létt yi yobbe na leen
way nemmeekusi yi (touristes) di leen jaawale aki rastamen . Maam Seex nag
nekkoon na di ku dëggu te liggéeyal lislaam lu réy, waaye ñàkk a jullit gi ñu
bari firee nañu ko ci ne daa amoon ngànt, ndax daa meloon ne ku àndul woon ak
sagoom, booy xool it ci ni mu daa waxe mbaa mu koy jëfe lépp da daa wund loolu,
mu mel ne ku sóobu la woon ba sóobu gi yobbu ko ci mu nekkoon di ku àndadi akum
xelam te loolu lislaam boole na ko ci sart yiy tee julli di war. Bokk na ci sart
yiy tax julli di war nit ki ànd akum xelam. Sëriñ bi bind na ko bataaxel bob
Sëriñ Abdul Ahad 3eelu xalifa génn woon na ko móollu ko ca téere ba ñuy wax
majmooha, muy téere bu dajale waxi Sëriñ Tuubaa yu bari, ma nga cay wax
naa :« Yaw Ibraayma Faal boo jotee ci sama bataaxel bii nanga digal sa ñoñ ñuy
julli te nga sax ci te muñ ko, laajuñu la wërsëg ñoo la koy jox, te mujj gu
rafet ñeel na way ragal Yàlla yi,» lii di aw laaya wu alxuraan wu mu ko yonnee
ngir délloosi ko ci, kon day mel ne Sëriñ bi moom wàcci na ak ku nekk, Maam Seex
nag ak ni mu gëme Sëriñ bi bu julliwul ngànt a tax, ndax daawul jëfeedi ndigal
te loolu ndigal la woon. Seen gëm-gëm nag amul lenn lu ko wuuteel ak bu lislaam,
ñu jàmbaare lañu ci lislaam di liggéey di joxe, ngir lépp lu ñu war a kopparal
ci lislaam man a kopparu, lépp luy sémb man a àntu, foo leen fekk dañuy sikkar
(maanaam tudd Yàlla) di woroomi pastéef yu kawe aki jéll, bu koor gee ñuy joxe
ay ndogu ñeel way woor yi, di tabaxi jàkka aki jumaa, lii rekk mooy li ñu leen
man a doyodale ci lislaam te du ñépp ñooy ña ca dul julleek a woor, am na ci ñoñ
dañu koy def, doonte ñu néew lañu it.



https://wo.wikipedia.org/wiki/Xiirtalu

Xiirtalu ag feeñte la gees di gis ci ag ndombo gu mbëj. su dawaan biy jàll ci
ndombo gi di soppeeku, sunu sukkandikoo ci àtte Lorentz, dafay sabab jenn doole
ju mbëjdoxalukaay juy bañ coppiteeg dawaan bi. Su ndëgërlu gi doonee liy bañ
walug dawaan bi, xiirtalu gi mooy li bañ ag coppiteem ci jamono. Gii xeetu
feeñte ci dawaan bu safaanu rekk lañu koy amee. Walug bijjaakon gees di am ci
juddug ab toolu bijjaakon ci biir ndombo gi mooy tax nu man a xayma dayoo bu
xiirtalu gi.

Su ab dawaanu mbëj i di jàll ci ab wommatukaay xiirtalu gi mooy juddal ab toolu
bijjaakon ci li ko wër. Su nekkee dawaan buy soppeeku ci jamono walug bijjaakon
bi Φ {\displaystyle \Phi } dafay soppeeku ci jamono moom itam, coppite googu
mooy sabab jenn doole ju mbëjdoxalukaay juy bañ coppiteg wal gi.

Segam xiirtalu gi mooy liy bañ coppiteeg dawaan bi te ci dawaan bu safaanu li ñu
bëgg mooy dawaan bi di man a soppi dayoom ak ci benn baraay bi, kon xamees na ne
man naa nekk gànlankoor ba tax keman wara tuuti. Xiirtalu gi L walug toolu
bijjaakon beek dawaanu mbëj bi ñoo nu koy jox.

Ci ag xiirtalukaay gu 1 henry su coppiteeg dawaan bi nekkee 1 Ampere ci saa
dafay jur jenn doole ju mbëjdoxalukaay ju 1 volt.

Donte tekkeem gii mooy bi gën a siiw doonul bi gën a yomba natt ndax fii
xiirtalu gi dafa aju ci wal gi Φ {\displaystyle \Phi } muy genn kemu jëmm gees
manuta natt. Ba tax ñu xalaat neneen nees ko manee ame ak ndimbalu àtteb
Lorentz.

Su benn dawaan bi i di aw ci genn ndombo gu mbëj te di jur ab toolu bijjaakon
buy àgg ci geneen ndombo gu nekk ci wetam, daf fay jur jenn doole ju
mbëjdoxalukaay moom it juraat beneen toolu bijjaakon buy dellu ci ndombo gu
njëkk ga daldi fay jur, moom waat, jeneen dooley mbëjdoxalukaay ak beneen toolu
bijjaakon.

Manees naa rënk ngóora ci biiram, bokkul ak ndëgërlu gi nga xam ne kàttanu mbëj
gi nga koy jox daf koy yàq, soppi ko tàngoor, xiirtalu gi moom daf koy denc benn
diir bi delloo ko ndombo gi, ba tax manees na natt ngóora gi ci:



https://wo.wikipedia.org/wiki/Waxtaani_s%C3%ABri%C3%B1_tuubaa

Ag jiitël alaaji mbakke xaadimul xadiimi mooko dajale fii ngir bëgg muriit yépp
jariñu ci, yàl nako Yàlla nangu ci barkeb Sëriñ Tuubaa te békloo ko ci àdduna ak
allaaxira aamiin.

Sëriñ bi Néena: Ku bëgg Yàlla jox ko limu bëgg ci Àdduna Ak Allaaxira, Nay toppi
ndigëlam, Ku bëgg a toppi ndigëlam nay yéene, Ndax yéene moo koy Wommat jëmé ko
ci [Ag] Topp. Ku bëgg Yàlla diko fegal lumu ragal ak lumu Sib, Nay teet (sori,
bàyyi) ay tereem, Ku bëgg a teet ay tereem nay Yéene, Ndax yéene moo koy wommat
jëméko ci teeti Tere. [Wér na lool]

Sëriñ Bi masnaa sëlmal Jullig Timis, Wax ni: Barab bañuy dekkee ak Bañuy deggee
daa soree lool, Koo xamni daana taxawal Julliy Juróom, Dees koy Defaral, Lumu
war ci yoolub ay Julléem, Ba àgg fa ñuy dajee, Ku daawul taxawal Julliy Juróom
nag, Bu dekkee, dañuy jàppu, ci ay tànkam, diko diri, ci Kanamam wuti Taxawaay
ba. (Wér na lool)

Sëriñ Tuubaa -Qaada lahuu Al-Laahu maa Axtaara Lahuu- Neena: Ki nga xamni dañu
koy jëmale ci lu amul njariñ ginnaaw tuub gu sell, Mingi melni ku waccu ba
noppi, ñu lekk loo koko, Ki nga xamni dañu koo jëmale ci lu Haraam walla lu ñu
sib ginnaaw Tuub gu sell, Mingi melni ku ñu lekkloo ay xal walla ay jiit, Bu
léen ku baax woowee ci ñam wu baax, na ngeen lekk, Waaye ku leen bëg a lekkloo
am waccu walla ay xal walla ay jiit bu léen nangu. (Wér na lool)

Sëriñ Tuubaa -Qaada lahuu Al-Laahu maa Axtaara Lahuu- Masnaa laaj, «Wa Af`aloo
Al-Xayra:S22,V77,وَافْعَلُوا الْخَيْرَ» Nu ngeen koy firee ? ñu ni ko: Wa
Af`aloo, nangeen def, Al-Xayra, aw yiw, Mu ni: ñu koy def ? ñu ni cell, Mu ni:
Wa Af`aloo, juróom ñaari Haraf la, Al-Xayra juróom i Haraf la, Juróom ñaari cer
yii lañu wax ni saxal leen ci juróom i ponki Lislaam yii, te bu leen ko ba. (wér
na)

Sëriñ bi masnaa laaj ndax xam ngeen, «Waajib» ak «Manduub» ak «Mubaah» ? ñu ni
ko: ñi ngi koy dégg, Muni ndax xam ngeen luy seen «waajib» yéen ? ñu ni ko:
déedéet ! Mu ni:mooy wàcc lal yi te dem ci der yi jaamu ji Yàlla, Daa di ni: Xam
ngeen luy seen «Manduub» ? ñu ni ko: déedéet ! Mu ni: Wacc a ndiku ndamu ba ñu
ni démb la bis pénc, Daadi ni: Xam ngeen luy seen «Mubaah» ? ñu ni ko: déedéet !
Mu ni : Darra, Darra, Darra, daadi ni:

Am na koo xamni da daan def, bu togee ci wetu Sëriñ bi di bind «Kun Fayakuun» am
bis Sëriñ bi jàppu ci mbangam, neko:«MIN HUSNI ISLAAMI AL-MAR I TARKUHUU MALAA
YUXNII», (Bokk na ci liy rafetal ak njullit bàyyi lépp lula am a lul njariñ) ni
ko: "boo manta ñàkka bind deel bind «AL-KADHIBU HARAAMUN, (fen haraam na)
WA-L-XIIBATU HARAAMUN, (jëw haraam na) WA-AlN-NAMIIMATU HARAAMUN (rambaaj haraam
na)» KA DHAALIKA (niki noonu)". (Wér na)

«فاقصص القصص لعلهم يتفكّرون ماكان حديثا يفترى و لكن تصديق الذى بين يديه وتفضيل
كلّ شي ء وهدى ورحمة لقوم يومنون.»

Am na ku doon jambat soxnaam ci ci Sëriñ Tuubaa ▬قادله الله مااختارله ▬ Sëriñ bi
ni ko nangu naa ànd'ak yaw ngeen jaamu Yàlla ? Mu ni ko waaw, Mu ni ko kon nak
damaa bëggoon nga xamni la taxoon ñu jox la ko moo di am nga jàngoro joo xam ni
moom rekk, moo yor saafar sooko man a saafaraa te doo ci am bàkkaar bu ko defee
nga jàppee ko muy saafaras jàngoro jooju, saafara nak bu yàggee nga bëgg koo
jàppe ab dund, dang ci'y gis sikk, ndax day jur jàngoro, barina yu ngeen di
jàmbat te noonu dóng la .'. wer na

Am na ku amoon ñatti soxna, ñaar ña xëy-xëy dem (melni dañ koo takkoo), Mu
yónnee ci Sëriñ Tuubaa ▬قادله الله مااختارله ▬ ni ko bama demee batóllu ci
àdduna dama koo bàyyi tóppu ko, bama demee ba am lama doon wut ñaw sampu kër ba
am ñatti soxna, ñaar ña xëy-xëy dem melni dañ koo takkoo ma bëggoon bu dee sikk
si ci man la nékk nga wax ma ko ma ñawaat ndax ma defaru, bu fekkee ci ñoom la
nékk nga wax ma ko ma bàyyi leen, Sëriñ bi wax ndaw la dem a ngun nafaa ? mu
niko déedéet, Sëriñ bi ni ko neeko booba ba tay sikk si ci moom la nékk, nafa
dem buñ nangoo ñëw mu xam ni sikk si ci moom la nékkoon, buñ nangu wu la ñëw mu
xam ni sikk si ci ñoom la nékk.'. (Mu dem fa ñu daal di ñëw) wer na



https://wo.wikipedia.org/wiki/Taariixu_Senegaal

Ngir xam taariixu Senegaal, taariixkat yi am nañu ay gongikuwaay yu bari :
gongikuwaay yu gimiñ, yooyu nag yu bari lañu waaye soxla nañu ay gëstu yu xóot,
ndax dañuy faral di jaxase diggante dëgg ak léeb (mythe). Ak jeexiit yi, ñoom
nag bariwuñu te lu tas la, ak gongikuwaay yu mbind yi, ñoom it yu néew lañu,
ndax askan yi dëkke woon Senegaal ca jooja jamono xamuñu woon mbind.

Senegaal nag suuf su ñuy gàddaaye génn la ak su ñuy gàddaaye jëm. Aw askanam,
diirub ay xarnu, dañoo nekk ci diggante sax ak laxas. Senegaal nag taxawal na ay
séqoo yu am solo ak aw askanam ak itam réew yi mu feggool. Daa na jëflante ci
wàllug yaxantu ak gox yu sori yi. Loolu lépp nag tax na ba réew mi am aada ju
cosaanu. Nguur gi njëkk ci Senegaal ñi ngi ko taxawal ci lu tollook juroom
ñaareelu xarnu g.j, man naa am sax mu jiitu loolu. Nguur yooyu nag amuñu woon
doole lu dul ci ñaari xarnu yii, bu fukk ak ñatt ak bu fukk ak ñeent, maanaam ci
jamonoy imbraatóor yu ñuul yi (yu nit ku ñuul yi), gu Gana, Mali ak Songaay.
Nguur yii ci ron kiliftéefug imraatóor yii lañu nekkoon.

Ci xarnub fukk ak ñeent Jolof soppiku na di nguur gu mag gu am ay sañ-sañ yu
yaatu, teg loxo ci ay wàll yu mag ci nguur yooyu. Ci xarnub fukk ak juroom ak bu
fukk ak juroom benn, yenn nguur-nguuraan yi tàmbali woon nanoo daggu ci Jolof
ndànk-ndànk, ci noonu Jolof mujj di nguur gu yamamaay niki yeneen nguur yi rekk.
Nguur gu ci nekk ab buur a ko daan jiite, ab jataay (conseil) moo ko daa jox
sañ-sañam, jataay boobu moom lañu dénkoon muy fuglu ay saxalam aki ndigalam , ay
foŋsaneer daa nañu dimbale buur bi, di def liggéey yi aju ci saytu alal ji,
wattu kaaraange gi, taxawal yoon, ñenn ci ñoom it daa nañu dooni kaŋ
(gouverneur) ñeel lenn ci diiwaan yi.

Cada Mosko mooy tubaat bi njëkk a tek tànkam ci suufi Senegaal ci atum 1442,
buur ba nekkoon Poortugaal moo ko yónni woon. Ci noonu la waa Poortugaal
tambalee jëflante ak waa senegaal yi fa nekkoo, yaxantu judd ci seen diggante.
Ci nii ba mu yàgg waa angalteer dal di ñëw, waa faraas tegu ci ak waa Olaand.
Dem na ba waa faraas rek a fi desoon sanc réew mi yépp; def Ndar péyam tek fa ab
Laman buy yor réew mi. Laman yooyu ay tubaab la ñu daa doon yu daa jóge ca
Faraas.

Ci Ndajem Berlin mi la réewi tugal yi waxtaan ba deggoo ci ana naka la ñuy
seddoo Afrik.

Man nan lim ñenn ci ay way lank canc gi ci Senegaal: Lat joor Joob, Alburi
Njaay, Alaaji Omar Taal, Muhammad Lamin Daraame, Saamóori Ture, Alaaji Maalik
SY, Seex Ahmadu Bamba, Seydinaa Limaamu Laay, Aliin Situwe Jaata,...



https://wo.wikipedia.org/wiki/Taariixu_%C3%A0dduna_bu_bees_bi_te_jamonoo

• Yewwute’g Tugal gi • Wuññi yu juxraaf yi • Yëngu-yëngu yi daa kontar Egliis bu
Paab bi

Sancu yi nga xam ne waa Angalteer yi taxawal nanu leen ci Amerig gu bëj gànnaar
gi:

Yëngu-yëngu yi aju ci “xeetu” walla fonk sa xeet (nationalisme) ci Tugal, ci
xarnub fukk ak juroom ñeent g.

Bismarck wone na dogu gu mag akug takku contar teg gi Otris teg loxo Almaañ,
loolu nag gën na a fése ci taxaw gi mu taxawoon ci dakkal politigu Otris bi muy
teg Almaañ . Looloo taxoon Otris mujj woo buuri Almaañ yepp cim ndaje ca
Frankfort, ngir sos ag bennoo gu federaal, guy doxal ab goornamaa, boo xam ne ay
dooleem ak sañ-sañam mi ngi koy jële ci sart boo xam ne Otris moo koy defar, tër
ko. Bismarck gisoon na ne lii de ag anam gu yees gu Otris jëlati la, ñu muure ko
mbubum diplomasi, ngir yeegati ci kaw waa Almaañ yi. Bismarck melaloon na sart
boobu ne mooy sart bi gën a bon ci mbooleem yu mas a am ci kaw suuf. Ci noonu mu
ne woon du teewe ndaje ma lu dul ci kaw ñu jox Brusiya ay àq aki yelleef yu tol
ni yi nu jox Otris ci ñaari mbir yii, ñooy: (1) Dëgël ak wéyal jibalug bennoo gi
(2) Jiite benno gi

Gis nga ko, Bismarck kat am na ay ngërte yu am solo ci xareem beek Otris. Moom
de fare na fi bennoog Almaañ gu yàgg ga, indi fi leegi ag bennoo gu Almaañ gu
yees, gu ame ci mbooleem reewi bëj-gànnaaru Almaañ, nga xam ne ñaari doox yii di
Shalswig ak Holistin ci lanu woon, buuru Brusiya bi jiite ko. Bismarck nos na
bennoo gu yees gi, wutal ko ab parlamaa (Rashstach), ndawi askan wa di fa daje,
ak jataayub bennoo gu Almaañ gi (Bundasrat), ndawi diiwaani Almaañ yi bokk ci
bennoo gu Almaañ gu bees gi di fa daje. Bismarck it lijjanti na ba def ak
diiwaani bëj-saalum yi bokkutoon ci bennoo gi, lijjanti woon na ba def ak ñoom
genn tapoo gu xare .

Sabab yi fi indi sanc gu yees gi, ak ay anamam Reewi sancaan yi Ñaawteefi sanc
yi Yëngu yënguy nasaraanal ak ay wi mu làmbool

Ñaari xarey adduna yi, bu njëkk bi ak bu ñaareel bi Mbootaayi adduna yi: kureelu
xeet yi, mbootaayu xeet yi Mbootaayu reewi jullit ñi Danki reew yi ak reew yi
feetewul fenn Xareb jawwu bi Jëm kanam gu Japon

Xaaj bu njëkk bi ci ñaar-fukkeelu xarnu g, seere na tàkkug ñaari xare yu adduna,
ñooy xareb adduna bu njëkk bi (1914 – 1918g) ak bu ñaareel bi (1939 – 1945g).
Leegi nag ñu waxtaane leen ci ni nu càllaloo ci jamono.

Ruus yi nag ñoom jotoon nanoo jéego jéego yu am solo ci jëwub penku bi, ci goxi
penkub Tugal bi, ginaaw ba fa dooley Almaañ yi jugee, ci noonu ñu nangu jëwub
Tugal gu penku gi ci suwe 1944g. Ci nii daal la dooley Almaañ tàbbee ciy xat-xat
yu jafe, ci kanamu doole yu rëyub lim te nu waajal leen ci ngànnaay yi mujj a
génn, bu ko defee Almaañ xëy di ku ñu gaw ci diggante ñaari wàlli kuur , ci
diggante penku ak soww, looloo juroon Almaañ faroon wommatu ci mujjantal gi, ci
me atum 1945g, ñu daal di xaatim ag wéer ngànnaay ak réewi tapoo yi, loolu mujj
di li taxawal dooley xare ju Almaañ jii jot a miiral adduna bi sonnal ko ngir
xareem yu bari yii. Leegi nag réewi tapoo yi – di Angalteer, Fraans, Bennoog
Sofiet ak Amerig - nangu nanu Berlin péeyub Almaañ, jàmmaarloo gi waa Almaañ yi
doon def ak a dàkku seenub dëkk taxaw te jeex .

(1) Yamoo gu mat ci diggante reew yi ci bokk (2) Wormaal àq ak sañ-sañu reew mu
ci bokk, ci wutal boppam mujj ga ko soob, ak bañ’a dugg ci mbiri biiram. (3)
Wormaal moomeelug reew yi bokk ak seenug temb. (4) Dëgëral dalu dimblante gu
lislaam gi, ci diggante reew yi bokk. (5) Dëgëral dimblante ci diggante reew yi
bokk, ci wàlli: koom-koom, mboolaay, aada, xam-xam ak ci yeneen wàll yu am solo
yi, ak diisoo ak yeneen reew yi bokk ci yeneen mbootaay yi. (6) Jeem’a far
boddante ci biiru xeet, ak sanc ci mbooleem ay anamam. (7) Def lepp lu man a
indi jàmm ak kaaraange ci adduna bi, ci anamug maandute. (8) Dëppale ak nos
ligeey bi reew yi seq, ngir njoηal barab yu sell yi te goreel leen , ak jàple
waa Falastin ci seen xeex bi, ak dimble leen ba nu man’a delloosi seen àq ak
yelleef, te jotaat seen suuf. (9) Jàpple mbooleem reewi jullit yiy xeex ngir
njoηal seen teddnga, jot seen tèmbte, dollosi seeni yelleefi reew. (10) Lijjanti
xuloo yi nar a ami ci diggante reew yi bokk ci mbootaay gi, lijjanti loolu ci
jàmm, niki: waxtaan, dox diggante , ak layoo . (11) Reew yi ci bokk, danoo war’a
bàyyi - ci seeni seqoo – di jëfandikoo doole walla xuppe ci jëfandikoo ko, jëme
ko ci suufus reew mu bokk walla jëme ko ag tèmbam .

Bu lii jàllee, teewul sosees na ba tay yeneen cëslaay yu bokk ci mbootaay gi,
ñooy (1) Banku lislaam bi (2) Barabu xibaar bu lislaam bu adduna bi (3)
Mbootaayu rajoy reewi jullit yi (4) Neegub yaxantu bu lislaam bi, ak mecce ak
joqalanteg njaay yi (5) Mbootaayu peeyi lislaam yi (6) Suqali gu lislaam gi jëm
ci boroom gaal yi (7) Mbootaayug lislaam gi jëm ci yar, xam-xam ak aada.

Mbootaay gii, Amerig moo ko sosoon atum 1980 g, muy mbootaay gu mel ni ( Reewi
Tugal ya ca ja ba nu bokk ), ngir rekk man a dugg ci koom-koomu Tugal bi cig
wàll, ak ngir man a dëgëral ay seqooy koom-koomam yi mu am ak reewi Ja bi, ci
geneen wàll. Bokk na ci mbootaay gi nag: reewi tapoo gu Atlas gi, ak Siwis,
Finland, Otris, Suwed, ak Yogoslawi. Mbootaayug reewi Amerig yi: Mbootaay gii
yàgg na a sosu, ndax def na ko ci 30 awril atum 1948 g, waaye ag dëgg-dëggi
sosoom mi gi door atum 1890 g, muy – man nanu ne – lu juddoo ci xalaatu njiitul
Amerig lii di woon Monrow, mi daa wax naan ((Amerig daal ñaari Amerig yi ñoo ko
moom)). Mbootaay gii nga xam ne Diiwaan Yu Bennoo Yu Amerig yi ñoo ci bokkoon ak
reewi Amerig gu Latin gi, mujjoon na gën a yaatu gën a jëm kanam, mujj di ëtt bu
am solo ngir dëppale diggante reew yi ci bokk, waxuma la nag njariñul koom-koom
lu mag li ci nekk. Waa mbootaay gii nag Wasington lanu defoon seenub dal, te
Amerig it amoon na kilifteef gu mag ci mbootaay gi, kilifteef googu feeñ na bu
baax, bi Amerig tèggee Kuba ne bokkatul ci mbootaay gi, loolu nag mi ngi amoon
ci ginaaw bi fi ag fipp gu bokkoo amee ca atum 1958 g.



https://wo.wikipedia.org/wiki/T%C3%A9ere_ci_murit

Looloo waraloon ñu tàmblee tiit ci moom,ndaxte dañ koo niroole woon ak sheex
Omar Fuutiyu, Tukkuloor la bu defoon ay xare ci wàll gi dëkke woon ,ci mujji ati
juroom ñaar fukk yi,bi loolu jàllee ba teg lu néew,la benn wolof bu tuddoon
Maalik BA,nu gënoon koo xam ci Màbba,defoon ay xare ca goxub Saalum,ci ati
juroom ñatt fukk yi,ginaaw bi la Ahmadñ sheexu dib Tukkuloor,xaree xareem ba ak
waa Jolof ak Kajoor,ba bi mu deewee ca bisub Samba Saajo,ca wàllug Luga,ca
mujjug ati juroom ñeen fukk yi.Jaxasekat yi nag ,bi nu demee ci tubaab yi danu
leen sëñ bi ñii lay roy,ba mujj tubaab yi manatuñoo ñàkk a gëstu lin leen
wax,lii daal mooy li gën a waral tubaab bi jublusi sëñ bi,ginaaw bi ko yàlla
dogalee namm ca la mu ca namm,muy wax joj dara amu ca,ndax sëñ bi lorewul
,soxlawul àdduna,te xemmeemul li nu jort ci moom,yàllaay seere lii nuy wax. Bu
doonutoon rambaaj yii,waxuma la buur yu ndaw yi sax dunu ko jeemal,waxantuma
laak yu mag yi,waaye loolu day dëggal waxi yonant bi ji (j.y.m), ñi yàlla gën a
teg ay nattu ñooy yonant yi,teg ci walliyu yi,teg ca ña gën,teg ca ña ca topp,
ponk bii nag bu wéy la ci xeetu yonant bi (j.y.m),ndax ñu baax ñi ëpp ag gëm foo
leen fekk,daniy fees dell aki nattu, àdduna dëddu leen naqqari ci ñoom, ñooy
ëppi jafe-jafe fuuf ñu dul ñoom,boo demee ca Sahiihub Muslim,ak bu dul moom,da
nga ca gis :àddunaay kasob jullit,tey àjjanay yéefar ,yàlla itam wax ne : wal
aaxiratu hinda rabbika lilmuttaqiin muy àllaaxira, ñu ragal yàlla ñee ko moom.



https://wo.wikipedia.org/wiki/Soxna_Jaara_BUSO

Soxna Mariyaama BUSO ñu dàkkantale ko ci jikko Jaaratu-l-Laah (dëkkandoob Yàlla
bi) gane àdduna ci atum 1833 ci as ndëkk su tudd Gollere ca Fuuta, Génn àdduna
ci atum 1866 ca poroxaan.

Soxna Jaara BUSO mom Sëriñ Hamat BUSO (baayam) ak Soxna Asta Waalo MBÀKKE
(yaayam), cosaano ci askanu Sëriif gog calale ga dem na ba ca Imaam Hasan mom
Imaam Aliwu mom Abii Taalib ak Faatima mom Muhammad Yonentub Yàlla (jàmmi Yàlla
ci ñoom), (*xoolal callale gi fii [1] ngir gàttal)

Mu dondoo ci loolu ag cell akub Yar ba war ci doomi Soxna jële ko ci Waa-juram
wu Jigéen Soxna Asta Waalo MBÀKKE doon ab Jàngalekatub Alxuraan ak xam-xamu
diine di yare ci Lislaam rawatina ci Tassawuuf, mu juddu ci loolu Yaayam yar ko
ci,

Aywaay! ak li dudam gi di gàtt lépp (33 i at) téewul bind na Alxuraan ñeenfukki
yoon ci yoxoy boppam (40 i kaamil) ndax daa mujjoon di ab jàngalekatu Alxuraan
ci Taaral mbind,

Mu jàngal ko it xam-xamu diinéem niki jennal Yàlla (Tawhiid), Àttey Lislaam akuw
yoonam (Fiq), Séllal ak jaamu ngir Yàlla dong (Tassawuuf), bamu wattu ko namu
ware, mu yar ko it ci Lislaam, ci jàng alxuraan, ak jëfe ab xam-xamam, yar ko it
ci ngor, muñ, nangu, ak jépp jikko jees taamu.

2- Gi ci tegu di Sëriñ Habiibu-l- Laahi MBÀKKE Mom Sëriñ Moor Anta Sali MBÀKKE
ak Soxna Jaara BUSO, doon ab jullit bu di doomi jullit, di as gor su di doomi
gor, Sëriñ TUUBAA seereel na ko ni: ku amoon ab cér bu kawe ca Yàlla la, Cey !
Ba jamono yi mu nekkee moom Sëriñ Tuubaa Njaaréem (Diourbel, 1912-1927) baaxoo
woon na di dem Xuru Mbàkke di Ziyaare Barabam.

3- Teg ci Soxna Faatima MBÀKKE Mom Sëriñ Moor Anta Sali MBÀKKE ak Soxna Jaara
BUSO, doon ab jullit bu di doom i jullit, di as gor su di doomi gor, ndeysaan !
moom nag ag dundam lu gàtt la, dellu na ci Aji sàkk ji ci jamonoy ndaw, Seex
Siidiya Gànnaar di ab Wàlliyu ca Gànnaar neena: Malaaka yi dañuy wàcc ci
bàmmeelam ngir def i Ziyaar, Cey !

4- Haaa ! Teg ci nag, sunu waaji, Ki sunu làmmeñ ak sunuy cér dul deñ ci di ko
tudd ak diko liggéeyal, Ki jur ko rekk doy màqaama, Seex Ahmadu Bàmba MBÀKKE
Xaadim Rasuul, Mom Sëriñ Moor Anta Sali MBÀKKE ak Soxna Jaara BUSO, doon ab
jullit bu di doomi jullit, di as gor su di doomi gor, Di Ab mujaddid bu Lislaam,
Doon liggéeykatub Yonent bi, Gëm Yàlla daa ko jaamu, Sopp yonent bi daa roy
sunnaam, Bëgg ko daa ko liggéeyal... Neena: «Yàlla wommatal nama lol mas la nekk
te du mas a nekk ba fàww di ko wommatal keneen» «Du Am Sikk ba fàww ci nekk gi
ma nekk di dëkkandoob Yàlla....»

Haakazaa Sii Soxna ! Eskëy wii way-jur ! Cey bii jullit ! Aywaay ! gor sii !
ndeysaan bii yarekat ! Su làmboo lii lépp ci ay jikko akuw doxiin, Su melni nii
la suuf soxla woon ! su melniiy a baax ci dénd bi ! Su melnii la Yàlla soxla !
Su melnii La pénc mi soxla ! Ju melni la doom yi soxla ! Su melnii la boroom kër
yi soxla ! Su melnii la njaboot gi soxla ! Su melnii la Lislaam Soxla ! Su
melnii lees taamu ! Su melnii lees di fàttali ku !



https://wo.wikipedia.org/wiki/Seere_yi_ko_mag_%C3%B1i_seereel_ag_m%C3%A0gg_akug_wilaaya

Xoolal Sheex Siidiya mii ak màggam gi mu màgg lépp,téewul mu tegoon Sëñ bi fu mu
tegul kenn,bind na ci moom,woy ci moom wesar ci moom,bu waxutoon lu ëpp ñatti
xasida yii tam,ci xasidaam yu bari yi,loola da na doy,ñooy yii:

( jàkkay Sëñ bii de mooy jumaay barke ji,tey barabub ay yiw ak yërmaande ) ( fa
lanuy jéggalee ñaawtéef yi,ña koy siyaare it seeni yiw danu koy ful) (boroom
fondumangub ragal Yàlla la ,ak miiri jëf ju baax ak teraanga) ((jëf ju sell ñeel
boroom mbindéef yi,ci yeene,te jëf ya’a ngi ci yéene yi) (boobu barab
de,làquwaayub ku bëgg a taxaw guddi ngir jaamu Yàlla la,kon de bu baax
la,làquwaayub ñu ndool ñi de làquwaay bu baax la) (bu fa julli ngir Yàlla amee
ab néeg it,du tee muy neegub jokkoo ngir Yàlla) (xamal nanu fi julli ay
waxtu,waaye jàkka jii de am na lu dul waxtuy julli rekk) ( nit ñi danu koy
jublu,ànd aki xol yu boole lu tàqalikoo ciy yeene) (ab kuréel bu fay ñëw ngir
julli,ak beneen bob mbiram mooy asaka ) (Yàlla digale na ñu yèkkati ay néeg,yu
tedd ci kaw yeneen néeg yi,ngir turam wi) (yal na Yàlla faye tabax gi, ay kër yu
niy tabax ca àjjana,ay jigéen nekk ci) (Sëñ bi daal xéewal la,gu Yàlla joxe,di
kiimaan ci kiimaanam yi) (nit ñi de xam nanu ko ci penku bi ak ci sowwu bi,mu
dib sang ci taax yi ak ci kaw gi ) (mi ngi bokk ci tabaxkati jëf ju baax,te
loolu lu néew la ci nit ñi) (dellu nanu seeni kër,ànd akug cant,gu toll ne
cantug ku soxla woon am ndox Yàlla jox ko dexug Furaat) (yal na ko Yàlla wattu
ci wattoom ga akug kaweem,aki doomam yu gó0r ak yu jigéen) (ak ñoñ néegam bu
kawe bi,mboole seen,ak muritam yi juge ci wàll yépp) ((te Yàlla may ko “Xurratu
Hayni” (am mbégte) ci àdduna ak allaaxira) .

(burub nit ñi yal na la fay ngën ji fayam,te dolli la ci teralam gi ak mayam gi)
(te mu desal la fi,ngir mbindéefam yi nga xam ne,sag des moo di seenug
des,xéewale la mooy xéewale leen) (kuy jéem a tolloo’k yaw bu woomlee tam,nan
lay yéege ba jot ku ko gën a woomle fopp?) (nan lay yame kok am koomam mi ngi ci
joxe ko, ak kok mi ngi ci denc ko ak làq ko? ) (ndax kuy jënde alalam ab yool ak
ndam,da na mel ni ku nuur ci njaayam ma’ak njëndam ma ? ) ( cam la su teddnga di
feeñ bu feeñee,bu làqoo,sooroolub njèkk làqu ) (bis bu Yàlla dogalee tenqam
gëbum koom,da koy dal di seddale way yalwaan yi) (day jàppe jeexug alal,akug
naaxsaayam, muy di ko jéem a màggal ak a dajale,joxe ko ci yoonu Yàlla it mu
jàppe ko muy li koy yokk ) (bariwaa na ay gawar yu mel ni ay cati xéej,naaga
(giléem) yi daw ak ñoom,jéggi ab àll,bob suuf sa daa mel ni asamaan sa ) ( ki
leen di wommat,di yaakaar ju rafet ji nu am ci moom,ki leen di gindi di kaweem
gu rafet gi ) ( ñu jublu ,bu nu àggee ca ëttam ba,fajug seeni aajo ci lu dul
nëx-nëx,ànd ak am lu leen ci wóor ) ( ayibam daal du lu dul jaamu Yàlla,ak jariñ
nit ñi suba’ak ngoon) .

Dégg naa Sheex Mustahiin mu naan: loolu de dëgg la bu dutoon dëgg du ko bind.
Dégg naa ci Sheex Bashiiru mom Sëñ bi,mu nettali jële ca Sheex Mustahiin mu ne:
man de yéemu naa ci mbirum Sëñ bi,toog nanu ak moom bis ,di mbooloom boroomi
xam-xam,yaakaar naa ne Abdul Laahi Ibnu Muxtaar Alhaaji,ca la woon,mu tàmbli di
wax ak ñun wax ju yéeme,ju dugg sunu xol yi,ñu bégg tey dëggal te xamunu sax
dëgg-dëggi li miy wax,waaye mu jàpp sunu xol yi,nu xame ca ne ca Yàlla la juge.

Bokk na ci kilifa yu mag yi seereel Sëñ bi,Sheex Abdalla Attamkali
Addaymaani,wax na te dëggal te rafetal: (dama ne jéngal jëm Daaru Salaam ak
Tuubaa,boo ragalee ay mbamb,aki coowi jamono) ( ngir nga ame fa’b xool bu tukkee
ci xawsub jamono ji,bob da nga ci ame njéggal ak’ag texe)

Sang bii moo ma nettali woon,nettali bu yéeme ba,masumaa dégg lu ni mel,da ne ma
sama mbokk man dey daa am bis,may jàng li may faral a jàng bis ci Alxuraan,bi ma
ubbee kaamil bi,amul lu dul Yàlla mi man lépp won ma bisub (( alastu
birabbikum)) muy ba mu naan (ndax du ma seen boroom?). Nee na ma jàkkaarloo ak
xew-xew ba,gis yonnant yi,yonnant topp yonnant, yu bari yi ak yu néew yi,teg ci
ma jàkkarloo’k wàlliyu yi,wàlliyu teg wàlliyu,ak seen mbooloo yu bari yi ak yu
néew yi,ba mujj ma gis jenn jëmm,mooy Sheex Ahmadu mii,gox yépp fees dell aki
taalubeem,mu génne ci Hadara bi ,sori’s lëf,dal di wëlbatiku ne ana ku may
jottalil ab yonnee sama boroom ?,wax ko ñaari yoon ba ñatt,Yàlla tawfeexal ma,
dëgëral ma,ma ne ko man,mu gestu ne ma ndax yaw la diw ? Ma ne ko waawaaw,mu ne
boo ko defee de ,ba nu dem àdduna di naa la defal,di naa la defal..,mu ne ma
neel sama boroom,mu dolli ma,ndax sama ñi ma topp de danoo bari te bëggaluma
leen lu dul lu leen di bégloo,ak wax yu mel nii,ma dugg,ci biir,wax li nu ma
waxloo woon,ma gis nu koy jox , ba ma dégg ko mu naan doy na,dal di dem.

Eskëy,moom de ci jëlewaayi (masdar) Sheex Sahdu Abiihi la bokkoon. Xibaar boobu
nettaliwu ma ko kenn,lu dul ginaaw bi mu faatoo,ci ndigalm,sheex bii nag sama
xarit la woon,te nekkon bu Sëñ bi,mas na maa yonni ca Sëñ ba di ko ñaan
doomam,mu ne nee ko sàkkuwu ma ko lu dul ngir xér ci am lu ma jaxase ak moom ci
fii ak ëlëg . Sëñ bi ne ni mu ko waxe la de,ñoom de bi ma nekkee seen réew sàkku
woon nanu ma’a jox seen doom,waaye ma ne leen wuuteg aada yi moo nanguwul loolu
rekk . Maandu na te dëggal.

Bi mu delloo ci Ku tedd ki,nettali ko li nu ko doon wax,Sëñ bi bindal ko lii:
Wasslaamu halaykum wa rahmatul laahi,wa barakaatuhuu, ma lay xamal ni ca sama
xasida ga tudd ((masaalikul jinaan,fii xidmatil mutahhiril janaani)) di ci
maanaa,soobuwaayi àjjana yi,ci ligéeyal kiy laabal xol yi,bayit yii a nga ca:

Li nag booy xool ag junj la ci ne ñi ko ci doon yedd de,xamunu dëgg-dëggi
mbiram,kon lu tax waxunu lu mel ne li ki leen xamul waxoon ? : ((yaw ki nga xam
ne dëgg-dëggi am mbiram xamuma ko ,aka neexoon ma xam luy dëgg-dëggi mbiram)) .

Bokk na ci li nu soloo ci seere yi ko mag ñi seereel,mooy ne Sheex Muhammad mom
Abiibur Rahmaan,Attanaduxii,da daan def fu nu tudde Sëñ bi ci wetam mu yëggal
boppam,ne cëy cam soosu,moom dey fu ma ko nemmikoo rekk,fekk ko ci sama kanam,lu
tolloo’k aw xur,walla ñaar.

Bokk na ci seere yi,li ma Muhammad mom Ahmad, mom Aliyu Alyahxuubii,nu gënoon
koo xam ci taalubeem yi,ci turu Muhammad Tuubaa,ngir barig lu mu fa daa nekk ak
Sëñ bi,li mu ma nettali woon,muy moom de bis seeti na ay nijaayam,ni nu ko
baaxoowoon a defe,mu dem ca ku yéeme,ku bëgg ka Yonnant bi ak jëwrinam,di
Muhammad FAAl,doomi Muhammad mom Ahmad mom Haaqil,mu yobbante ko ab nuyyoo akub
siyaare ca Sëñ ba,sàkku woon it ci moom mu jox ko barkeelub mbubum njiitlaay,mu
mu daa sol, ngir mu barkeeloo ko,nee na ma jotal ko Sëñ bi mu bég ci,jox ma
njiitlaay lu ndaw,lu mu daa jiitloo,maanaam turki,mu ne ma gaawal jox ko ko,ma
indil ko ko,mu bég ci lool,di ko foon ak a teg ci bopp bi,ag bët yi,nit ñi dégg
ko,mujj ku ñëw rekk,ñaan ko,ma barkeelu ci,ba mu mujj sànku,mu sàkkuwaat ci man
ma demalaat ko,ne ko nit ñi de sànk nanu sama barkeelu ba,na ma sarax beneen,ma
dikk ci Sëñ bi,leerale ko ko noonu,mu bég,jox ma beneen,ma indil ko ko,mu sànt
Yàlla bu baax,tagg Sëñ bi lu bari,man itam mu sat ma,ne ma boo jébbaluwutoon ci
Sëñ bi de, di naa wax ci yaw kon loo xam ne !,waaye jébbalu gi tax na ma fiire
la .

Bokk na ci seere yi ,li ma Abal mom Baay Addaymaanii,nettali,mu ne moom de sax
na jamono ju yàgg ci,sàkku ci sunu boroom mu won ko,maqaamam Sëñ bi,mu ëppal bis
ci sàkku gi,ñu ne :yeen de du ngeen xam ci Sëñ bi,lu dul bu ubee ba toog ngir
daje ak nit ñi,ngeen ne kii de mooy Sëñ bi,mbaa mu ubbi mihraab bi,taxaw,ngeen
ne Sëñ bi de jiite nanu,lu dul loolu ciy mbiram de,fàddu na leen.

Ma ne wax jii de niroo na ak waxi Uwaysul Xaranii,sangub way topp yi,ji mu
waxoon lenn xalifa yi, ne ko: yeen gisu leen ci Yonnant bi (j.y.m) lu dul
keram !,nu ne ko Ibnu Quhaafa sax gisu ko,mu ne leen déedéet . Habal mii nettali
na ma karaama,gu bàyyikoo ci goroom,baayu soxnaam,mu ne moom de daa am bis mu
nekk cib xaymaam,moo’k doomam,mu koy bësal boppam,ndax daa jékki-jékki woon rekk
buur ,buur gu metti,te gaaw (buur = jékki-jékki rekk jug),bi mu ko defee,dal di
génn xayma bi,door tànk bi cig weñ,ba nu dégg ni ci tànk bi dale,te foofa génn
weñ nekku fa,ci noonu tànk bi damm,mu rot ,xëm,bi mu ximmee,ñu laaj ko,lu mu
doon,mu ne daa gis aw wàlliyu wu ñuul,di Muhammad mom Mahluum,ñu jénge ko ay
weñ,mu bëggoon koo xettali,door tànk bi ci weñ gi,ngir damm jéng bi,far tànk bi
damm,werul ci damm-damm boobu,ba kero mu faatu,yal na ko Yàlla gërëm te nangul
ko jëfam,bi mu daataa faatu,bégaloon na doomi Daymaan yi,ci ag ubbiku gu yaatu
ci alal,bu wàlliyu woowu dellusee,mu nekkoon ni mu ko waxe woon.

Bokk na ci ñu màgg ñu barkeel, ñi seereel Sëñ bi,Haamidun mom Muhammad mom
Muhanda Baaba,ak doomi baay tëxam yi,Baaba ak Ahmad, ñaari doomi Mahmuud ak
Haamid yi, ñoom ñépp , ñu ñu jagleel lanu woon ci moom,boroomi wax yu rafet it
lanu woon ci moom .

Yàlla dogal, bi Sëñ bi nekkee Cëyéen yonni woon na ma Dagana,ba ma fa
àggee,Ustaas Haamid dégg ma, booba da fa’a ganesi woon Alhaaji Bekaay
SEKK,yàggul dara mu seetsi ma,bég ci dikk gi ma fa dikk,yendook man ca sama kër
waajur,di ma laaj ci mbiri Sëñ bi,aki xibaaram ,yi ci di yu nu man a tas,ak yi
ci di yu ñu bari mant a xam,bu ko defee muy ree rekk,bég lool ci Sëñ bi , aki
mbiram, ci noonu ma won ko teereb Sëñ bi tudd “Masaalikul Jinaan”,mu sëgg
ci,siggiwul ngir dara,ba kerook ngoon di jot,mu ne ma Sëñ bi de ñëw gi mu ñëw ci
jamono jii nu nekk de,firndéel na yiwam wu bari wi .

Lii nag ag mosle rekk la ,waaye waxi ak seerey sangi naar yi,fii taxu koo jug,
fi ko tax a jug kay mooy sunu téere bi tudd,(alminahul miskiya,fil xawaarixil
mbàkkiya).

Sama mbokk, Muhammad, mom Ahmad Aliyu Alyahxuubii,nu gënoon koo xam ci
turu,Muhammad Tuubaa,xibaar na ma ne moom de ci lenn ci ay siyaareem yu mu doon
def,daa romboon Tiwaawon,siyaare Alhaaji Maalik SI,bi mu xamee ne ca Sëñ ba la
jëm,mu ne ko man de da ma laa bëgg a yobbante ay baat ca moom,boo àggee na nga
ma ko nuyyul,te fàttalil ma ko sunu guddi ga nu bokkoon fanaan ca Ndakaaru,ci
benn néeg ñun ñaar rekk,kenn ñatteelunu ku dul Yàlla,bu ko fàttalikoo ba xam ne
maa la yonni ,nga ne ko,man kat maa nga ca la ma waxoon ak moom,maa nga ca
kollare ga ma defoon ak moom.Muhammad nee na man de wallaahi,xamuma gan kollare
la jublu ci waxam jooju,te moom dolliwaatuma ci genn leeral. Bi ma àgsee ba
fàttali Sëñ bi guddi gi,ba mu fàttaliku ko,ma wax ko li mu ma wax,mu bég
ci,dëggal ma te dëggal ko,tagg ko bu baax,tàmbli di coppati sama nopp bi,ak sama
bakan bi,boole ca di ree rekk,ngir bég .

Bokk na ci mag ñi ko seereel ba tay Xaali Majaxate Kala,xaritu Sëñ bi,tey
mbokkam ci diine ak askan,ak réew,xaritu waajuri Sëñ bi la woon,da daan def ,bi
Sëñ biy jàng,saa su ko masaa na romb rekk,sànni ko aw bayit walla ab jumla,ngir
nattu ci ab tolluwaayam ci nahwu,muy (xam-xamu tegi wax ci yoon) walla
bayaan:(xam-xamu rafeti wax) ngir ñawal am xelam, leeg-leeg,mu génneel ko ci ab
yàq,leeg-leeg,déedéet,ba mujj Sëñ bi far ko raw,bi Sëñ bi màggee ba weesu fi mu
tolloon,mu mujj naan ko,yaw de doom nga woon,waaye leegi baay nga, donga nga
woon it,leegi sëriñ nga,muy lu mu dëggal te fas ko ci biir ag kaf,akug woyofal .

Sëñ bi daan def,saa su gisee Zannuuni,defaral ko ab kaas ne ko, càkkutéefug sa
baay la woon, Zannuuni mii,mi ngi bokkoon ci woykat yu mag yi,yu rafetooni woy
yi,def na ab diiwaan ci tag Yonnant bi (j.y.m), def beneen ci tagg sëriñ
si,rawati na Sëñ bi,mooy ki ci wax lii:

Loolu di tàmblig xasida gu rafet, te yéeme,moo’k baayam ci jëlewaayi Sheex Sahdu
Abiihi lanu,yal na leen Yàlla gërëm,mi ngi faatoo Cees,nu denc ko ci almeeri
Sheex Ahmad Baru, siyaare naa ko, alhamdu lillaah.

Ag cant ñeel na Yàlla lii doy na ci li sama xel man a joxe,li am nag mooy,bu ma
joyaloon samab gog,féexal xel mi ci mu dikke li mu wattu,ak li ma wattoo ci
samag maas,ci lu wér ak lu wéradi,kon de ma indi fi gën jaa yéemey yu yéemu
yi,waaye kon loolu am raddu rekk lay doon, ñax gu nekk a ciy nekk, ag jub ak ag
jubadi,dëgg ak safaan,looloo tax ma tànn indi fi li ma man,teb yool nekk ci,ndax
kat déet ab yool,ci lug jub nekkul,bu nu doon tollale li ma indi,ci li ma
indiwul,da nga naan benn la ci junni,li ma xam it bu nu ko doon tollale ak li ma
xamul,da nga naan as kook la ci géej .

Yàlla mu kawe mi,laay ñaan mu baril sama lu néew,te wisaare ko,te nangu ko,te
dimble ma, moom kat mooy aji tedd jiy aji gën, kiy boroom ngënéel lu mag li.

Tàmbli nanu ko te mu mat,cig barkeel,yal na Yàlla nangu,te dimbalee,te
yekkati,te wisaare,Aamiin. Yaw buur bi, jéggal ma, ak sama ñaari way jur,te nga
yërëm leen ni nu ma yarewoon may ndaw .



https://wo.wikipedia.org/wiki/Saaliwu_Mb%C3%A0kke

Sëriñ Saaliwu mi ngi gane àdduna, ca Njaaréem(Senegaal) ci guddig àjjuma gu 14
ci weeru tëbëski, atum 1333 g.g, dëppoo ak 22 satumbar 1915. Aji juram ju góor
di ku jaradee leeral ngir xam gi ko nit ñépp xam di Seex Ahmadu Bamba, ju jigéen
di Soxna Faati Jaxate, mom Sëñ Moodu Asta mu baax ma te sell. S Tuubaa bi mu
ganee àdduna daa bindoon ciw kayit tur wi di (Saaliwu giy tekki aji baax, aji
yéwén) jox ko Sëñ Muhammadu Lamin Jóob Dagana, ne ko tudde ko ko, bi mu ko defee
moom S Dagana, daa daal di bind as lëf ciy bayit ñaanal ci liir bu tedd bii aw
fan wu gudd akug wér, akug yékkatiku ci jamonoom ba mel ni jant, mu wax ca ne:

«Yal na Yàlla mii di Aji-des bàyyil ñu fi Saaliwu mii mu ñu may te def ko mu jël
turam wi (aji-baax).

Yal na ko fi desal mu dib jant ci asamaani jamonoom, bu ko defee, muy leeral
kanamam gu këriis gi.

Yal na ko fi desal muy kuy mottali jub gi fi Yonent bi indi woon, di ku barkeel,
di ku wér, tey ku am muur»

Ay ceññeeri xel ak màndargay yewwute ak man a wattu teeloon naa feeñ ci moom te
booba matagutoon a dal jàng, bokk na ci liy dëggal loolu te di ko dëgëral lii
nettalikat yi di nettali muy ne moom de mokkaloon na xasida gii di (Ikfinii) te
booba gone gu ndaw la woon, ginaaw bi mu jànge Alxuraan ca Tuubaa ci loxol
nijaayam S Alasaan Jaxate mom Jàmbaar, ba mokkal te bind kaamil, ginaaw bi mu
dugg ci jàng xam-xami diine yi ak làkku araab ci ay ustaas yu màgg niki Seex
Moor Saasum Jaxate mom Xaali Majaxate Kala ca Aynu Maadi ak Seex Muxtaar Guyaar
Jang walla Njang ca Husnul Maab(Tindoodi) ak S Abiibu ca Tuubaa, S Mut Dem ca
Njaaréem, Seex Aamid Saw ca Mewndu, kii mooy ki ko jàngal xam-xami gëstubiddiw
yi (falag) ak melosuuf gi nga xam ne xóotoon na ci ba àgg ci di xam ci mbiri ay
réew ca Asi, Tugal ak yeneen réew lol ña fa dëkk sax leeg-leeg ñu xaw koo réere.
Ku soppoon yër ay téere la, ndax saxoon na ci ab diir ci jamono ba mujjoon di
géej gu deesul jot ag suufam ngir ag xóot. Bi Sëñ bi àggee fii ci njàng mi la
gis ne daa war a dugg leegi ci jeneen dara mooy ju tukki, ndax tukki benn la ci
daara yu mag yi xam-xam di juddoo, di yokk jarbu tey dollim xel, ndax bari na
xam-xam yu ci juddoo, ndax dina yobboo ñaare ci xalaat ci dénd bi te Yàlla (tudd
naa sellam ga) yàgg na cee woote jëme. Ci noonu, mu def lu sakkan ciy tukki ci
biir réew meek biteem, ci mbooleem diiwaani Senegaal,Kot Diwaar ak Gàmbi, mu
jële ca daj gu mag ak jarbu gu réy ci lef yu bari

Niki ñu la ko waxe leegi Sëñ Saaliwu nekkoon na di ku géeju ci xam-xami lislaam
yi: Tawhiid (wéetal Yàlla (t.s)) fiq , tasawuf , nos-wax walla nahwu ak nos-woy
(haruud) ak jotal (balaaxa) ak leeral (bayaan), muy ku yéeme woon ci woy , daan
def ay jam ci woyi dongaam yu tarbiya yi daan faral di def ay woy yu yéeme, ñoom
de bokk nañu ci ñi gën a man a woy ci araab ci Senegaal ku ci mel ne Sëriñ
Alhaaji Lóo , Utilisateur:Abdu Xaadir KEBE mi ci wikipedia, nga xam ne loxoom lu
fa am solo la te ay gëstoom gën a màcc ci làmmiñu wolof, S Xaliil Màkke, S aboo
Kebe mi def ab dalub murit bu jéggi dayo ba ci làkku araab [1]
"www.wikimouridia.org" , S Mamoor Kebe, S Alaaji Mbàkke mi nga xam ne lu dul
jeex ciy téere la taalif ci yoon wi ak aji sosam añs , ndax daawu leen bàyyi ci
seen jàmm, foo ko fekk ma nga leen di soññ ci sàmmoonteek sarti "jotal" yi walla
balaaxa ci seeni njuréefi woy. Ku mokkaloon lu bari la ci woyi waa Gànnaar yi ak
waa Andalusi yi

Daa na toggoo ci jaamu Yàlla yi lu kawe misaal, mu daan taqook ay dog ciy wird
aki tudd-Yàlla, daawu leen ginaawal mukk ak lu yitte yi tar tar mbaa xat-xat yi
baree ko ni, kenn ci taalubeem yi nettali na ma ne moom de masul a jël aw wird
ndare bu da caa sax ngir sàmmonteek Addiis bi naa "Jëf ji Yàlla gën a sopp mooy
ji gën a sax ak doonte néew na", muy ku xéroon cig jaamoom ci tënku ci Alxuraan
ak Sunna, daan teet bidaa ak cibéel (lu ñu sib), ci anam gu jéggi dayo ba cig
tar.

Sëriñ Saaliwu daa dëddu àdduna ginnaawal ko ginaaw bi ko àdduna dëgmalee, jublu
ko, mu ñëkkaloon ko ag kanamam ginaaw bi ko àdduna muuñee, ag dëddoom àdduna nag
ca xol ba la ko defe, ndax teewu koo topp ndigali Yàlla (t.s) yi aju ci dundal
suuf si, ndax Yàlla (t.s) nee na : «Moo leen sàkke ci suuf si te sàkku ngeen
dundal ko», bu bokkoon ci ñiy toraxal suuf si ngir woote ag dëddu doo fi gis tay
yii tabax yu kawe yi mu fi def ngir rekk kaweel baatub Yàlla bi, doo ko gis it
kon muy bay lu tollu ne li mu daa bay ngir rekk séddaleeti ay njariñam aki
njuddeefam ci nit ñeek ñu ñàkk ñi, di leen wax laayab Alxuraan ba: «Ñun de dañu
leen di leel rekk ngir Yàlla, soxlawuñu ci yeen ag pay du caagéenu ag cant»

Sëñ saaliwu nekkoon na di ku yewwu, ku ñawum xel, ku amoon la ag xereñ akug xóot
ci xam mbir yi, boroom xam-xamu xel la woon (psychologue), ku daan xam xeli nit
ñi la woon ak seeni jeng-jeng, booy tàmbalee wax ak moom rekk mu jëli la, ndànd
la, boroomug ñaw la woon ba deesi ko seetlu saa soo ko tegaleeb laaj, ak bu mu
man a doon. Bis gan dikkal na ko di kilafa gu bawoo ci biti, bi muy wax ak moom
ci lu aju ci tànnéefi njiit yu Senegaal yu waroon a am ca jamono jooja, gan ga
daal di koy laaj kan la faral ci lawax yi (les candidats)? Sëñ bi ne ko: man de
ki askan wi tànn rekk laa faral, te loolu manul a am ndare bu tànnéef yi daa
gore, sell te leer, looloo tax sama bëgg-bëgg mooy na mel nii, ci noonu gan daal
di ne : tontu bii de bu diblomaasee la .

Ku ubbiku la woon ci ñépp, daan tertoo ci kanam gu lewet guy muuñ, ak dënn bu
yaa, di jaxasook ku nekk ci lu dul genn wàttuwu, ñi duli murit it mu jàppe leen
mbokki diine ak yu ban, ngir jëfe waxi waajur wa: «wépp wird wu waay wor te
Yàlla rekk tax, moo xam wu Jiilaani la mbaa wu Ahmad Tiijaan, mbaa muy wu keneen
ci Qutb yi, yooyu yépp a baax ndax cig jub lañu nekk yooyu yepp »

Yërmaande ji mu am ci mbindéef yi ak ñeewant gi mu am ñoom xaw nañoo nekk di lu
maneesul a misaal, moom de kuy yittewoo mbirum jullit ñi la ak fu ñu man a nekk,
di nemmiku ak a xeeñtu xew-xew yiy xew ci réewi jullit yi niki xareb dóox gi
(guerre de golf), ak intifaada ca Palestin, ak mbooleem tër (condition) yi
jullit yi di dund ci mbooleem àdduna bi, mu daan digale ci ñu wàcce ay kaamil
ngir ñaanal leen ci. «Man ci sama jëmmi bopp (Abdu Xaadir KEBE) dem naa fa moom
bis ànd ak sama jenn mag ne ko Sëriñ bi war ngaa ñaanal jullit ñi, ndax yaw yaa
fi nekkal Yàlla ci kaw suuf, te kat waa Aamerig ñi ngi taal àdduna bi te loolu
ñi ngi ko gën a defe ci jullit ñi, taal nañu ab xare ca Afganistaan, taalati ko
ca Iraaq, jamono jii ñu nekk ñi ngi waajal ngir taal ko ca Iraan, mu daal di
feeñal yitteem bu baax ci wax ji ne ma loolu nu mu deme ma gën ko koo leeral, mu
ne loo ci xamati naa ko yëg ndax lu ma ci yëg du yam ak lu ma ci yëgul, te kat
booba waa Aamerig feeñaloon nañu yitte ju mag ci song Iraan, ba tàmbali woon a
yëngu's lëf jëm ca Dóox ga (le Golf) waaye ba leegi waxatuñu lu dul luy jàmmal,
ba sax njiit lu bon la daa xeex rekk di George Bush far na daanu, kii di Barak
Obama daal di toog, te moom benn ci dig yi mu doon def ci bi muy sàkku ñu fal ko
mooy toog ak Iraan waxtaan, yal na ko Yàlla àntul, te gëm naa ne day àntu ndax
waxi Sëriñ Saaliwu ji, lii nag ñeewant la ñeel jillit ñi waaye it ñeel nit ñi,
te ca baayam la ko jële mi daa wax : «Yaw boroom nguur gi (di Yàlla) yaw mi màgg
ba weesu fayoontoo, rikk nanga yërëm mbindéef yépp » kon moom mbindéef yépp la
yërëmoon rawati na jullit ñi waaye it baatin la ndax sunu boroom fanq na ay wi
cig ñaanam ci barkeem.

Mu nekkoon di ku am ñeewant ci gone yi, yërëmoon leen ni mu ko defe mag ñi, mu
daan leen dimbale di leen gunge ci jafe-jafey dund gi, mu daan mettitlu te daan
naqarlu bu gisaan kenn ci yale yi mu tumbrànke , mbaa sonalees ko cam njàngam
mbaa mu ami góom mbaa mu wéradi mbaa mu xiif.

Daawul toog ak ñoom ndare bu da leen a teral, jox leeni neexal aki mbiskit ak lu
ni xeetoo. Daa na àndaale ak ñoom ci tukkeem yi, di kaf ak ñoom mel ni gone ni
ñoom te loolu lépp ngir ñu fàtte seeni waa jur ba man a dékku li ñu leen bëgg a
sol ci yarub lislaam bu kawe te sell, ndax kat gone baaxoowul a miis ay waa
juram ngir ñeewant ga, waaye fi moom day am ngir yërmaande ja. Mu daan fanaan ak
ñoom ci néegi boppam yi, nekkaloon na leen di baay ci li baat bi ëmb ci maanaa,
taxoon na xalaatatuñu seeni way jur ngir wuutu gi mu leen wuutu woon ci ñoom ci
jëfam ju baax, foofu nag amal na fa waxi baayam ja ba muy ñaan Yàlla (t.s) naan
ko: «taxal ñu fàtte seeni way jur ngir man» Waaye nag yërmaande ji teewu ko woon
a taxaw ci yar leen ni mu ware, mu daan waxtaan ak ñoom ci nu kawe seeni at,
daan leen nettali ay xisa yoy daawuññu ci xam dara, waaye da daan sedd bis ba
ñuy doone mag ba koy soxla ca seenug dund, loolu nag ci Yonent bi Muhammad (j.m)
la ko daa roye, ndax mooy ki daa wax Omar ibn Abii Salama te booba gone la gu
xamul li mu koy wax: «Neel Bismil Laah, te lekke sa ndijoor te lekk ci sa kanam»

Dund gu wow la yoroon gu soofiyoo, gu ag dëddu àdduna muur, ragal Yàlla peek ko,
biir ga di yërmaande, muy ku amoon ag ñeewante ci gone, te yéggoon aw wartéef
jëm ci doomi aadama yi, ku amoon ayba la woon ak wegeel, ku ubbiku woon la te
lewet, waxi woykat ba dëppu woon na ci moom : « Lewt ba ne domm, diis ba ne gann
cig wet () woyof ba ne toyy, saf sapp ak boroomam » boo koy xool rekk gis ag
Yàlla ak aybaam ga, dëggoom ga, wegoom ga, muy ku ñépp wormaaloon, ñi ko jegeek
ñi ko sori woon, Benn ci labbe yi ci Senegaal seereeloon na ko ginaaw ag làqoom:
«Kii de àdduna da koo dikkal mu toog fi suuf», loolu di wax ju réy, di lépp
dikkal na ko te faalewul dara lu dul Yàlla te xam ne dara amul solo lu dul moom,
fii dara saxu fi, dara dëkku fi, woykat ba nee na : «Jural-leen dee, tabaxal
mbàbb», muy ci maanaa lu fi waay jur dee dina digg leegi ne ko fuuf, lu ngéen
tabax it day mbàbb leegi, kii nag lii la tegoon ci ron bëtam, jëfam jépp it
Yàlla la ak lu ci jëm, misaal mi kenn la woon ku àddinaadi, te teewul mu sos fi
lol maseesu ko fee sos ci ay sémb yu mag, xoolal li mu fi bàyyi ci xaalis, tollu
na ci lu jege 17 milyaar, ñeel naal yu aju ci Dëkkub S Tuubaa bi, te loolu masut
a am ci taariixu yoon wi, la ko dale ca Waajur wa ba ci fii ma la koy waxe, te
loolu bokkul ak li mu fi jot a liggéey ci alali boppam, te loola gën jaa néew mu
weesu 7 milyaar, lu sakkan ciy kër S Tuubaa sosoo na ciy loxoom, waxuma la li
sosu ciy jumaa aki jàkka cig ayam te ñuy yu réy te taaru.

Kenn ci murit yi nee ne bokk na ci bind yi ñu man a jële ci moom: «Nekk gi mu
nekk doomi S Tuubaa doy na teraanga te dib xalifaam, nekk it mag mu am ay xéewal
war naa tax a noppalu, te moom boole woon na ñaar yooyu yépp, waaye teewu ko
woon di yëngu jamono ju nekk ak a liggéey, kon loolu li mu man a doon mooy bind
bu mu ñuy jox mu aju ci liggéey ak doonte deesul yàggati fi, ndax loolu yéene
nit ñi ay xéewal lay wund te ci ag jaamu Yàlla la »

Bi Sëriñ bi toppee yoon wi ba àgg ca jëmuwaay bu kawe ba, muy àgg ca Yàlla, daa
daal di sóobu ci tarbiya , maanaam yare ak sellal jikko yi ak setal leen ciy
ayibi bakkan ngir jeggeele Yàlla mu kawe mi. Yoon wi mu daa jaar ci yareem googu
mooy wi mu jaaroon, nekkutoon di kuy tañaxu waaye ci xam-xam la ko tegoon ak
leerug xol, loola dëppoo ak laaya bii di: «Neel wii de mooy sama aw yoon, damay
woote jëme ca Yàlla ci leerug xam-xam man ak ku ma topp»(yuusuf 108)

Tëriinu yaram wi (programme bi) dafa làmboo woon lii: alxuraan , xam-xami sariya
yi ak xasiday S Tuubaa yi, ak liggéey yu yaram. Yooyu ñooy ñeenti xeet yi mu daa
jaar ngir laabal xol yi ci ay jàngoroom, walla ñooy saabu bi mu daa raxase
bakkan yi ci seeni ayib

Daara ju nekk am na bu jàngalekuti Alxuraan yi jàllee, kuy jàngale xam-xami
sariiya yi ak làkku araab, kooku mooy faral a jiite daara ji, lañu fay jàng it
mooy li ñu baaxoo jàng ci jataayi jàng-xam-xam yi (Majaalis) nga rax ci dolli
xam-xamu Usuul ak Mustalah, benn bi Usuul di jàngale gongikuwaay yi àtte yi di
bawoo, bi ci des di xamle yattiinu baat yi ñeel xam-xam yu yees, balaa ndongo
lee àgg foofu, dana fekk mu jot a jàng am mbooloo mu ñu tànn ci xasiday Sëriñ
Tuubaa yi, ci Tawhiid, Fiq, Tasawuf ak nos-wax.

Moom de foo ko fekk da daan soññ dongo yi ci góorgóorlu bu baax ci gëstook
njàng, di leen nettali démbi am njàngam, ak coona ya mu daa jànkoonteel,
leeg-leeg mu laaj ay laaji nattu ak seet fi ñu tollu, di een won téere yi ñu war
di yér, di xiirtal ci di teewe yenn jataayi xam-xam yi ak di ci bokk, daaraam yi
it lu sakkan ciy woroomi xam-xam génne nañu fa, yoy yenn ci ñoom def nañu ay
taalif yu am solo ci wàll yu bari, Fiq, Tasawuf, Jaar-jaar (Siira), Mustalah,
Njàggat ak farata yi. Sëriñ bi jotoon naa móol yenn ci taalif yooyu te wisaare
leen ci alali boppam te loolu ag soññee gu mag a ngi ci, akug góorgóorluloo.
Daara ju nekk it am na am mbooloo mu liggéeyam mooy jàngal xale yi ay xasida ak
tàggat leen ci ñu man koy yekkati ci ay daaj yu yéeme yu ñu jële ca mag ña daa
jàng ca jamono ju Sëriñ Tuubaa mbaa waa kër Sëñ Masàmba , ku ci mel ne S Yuusu
Ndaw, Alaaji Siise, S Mayib Géy ñi daa yekkati ci kanamu S Tuubaa. Mbooloom
xasida moomu ëmboon na lu ëpp fan-weeri xasida, yi ci gënoon a siiw di
Jasbul-Quluub, Mawaahibun-Naafih , Muqaddimaatul-Amdaah ak Rabbii-bimaayasrahul
... Dongo yi nag daawuñu def leneen lu dul jàng ak jàngale, ndare ci jamonoy
nawet bi, bu boobaa ñu sóobu ci liggéey bi ci tool yi, ndax loolu ag wàll la
woon ci tarbiya gi

Sëriñ Saaliwu (g.y.m) nekkoon na di ku xamoon mbirum mbay, di ci fóore, bëggoon
ko lool it te jàppe woon ko mecceem akug njaamu gu sell ñeel Yàlla (t.s), daawu
ci faale néewug la mu cay ame, mbaa ag yàqoom walla ag àntoodeem. Daa na
jëfandikoo ci tool yii ay bijjikaay (Tracteurs)yu tolloon ci 220. Mbooleem ay
njuddéefi mbayam it addiya la leen daa def ñeel ki fi nekkal Sëriñ Tuubaa, bi mu
nekkee it xalifa, daa daal di woon tàmbali di leen séddale njabootug Sëriñ bi ak
miskiin yi, ak faqiir yi (way ndóol yi), ag wàll ci ñoom mu sotti ko ci luy
defar dëkkub Tuubaa bi

Sos na ay daara yu bari, ngir jàng ak jàngale, ci barab yu bari te wuute ci réew
m i, bokk na ci yooyu: Got gi mu njëkk a sanc ci daara yi, mi ngi ko sos ci
1934, Njurul, ca wetu Tuubaa, Njàppundal, Ndookaa, Lagan, Ñibingal, Ñaaru,
Ngaabu, Ngéejaan, Xàbbaan, Geloor, Tuubaa Njaaréem, ak yeneeni tool yu mu sanc
ginaaw bi mu gental leen, mbaa yu mu sancagul ak jii mu mujj a sos te mu nekkoon
jenn ju mag ju doon benn pakk bu mag ci suuf bu ëmb 15 daara, mooy Xelkoom, mi
ngi ko sanc ci 1993, daara ju ci nekk yor turu ag gàdd (cartier) ci Tuubaa,
yaatoo 50000 ektaar, la fa nekk ciy donga yuy jàng àgg ci 50000 jëmm, yoy li
leen di dundal ci bis dina tollu ci 2500 kilo ci ceeb.

Daara mooy fu deesi jànge Alxuraan waaye fi murit ñaare daaray tarbiyu lay doon,
di benn barab bob dees koy sos ngir jàng Alxuraan ak xam-xamu diine waaye it
ngir yar, mbay ak liggéey, mu mel ne day doon fu deesi waajale nit ba bu fa
jugee dara du ko jaaxalati ci àdduna, moo xam lu deesi xam la ci diine, mbaa lu
deesi dajeel ci jafe-jefey àdduna, ndax ka fa yaroo day miin coona yi, man koo
dékku, wullees ko ci liggéey, jàngalees ko, mu mujj di "ku ñu jàngal ba mu ne
arr, yar ko ba mu ne nërr" ni ko Sëriñ Fallu waxe woon ne noonu la leen seen
baay Cerno defoon, kon (yar bees ne nërr, jàngale bees ne arr) mooy mbóotum
tarbiya,>



https://wo.wikipedia.org/wiki/S%C3%ABri%C3%B1_Muhammadu_Falilu_Mb%C3%A0kke

Sëriñ Muhammadu Faliilu Mbàkke (dàkkantal: Sëriñ Fallu, Sëñ Fallu, Fàllu Galas,
Alaaji Fàllu) gane àdduna ca Daaru Salaam (kërug jàmm) nekk ci tundu bawol ca
réewum Senegaal ci 27 ndeyu-koor (rajab) atum 1305 ci gàddaay gi yamoo ak atum
1887/88.

Mu tombe ak bis bi turandoom Sunu Sang Muhammad (jàmm i Yàlla ak xéewalam ci
kawam) riñaanee ci ndingalal boroomam ànd ak sunu Sang Jibriil (jàmm ci moo) war
daaba ju deesi woowe «Al-buraax», Ci rañaan googii la ko Yàlla sunu boroom joxee
julliy joróom di ponk bi ëpp doole ci lislaam, waral ko ci mboolem jullit ñi, ak
xeet i xam-xam yu mu fi sotti ngir nun ak ya ko ñeel ci ag jagle, Muy guddi gu
màgg ci Lislaam, guddi gi nu xéewal gi dikkale juge fa Aji-Màgg gi. Sëriñ Fàllu
Mbàkke génn na àdduna ci atum 1968 (dund 81 ciy at) ci ginnaaw bi mu nekke
xalifab Sëriñ Tuubaa ci atum 1945 ba 1968. Sëriñ Fàllu Mbàkke mom Seex Ahmadu
Bàmba Xaadim Rasuul (baayam) mi sos yoonu muriid ak Soxna Awa Buso (ndayam)
doomu Sëriñ Muhammadu BUSO (Sëriñ Mbusóobe) nijaayu Sëriñ Tuubaa, Mu bawoo ci
njaboot gu sell gii, di askan wu ragal Yàlla daa jàng tey jàngale, dëkkoo jaamu
Yàlla te di ko jaamulu, di ay wàlliwuy Yàlla yu mat, Mu cosaano ci askanu Sëriif
gog calale ga dem na ba ca Imaam Hasan mom Imaam Aliwu mom Abii Taalib ak
Faatima mom Muhammad Yonentub Yàlla (jàmmi Yàlla ak xéewalam ci ñoom). Mu dondoo
ci loolu (doonte ag njub déesu ko dondoonte waaye dees na ci yare, te moo baaxoo
am) ag cell, Yar, xam, ngëm ak melo ya war ci doomu Soxna, ci yooyu jikko lako
ay way-juram yare te nàmptal ko ci.

Ci loolu mu dal jàng ci bi muy làq 8 i at, dalee ci njàngum Alxuraan téereb
Yàlla bi, ci jàngalekat bu tudd Sëriñ Ndaam Abdu Rahmaan LO ca dëkkub Ndaam
deesi ko woowe «Aalimun Xabiir» ak ci Sëriñ Moor Jaara Mbàkke miko tuural
Alxuraanam, ba wattu Ko wattu gu yéeme ci ab taar, ba daan a wax ni:«Ku ma
bokkalul jàng ci Sëñ Moor Jaara maala man ci alxuraan» ngir di wone taarub wattu
alxuraan gi mu fa jële, ginnaaw bi baxoo woon na di bind ay kaamil di jox Baayam
Seex Ahmadu Bàmba, ku taaru woon am mbind la, (Yàlla xéewalal na nu ba nu gis te
jànge ci am mbindam), muy kaamilu alxuraan bu rafet wallaahi! te wér ci ay yàq,
batay di firndéel rafetug alxuraanam, limu bind ci ay kaamil nag lotteef na ci
di ko takk mbaate xayma, waaye dondoos na ci ay ñeenti fukk ci ay kaamil yu mu
bind ci ay yoxoom yu bokkul, Ñaar fukk ak juróom ñatt (28) ya baayam Seex Ahmadu
Bàmba la ko jox àddiya.

Ginnaaw njàngum alxuraanam jàng na xam-xamu diine ca Maam Moor Jaara Mbàkke
(Boroom Saam) Ak Maam Cerno Ibra Faati Mbàkke, niki jennal Yàlla ak ngëm
(Tawhiid, iimaan), Àttey Lislaam akuw yoonam (Fiq), Séllal ak jaamu ngir Yàlla
dong (Ihsaan, Tassawuuf), bamu xarañe ko, Ginnaaw bi sëriñ bi jugee ci tukkib
géej gi la ko mottalil xam-xam boobu ci Gànnaar ci dëkk bees di wax Xumaag, Mu
ànd ak Sëriñ Moodu Mustafaa Mbàkke ak Sëriñ Moodu Roqaya BUSO mom Sëriñ Mbàkke
Buso.

Ci njàng moomu nag ak yar bi, mu fàggoo ci lislaam ju mat sëkk, ragal Yàlla
maandu, bëgg alxuraan, jëfe ab xam-xamam, di boroom ngor, muñ, ak jikko yees
taamu. Mu doon ku xarañe làkku araab itam, ba bind na ci ladabu araab lu sakkan,
ci xeet i nose di ci ñaan ak a sant Yàlla, tey julli ci Yonent bi.

Xilaafa gi: Ci tànk yooyu ba ci 1945 Sëriñ Moodu Mustafaa Mbàkke wàcc-liggéey,
Sëriñ Fàllu di xalifab Sëriñ Tuubaa Mbàkke, nekk ci di ko liggéeyal Muriid yépp
jox ko séen kàddu, di déglu ay ndigalam, Mu sóobu ci yeggale jumaay Tuubaa ànd
ko ak mboolem taalube yi, ñu topp ci ginnaawam, ngir yeggale naalub lislaam bu
rëy boobii, di jumaa ji gën a rëy ci afrig, mu def ko it juróom i sooroor, tudde
bu mag ba Làmp Faal ngir fàttalikoo ko Seex Ibra Faal taalubeb Sëriñ Tuubaa.
Yàlla dimbali ko mu yeggale liggéey bu rëy boobii dul fay mukk ci 7 suwe atum
1963, mu ubbi ko te jiite njaalbeenu julli ga, mbooloo mu takku teew fa.



https://wo.wikipedia.org/wiki/S%C3%ABri%C3%B1_Aafiya_Mb%C3%A0kke

Sëñ Mbacké Anta Maame Seex Anta Mbàaké Borom Darû Salam Soxna Faty Anta
Mbàaké,mbii juur Sëñ Mor Faty Touré Soxna Anta Saali Mbàaké,mbii juur Soxna Faty
Mbaàké Soukhraa

Wadiouram Bou Goor Sëñ Maame Mor Anta salli mokeu jangal Alxuran ak taalif ñi
Sëñ Touba njeuk déf Diot na Jaar ci Sëñ Mbacké Bousso ngir doléll Jaŋŋam Sëriñe
Touba itamm Jangall nako itam yaarr nako itam

"Bii Sëñ Maame Mor Anta Salli Watié ligééy,Maagam jii Sëñ Touba mokeu taxawou
laata mo déém Gabon.Sëén bii moko wakhone néé na jougé Mbàaké Cadior daldi déém
Darû Salam,momit monéko na jangalé Alxuran. mokalal na ay kilifa ñou beuri ci
Yoon wi alxuran meune naniou ci liim ñi Sëriñe Modou Mamoune Mbàaké ak Soxna
Maïmounatoul koubra ,Sëriñe Mor fatim Touré. bii Sëñ bii jougéé Gabon ci aatoum
1912,Sëñ bé ko woloull ngir mou jéégé ko nax néna liggey go giss da wara am
céddé."Mounéko def naleu sama céddé ci liggey bi méy défal sunu Borom" Sëriñe
Khass mokeu nétali té Sëñ Afia mo koko wax ci bopam. mogii fék Sëñ bi tokk
joublou Khibla daldi néko"nékal Imaam di jiité Diouromi Jouli ñi ,kaadou yoyou
nioy ñi moujou jeumeulé ko ci féré yii.

Meussteu digat waxi Baayam Sëñ Maame Mor anta Salli ak Sëriñam Sëriñe Touba ba
nimou fiy jougé wouñou jii Boromam ci aatou 1940. watioum Ligeeyam Kémaan deug
laa nax da Jougé Ndiarém dem séti Maagam jii Mame Seex Anta.bimou eeksé fék
Maame Seex ci tawat gou méti ci la daldi wo taawam bi Sëñ Modou Mamoune Mbàaké
ak jarbatam Sëriñe Mor Fatim Touré daldi léne waxi Seex Anta da nék ci
sukuraat,mou daldi lén waxat né Sëriñe Touba waxone naniko Faatom moy jiitou bou
Maame Seex Anta téyitt Worr nakonii Waxi Sëñ Touba dou raff mouk. ci laa Egg ci
Jouma Jii ngi joulii bamou tolé ci taaya ñgi moujou mou daldi watieu liggey,Sën
Mor Touré mo daldi pouss Jeeum Jii yégali Jouli gii. mou daldi Xibar Faatou Sëñ
Afia Imam. ci aay niit ñou woorr wax naniou né Sëñ bii waxone nako né mou daldi
wax beug beugeum,Sëñ Afia daldi néko "moussal maa ci Safara ak saméy Taalibé".

NB:li nékoul ap Woné Sëñ Afia nax Sunu Borom def nako ba nopi,wayé Beug xamaléé
Niitou Yalla bo xamné ñou beuri oumpalé nañiou ko.



https://wo.wikipedia.org/wiki/Raaya_wu_Senegaal

Raaya réewum Senegaal am na ñatti rëdd yu taxaw te tolloo, wu wert, wu mboq ak
wu xonk. Ab biddiw wu wert am juróomi cat a nekk ci digg rëdd wu mboq wi.

Kulóor bu wert bee ngi màndargaal kulóoru yonent Yàlla Muhammad ñeel jullit yi,
wow yaakaar ñeel nasaraan yi mbaa wow njur ñeel ñi gëmul Yàlla. Nimero bi ko
sistem Panton jox mooy 361 mbaa RGB 30 181 58.

Raayaw Senegaal wi njëkk, ci atum 1958, daa amoon biddiw bu mboq bu am juróomi
cat te ginaaw gi wert. Mi ngi ajuwoon ci Mbooloom Jëmale Senegaal kanam (doon
tey làng politig gii di Parti socialiste (PS)), amoom benn biddiw ca jamono
jooja.

Ci weeru samwie 1959, réewum Sudaη miy làkk faraase (doon tey réewum Mali) ak
réewum Senegaal ñoo ànd sos Mbooloo mu Mali (bokk ci réew yiy wax farañse), te
aw raayaam, am ñetti kulóor, wert, mboq ak xonk akub kanaga ca digg ba. Réewum
Senegaal daa mujj rocciku ci mbooloo moomu, témb ci 20 ut atum 1960. Bamuy génn
ca Mbooloo ma Senegaal daa yóbbale raayaw Mbooloo mu Mali ma waaye daa wuutale
kanaga ba akub biddiw bu wert ngir bañ a juuyoo ak jullit yi.



https://wo.wikipedia.org/wiki/R%C3%A9ew_yu_Bennoo_yu_Aamerig

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Ni_Sapo%C5%8B_j%C3%ABme_kanam

Sapoŋ de wéyoon na diir bu yàgg, di beru ak a sori xayug Tugal gi, yam ci
bobbam, doyloo aadaam, ba ci digg juroom ñeenteelu xarnu g, gii beru gu xay, ak
deltu-ginnaaw gu mag raxoon na ci, ci wàllug koom-koom, rawati na ndefar.

Waaye nag lii mu nekke woon, soppiku woon na ci ñaareelu xaajub fukk ak juroom
ñeenteelu xarnu. Ci noonu mu tàmblee juge nànk-nànk ci réew mu deltu ginnaaw,
dem ci réew mu jëm kanam ci wàll yii: koom-koom, caada, politig ak xare.

Mu roye nag ci réewi Tugal yi, gisiinu canc ak yaatal ko, ci réew yi mu dendal,
ngir wone ci dooley àddinaam ji mu yor, ci wàllug xeex gi ñuy def ngir teg loxo
ay réew, sanc leen.

Sapoŋ nag ak li muy yeex a jot ci xayug tugal gi lepp, boo ko dee xool ci réewi
Asi yeneen yi - ndax dëppoo gi mu njëkk a def ak Aamerig ci wàllug joqalanteg
yaxantu weesuwul atum 1854 g gii rekk - teewul mu tàmbli woon na jege nànk-nànk
xayug Tugal gi, di ci jariñu, di ci niitu.

Loolu jural ko mu tabax ay isin yu mag, xotti ay yoon, defar ay yooni saxaar ,
gën a jëmale kanam aw yaxantuwiinam. Réewum Sapoŋ ca saa sa mu tàmblee gis ag
yëngu-yëngug ndefar gu mag, gu nirook ga Tugal romboon ba mu ciy door a dugg.

Bu ko defee, Sapoŋ xëy di réew mu dox, mu jëm kanam, raw nag ay maasam ci réewi
Asi yi, ci wàllu ndefar, xam-xam ak xarala .

Mu mujj am, moom Sapoŋ, mbooloom-gaal (flotte)mu yaxantu tax a jug, mu mag, moo
xam ne moo jël limub ñatteel ci àdduna bi, ci diggante ñaari xarey àdduna yi.
Marsandiisi Sapoŋ yi, nga mujj foo dem fekk leen fa, ci Asi ak Afrig.

Sapoŋ dumaas na ko ci ñaareelu xareb àdduna bi, te booba moo nekkoon laafum
penku mi ñeel réewi digg yi (axe), ñooy: Almaañ, Itaali ak Sapoŋ. Sapoŋ nag
mujjoon na nangu ne amees na ndam ci kawam, mu wommatu, joxe loxoom ci kanamu
njiitul xare lu Aamerig lii di Mark Arthur, atum 1945g . Ci noonuñnu taxawal
benn jataay bu way tapoo yi , ngir doxal mbiri Sapoŋ, ñu dénk ko kii di Mark
Arthur, ci diggante 1945 – 1951 g.

Waa Aamerig yi nag rëddaloon nañu Sapoŋ benn strateji, dugal fa demokraasi, jële
fa dal bi aju ci jaamu imbraatóor bi , ñu soppi woon it seeni njàngaliin,
maanaam ni ñuy jànge ak li ñuy jàng, wutaloon leen sartu réew bu bees, ray it
lonkoo yu mag yi (les grandes sociétés) . Ñu fuqarci ay moomeel yu rëy ci loxoy
njabooti Sapoŋ yi, sëddale leen ci lim bu mag ci baykat yi, daal di it taxawal
ab parlamaa bu bees .

Suqali nag gën na a yokk ci wàllug ndefar ak yaxantu ci diggante bi topp ci
1955g . Sapoŋ mujj di ñatteelu réew mi ëpp lu muy liggéey weñ, bokk it ci réew
yu njëkk yiy segg petrol, ak yi ëpp lu ñuy defar gaal. Mbooloom gaalum yaxantoom
mi gën na a jëm kanam, ay ngañaayam gën a dolliku, liggéey bi aju ci jumtukaayi
mbëjfeppal “elektronig” yi gën a jëm kanam, ba mujj Sapoŋ àgg ci, ci fi nu man a
yam ci raw gu xam-xam. Ja yi ñuy jaaye liggéeyi Sapoŋ yi gën a yaatu, gën a bari
ci àdduna bi. Bu ko defee Sapoŋ mujj nag di réewum ndefar mu mag, mu dox, te jëm
kanam.



https://wo.wikipedia.org/wiki/Lat_Joor_Joob

Lat Joor Joob mi ngi juddoo ca Kër Amadu Yala, atum 1842 g.j, baay ja di
Saaxewar Soxna Mbay Jóob, nday ja lingeer Ngoone Latiir Faal.

Lat joor waxambaane wu jàmbaare la woon, wu amoonug dogu, mu bokkoon ci ñu mag
ñi daa jàmmaarlook sancaan yi ci goxub Afrig, mu nekkoon di kenn ci ñi ci gën a
jàmbaare, gën cee fés, kenn melul ni moom ci sopp suufam ak ndonoom. Amoon na
fit wow kenn du ko doyadil, daawul tiit ak lu man a xew. Nekkoon na njiitul xare
lu mag, di aji politig ju ñaw, ju di boroomug jommal. Ci atum 1862 g.j, la ñu
fal Latjoor Dammeel ca Kajoor.

Ci atum 1864 g.j, la ko Federb dàqe Kajoor, teg ca loxo, bu ko defee Latjoor
dellu Riib, fa la ko sëriñub tukulóor ba fate woon di Màbba Jaxu Ba, mu mujjoon
nekk ci ron ag kiliftéefam. Màbba mii moo ko manante ci mu dugg ci lislaam.

Latjoor ànd na ak Màbba ca xareb Somb ba kontar Buur-Siin Kumba Ndóof Seen Juuf.
Bi ñu rayee Màbba ca xare boobu ca Somb la Latjoor dellu Kajoor, Tubaab yi
falaat ko fa bi mu agsee, mu dellu waat di Dameelu Kajoor. Loolu mi ngi jege
atum 1871 g.j. Ci atum 1878 g.j, ci la Tubaab yi dogoo ci indi fi yoonug weñ wu
saxaar giy jaar ci diggënte Ndar ak Ndakaaru ngir yombal tuxalug gerte gi, waaye
Latjoor bañ bañ gu tar, daal di def ag fipp gu mag ak ay àndadoom atum 1882 ba
1883 g.j. Ci noonu xare bi tàkk digganteem ak Tubbaab yi, mu nekkoon xare bu
tàng jérr waaye sancaan yi nootoon nañu Latjoor ngir néewug ay ngànnaayam aki
jumtukaayi xareem ak bari gi ñu bari woon ñoom jumtukaay yooyu ñeel Tubaab yi.
Ci noonu Latjoor ñakkoon pexe, daal di weeruji ca buurub Jolof ba Alburi Njaay,
loolu nag di woon atum 1884.

Bi Latjoor jugee Kajoor la Tubaab yi fal Ammari Ngoone Faal muy Dameelu Kajoor,
waaye gaaw nañu koo folli ngir ñaxtu gu tar ga waa Kajoor doon ñaxtu loolu. Bu
ko defee Samba Lawbe Faal ñëw toog ci jal bi, mooy ki may tubaab bi mu indi fi
raay bi. Waaye ak lim leen may ñu indi fi raay bi lépp teewul ñu yong ko ca wetu
Tiwaawan, ñaari njiiti Faraas ñoo ko ray, ñooy Chauves ak Spitzer, ñu daal di
sàkku ci Latjoor mu bañ a teggati tànk ci suufus Kajoor, waaye Latjoor bañ,
dellu Kajoor. Ci noonu xare bu tàng tàkkati ci diggante Latjoor ak Salvatius, ci
la Salvatius nangoo Kajoor ci atum 1886, Ñu ray Latjoor ca Deqale aki doomam ak
juroom ñaar fukk ak juroom ñatt ciy àndadoom, ci 25 kori 1886. Kureelug xare
(battaillon) gi ko ray Valois moo ko jiite woon.



https://wo.wikipedia.org/wiki/Lat_Joor

Lat Joor Joob mi ngi juddoo ca Kër Amadu Yala, atum 1842 g.j, baay ja di
Saaxewar Soxna Mbay Jóob, nday ja lingeer Ngoone Latiir Faal.

Lat joor waxambaane wu jàmbaare la woon, wu amoonug dogu, mu bokkoon ci ñu mag
ñi daa jàmmaarlook sancaan yi ci goxub Afrig, mu nekkoon di kenn ci ñi ci gën a
jàmbaare, gën cee fés, kenn melul ni moom ci sopp suufam ak ndonoom. Amoon na
fit wow kenn du ko doyadil, daawul tiit ak lu man a xew. Nekkoon na njiitul xare
lu mag, di aji politig ju ñaw, ju di boroomug jommal. Ci atum 1862 g.j, la ñu
fal Latjoor Dammeel ca Kajoor.

Ci atum 1864 g.j, la ko Federb dàqe Kajoor, teg ca loxo, bu ko defee Latjoor
dellu Riib, fa la ko sëriñub tukulóor ba fate woon di Màbba Jaxu Ba, mu mujjoon
nekk ci ron ag kiliftéefam. Màbba mii moo ko manante ci mu dugg ci lislaam.

Latjoor ànd na ak Màbba ca xareb Somb ba kontar Buur-Siin Kumba Ndóof Seen Juuf.
Bi ñu rayee Màbba ca xare boobu ca Somb la Latjoor dellu Kajoor, Tubaab yi
falaat ko fa bi mu agsee, mu dellu waat di Dameelu Kajoor. Loolu mi ngi jege
atum 1871 g.j. Ci atum 1878 g.j, ci la Tubaab yi dogoo ci indi fi yoonug weñ wu
saxaar giy jaar ci diggënte Ndar ak Ndakaaru ngir yombal tuxalug gerte gi, waaye
Latjoor bañ bañ gu tar, daal di def ag fipp gu mag ak ay àndadoom atum 1882 ba
1883 g.j. Ci noonu xare bi tàkk digganteem ak Tubbaab yi, mu nekkoon xare bu
tàng jérr waaye sancaan yi nootoon nañu Latjoor ngir néewug ay ngànnaayam aki
jumtukaayi xareem ak bari gi ñu bari woon ñoom jumtukaay yooyu ñeel Tubaab yi.
Ci noonu Latjoor ñakkoon pexe, daal di weeruji ca buurub Jolof ba Alburi Njaay,
loolu nag di woon atum 1884.

Bi Latjoor jugee Kajoor la Tubaab yi fal Ammari Ngoone Faal muy Dameelu Kajoor,
waaye gaaw nañu koo folli ngir ñaxtu gu tar ga waa Kajoor doon ñaxtu loolu. Bu
ko defee Samba Lawbe Faal ñëw toog ci jal bi, mooy ki may tubaab bi mu indi fi
raay bi. Waaye ak lim leen may ñu indi fi raay bi lépp teewul ñu yong ko ca wetu
Tiwaawan, ñaari njiiti Faraas ñoo ko ray, ñooy Chauves ak Spitzer, ñu daal di
sàkku ci Latjoor mu bañ a teggati tànk ci suufus Kajoor, waaye Latjoor bañ,
dellu Kajoor. Ci noonu xare bu tàng tàkkati ci diggante Latjoor ak Salvatius, ci
la Salvatius nangoo Kajoor ci atum 1886, Ñu ray Latjoor ca Deqale aki doomam ak
juroom ñaar fukk ak juroom ñatt ciy àndadoom, ci 25 kori 1886. Kureelug xare
(battaillon) gi ko ray Valois moo ko jiite woon.



https://wo.wikipedia.org/wiki/Kaw_Gaambi_ak_Penku_Senegaal

Ci Kaw Gaambi ak Penku Senegaal Ay nguur yu bari toftaloo nanu ci dexug Gaambi
gi, yi ci ëpp solo ñooy Ñaani ak Wuli. Ñoom nag ñi ngi leen taxawal ci xarnub
fukk ak ñeent g.j, ay way gàddaay yu bàyyikoo ca imbratóor gu Mali gaa leen
taxawaloon. Yii nguur nag ci ron waawug Jolof gu mag gi lañu nekkoon, ba kero
ñuy nanguwaat séenug temb ci xarnub fukk ak juroom benn g.j . Nguur yii nag
bokkoon nañu ci joqalanteg yaxantu gi ci anam gu sawar, looloo taxoon ñuy réew
yu naat.

Ci bëj-gànnaaru Wuli la nguuri Goy ak Kamera nekkoon, ki léen taxawaloon kilifa
la woon gu bokkoon ci njabootug Baajli, mooy Salmaan Xaasa, mi nga xam ne jiite
woon na ag nguur ci penku Senegaal. Ñaari nguur yii nag ba xarnub fukk ak juroom
ñeent g.j, dañoo bennoo woon. Buur bi dàkkantalu Tunka la daan yore. Ci atum
1833 g.j, la ab xare tàkk ci seen diggante, ba moo waral ñu tàqalikoo. Goxub
Gaambi gu kawe gi ak Senegaal gu penku gi séddaliku na doon ay nguur yu bari,
waaye am na ci yu daawul weesu yaatuwaayu as ndëkk. Gi magoon ci nguur yii ci lu
dul sikk mooy Namandéeru ak Faalimi, ñaar yii nga xam ne ñi ngi leen sosoon ci
lu tollook ñeenteelu xarnu g.j, ñu nekkoon nag ci ron kiliftéefug imbraatóor gu
Gana. Am na yeneen nguur yu sosu woon ca la tollook xarnub fukk ak ñatt g.j,
ñooy: Siiselaa, Beledugu, Niokolo, Badon, Bademba, Bundu, Gajaga.

Nguuri Gambi gu kawe gi dañu daa dàkkul seen bopp cong yi leen seen dëkkandoo yi
daan faral a def, jublu woon ci nangu ci ñoom lenn ci seeni suuf. Ci xarnub fukk
ak juroom ñaar ak bu fukk ak juroom ñatt la ay xarekat yu juge ci penku dikk
soppi nosteg àtte ga fa amoon, bu ko defee ay njaboot yu yees daal di tàmbalee
sangu (dooni njiit) ca gox ba. Bu dee ca Siiselaa moom Daansirimaan moo
daaneeloon njiitug giirug Siise, daal di wutal nguur gi weneen tur wu yees
mooy : Sirimaano. Bu dee ca Beledugu moom, njabootug Siisoxo moo jële giirug
Soomari ci nguur gi. Ca Dantila moom ab nappkat bu siiwe ci turu Samakoto moo
nangu nguur ga, dàq njabootug Samora ga.



https://wo.wikipedia.org/wiki/Kaabu

Kaabu, benn nguur la woon, ca bëj saalumu Senegaal ak kawu Gine Bisaawóo. Tey,
mengoo na ak Diiwaanu Séeju, Kolda, ak li ko wër.

Ñu fa wacc nag, fekk fa ay soose ñu fa ne woon. Soose yi ñu fekk foofu, ñoom,
dañu fa dëkkoon bu yag a yag sooga Tiramakan Tarawale ñow, waaye ñoom itam, Mali
leeñ juge. Ci diggante dexug gambi ak li ñu wowee tey Kaasamaas, soose yi
nekkoon nañu fa.

Waaye nag, ca bëj saalum, amoon na Baynuk yi ak Joolaa yi. Dañu fa amoon seeni
nguur. Ñu sant Saane, Maane, Saaña, ak yeneen, ñoo doon yoree nguuri Baynuk ak
Joola yi. Seen peey, di woon Mampatiŋ.

Amoon na ay Laman, yore wallu suuf si, nekk ci suufu Fariŋ bi, ñooy Mansa-Ba yi.

Kaabu mujj na daan ndax Pël yi. Ca XIX xarnu, Pël yi nekkoon Kaabu, Nancoo yi
dañu leen daan noot. Foofu, Pël yi dañoo yagoon soon ak Nancoo yi ñu leen daan
soonal, ba ca njëlbeen. Kon Pël yi (ñu dëkkon Kaabu ci ay Fulakunda), ñoo woolu
seeni benn mbokk, ñu naan ko Alfa Molo Balde. Ki, maamam ay soose lañu woon
(sant Dumbuya). Alfa Molo Balde, ak Almaami yi bu Fuuta Jallon, and nañu, xeex
ak Nancoo yi, ba daan leen. Ba loolu weesoo, ñu sanc seen nguur, di Fuladu,
doomu Alfa Molo Balde di Muusa Molo Balde jiite ko. Ba tey, su ñu demee bëj
saalumu Senegaal, am ñi wax Kaabu yeneen yi wax Fuladu. Pël yi nekk Fuladu, ñooy
Firdu yi. Noonu la Kaabu mujjee, ci diggu XIX xarnu.



https://wo.wikipedia.org/wiki/Jeqiku_gi_xam-xam_amal_ci_Elektron

Elektron moom yaram su sew la lool, moom daal gën na a ndawe ay milyoŋi yoon,
yeneen yaram yi nga man a gise ci bët rekk, bu ñu rafleel. Moom sax manoo koo
gise ci fésalukaay yu mbëjfeppal(electronique) yu bees yi am leegi. Li ko waral
mooy boo jëloon ay bilyoŋi Elektron dajale leen, du nu toll ne boppu puso.

Elektron nag nekk na ci bépp ne-ne bu Yàlla sàkk, moom nag mooy peek fepp wi,
moom nag foo ko fekk da koy wër ngir xëcc gi ko fepp wiy xëcc. Elektron ni muy
wëre fepp wi - booy xool - day mel ne ni kawkab yi di wëre jant bi. Elektron nag
day yanu ay cëfkay mbëj yuy bañ ,fepp wi di yor ay cëfkay mbëj yuy wuyyu walla
nangu.

Xam nañu ne xam-xamu mbëj moom xam-xam la bu ñu xame bu yàgg ci ki ñuy wax
Taalis, di woon boroom xam-xamu Geres. Ay boroom xam-xam yu bari nag ñëw, gën
koo jëme kanam, bokk na ci ñooñu kii ñuy wax Wilyaam Jilbert, di boroom xam-xamu
Angalteer boo xam ne mooy ki teqale dooley mbëj ak dooley bijjaakon , ci noonu
la wuuteek kii di Taalis mi ne woon ñoom ñaar daal benn lañu. Jilbert it xamoon
na ne duusi mbëj yi ñooy jur dooley bijjaakon. Boroom xam-xamu Almaañ bii di
Anofon Jiyorik, moom itam di ki njëkk a genne wuutuloxo buy juddal mbëj, maanaam
jumtukaay buy tax mbëj di judd, di am, loolu di ci atum 1663 g. Tomas Adison it
ñëw, indil ñu làmp bu mbëj.

Xam-xamu mbëj nag soppiku di xam-xamu elektron ci njëlbeeni xarnub ñaarfukeel g,
loolu nag mi ngi amoon ginnaaw bi boroom xam-xamu Jëmm bu Angalteer bii di Josef
TOMSON jugee, feeñal xam-xamu elektron atum 1897 g, daal di ciy ame neexalub
Nobel ci xam-xamu Jëmm. Li gën a jëmal kanam xam-xamu elektron nag mooy wuññi gi
boroom xam-xam yi wuññi ne fepp (saal biy wuyyu) day xëcc jëme ci boppam lu bari
ci elektron yiy bañ, te moom fepp wi day seddaliku ci fepp yu bari. Ndamul
xam-xam lii ab jéego la bu am solo ci doxub xam-xamu elektron. Jéego bii daal bu
am solo la ci dundug nit ci kaw suuf.

Kon daal jumtukaayi elektron yi, dugal nanu seen loxo ci yombal dund gi, nga gis
nit ñi ñuy jëfandikoo raxasukaay yu mbëj yu boppu (otomatik) yi, ak fompukaay yu
mbëj yu boppu yi, ak jumtukaayu seral yu wuute yi, ak rajook tele yu melo yi, ak
jumtukaayu nataal yi añs.

Gis nga leegi foo dem fekk fa nosukaay, ci bank yi, lonkoo yi(les sociétés),
campeefi nguur yi ak liggéeyuwaay yi. Gis nga xam-xamu fuglug jawwu ji ni mu
nosoo leegi, ak xam kilimaa bi, te loolu lepp elektron a ko waral, leegi man
nanoo xam nu tooyaay bi toll, nu jawwu ji selle, nu gelaw li gaawe, nu tàngoor
wi tànge, nu niir yi kawee añs, te loolu lepp elktron a ko def.



https://wo.wikipedia.org/wiki/J%C3%ABm_kanam_gu_xam-xam

Jamono ji xam-xam néewe lool te amadi xiima ci Tugal, ci jamono ju diggu ji, di
(ju ag laman), moom xam-xam nekkoon na ci mbooleem réewi jullit ñi di lu naat,
te meññi.

Xay gu lislaam gi di woon gi gënoon a kawe ca booba, ngir coona bi boroom
xam-xami jullit ñi daa génne ak’a daj ci dundal ko, ak ngir soññe gi nguurug
lislaam gi daa soññee ak’a jàmbaarloo ci xam-xam ak boroom xam-xam yi.

Bi waa Orob yi dee ñu yittewoodi xam-xami Gres yi ak yu leen moy, fekkoon na
jullit ñi ñoom ñu nekkoon ñu xam-xami xay yu yàgg ya ñoroon, ñu taxawoon ci firi
leen ci araab: xay yooyu di yu Gres, Faaris End, rawati na ci Paj, Saytubiddiw,
Xayma ak yeneen yi. Ñu jotoon’a naan nag ci xam-xami Ubuqraat, Iqlidis, Aflaaton
ak Arustoo ak ñu leen moy ci boroom xam-xami Gres yu mag yi. Boroom xam-xami
jullit ñi yamuñu woon rekk ci naan ci xam-xami Gres yi ak tuxal leen yobbu leen
ci araab, waaye kay danu leen’a toppoon, wéral leen, te dolli ci lu bari ci li
nu feeñal, wuññi ko ciy xam-xam, aki gëstu aki nattu yu nu amal ci wàllug paj ak
xayma, simi ak xam-xami dénd yi , Saytubiddiw, melosuuf ak yu leen moy, ginaaw
bi nu amee jikko yu mag yiy joxe xalaatub xam-xam bu sell.

Boroom xam-xami jullit ñi daal doxoon nanu ci seen gëstuy xam-xam yi ci ngérum
xam-xam mu wuutewut ak mu xam-xam mi am ci jamono ju yees ji. Ñi ngi sukkandiku
woon ci yooni xam-xam yoy bokkoon na ca yii: Xeeñtu, raññale xaaj yi, jëfandikoo
yooni natt yi, jàkkarloo, làmb, misaal ak jeem a àgg ca jëmuwaayu xam-xam ba,
maanaam xam-xam bi la tax’a jug, ak xam ngérte yi , muy liy juddoo ci boo ko
xamee ba noppi .

Ngir coona yii nu daa daj nag mujj nanu di ñi jiitu ci lefum gëstu mu xam-xam,
walla li nuy tudde “yoonu xam-xam wu nattu” , ci noonu lanu fi sampe woon kenoy
gëstu gu xam-xam, ngir yeesal gi nu yeesaloon xam-xam ci seen jamono. Waa-Tugal
yi nag jariñu nanu ci wii yoonu nattu wu xam-xam wi nga xam ne jullit ñi rawoon
nanu ci. Ki jiitu woon ci ñi ci jariñu mooy waay- Angalteer jii di Roger Bacon (
1214 g 1297 g), mooy ki waa Tugal yiy jàppe ki raw ci gëstug xam-xam ci Tugal,
ndax mooy ki jeemoon’a wutal xam-xamu dénd ag noste guy sukkandiku ci nattu ak
jàkkaarloo. Loolu nag mbir la moo xam ne boroom xam-xami jullit ñi ñoo ko ci
jiitu.

Jaadu na ñu leeral fi ne Roger Becon mii kat ku jotoon a jàng làkku Gres la ak
wu yahood yi , ak araab, jariñu woon it ci xam-xam yi nu ci bind. Moom nag daa
gëmoon ne li tax ñu war’a jàng jëmm ak simi ak xayma ak saytubbidiw ak xeltu
mooy ligeeyal xam-xamu Yàlla (théologie) .

Jullit ñi dañoo nekkoon ñu rawoon ci lefi xam-xam yu bari, ci noonu ñu yanu woon
seen xay googu yóbbaale ko ci mbooleem àdduna bi, ci penku bi ak sowwu bi. Tugal
jariñu woon na bu baax ci xam-xami jullit ñi, ña fa dëkk it jokkoo woon nanu ak
jullit ñi, jaare ko ci ay ker-keraan yu bari, bokk na ci yooyu:

Moom bii gox barabu jòlli la woon ñeel xam-xam ak dañ-kumpa, rawati na ci dëkki
Tugal yi mu dendaloon. Bu ko defee nga gis sàkkukati xam-xam yu Tugal yi daa
jariñu ci xam-xami jullit ñi, di jawalsi ak a jublusi dëkki Andalusi yii di
Talitala, Kordoba ak Sewija , ñu jële woon ci ñoom ngérum nattu mi ñu daa
jëfandikoo ci gëstu gu xam-xam, loolu mujj yëngal bu baax xalaatiinu waa-Tugal
yi.

Araab yi jotoon nanoo teg loxo Sisil, ki joxe woon ndigalul jëf jooju di
Siyadatul Laahi Bun Al Axlab, buurub nguurg Axaaliba yi, waaye mu ame ci loxol
kapitenam bu siw boobu di Asad Bun Alfuraat atum 212 ginaaw gàddaay gi, mu ame
woon nag ci jamonoy xalifa bu nguurug waa Abaas, bi tuddoon Maamun. Ca saa sa
xayug lislaam tàmblli fa’a sutuxlu, Sisil mujj di gilin ci gilini xam-xami
lislaam yi, sàkkukati xam-xam yepp jublisi ko rawati na ñi dëkke woon Tugal,
ngir sàkkusi fa xam-xam. Bi Norman yi nangoo Sisil ci Araab yi, yaquñu woon
xayug lislaam gi, ñoom kay dañoo sawarloo woon boroom xam-xam yi, soññ leen, ci
noonu firi teerey araab yi yobbu leen ci latin daal di fay tàmblee am ak’a
sawar, waa Tugal yi tàmblee yër li ci yii téere ak’a jariñoo, rawati na Itaali
mi ci gënoon’a jege Sisil, looloo waraloon muy mberum yewwute gi.

Bokk nanu bu baax ci li tax waa Orob yi manoon’a jokkoo ak xayug jullit ñi.
Jokkoo gi it saxoon na fi lu tolloo ak ñaari xarnu, ci biir ñaari xarnu yii
Tugal jot na cee tuxal lu bari ci xam-xami lislaam yi, ame ci it, walla tege ci
loxo lu bari ci téere yi nu taalifoon ci araab, ak yi ñu firi woon jële leen ci
làkku Gres, End ak Faaris .

(4)Jokkoog yaxantu gi amoon ci diggante reewi jullit ñi ak Tugal.Rawati na li ci
Itaali jotoon’a def, mu bokk ci li sababoon jonjoog xay ci diggante ñaari dëkk
yi.

(5)Siyaare gi nasaraan yi daa defsi ci seen barab yu sell yi nekk Palastiin. Nga
rax ci dolli tukki yi waa Tugal yi daa defsi ci réewi jullit ñi, ak la ca juddoo
muy ñu gis te jariñu ci xam-xami jullit ñi ak seeni xay. Jullit ñi daal ñoo
waral jëm kanam gii nga gis ci Tugal ci jamonoom ju bees jii.

Jullit ñi naanoon nanu ci xam-xami xayma yi nekkoon ca waa End yu yàgg ya, ñu
jotoon’a jànge ca ñoom ni nuy defe ay lim (numero) waaye nag nu seggat ko,
sellal ko, gën koo teg ci yoon. Boroom xam-xami jullit ñi ñoom defoon nanu ay
ndollent yu am solo ci xayma, ñoo dolli woon tus ci lim yi, ndax amu ci woon bi
nu leen di jël. Ñu indi màndargam “al-kasr al-hasarii” di ci wolof (damat gu
fukk) , ñu taalif ci xayma ay téere yu waa Tugal yi firi ci seeni làkk, te
jariñu ci.

Boroom xam-xamu jullit bii di Muhammad bun Muusa Alxuwarsamii, nekkoon na di ku
aay ci xayma, moom de lañuy sant bu lim (mumero) yi nekk ci xayma duggee Tugal
tay. Xawaarsamii mii aayoon na it ci beneen xam-xam bu yees mooy aljabr , moom
sax mooy ki ko sos far. Taalif na ci tollale ci aljabr , nu tekki ko ci ginnaaw
bi ci làkki Tugal yu bari. Boroom xam-xami Tugal yi jariñu ci.

Boroom xam-xami jullit ñi jëfandikoo nanu ay junj ci xayma, ñoo njëkkoon waa
Tugal yi ci wàllug xayma gu yees gii. Bu dee nag ci xereñ(ingénierie) , ak
xam-xamu ñattal yi , jullit ñi ñoom yamuñu woon ca la woon ca waa Gres yi rekk ,
nga xam ne seen boroom xam-xam bi ñu naan Iqliidis moo ko feeñaloon, waaye
jotoon nañoo feeñal ay masalay andasa yu bees. Ñu duggal li nuy wax “al mamaas”
ci xayma gu ñattal. Nu jël li nuy wax “juyuub” = poos, wuutale ko ak li nuy wax
“awtaar” = buum. Nu fecci itam toolale yu nu kaabaal yi. Nu xóotal bu baax tam
ci xam-xam yu nuy wax “maxruutaat” . Boroom xam-xamu jullit bi nuy wax Omar
Alxiyaam defoon na lu mag ci wàllug xayma, moom de bokkoon na ci ñi gënoon’a
ràññiku ci boroom xam-xami jullit ñi ci wàllug xayma ci ñeenteel bu njëkk bu
xarnub fukk ak ñaar g.

Li nga xam ne sikk amu ci mooy ne jullit ñi jariñu nanu ci xam-xamu jëmm ci waa
Gres yi , bi nu ko tekkee ci seen làkk , waaye ñu gën koo yaatal, dolli ci ay
masala yu yu jëmm yu bari. Nu màndaqe walla natt diisaayu yolaakon yi , nu fent
ay màndaqekaay yu xereñ, ñu xamale ay gisiin yu bees ci xam-xamu “kàddu” ak
“gis” (basariyaat ) ak “xool” (almariyaat ).

Boroom xam-xam bu jullit bii di Abo Yuusuf Yahquub Ishaq Alkanadi, mi nga xam ne
mi ngi faatu atum 873 g, moom ku aayoon ci xam-xami gis yi la, taalif na ci ab
téere bu am solo, mooy téereb yu nu xool yi, nga xam ne waa Tugal yi mujjoon
nanu koo tekki ci làkku latin. Roger Becon jariñu ci ak Liyonardo Da Vinci, ak
boroom xam-xam bu Poloñ bii di Copernice (1473 – 1543 g).

Boroom xam-xamu jullit bii di Abo Aliyu Muhammad Bun Alhasan Bun Alhaysam (965 –
1038 g), moom mu nekkoon di ku aay ci xam-xamu jëmm, mu soppi xam-xamu leer bu
yàgg ba, indi fi xam-xamu leer bu yees bi. Mu amoon ndam ci indi fi gisiinu
xam-xami seen yi, mu firi feeñteg xònn , ak safaanu gi ag leer di safaanu, ak ni
muy dammoo.

Bu boroom xam-xamu Gres bii di Batlimos jàllee, kii di Ibnu Haysam moom lanuy
jàppe boroom xam-xam bi njëkk’a def ay wuññi ci xam-xamu gis. Haysam defoon na
ay taalif ci xam-xamu-yu nu gis yi, ak xaaji bët, ak weer yi ak leer ak yeneen.
Waa-Tugal yi it yii taalif, tuxaloon nanu leen ci seen làkk wii di wu latin, ci
xarnub fukk ak ñatteel g, ak ci yeneen làkk yu Tugal yi. Loolu dimbli leen ci nu
jariñu bu baax ci xam-xam yii nga xam ne jullit ñi aayoon nanu ci bu baax.

Jullit ñi yittewoo woon nanu saytubiddiw, Xawarsimii moom defoon ay natt ci
yëngug biddiw yi, xam fi ñuy fenke ak fi ñuy sowe. Jullit ñi jariñu woon nanu ci
saytubiddiw ci waa Geres yi, ci noonu ñu firi woon ci araab lenn ci téerey
biddiw yu Geres yi niki téereb Batlimos bi tuddoon ñeenti wax yi.

Boroom xam-xam bi ko tuxaloon ci araab di Aboo Yahyaa Albatriix, ci jamonoy Abo
Jahfar Almansuur. Doomi Muusaa Bun Saakir ñoom itam taalif téere bi ñuy wax
Aljadaawil Alfalakiya, yeneen boroom xam-xami saytubiddiw it feeñ, niki: Saabit
Bun Xurra, Haniin Bun Ishaqa Alhibaadi, ak Bataani mi faatu atum (929 g) ak ñu
dul ñoom.

Jullit ñi tabaxoon nanu ay fuglukaayi biddiw ca Dimasq, Baxdaad, Kordoba ak
Sawija di woon ay dëkki lislaam. Abo Abdillaa Albattani mii dees na ko lim muy
ki gën’a bàyyi ay jeexiit -ci anam gu xóot- ci waa Tugal, ci boroom xam-xami
bidiw yu jullit yi. Waa Tugal yi ñoom jariñu nañu bu baax ci saytubiddiw ci
jullit ñi,ak ci li jullit ñi jot’a gennewaat ci anam gii ciy wuññiy xam-xam.

Jullit ñi fésoon nanu ci xam-xamu jëmm, Jaabir Bun Hayyaan Alkoofii bokkoon na
ci ñi gënoon’a siw ci wàll googu, moom mi doon def simi te taalifoon ci ab
jimblang .

Jabbir leeraloon lu bari ci way toggale yu simi yi nu xamutoon bu njëkk, niki:
aji wex ju nitrik, ruug nasaard, botaas, soda al kawiya ak aji wex ju asotik ak
yeneen.

Dana jaadu nu leeral ne xam-xamu simi moom, danu ko daa wooye xam-xamu Jaabir,
ngir li ko ci Yàlla tawfeexaloon ba mu man’a topp yoonu xam-xam wu nattu wi nga
xam ne ci la jaaroon ba man’a àgg ci ay dëgg yu simi yu bari.

Boroom xam-xami jullit ñi rawoon nanu ci paj. Sartoon nanu ci seen boroom
xam-xam, mu xam siddi , xam jëf ak warteefi cer yi, ak noyyi ak soppikum saw.
Ñoom de ñu sonnoon ci xam-xamu siddi lanu woon. Firi woon nanu xam-xami Geres yi
ci aju woon, ci làkku araab. Bi nu noppee ñu taalif ci. Teereb Ibnu Nafiis bi
tudd Tasriihul Xaanuun dolli na ay xam-xam yu am solo ci xam-xamu siddi. Jullit
ñi jàngale nanu doxug dereet , sonn it ci mbooleem xeeti tawat yi, xamale itam
deewal bi nuy faral a def ci ligeeyu xotti . Ki niy wax Razi te faatu atum
(923g) feeñ na te raw ci paj, taalif na ci lu sakkan.

Ak Ibnu Sinaa mi faatu atum (1037g) , moom de kenn la ci boroom xam-xami jullit
ñi gën’a siw ci paj, téereem ba tudd Xanuun Fit Tibb de benn jimblang bu
xam-xamu paj, bu waa penku ak sowwu ñepp xam, ak Abo Xaasim Xalf mi gënoon’a fes
ci xottikati xarnub fukk ak benn g. Ak Ibnu Zahr, boroom teere bi tudd
Mubtakaraat Fil Jiraaha. Waa Tugal yi jariñu nanu ci xam-xamu paj bi nga xam ne
jullit ñi rawoon nanu ci. Ñu jariñu ci ni nuy siddee, ak ni nuy gennee tawat yi,
ak ni nuy faje, ak ci xam-xam yi nga xam ni teerey jullit yi làqoon nanu leen ci
wàll gii, ginaaw bi nu leen firee ci làkki Tugal yi. Waa Tugal yi jële nanu ci
jullit ñi tabax ay fajuwaay ak jëfandikoo deewal ak li nuy wax Kaaw su nuy opere
(xotti).

Waa Tugal yi ba tay jariñu nanu bu baax ci xam-xamu xeltu bi nga xam ne jullit
ñi ñu ci rawoon lanu. Ci noonu nu jàngoon taalifi Kanadii, Faarabii, Ibnu Sinaa
ak Ibnu Rusdi ak ñu dul ñoom, ginaaw bi nu leen firee ci seeni làkk. Bokk na ci
boroom xam-xami Tugal yi gën’a siw ci jariñu ci jullit ñi ak seeni xalaat :
Paskaal, Dikart, Hiyom ak Becon ak ñu leen moy.

Waxtu wi yaatuwul ngir nu man leen a indil ngértey xam-xam yu bari yi nga xam ne
jullit ñi àggoon nanu ci, ci seeni gëstu te booba Tugal a ngi ci ngëmmeenam li
ak lëndëmug réeram gi, ci ron nosteg laman ak cangug Jàngu bi.

Dana yell ñu leeral ne xam-xam yi ak ngértey xam-xam yi nga xam ne jullit ñi
àggoon nanu ci, dañoo tàmbli woon’a tuxu ndànk-ndànk jëm ci reewi Tugal gu sowwu
gi, ginnaaw bi ab kureel ci waa Tugal yi xamee solos xam-xam yii, te taxawoon ci
firi leen ci seeni làkk. Ay firikati Tugal yu bari feeñoon ci loolu ku ci mel
ni: Costantinus Africanus, Herman The Cripple ak Eugenius mu Parlermo mi ak ñu
dul ñoom.

Kon lu nu war’a xam la ne [[yewwuteg xam-xam]] ak gu ndefar gii am ci réewi
Tugal yi, ci ginnaaw yewwute gi, du lu moy meññat ci meññati nattu ak gëstu yu
xam-xam yi nga xam ne Tugal tuxale na leen ci xam-xami lislaam, ci digg jamonoy
xayug lislaam gi. Coonab gëstu yooyu nag ñooy cëslaay yi nga xam ne ci la
jëm-kanamug xam-xami dëppale yi ak yu xarala yu bari yii tegu ci àdduna ju xay
jii ngay gis tay .



https://wo.wikipedia.org/wiki/Diiney_Afrig

Ca Afrig, diine yi yagg nañu fa am. Diine yi am Afrig (yawut, kirist, lislaam),
ñoo bokk cosaan. Ca jamono nguuru Kuus amoon, tey di nekk wa Sudaan, nit ñoo fa
nekkoon, dañu daan nekk ca diine yu jekk am ca adduna, ci li taarixkat wonee. Ca
diine boobu, nit yi dañu daan gëm benn Yalla. Li ñu wax monotheisme ci nasaran.

Wa Misra tey di nekk Isipt, ba Sudan, diine boobu moo fa amoon. Ca diine boobu,
yalla, mel ni lislaam, ay yu bare la amoon, tur bu nekk wonee benn jikko bu
yalla. Ca tur yi amoon na: Ra, Amon, Atoum, Aton, etc.

Taarixkat yi, ñu mel ni Seex Anta Joob, walla Sarwat Al Anis Al Assiouty, wonee
nañu, diine yawut, kirist ak Lislaam, foofu (wa Misra) lañu cosaanoo. Ndax
yonent yi ñu nekk ca diine yawut ak kirist, mel ni Ibrayima, Muusa, Issa, ca
seen teree, biibël ak tora, deeni ne, jaar neen Misra, te foofu, jang nañu yu
bare ci diine bu fa nekkoon. Ba noppi yobale nañu Diine boobu ca seen bokk
yawut.

Taarixkat yi wone nañu tamit, yawut yi nekkoon ca reewum nit ñu ñuul yi, di wa
misra, ñoo doon nit ñi ñu wowee habiru walla hyksos , ci keyitu jamono jii ñu
seet.

Ca Misra, lakk bu fa amoon, ro en kemet (lakku reewum nit ñu ñuul yi), la tudde
woon, seen bind di medu neter (baatu yalla). Lakk boobu moo jur ay lakk yu bare
ci biir afrig, ci li taarixkat yi mel ni Theophile Obenga firndel.

Wa misra mooy fu xeet yi nekk ca biir afrig tey, cosaanoo, te diine bi fa amoon,
yobu nañu ko ca fu ñu dëkk tey. Di Reew yi Afrig bu nekk ca suuf Saara. Ndax
waaso yi nekkoon wa Misra, dañoo mujj gadday ca biir afrig, ndax amoon naa ay
doxandem bu leen fekk seen reew, te leen noot ak di leen teg dund bu meti. Yoro
Booli Jaw, bokkoon ci garmi newoon wa Waalo, wax na ci naka xeeti nekk Senegal
daaw reewum Misra ba agsi dexug Senegal ca njeelbeen, te li cosaan doon wax rekk
la doon tekki.

Diine boobu amoon ci afrig ba leegi, gestukat yi, nigritism walla kemitism,
yeneen wax animism ca nasaraan, lañu ko tudd. Waaye, ñu nekk ca Afrig, te ñu
doxal diine boobu, am nañu yeneeni tur ngir tudd ko. Day wuute ci xeet yi. Ndax
xeet bu nekk, ci seen lakk, dinañu ko joox benn tur. Wante, diine boobu, feppu
mëna nekk ca Afrig, benn la.

Asar, yonente bu jekk am ca aduna ca diine boobu, boo demee ca Misra. Am na tur
yu bare: Issa (ca lislaam moye Issa), Oni (ca diine nasaraan moye Ori).
Taarixkat yi ne nañu, taarix bu Asar moo jur taarixu Issa bu yoonu Kirist ca
Biibël. Ausar ca xeet Anu la bokkoon, benm xeet bu amoon bu jekk, dëkkoon ca
Sudan (Nguruu Kush), ñoom ñoo tabax nguuru Misra, ak Buur Fari ba, mu tuddoon
Narmer (Sooninke yi xam neen ko, te Nare Mari lañu ko wowee). Ay Firaouna lañu
woon, di tur bu ñu fekk ci lakk yi am Senegaal (Fari, Farba, Faren, etc). Aset
(turu Aïssata ci moom la joge). Moo doon jabaru Ausar. Aset ak Ausar ñoo jur
Hor, seen doom. Natal bi ñu wone yaayu Yesu/Issa, mu tudd Maryama, ak domam, ca
natal bi ñu wonee Aset ak doomam Hor la joge. Set. Ca diine afrig amoon Misra,
mooy Seytan. Satan ca diiney kirist, wala Seytan ca diiney lislaam. Liggeeyam
mooy mu sonal nit yi ca adduna, tek leen coono. Djehuty, ki moo indaale xam xam,
ak bind, ca adduna. Ñu mën ko boole ak Idrissa ca lislaam, wala Henoch ca dinne
nasaraan.

Amoon na ajjana (seshet iarou ci diine Afrig) ak safaara nit ñu bon doon dem, di
Duat, Al-Jahim ca lislaam, l'enfer ca diine nasaraan.

Maât, doon yoon wu baax ñit ñii waroon ne suñu buggoon dem seshet iarou, am
barke.

Ñoom ñoo yonent yu gëna am solo ca diine Afrig bu amoon wa Misara, ndax am na
yeneen, te xeet yi ca afrig, bu nekk, ba tey, am nañu tur yu bare ngir tuddu
yonent yi. Ca diine bii, Neteru moo doon turu yonent yi. Bu ñu xolee ci lakk yi
Afrig yi, ñu gis ay baat bu ko niroo (nutar, ntori, tooru, tuur, etc).

Ca yoonu imbraator gu gana, lislaam ñow na soowu Afrig, ca jamono boobu, lislaam
ak diiney bu Afrig, ca jamm lañu doom dëkkando. Ak tubaap yi, diiney nasaraan
ñow wa diggu afrig ak Afrig bu penku. Waaye ñu jekk topp yoonu Kirist ci adduna,
ñooy askan wi mu tudd Kopte, baawo ci askanu wa misra. Ak Jiyaar yi jullit
defoon ca XIXee xarnu, diine bu Afrig ba, waññi na bu baax. Tubaap yi tamit ak
canc gi, def neen ñi, diine afrig boobu mu waññi bu bari.

Waante am na ay xeet, diine lislaam walla kirist lañu nekk, waaye dañu duggal ca
seen gëm, ay gëmu nekk ca diine afrig, mel ni joola yi, walla Bantu yi, Lebu yi,
Akan yi.



https://wo.wikipedia.org/wiki/Dawaan_bu_safaanu

Dawaan bu safaanu (DS walla AC ci wu-angalteer: Alternating Current) màndargoo
ag walug dawaan guy soppiku ci jamono muy ci taraay walla ci jubluwaay.

Naka-jekk dawaanu mbëj suñu koy séddale, ci dawaan bu safaanu bu baraayam sax ci
50 Hz walla 60 Hz lees koy defe (+ ak - bi dañuy safaanu ci watatukaay bi
juroom-fukki saa yu ne). Dawaan bi ak dendu mbëj bi, ci biir watatukaayu mbëj
bi, seen Demiin dafay mel ne bu ab duusub sin.

Jëfandikoo gu dawaan bu safaanu mi gi jóge ci li jurukaayu dawaan yi, ci
yaxanaay ci koom-koom ak seenug yomb a defar, di jur dawaan bu safaanu ci anam
gu yomb, kon dawaan bi ci boppam kenn du ko soppiwaat laataa ag jëfandikoo.

Fi njariñ li gën a feeñee sax mooy séddaleeb dawaan bu safaanu bir na ne moo gën
a yaxan dawaan bu wéy ci séddaleeb dend bu kawe (ñakkug kàttan gi ci buum yu
gudd yi moo gën a néew). rawatina, ci diggante gu gennwéq walla wéq yu bari, bir
na yaxanaay gu ñettiwéq di gees gën a jëfandikoo ndax néewteey ñakkug kàttan
ngir njeexitu Joule (moo tax dijjaayu watatukaay yi gën a néew, maanaam wëñ yu
gën a sew); jëfandikoog dawaan bu safaanu bu ñettiwéq lawal na buumi yóbb yi ci
diggante yu gudd lool yi.

Genn Màndarga gu am-solo gu dawaan bu safaanu, ba waral ci genn wàll li tax ñépp
jël ko, mooy yomb gee jëfandikoo fu nekk, yomb gee soppi ci lim yu wuute ci
taraayu dawaan, ci ndimbalu soppalikaay yi, ak ñakkug kàttan gu digu.

Donte yenn jumtukaay yi dawaan bu wéy lañuy doxe, waaye loolu manees na koo ame
ci dawaan bu safaanu, sunu jëfandikoo ab jubbantikaay.

Suñu jëfandikoo ag xaralag mbëjfeppal gu kàttan gu ñaw, manees naa jëfandikoo
dawaan bu wéy ngir am dawaan bu safaanu, jur ko ci yenn anami baraay, melokaanu
duus ak taraay jaare ko ciy jumtukaay yees duppee jallarbikaay.

Ca njalbeenu njëfandikug kàttanu mbëj ci ndefar gi ci XIXu xarnu daawaan bu wéy
lañu doon jëfandikoo, ndax li mu doonoon lu neex a rënk ciy tegle ak li mu gën a
wóor dawaan bu safaanu. Tomb bu mujj bi Thomas Alva Edison mooy ki ko doon wax
ci lees tuddewoon xareeb dawaan yi.

Dawaan bu safaanu, gi soloom doonoon lu beneen xaaj bi boole woon Nikola Tesla
ak George Westinghouse doon aar, manul a ñakk ci njëfandiku gu ab soppalikaay,
moom mi tax ñuy man jokkalante mbëj mi ci diggante yu gudd. Te itam doxalukaayu
mbëj yu dawaan bu safaanu ñoo gën a wóor te gën a yaxan yu dawaan yu wéy yi.

Ci jamono jii ci àdduna bi dawaanu mbëj ci ñaari baraay lañu koy séddalee, 50
Hz(Tugal, Asi, Afrig) ak 60 Hz(Diiwaan-yu-Bennoo ak goxu Aamerig bépp ci lu daj,
genn xaaju sapoŋ) ak taraay yu wuute.



https://wo.wikipedia.org/wiki/Ancos_ci_Pisidi

Ancos mooy benn dëkk ci wetu diiwaanu Pisidi, fu Pisidi digalook diiwaanu
Firisi. Ci dëgg-dëgg ci diiwaanu Firisi la bokkoon waaye ba tey faraloon nañu ko
tudd Ancos ci Pisidi. Gentam sorewul dëkk bu tudd tey jii Yalwacc (Yalvaç) ci
Tirki (Turquie). Ancos nekkoon ca kaw benn tund wu ndaw bu nekkoon ca kaw benn
palato bu yaatu te naat. Tund wu ndaw wa moom itam palato la woon, wu am dénd lu
tollook 300 ektaar. Benn boor nekkoon 15 meetar ca kaw jooru palato ba. Waaye
beneen boor nekkoon mbartal mu kenn mënul yéeg 60 meetar ca kaw joor ja. Naka
noonu dafa mel ni tata te yomb na aar. Nekkoon na itam ca yoon wi mag wi waa
Room tabaxoon wi jàll Asi Minér penku ba sowu diggante dëkku Tars ak dëkku Efes,
wu tudd 'Yoonu Sebasëtë'.

Nguuru Selësid (maanaan waa Siri, ñi donnoon wàllu nguuru Geres) moo ko sampoon
daanaka 300 at lu jiitu jamono Kirist, ngir teg fa xare ba, Bëggoon nañu aar
nguur ga ca xeetu Pisidi wu nekkoon ca tund ya ca sudd, tamit am ndogal ca lépp
lu jaar ca yoonu jaaykat ya wu mag wu jaaroon Asi Minër penku ba sowu. Sampoon
na ko fa itam ngir boole ñi dëkk ca diiwaanu Firisi ak aada Gereg yi. Ñi fa jëkk
a dëkk ñoo doon Gereg yi jóge dëkku Maŋesi ca diiwaanu Lidi ak Yawut yi jóge
Babilon. Ca atu 25 j.K. nguuru Room moo def dëkk ba suufus Room, boole ko ak
diiwaanu Galasi. Jaamburi dëkk ba yépp amoon nañu yelleef yu yem ak yosu waa
dëkku Room. Tamit, indi nañu ay xarekatu Room yu bare yi ñu may ñu génne xare ba
(maanaam soldat yu màggat), te may leen suuf ngir ñu dëkk fa. Gannaaw ga
ndànk-ndànk dëkk ba tàmbali gën a niroo dëkki Room yeneen dëkk yi ko wër. Ca
jamono Injiil dafa niroo dëkku Room ca wàllu yoon wa, ca wàllu nguur ga, ak ca
wàlli tabaxin ak colin. Rafetal nañu dëkk ba bu baax ak pénc ya, ak kenu ya, te
ak nataal yi ñi yett ca doj ak xànjar.

Ancos ci Pisidi moo doon dëkk bu gëna am solo ca diiwaan ba. Lu ëpp 100.000 nit
ñoo fa dëkkoon. Dëkk ba boole na ay xeet yu bare. Amoon na ci bu jëkk waa
Firisi, ba noppi indi woon nañu waa Gereg ya ak Yawut ya, ba noppi waa Room ya.
Ci biir dëkk ba amoon na ñaari pénc yu réy yi ñu defare doj. Benn ca ñoom péncu
Tibeer lañu ko tudd, mu am dénd bu tollook 300 meetar kaare, bi doon 'grand
palaasu dëkk ba' fu nit ñi doon jaay, di fo, di waxtaan. Kenu yu réy te rafet
ñoo ko wëroon. Beneen bi nag, mooy péncu Ogust moo dend péncu Tibeer. Ci seen
diggante amoon na benn iskale bu am 12 mars (maanaam tegukaayu tànk), bu nekk am
yaatuwaayu 20 meetar. Ca kaw iskale ba amoon na bunt bi ñu defare ak 3 ars yu
réy-a-réy. Ab ars mooy lenn li ñu tabax ngir nekk pàttaliku. Dafa am ñaari kenu
doj yu réy yi ñu boole ak lu mel ni xala doj bu jaar ca seen diggante, tiim
leen. Def nañu bunt bi ngir nekk pàttalikukaayu ndam li Ogust Sesaar amoon ca
xeex ya. Ca kawu ars ya yett nañu ay nataal yu réy. Beneen booru péncu Ogust moo
doon wenn tundu doj. Ci biir tund wa yett nañu genn xala, rafetal ko ak ay kenu
yu kawe ya. Ca diggu xala ga amoon na benn màggalukaay bu réy bi ñu defare
marbar bu weex ngir teral seen Yàlla Men ak buur bi Ogust Sesaar. Ñu sooga
àggale màggalukaay ba bi Pool demoon fa, ak ars ya bala mu dellusi ñaareel bi
yoon. Ancos amoon na itam ndox ca tiwo yi jaar fépp ca dëkk, mu jóge ca benn
bëtu ndox ca tund ya nekkoon fukki kilomet ca biti dëkk ba. Indi nañu ndox ak li
tubaab tudd 'akwadakk'. Ci diiru 8 kilomet dafa jaaroon ci biir suuf si, waaye 2
kilomet yu mujj yi dafa jaaroon ca kaw pom bu kawe bi ñu tabax ngir yóbbaale
ndox.

Sersiyus Poolus, boroom réew mi ca dunu Sipar (Jëf 13:4-12), dafa bawoo Ancos ci
Pisidi. Ay bokkam moomoon suuf su yaatu ca gox ba. Moom gëm na Boroom bi Pool
demoon Sipar. Xëyna Boroom réew mi moo boole Pool ak dëkku Ancos ba tax Pool ak
Barnabas gaaw nañoo dem Ancos bi ñu jóge dunu Sipar.



https://wo.wikipedia.org/wiki/Aliin_Situwe_Jaata

Aliin Situwe Jaata jigéen la woon ju juddoo Kabrus ci Kaasamaas, atum 1920 g.j.
moom nag ame woon na benn gàkk-gàkk ngir tawati lompoñ ju ko daloon. Nekkoon na
dib jaaykat bob tukki woon na dem Ndakaaru, jot faa liggéey niki mindaan. Mujj
na - jaare ko ci Imaa Imit - di ab jabar ci diiney xërëm ji fi fekkoon baax.

Jaata àndutoon ci ni tubaab yi di def ci réew mi : fayloo nit ñi galag yu seer,
liggéeyloo leen cig sañ-bañ ak dugal waa Senegaal yi ci xareb Faraas bi (son
armée). Mu sàkku woon ci waa réew mi ñu bañ a bay gerte gi leen tubaab teg ci
doole, te bay lu ñu man a dunde niki : ceeb, mboq, dugub ak yu ni deme.

Aliin Situwe nekkoon na di ku daa xeex diiney nasaraan (kercente), daa na woote
it ci ñu dellu ci diiney Afrig yi, te màggal aaday maam yi. Dees na ko jàppe ki
njëkk a woote ag yamoo ci diggante góor ñi, te bàyyi di xool ay askan aki diine
walla ay xalaat. Daa na woote it ag yamoo diggante góor ak jigéen te booba
jigéen ku desoon ginnaaw la woon ci mboolaay gi (la société). Daa na woote it ci
mag ñeek gone yi di dimbalante.

Ci biir xareb àdduna bu ñaareel bi, Jaata siiwoon na ba daj Kaasamaas gépp, ñu
mujj di ko dàkkantalee Boroom Kabrus, te kat jàmmaarloo gi mu doon def ci anamug
jàmm la ko doon defe. Siiwam gi tiitloo woon na waa Frãas yi tegoon loxo ci réew
mi, ñu mujj jàpp ko ca Kabrus ci 28 samwiye 1943 g.j, bu ko defee ëttu àtte bu
Sigicoor àtte ko, tëjlu ko fukki at, ñu làq ko, yobbu ko Tumbuktu ca Mali, fa la
faatoo ci 22 mee atum 1944 g.j, te booba mi ngi ci digg ag njegemaaram .



https://wo.wikipedia.org/wiki/%C3%91aareelu_tukki_bi_(bu_G%C3%A0nnaar_bi)

Sëñ bi moom daawu leen yeexal lu dul diggante bi muy xaare ndigal lu juge ca
boroomam ak sangam ba,loolu moo daan waral ñuy jort ne daa lànk,te fekk booba
noonu la deme,ci noonu mu dem ànd ak Sheex Siidiya,ba nu àgg ci yenn ci kër yi
nga xam ne du nu woon këram,waaye yu Banii Daymaan lanu,mu wàcc fa ngir ay mbir
ci digganteem ak yenn giir yi,bu ko defee ku baax ki wàcc moom itam,bu niy laxas
mu laxasati def ko ay yoon.

Bu dee wirduw Xaadir moom jëfandikoo na ko lu yàgg,daan ci sàkku ndigal ci képp
ku mu mas a yaakaar ne ku nu ci jiital ga (muxaddam), ba jële woon ko ci ñu
bari. Ginaaw bi mu wóor ko ne ñi mu daa jële du ñu ci woon ay muxaddam maanaam
ñu ñu jiital (ñu ko war a joxe) ,mu sàkku ci Yàlla (t.s) mu may ko ci lol ag
gëlëm mbaa ag dengi-dengi dootu ci nekk. Mu ne bi ma Yàlla yobboo ci géej gi ma
nekk man rekk ak moom la ma Sang Bu Nu Wóolu bi dikkal (j.y.m),dal di rékkee ci
man lépp li ma jële woon ci nit ñi ba dara desatu ci,mu jox ma Xaadiriya ci
diggaleg (jaarale ko ci) Yonnant bi (j.y.m). Tuxal gii ak lu ni mel ci mbidd yi,
danuy wone ne Sëriñ bi daje na ak Yonnant bi(j.y.m) ak Jibriil (j.y.m) ci lu dul
woote ag yonnant,du caangéenug wëhyu,waaye ci kem li Yàlla di jagleel lenn ci
wàlliyoom yu mat yi.

Ku bëgg a am lu ko leer na xool teere bi nu naan “Tanwiirul halaki fii imkaani
ruwyatin nabiyyi wal malaki”di ci maanaa leeralug lu lëndëm këriis ci man a
nekkug gis Yonnant bi (j.y.m) ak malaaka,teere boobu boo bëggee lu leer rekk moo
ciy géej jug mbàmbullan gi.te boo defee ag settantal ci tuxal gii ak li ci
topp,da nga gis la amoon kon ca géej ga muy ni nu nangoo woon li mu jële woon ci
ku dul woon Yonnant bi(j.y.m),ak dello ngi ko ko Yonnant bi delloowaatoon,ak
naayibam yi, ñatti sëriñ yu tedd yi,ngir mu nekk naayibam moom Yonnant bi ( aji
wuutoom),tey ki fi wuutu yooyule sëriñ (g.y.y.ñ),ci seeni wird ,di seen muxaddam
bu nu joyal bi , nga xam ne amul lenn lu ko tënk ci wenn wird,(ku ko neex ak nu
ko neex la koy joxee) ,da nga ci gis it la amoo n ci Sarsaara muy jox ga nu ko
fa joxoon wirduw boppam moom rekk,jagleel ko ko,nga xam ne benn sëriñ bu ko fi
jiitu masu koo yor.

Looloo waraloon daawul digal ku jébbalu ci moom te yoroon aw wird njëkk muy ñëw
mu koy bàyyi,da koy digal kay mu tëye ko te yéene ne moom moo ko ko jox,ku
jébbalu ci moom nag te waxoo ko dara,bu boobaa mu door laa jox wirduw boppam.
Looloo waraloon doomam ju tedd ja,sunu sëriñ,SheexMuhammadul Bashiir naan cig
xasida gog biral na ci ngënéelug wirduw Sëñ bi ci yeneen wird yi,xaaral ma jox
la ko lépp,ma nga ca biir it waxam ja mu naan: ((wommatal nga ma la Jiilaanii
kawee woon)) ba ca bayit ya nga xam ne sëñ Bashiiru tudd na leen ci xasidaam
gii,mi ngii:

Ñu dellu ci wax ci cosaanul wird wi,ak yax bi(yax=nassu ci araab.=texte ci
français) mu bindoon ci ginaaw sotti (sotti = nusxa ci araab.=copie ci français)
ga mu amaloon ca wird wa, muy :

( sunu boroom taxawal (fondumang)na sunuy jëf ci may nu ñu man a root ci gën ji
teen, kon mbégte ñeel nanu (mu jublu ci wirdul maaxuuz)) loolu mooy wirduw sunu
sëriñ bi Sheex Ahmadu Mbakke,mu juge ca boroomam jaar ci Ahmad Yonnant bi) (yal
na ko Yàlla dolli xéewal ak mucc,li feek mi ngi doon ab raas jëm ca texe gu kawe
ga) (jox na ko wird wii jële ko ca aji namm ja muy Yàlla,yéem naa te ñée bii
sëriñ ak yii taalube) (jagleel na ko wurusu luulu wu nu ñongal ci xor,te làq ko
ku dul moom) (wurus ñeel na sunu sëriñ bu nu gërëm bu màgg bi,ku ko am de am
dëkkaaleg ka gën a màgg) (mi ngi ko gènne ci bisub àjjuma,mu jëm ci ku Yàlla
texeel ci doomi jamono ji) (ci juroomi fani sawaali atum (sahidnaa karaman) di
junni ak ñatti téeméer ak ñaar fukk,moom boroom taariix bii,moom miy ndëppul ñu
tedd ñi (ndëpp mooy mbaxana mi nuy solal buur) ) (mooy sunu sëriñ Ahmadu MBAKKE
mi dëgg di tax a tukki ak a took ) (génneel nanu ko ngir jëmmi Yàlla ,kon
billaahi bu ko sàggane) (ngir Yàlla,boo bëggee am li nga bëgg,ndax kat kuy rëbb
ba jam ñay man a dëpp) (yaw sama boroom ci darajay aji wommat ji xeet yi jëme
leen cig jub,di Muhammad miy wuññi njàqare) (yal na Yàlla miy sos niir yi,sotti
ci moom gën jaa selli xéewal ak mucc ak ñoñam aki saabaam) (ak ci darajay sunu
sëriñub Mbakke bii,na nga ma may ma jot ca la ña jiitu bëggoon) (ci ag kawe,bu
ko defee ma bokk ci mbooloom ñi la jege,yaw miy boroom nguur gi) .

Yenn taalube yi nag gis nanu ne li tax Sëñ bi delloolu naar bi Xumaak,fa tubaab
yi am sañ-sañ,ab junj la ci ne ñoom tubaab yi ñoo ko yonni,Yàlla rekk a
xam,waaye pexeem ma moom Yàlla naaxsaayal na ko.

Man nag li ma gis mooy lii mooy dëgg-dëggi laabiir ak doylooYàlla,ak nangu ab
dogalam,miinunu ko ci ku dul moom ci waa jamonoom,li mu nuy fàttali mooy li
daloon ki miy ligéeyal ci yenn ci xareem yi,loolu mooy dafa am benn Ahraabii
(araab bu dëkk ca kaw ga) bu tuddoon Duhsuur bu ko fekkoon mu tëdd,xaw a sori
saabaam yi,mu bocc jaaseem,xàcc ko ne ko ana ku man a dox sama digante ak yaw?
Yonnant bi (j.y.m) ne ko Yàlla,ci noonu waa ji di lox ba jaasi ji rote ci loxo
bi,Yonnant bi (j.y.m) jël ko ne yaw nag ku la man a musal ci man? Mu ne ko amal
yërmaande, Yonnant bi jéggal ko,bañ koo def dara.

Naar bii nag moom bis dellusi na ci Sëñ bi ca Xumaak,taalube yi jug ngir fexeel
ko,Sëñ bi yëg ko génn ci naaj wi,te solul ay dàll,di wax ca kaw: bàyyi leen
ko,bàyyi leen ko,(alaa tuhibboona an yaxfiral laahu lakum) muy:xanaa bëggu leen
Yàlla yëram leen,di ko baamu.

Halawi yi nee nanu xamunu lu tax Sëñ bi tudde ko Biirul Xayri,ndax tur woowu
ñoom masunu koo dégg ci seei baay,ba bi nu fa suulee Sheex Ahmad Bun BUDDIN,nu
dal di xam sekkareb li tax mu tudde ko ko,nu xame ci baatinub Sëñ bi.

Xasida gii ndollent la ci tontub kiy laaj ndax Jibriil da na dikkati ginaaw
yonnat bi. Bokk na ci li mu bind ñeel Sayid Ahmad mom Sheex Muhammadul Haafis
lii: Bismil laahir rahmaanir rahiimi,allaahuma salli halaa sayyidimaa
muhammadinil faatihilimaa uxliqa,wal xaatimi limaa sabaxa,naasiril haqqi bil
haqqi wal haadii ilaa siraatikal mustaqiim,wa halaa aalihii haqqa qadrihii wa
miqdaarihil haziim,na Sheex Ahmadu Bun Sheex Muhammadul Haafis,ak ku dul moom ci
ñoñ Halawi yu goor yi ak yu jigéen yi,ak ku dul ñoom ci jullit ñu goor ñi ak ñu
jigéen ñi,nanu xam ne Yonnat bi jàmm ak xéewal yal nanu nekk ci moom,delloo na
ab nuyyo Sheex Ahmadu,te Sheex Tiijaani moom itam gërëmul Yàlla yal na nekk ci
moom delloo na ko nuyyoo,te Yonnant bi (j.y.m) teral na ko teral gu mel ne gi mu
teral mbokkam mi Sheex Muhammadul Haafis,ki ciy dund yal na ko Yàlla gërëm te
aar ko ci lépp lu mu ragal,ka wéy it mu gërëm ko te yërëm ko,te SheexAhmad
Tiijaan it yal na ko Yàlla gërëm,te jegeel ko,def na ko niki doomam,képp ku jële
wirduw tiijaan ci ñaari sëriñ yii tudd Ahmad yal na leen Yàlla gërëm te aar leen
te yërëm leen,mel na ne jële na ko ca Sheex Muhammadul Haafis (y.y.g),képp ku ko
jële ci ñoom ba noppi bàyyi leen fi di demati ci keneen ci mbooleem sëriñ yi,ànd
ak yéeney bàyyi leen,na ko wóor ne pert na ci àddina ak allaaxira,yal na nu ci
Yàlla musal,képp it ku ko jële ci kenn ci ñoom ñaar,bu ca faatoo tonowu na
adduna ak allaaxira,képp ku xool mbind mii na xam ne bi nu koy bind Sheex Ahmad
Tiijaan (y.y.g) moo taxaw di wax ñuy bind.

Bokk na ci li mu bind ci Ahmadabnil Kawri Addaymaanii, lii:Ahuuzu billaahi minas
saytaanir rajiimi,Bismil laahir rahmaanir rahiimi,yal na Yàlla mu kawe mi dolli
xéewal ak mucc ci sunu sang ,sunu kilifa Muhammad ak ñoñam aki saabaam,xéewal ak
barke ak mucc gog dana ci xamal nit ñi ne Muhammad Ibnu Kawri Addaymaanii,ak
Abuubakrin Bun Fatan Alhasani,Yàlla mu barkeel mi te kawe jéggal na leen ñoom
ñaar,ci bisub Harafa atum “shahidnaa bikaram” di junni ak ñatti téeméer ak ñaar
fukk ak ñaar,te ku ci nekk ci ñoom ñaar xawoon naa alku,sababub loolu mooy
juumug Daymaanii,ak weddig Alhasanii. Ahmadu Bun Kawri moom dëppoowul ak Sheex
Tiijaan ci li mu doon xuus ci wàllug Mahiya,bu dee Aboobakrin moom daa ñàkki
teggiin ak Sheex Tiijaan (y.y.g) ci ñàkk a nangu ag tontoonteem ak Ahmadu Bun
Kawri,Sheex Ahmad Tiijaan nag moom ku beru la wëlif leen ñoom ñaar.Liii mooy
dëgg gi nga xam ne sikk amu ci. Wasalaamu halaykum warahmatul Laahi
wabarakaatuhuu.



https://wo.wikipedia.org/wiki/Y%C3%ABngu-y%C3%ABngu_yu_ag_nasaraanal_ak_ay_wi_mu_%C3%A0ndal

Ag nasaraanal yëngu-yëngug diine gu ñu nos la, gu li ko tax a jug mooy tas
diiney nasaraan ak xayug nasaraan yi ci jullit ñi ak ñu dul ñoom. Nasaraanal gii
nag lu taqoo la ak sancug Tugal gu yees gii nga xam ne jot naa man a liggéeyal
diiney nasaraan ci anam gu nëbbu, jaare ko ci ay yoon aki defiin yu lëmu te
jafee xam. Loolu lépp nag ngir liggéeyal ay xemmemtéef yi mu amoon ci sanc
àdduna bi, yilif ko . Looloo waral du yomb nu tàqale diggante nasaraanal ak
canc, te itam nasaraanalkat yi danu daa nekk ci ron kiliftéefug sancaan yi. Lu
yéeme la diiney nasaraan nekk di benn ci jumtukaayi canc gu Tugal gu yees gi.
Nasaraanal nag yamutoon ci benn Jàngu rekk ci jëmmi boppam, waaye kay Jàngu yépp
a ko daan def, moo xam Jàngu bu sowwu bi la (bu Katolig bi), bu penku bi (bu
Ortodoksi bi), bu protestant bi walla bu Angalteer bi (bu Angalikaan bi).
Gëpplante gi taroon na ak xeex bi ci seen diggante, ni mu tare woon ci diggante
réewi sancaan yi.

Taarixu nasaraanal gu yees gii nag am na ag takku gu mu takku woon ci
yëngu-yëngu gu wuññi gu melosuuf gi réewi Tugal yu nasaraan yi doon def, te
Portigaal ak Espaañ jiite woon leen, di woon ñaari réew yu ëppaloon te xaabaabal
ci diine te daan ci par-parloo safaan jullit ñi ak seen àdduna. Bu ko defee
wuññikati Tugal yii ame woon ag parparloo gu diine defoon séeni liggéeyi wuññi,
soldaarus Tugal si topp ci séen ginnaaw di liggéeyal xemmemtéefi canc yu seeni
réew, loolu lépp nag ngir nu àndandoo amal li nu bëgg mooy liggéeyal tubaab yi,
te taxawal seenug cang ci diineek fetal .

Nasaraanalkat yu nosu yi jëfandikoo woon nanu ab lim bu rëy ciy ker-keraan
(moyens) yu leen di dimbali ci seen liggéeyub nasaraanal bi, bu ko defee ñuy def
jamono ju ñëw ñu seet nu ñu ciy def ba liggéeyal ci seen jubluwaay boobu.
Jumtukaayi nasaraanal gën na a jëm kanam ànd ak jëm kanam gi jamono def ak gi
xam-xami dëppale yi (les sciences pratiques ou appliquées)ak yu xarala yi def.
Nasaraanal ñi ngi ko tàmblee ci ay nit di jug di waaraate ak a xamale yonent
Yàlla Hiisaa (j.m) akum njàngalem diineem. Wii xeetu nasaraanal sax na fi di ag
nasaraanal gu kenn nit di def, mu doonoon lu jëmadi kanam waaye tolloo woon ak
jamono ju yàgg ji mu dajeeloon. Jumtukaayi nasaraanal jëmoon na kanam aki
ker-keraanam bi yewwuteg xam-xam ak gu ndefar gënee jëm kanam ci Tugal. Bu ko
defee yonnee yu nasaranal yu ñu nos yi tàmblee am, ay mbootaay yu nasaraanal yu
bees di leen saytu, yuy jëfandikoo mbooleem anam yi ak jumtukaay yu yees yi ngir
doxal seeni liggéey, bokk na ci li nu daa jëfandikoo:

fajuwaay yi(les hôpitaux) ak këri faj yu ndaw yi ak barab yiy maye ay garab. Ci
xaranub fukk ak juroom ñeent, ay mbootaayi paj yu nasaraanal yu bari feeñoon
nanu ci réewi Tugal yi ak Diiwaani Amerig yu Bennoo yi ak yul ñoom ci réewi
àddunay nasaraan ji, li leen taxoon a jug mooy waajal ay doktoor yu goor ak yu
jigéen, aki rewlikat(dooñkat) aki jàpplekati doktoor ngir ñu man a liggéeyal
Jàngu bi jaare ko ci liggéey ci barabi nasaraanal yi nu tasoon ci àdduna bi,
rawati na ci Afrig ak Asi. Paj man nañu ne mooy ker-keraan bi la man a gën a may
ngay man a jonjoo ag nit ñu néew ñi doole ak ñu ñàkk ñi. Nasaraanalkat yi dañu
daa wax naan: li ñu jublu ci jëfandikoo meccem Paj ci nasaraanal mooy ne moom
day nooyal yoon wi laytaay ko ba bu Injiil dee ñëw ngir dugg ci xol yi du
jafe.(Ma ne man: nit ki boo ko joxee mu lekk, naan, ginnaaw bi muy bëgg a dee
cib xiif, di bëgg a dee ci tawat nga faj ko, boo nee ko fii la mu ne foofa la,
rawati na bu ko fekkul muy ku tatawu ci xam-xam, aaru ci dali diine ju dëggu).
Dañu daa wax it: war na doktoor biy nasaraanal mu bañ a fàtte ne day nasaraanal
laata'a dara di xew. Mbootaayi nasaraanal yi sotti woon nanu seen yitte ci
meccem paj mii, daal di ubbi lu sakkan ciy barabi paj ci réew yu ndool yi
yittewoo paj aki doktoor, ngir loolu man leen a jàpple ci seen ligeeyub
nasaraanal boobu leen taxoon a jug.

daaray dal yi ak yu diggu yi ak yu ñaareel yi ak xamluwaay yu kawe yi ak daara
yu mag yi ak kàggu yi ak daaray mecce yi añs. Ñi jiite woon nasaraanal gi danoo
gisoon ne bu nu ubbee daara yii ci réewi jullit ñi ak yu leen moy loolu dana man
a doon aw yoon ngir tas ci diiney nasaraan ci doomi jullit ñiy jàngsi ci yii
daara, rawati na bu nu leen dee def leeg-leeg ñu cofal leen ci njàggalem Injiil
mi, leeral leen ko, nga rax ci loolu li daara yii daa def muy tas xayug Tugal gi
ak rawug xam-xamam ak jàngal ko yile dongo, te loolu ag doyodal jullit ñi rekk
lañu ci jublu woon.

bu ko defee liggéeyub nasaraanal bi di sawar ci biir daw-làqu yi ak ñees tuxal
ñi ci réew yu néew yi doole, loolu mooy li ngay gis ci réewi Afrig yeek ak Asi.

Loxob nasaraan biy indi ñam, paj ak ndimal ñeel daw-làqu yooyu ak ñu ñu tuxal
ñi, mooy biy tas dali diiney nasaraan ci ñooñii, di jariñu ci seen nekkiin wu
metti woowu ak seen tumbrànke gu tar gi.

Yëglekaay yi ak këyiti xibaar yi, tasum xibaar meek yeene yi nga xam ne seen
woote yu nasaraanal yee ko daan tax a jug, ak waxtaan yi nu daa amal ci pénc yi,
ak taalifi penkuwaan yi (les orientalistes) yi yi daa gëstu ci xam-xami penku yi
ak seeni njàggat aki pas-pas, ak li nekkoon ci loolu lépp ci tooke ñeel jullit
ñi ak séenug xay, aki laaj yu man a jur ay sikk aki jiixi-jaaxa ci jullit ñi jëm
ci séeni boroom xam-xam aki kilifa, lii lepp ci jumtukaay yi la woon .
Nasaraanalkat yi gisoon nanu ne daal téere yii ak mooltéef
yii(imprimé/publication) man nañu leen a dimbali bu baax ci wisaare ag nasaraan
ci réewi jullit ñeek yu leen moy, jaare ko ci li ñuy bàyyi ci bakkan yu doyadi
yi ciy jeexiital. Mbootaayi nasaraanal yi sos nañu ab lim bu mag ci ay daaray
yar ci Tugal ak Aamerig ngir waajal ci nasaraanalkat yi war a defi bii liggéey.

Nasaraanalkat yu katolig, anglikaan ak protestant yi wisaaroo woon nañu ci réewi
araab yi nekkoon ci ron cacug Britani, Faraas, Itaali mbaa gu Espaañ. Bu ko
defee nasaraanalkat yi sos ci réew yii ay barabi nasaraanal ci biir askan wi,
rawati na fa jullit ña, ndaxte seen jubluwaay ci loolu mooy néewal doole jullit
ñi ak seen diine. Réew yi nasaraanal gi sutuxlu danañu leen ci tuddal yii :

Nasaraanal ag cawarteem fésoon na ci biir Nasaatiray Iraag yi, ci Mawsil,
Baxdaad ak Basra, ñi ko doon def nag di ay nasaraanalkat yu Faraas ak yu Itaali.
Àntug nasaraanal gu katolig gii ci Iraag ci njiitul Faraas merloo woon na
Britani, ci noonu mu daal di fa woon yabal ay nasaraanalkat yu anglikaan, daal
di ubbi bunt bi ci kanamu nasaraanalkat yu protestant yi, ngir ñu àndandoo xeex
nasaraanal gu katolig gu rëy gii doon àntu bu baax ci Iraag. Loolu jur ag
gëpplante gu mag ci diggante nasaraanalkat yu katolig yi cig wàll ak yu
anglikaan yi ak protestant yi ci geneen wàll. Gëpplante gii nag du lenn lu dul
geneenati ci gëpplante yi daa xew ci wàllug canc ci diggante Faraas ak Britani
ci goxi penku bi. Britani daa gisoon ne nasaraanalu gu katolig gu Faraas gii
nekk Iraag tay, dara yobbuwu ko fa lu dul suuxat xejjug Faraas ak kiliftéefam ci
penku bi, te loolu moom la Britani doon ragal moom mi ame woon dooley canc ji
gën rëy te ëpp doole. Ay turi nasaraanalkat yu protestant yu bari feeñ nanu ci
ñi daan liggéey ci toolub nasaraanal ci Iraag ci xarnub fukk ak juroom ñeent g,
ku ci mel ni: nasaraanalkat bii di Grant ak Groves ak Samuel Zwemer añs

Ag nasaraanal tasaaroo woon na ci réewi Dóox gu Araab gi (golf arabique), ndaxte
bii gox da di ab jàlluwaay bu am solo jëm ci réewi penku yi. Bi mu ko defee,
nasaraanalkati protestant yu Amerig yi sawar fa, daal di fay sos ay fajuwaay yu
seenub lim àggoon ci juroom ñeent, aki këri doktoor , seenub lim ñoom it àggoon
ci fukk ak benn.

Nasaraanal gi yamutoon ci mbootaayi Protestant yu Aamerig yi, waaye weesu woon
na leen ba daj yu katolig yi ak yu angalikaan yu Britani yi. Ci noonu yii
mbootaay tàmblee joŋante ci sos ay daara aki jàngu aki katederaal ci réewi Dóox
gi. Nasaraanalkat yu protestant yu Aamerig yi daal di taxawal Jàngu bu Injiil bu
xeet wi ci Kuwet, Ahmadi, Manaama ak Masxat. Bu ko defee katolig yi taxawal
katedraal bu katolig bu Rom bi ci Manaama ak Abuudabi, ak Jàngu bu Angalikaan bi
ci Manaama. Nu daal di sos ay barab yu ñu jagleel tas Injiil ak seddale ko, ak
yeneen téerey seen diiney nasaraan ji, ak seen yéene yi aju woon ci seen woote
bu nasaraanal bi. Waaye ak li nit ñiy yittewoo barabi faju yooyu lépp ak daara
yi, teewul ñu xeex bu baax safaan yëngu-yënguy nasaraanal yii ànd ceek li nu am
ci jumtukaay ak doole. Boroom xam-xam yi xeex ko ci seen xutba yi ñuy def ci
jàkka yi ak waaraate yeek gindee yi. Askan yu bañ canc yii te noonu ko ñoom itam
xeex ko. Loolu jural nasaraanalkat yi ag sooy akug tas yaakaar.

Nasaraanalkat yi sawaroon nanu ci reewi Shaam yi, ci Siri, Libaa, Palastin ak
Sordani . Nasaraanalkt yi yittewoo woon nanu mbirum Libaa ak Palastin, rawati na
ginnaaw xareb àdduna bu njëkk bi, nga xam ne réewi Shaam yi danoo tàbbi woon ci
ron féetale gu Faraas ak Britani. Bu ko defee way nasaraanal yi sotti seenug
nasaraanal ci dëkki Siri yeek Libaa, daal di jàpplanteek kuréelug Mawaarina yu
katolig yi ci Libaa. Britani it duggsi, féeteek kuréelug Dursu gi ci Libaa.
Nasaraanalkat yi jeqi woon nanu fa ay fitnay kuréel, ca la xarey kuréel yu tàng
te tar juddoo ci Libaa, ci diggante Mawaarina yi ak Dursu yi atum 1860g. Way
nasaraanal yu Angalikaan yi ñoom danoo sotti woon seen yitte ci Palastin, rawati
na ne moom ab digg bu diine la bu am solo ñeel ñi topp ñatti diiney asamaan yi:
diiney Yahood, ju Nasaraan ak Lislaam. Mbootaayi Anglikaan yu Angalteer yi
tàmblee sosi fajuwaay aki daara, aki mbootaayi yiw ci dëkki Palastin yi, rawati
na Quds , Betlahem, Naasira, Tabariya, Yaafa ak Gasa. Fii itam du waa Angalikaan
yi rekk a fa doon def ag nasaraanal, waaye it katolig yi, Ortodoks yi ak
Protestant yu Aamerig yi. Julliti Palastin yi jàmmaarloo nañook yëngu-yënguy
nasaraanal yii, xeex ak ñoom bu baax, ndaxte dañoo noonu woon seen diine, noonu
seen jaloore, seen ndono, seen xay ak taarix bu lislaame bu xóot bii. Seenug
xeex ko gën na a tar bi mu gënee leer ne ag nasaraanal la te canc gi lay
liggéeyal. Ci noonu nasaraanalkat yi jàpplanteek seeni góornamaa kontar araabi
Palastin yi ngir defar lañuy wax dëelub Balfour , génne ko it atum 1917g, lii ko
taxoon a jug di sos am réew mu xeet mu yahood yu sahyoon yi ca suufus jàmbur see
di Palastin, di suufus ay araab yu jullit, tubaab yi déggook yahood yi jox leen
ko, ci seenug toroxte ak naqar.

Nasaraanal tas na ci Isipt te wisaaroo fi ci xarnub fukk ak juroom ñeent g,
rawati na ginnaaw bi ko Britani tegee loxo atum 1882g. Qibt yi dimbali nanu
mbootaayi nasaraanal yi tasoon ci biir jullit ñi ci Isipt. Bu ko defee yonnee bu
katolig bu Faraas bi tukkee woon Liyon daal di def ay liggéeyi nasaraanal yu
fés, mboolooy nasaraanal yu Yesu yi di leen jàpple ci loolu. Nasaraanal ga amoon
ca Isipt Paab gi dëgëraloon na ko te jàpple ko.

Mbootaayug nasaraanal gu anglikaan gu Angalteer gi def ay liggéeyi nasaraanal ci
Isipt, ay cawartey nasaraanalam gën a yokku ginnaaw bi Britani tegee loxo Isipt
te jàpple bu baax yii mboolooy nasaraanal te aar leen. Mbotaayi nasaraanal yu
diiŋatkat yu Amerig yi def ñoom itam seeni liggéey ci Isipt ci ñaari xarnu yii
di bu fukk ak juroom ñeent ak bu ñaar-fukk g. bu ko defee mboolooy nasaraanal
yii tàmblee xëccoo ci seen biir ak a gëpplante ci wàllug ubbi ay fajuwaay aki
daara aki jàngu aki katedraal ak barabi seddale téere yeek mbindi nasaraan yeek
yeneen yiy liggéeyal nasaraanal .

Jullit ñi xeex nanu nasaraanal ci Isipt, boroom xam-xami Ashar gu tedd gi jug
ñoom itam jàmmaarlook yëngu-yëngu gii, daal di sos mbooloo muy aar Lislaam ngir
xeex nasaraanal ci meloom yepp aki anamam. Mbooloo mii mujj na am ay bànqaas ci
dëkk yu magi Isipt yi. Sos it ay jànguwaay aki wéeruwaay ñeel way ñàkk ñi, ñu
lòtt ñeek jirim yi. Ay doxi ñaxtu yu bari am ci kanamu barabi nasaraanal yi ci
Xayra, Demenhor, Saqasiq ak Kafar-siyaat añs. Yenn it ci yëglekaay yu Isipt yi
dimblee ci feeñal jubluwaayi nasaraanal gi, yee it jullit ñi ci ay wi mu làmboo.

Liggéeyub nasaraanal sawaroon na ci Sudaan, rawati na ci ginnaaw bi ko Britani
tegee loxo. Bu ko defee mbootaayi nasaraanal yu katolig, yu protestant, ak
angalikaan yi def seeni liggéeyi nasaraanal ci biir jullit ñi dëkke woon ci
bëj-gànnaaru Sudaan ak ñu dul jullit ñi dëkke woon ci bëj-saalumam. Way
nasaraanal yi sotti woon nanu seen yitte ci ñi dëkke woon ci bëj-saalumu réew ma
te doonadi woon ay jullit, ci noonu ñu jot a tas seen diine ji ci ñoom ak aaday
sowwu ji. Nasaraanalkat yi sosoon nañu ay jàngu yu yonnee yu katolig ak yu
angalikaan ak yu protestant ci Sudaan, sosati fa ay barabi faj yu nasaraanal.

Waaye waa Sudaan ñoom tooguñu rekk faste seeni loxo ci kanamu nasaraanal gi.
jeqiku gu Mahdi gi xeex na ko. Broom xam-xam yi xeex ko. Mbootaayi diine yi
rawati na ci bëj-gànnaaru réew ma ñoom itam xeex ko.

Maxrib walla (Maghreb) gu araab gi dafa nekke fu jàkkaarloo ak réewi nasaraan
yi, rawati na Espaañ, Itaali ak Faraas. Réew yii nag jariñoo nañu bu baax néew
dooleg réewi Maxrib gu araab bi, daal fay yabal ay nasaraanalkat yu bañ Lislaam
ak jullit ñi, ngir ñu def fa seen liggéeyi nasaraanal yi, ak ngir nooyal ko,
waajal ko ba mu man a dékku canc gi nar a ñëwi di tukkee ci Faraas, Itaali ak
Espaañ. Réew yii yepp nag yu yor diiney nasaraan lañu. Cawarteg nasaraanal gi
yokku na te dolliku, rawati na ci keppaarug canc gu Tugal gii ci réewi Maxrib
yi. Bu ko defee gëpplante gi ci toolub nasaraanal tàmblee tar ci diggante
mbootaayi nasaraanal yu katolig yi, yu anglikaan yi ak yu protestant yi.
Nasaraanalkat yi daal di wut ay jumtukaay aki ker-keraani nasaraanal , taxawal
ay fajuwaay aki kër doktoor aki daaray nasaraanal añs. Ci biir loolu ñu def lu
ñu man ngir fay làkkuw araab, te dundal kàllaamay berber yi ngir xeex ci làkku
Alxuraan wi, ñu defoon ay pexe itam ci far aaday Lislaam ji ak taariixam, jéem a
jox jullit ña fa dëkke woon ay réewu yu réewi sancaan yi, bu ko defee duñu
réewooti ci seeni réew, te duñu ko bëggati. Ñu xeex ak boroom xam-xami jullit ñi
daa jéem a taxawal liggéeyub nasaraanal bi.

Mbootaayi nasaraanal yi sosoon nañu lu sakkan ci ay barabi aada , yu xam-xam ak
yu faj ci réewi araab yi, lii ci la:



https://wo.wikipedia.org/wiki/Y%C3%ABngu-y%C3%ABngu_yi_jugoon_di_safaan_J%C3%A0ngu_bu_Paab_bi

Yëngu-yëngu gu yéwénal gu diine ci Tugal, mooy googu doon am ci Tugal ci xarnub
fukk ak juroom benn g, ngir setal Jàngu bu katolig bi ci li ci taqoon ci ay
ñaawtéefi pas-pas ak yu jikko, na ñu ko daa defe mooy jéem a delluwaat ci
njàggaley Injiil yi.

Ak li Jàngu bi di nekk nguurug ruu lépp - ci li ko njëkk a tax a jug - téewul
ànd ak li jamono di gën a yàgg, mu jot a àgg ci ŋëpp - ci loxob weñ - nguurug
diine gi ak gu politig gi, maanaam, mu tëye tëyiin wu metti te tar, ñaari nguur
yii di gu diine gi ak gu adduna gi. Ci loolu la mujje di dooley politig, ju
diine, ju koom-koom, ju mboolaay ak ju aada ci mboolaay yu Tugal yu katolig yi
ci jamono yu diggu yi. Dàkku nag walla xañ nit ki jàngu bi moo nekkoon mbugal mi
gën’a saf, te gën a tar, mu Jàngu bi moomoom, daan ko teg kuy jeem’a léewtook
moom, ak nu darajaam man’a kawee, mbaa mu màgge ni.

Egliis bi ci safaanub muy jëfandikoo nguurug ruuwam gi, di jëmale nit ñi ci
yooni baax ak ragal Yàlla, moom déy – ginaaw ag mbon da koo duggoon – daa
labaloon boppam ci bànneexi adduna aki caaxaanam, fàgguloon boppam ay suuf yu
yaatu, ay alalam it mu teggiloon leen, te musal leen ci galag yi ñépp di fay. Ci
noonu Paab yi ak kardinaal yi nekkoon di ñu nuuroon ci dundug adduna aki caaxaan
yu ëpp.

Ñaawtéefi Jàngu yooyu ak yu leen moy, ñoo gestuloo woon te fëkkoon yittey
yéwénalkat yu mboolaay yi ak bindkat yi ci jamonoy yewwute gi.

Ki gënoon’a jeexiital ci mbooleem bindkat yooyu, mooy labbe bii dib xeltukat ,
nu ko daa wax Erasmus ( 1466 – 1536 g), moom daal jamoon na ci teereem bi tudoon
« tagg ag ndof » (Praise of Folly) , jamoon na ci nekkiinu Jàngu bu katolig bi,
mu nekkoon jam yu tar te wex.

Yéwénalug diine ci Tugal - ci doxam bi - romb na ñaari tolluwaay : bi ci njëkk
mooy : bi ay yëngu-yënguy yéwénal yu ndaw amee te lalu niki ay njiitlaay aki
cëslaay yoo xam ne ci seen kaw la yëngu-yënguy yéwénal yu diine yu mag yi ci
Tugal tegu. Bu ñaareel bi nag mooy yëngu-yëngug yéwénal gu mag gi ci boppam.

Bu dee nag yëngu-yëngu yu diine yi nooyal yoon wi ba yu mag yi man’a am, man’a
taxaw ci Tugal, ñoom ñooy yi nuy wax Fransiskaan ak Dominikaan, ñooy yi gisoon
ne mant’a ñàkk nu dañal njuumte ak ñaawtéefi diine yi niki aw yoon wu nuy jaar
ngir yéwénal Jàngu bi te dëgëral ko.

Ag yëngu-yëngu gu yéwénal daal di taxaw ca Angalteer ci njiitl John Wycliffe
(1330 – 1373 g), moom kenn la woon ci ustaas yu siw, yu daaray Oksford ju mag
ji.Googu nag li ko taxoon’a jug mooy dañal li taqoon Jàngu bi cig mbon. Gii
yëngu-yëngu moom mi ngi judd ginaaw lu tolloo’k xaaju xarnu, ginaaw juddug
yëngu-yëngu gu ñaari way sell yii di Fransis ak Dominik, waaye gii nag moo
gënoon’a fés, gën a jeexiital ci Jàngu bi ci gu Fransiskaan gi ak gu Dominikaan
gi. Geneen it feeñati gu yéwénal ci Bohimiya ci njiitul John Hess (1373 - 1415
g) , moom mooy ki ne woon : ag diggale wart’a am ci diggante nit ak boroomam,
ndare diggale googu doon ngëm ak jëfe li ci Injiil. Hess nag li mu jublu woon ci
loolu mooy wàññi sañ-sañu Paab gi, ak neenal taxawaayub làbbe bi niki aji
diggale ci diggante jaam bi ak boroomam .

Bu dee yéwénali diine yu mag yi ñoom, ñi ngi doon jëmmu ak’a feeñe ci am gi
yëngu-yëngug Protestants gi amoon, njiit ya di woon Martin Luther, Kalfan ak
Swingli.

Martin Luther mi ngi juddoo Isilban, di benn dëkk ci diiwaanu Saksoniya ci
Almaañ atum 1483 g, faatu atum 1546 g, baayam nekkoon ku daan liggéey ci benn ci
gasuwaayi mbell yi. Mu màgge nag ci njaboot gu ndóol, ak ci ron dund gu jafe te
wow. Moom nag jàng na cosaani làkkuw latin, ak cosaani ag katolig, noppi jàng
yoon ak xeltu, dugg nag ginnaaw bi, benn ci barabi jaamu yu katolig yi, ngir
laabal fa boppam ciy bàkkaar aki ñaawtéef, loolu nag ci gëm-gëmi katolig yi la
bokk. Ginaaw bi mu tukki dem Rom atum 1510 g, def fa weer, gisal boppam
ñaawtéefi paab gi, ak bon-boni Jàngu bi, li gënoon’a wëlbati ay gëtam mooy jàdd
gi niti diine yi jàddoon, ak wàcc gi nu wàccoon yoonu leer ak lëmoodiku wi
nasaraan gu njëkk ga yoroon, ak set gi mu setoon . Lii jeexiitaloon na ci
boppam, ak xelam mu daladi mi, jañoon ko it ci jam walla “kritige” paab gi,
ginnaaw bi it, mu mujj fettéerlu ci kawam , bi mu bañee –moom paab gi - ne du
soppi aw doxaliinam.

Dikk gi labbe bii di John (Tetzel) dikkoon ci diiwaanu Saksooniya atum 1517 g,
ngir jaaysi fa ‘xobi njéggal’ yi, dikk googu dimbli woon na Luther ci mu man’a
feeñal li nëbbu woon ci biiram muy yéeney yewenal yi mu yoroon te fasoon leen ci
xolam.

Jaadu na ñu fàttali leen ne ‘xobi njéggal’ mooy li fi wuutu woon tuubug aji tooñ
ji, ci jeem’a fare ay bàkkaaram ci def lu baax, jaare ko ci julli walla joxe
asaka mbaa woor. Waaye Paab bii di Liyoo mu fukkeel mi, moom daal, da ne woon da
na doy aji moy ji bu bëggee tuub ay bàkkaaram mu aji-ji Rom, ginnaaw bi, wax
jooju xaw’a gën’a jëm kanam, gën’a xóot, bi kenn ci paab yi nee : njéggal daal
man na’a ame ci nit joxe ci alalam ci Jàngu bi, ngir ñu dundale ci diine, bu ko
defee ñu jox nit kooku ‘xobu njéggal .

Luther moom dafa safaanoon (kontaroon) njaayum xobi njéggal yi, mu ne woon :
mucc mbaa mbugal ak fayoontoo, manuñoo juge ci jënd ay xobi njéggal, fa nu man’a
juge kay mooy gëm Yàlla. Luther moom diiŋatoon na xobi njéggal yi, daal di woon
dem ba ca Jàngub Wtanberg ba, wékk fa mbind mu ëmb ay diiŋat yu toll ci 95 , ci
atum 1517 g . Paab bii di Liyoo mu fukkeel mi amoon na taxawaay bu tar ci
xalaati Luuther yi, ndax daal di woon nay genne ca saa sa benn saxal walla
ndigalul xañ, ñu teg ko Luther, saxal boobu walla ndigal loolu moom lanu daa wax
(Wermis), waaye Luther moom faalewul woon saxal bii, moom kay da koo sanni woon
ca ëttub Jàngu bu Watanberg ba, lakk ko.

(1) Injiil mooy andaar ju diine ak ju yoon ji muy sukkandikoo ci firi pas-pas yi
ak mbooleem masalay diine yi am ag wuute.

(2) Nit ku jàng ku nekk tey jëfandikoo xel sañ na’a jàng injiil te firee ko ni
mu ko dégge, xame ko ni.

(3) Paab bi amul - benn yoon - àq mbaa sañ-sañ ci rënkal fi boppam, moom rekk,
sañ-sañu firi injiil.

Am na ay jëfka yu bari yu ñoo dimbli woon Martin ci fipp gu yéwénal gi man’a
àntu. Yi ci ëpp solo ñooy yii :

(1)Feeñ gu Luther mii feeñoon ci jamono joo xam ne waa Tugal yi seeni xel da cee
tàmbli woon’a ubbiku, ñu tàmbli woon’a féqu ak’a dañtalu ci ŋëb gu paab gi ak
sañ-sañam.

(2)Siwug njuumte ak ñaawtéef yu rëy yi nga xam ne taqaloon nanu derub paab gi,
te taxoon ba nit ñi doon sikk ag muccam ak ag sellam.

(3)Fonk sa xeet,walla xeetu gi tàmbli woon’a feeñ ci reewi Tugal yi, te taxoon
waa Almaañ ñi defoon ab dank topp ci ginnaaw Martin Luther, rawati na kuréel gu
diggu ga ak baykat ya ak gawar ya.

(4)Dimbali gu ko ustaas yu daara yu mag yu Tugal yi dimbali woon, ak ñu dul ñoom
ci xalaatkati Almaañ yi warlu woon ne ñooy fas yeenee tas xalaatam yooyu.

(5)Firi Injiil ci làkku Almaañ, ak def ci ay taalif yu tax waay Almaañ ji man’a
gis ay xalaatam, yër it jam yi mu doon def Jàngu bi .

(6)Tasug móolukaayu téere gi nga xam ne Gotenborg moo ko fentoon, loolu taxoon
nag ba xalaati Luther yi tasoon ci waa Almaañ yi ak ñu dul woon ñoom.

Am na benn xeex bu mag bu amoon ci diggante Martin aki gaayam, ñoom ñi diy
Diiŋatkat, maanaam ay protestants cig wàll, ak diggante ñi toppoon Paab gi
(katolig yi) ci geneen wàll.

Dëkki Almaañ yi moom xare yu tàng’a fa amoon, dongay ñaari ngér yii doon xeex
nag mujjoon nanoo xaatim ag juboo, gu nu tudde woon (Augsburg) atum 1555 g, ñu
nangu woon ci ne diiwaanu Almaañ bu nekk am na àq ak sañ-sañ ci tànn ngér mu ko
neex, mu protestant mbaa mu katolig, waaye ci wàllug nguur gi ñu tànn protestant
def ko diine, ngérum Luther mu protestant mii tasoon na te siw ci diinaawani
almaañ yu bëj-gànnaar yi – Jàngoom daal di doge ca Jàngub Rom ba – ak Norwej,
Finland, xalaat yii tam tas ba genn Almaañ, dugg Angalteer ak nguuri skandinaaf
yi (Danmaark ak Suwed) .

John Calven mi ngi juddoo Fraas atum 1509 g, di woon ku duggoon ci ngérum
protestant mu Luther mi, te bàyyi woon mu katolig mi. Kalfen walla Calven juge
woon na Fraas dem Siwis, li ko waraloon it mooy sonal gu nu ko fa doon def ngir
ay sabab yu aju ci diine .

Fii nag la tàmblee wisaare ak’a tas ngérum yéwénalam mu xaw mee jege ngérum
Luther mi, ñi ko toppoon mu tudde leen (Hogonoots), di ci maanaa ñoñ laab ñi.
Kalfen ak Luther dëppoo woon nanu ci ay masala yu diine yu bari, waaye wuute
woon nanu ci ñaari mbir ñooy:

(1) Wax gi Kalfen waxoon ne njéggal ci mbir yi nu doggal la, te loolu Luther
nanguwu ko .

(2) Kalfen daa gëmoon ne Egliis bi warul’a topp ci ginaaw genn nguur gu adduna,
ne woon: Egliis bi daa war’a am nguurug boppam gu temb, gu dul wéeru ci gu
adduna gi, ñi war’a doxal nguurug Egliis bi nag ñooy am mbooloo mu xellu te am
hikma.

Mi ngi cosaanoo woon Siwis, judd atum 1484 g, ay yéwénali diineem mu tàmbli woon
ko ci dëkkub Siyorix atum 1519 g, ci biir diiŋat gu mu doon def njaayum xobi
njéggal yi. Kon foofu ag jegeente gu mag am na fi ci diggante ay xalaatam ak yu
Luther ak Kalfen, waaye teewul mu wuute ak ñoom ci lenn ci ay masalay diine.

Swingli moom daa jàppe woon Jàngu bi benn campéef bu am demokraasi, buy ame ak’a
sosoo ci mbooleem nasaraan yi nga xam ne seenug bokk ci, mi ngi ame ci benn
kuréel bu leen fay teewal ci mbooleem mbir ak masala yi aju ci Jàngu bi, ak ni
ñuy sampe nit ña fay ligeeye. Ngérum Swingli tasoon na ci Siwis, ak ci lenn ci
yeneen reewi Tugal yi, waaye taxutoon mu siwe, wisaaroo ni mu Luther mi mbaa mu
Kalfen mi.



https://wo.wikipedia.org/wiki/Y%C3%ABngu-y%C3%ABngu_yi_aju_ci_%E2%80%9Cxeetu%E2%80%9D_walla_fonk_sa_xeet_(nationalisme)_ci_Tugal,_ci_xarnub_fukk_ak_juroom_%C3%B1eent_g

Itaali laata a Napoleon di ko teg loxo, di ko nangu, nekkutoon réew mu ñu bennal
, nekkutoon it di mu am ag temb, moom kay daa seddaliku woon, doon fukki xaaj ak
ñaar, yu doon topp ak a nekk ci ron kiliftéefug ay nostey politig yu wuute:
nosteg nguur ca Savoia, Piemonte, Napoli, ak nosteg pénc ca Venezia ak Geneva,
ak ag àtte gu paab ca Rom, ak gu Dóox ca Toskaana ak Parma, ak xaaj yoo xam ne
dañoo nekkoon ci waawug imbraatóor gu Otris gi, ñooy Milano ak Lombardia.

Piemonte nag moo nekkoon nekkteg politig gi gënoon a dëgër, te ëppoon doole ci
nekkte yooyu. Ña ëppoon ca njiit ya yilifoon nekkte yooyu, ay diktaatóor lañu
woon, rawati na ñi ci waa Otris jiite woon, cig jonjoo mbaa cig jonjoodi .

Napoleon, bi mu nangoo Itaali, dafa lijjanti ba boole xaajam yu politig yu bari
te wuute yooyu ci ñatti nguur rekk, ñooy: Nguurug Alp gu bëj-gànnaar gi, walla
Itaali, ak Nguurug Savoia, ak Nguurug Napoli. Mu wutaloon réew mi mépp, wenn
yoon , daal di dindi galag ak tënk yu koom-koom yi amoon ci wàllug ndefar ak
yaxantu, ak mbay. Mu ubbi leekol yi ngir jàngal doomi réew mi, mu may waa Itaali
ñi ñu man di jot ci pal yi, te kat bu njëkk waa Otris rekk a ci manoon a jot.
Looloo tax ñu man a wax ne Napoleon de mooy ki ji njiyum bennoo gu xeet ci
suufus Itaali, mooy ki leen def ñuy xeeñtook a gént am réew mu Itaali mu man a
am, mu ñu bennal.

Ndajem Vienne mi – ci xalaati njiitu jawrin ju Otris jii di Metternich-Winneburg
– seddale woon na Itaali, def ko juroom-ñaari xaaj, ñooy:

Ñoom ñaar nag, mujj nañu leen boole, def leen benn, teg leen ci ron kilifteefug
Otris. Ginaaw nag Metternich fexe woon na ba yay njiiti ndaje mi, gëmloo leen
“dalu desal fi lu yàgg la ca yàggam ga” maanaam lu nekk, nañu ko delloo na mu
meloon, loolu nag moo indi ndaje mi delloosi njiiti nguur yu ndaw yu Itaali yu
njëkk ya, ñu delloosi leen ci seeni pal, tegaat leen ci seen barab.

Metternich ak gëtam yi mu tasoon ci gox yépp, jéemoon nañoo fuglu yëglekaay yi,
daan naj it gépp cawarte gu politig. Ci noonu ñu daa tëj gor ñi ci kaso yi, daan
xañ way dëkk yi pali ñoñ yi (siwil) yi ak yu xare yi nga xam ne bi Napoleon
ñëwee jox na leen ko,mu daan leen weccee ak ay waa Otris (moom metternich), te
daan leen teg ay galag yu diis te sonnle.

Waaye nag booloo gii, di gu Karbonari gi, jot na fee taal yëg-yëgu xeetu ci
Itaali, te lijjanti ba mu sax fi di tàkk, ak doonte daje na’ak coona yu bari, te
nu teg ko lu sakkan ciy mbugal.

Bu dee booloo gi tuddoon “Itaali gu Waxambaanee gi”, moom Jozeph Mazzini (1805 –
1872 g) moo ko sosoon, ginaaw bi mu nekkee ab cér ci booloo gu Karbonari gi.
Mazzini mii, moom waay Itaali la woon ju xéroon ci réewam ak xeetam, nekkoon it
ab xeltukat bu bokkoon ci ñoñ nite ñi , bu gëmoon ne xeetu nit ñepp benn lanu,
te bëggoon lool goreg askan yi , moom nag jot na’a àgg ci xëcc cig wàllam boroom
xel yi ci Itaali, te fàggu ñeewanteg nitug neen ku Itaali ki, akug cofeelam.

Bokkoon na ci jubluwaay yi gënoon a tax booloo gii am, goreel Itaali ci àtteg
Otris, ak duma àtte gu paab gi nga xam ne Otris a ko daa dimbleek a dëgëral, ak
fexee bennal réewum Itaali mi, ci ron ag noste gu pénc.

Yëngu-yëngu yii, mujjoon nañu naat, te dox, bijjaloon it boppam lu sakkan ci
waxambaane yi ak xalaatkat yi, àggoon nañu ci lu toll ci juroom fukki junniy
waxambaane, yu weesu ay ñeen-fukki at yooyu. Mazzini dimblante na’ak Garibaldi,
moom Garibaldi, ab ab waa xare la woon, bu itaali, bu gëmoon bennug Itaali, te
gëmoon ne dañoo war a gorewu ci àtte gu Otris gii bóof ci suufus Itaali si. Ci
noonu lañu jot a taxawal ñoom ñaar, ag àtte gu pénc ca Rom, ca moomeeli paab ga,
ak ca Venezia, atum 1848g. Waaye Otris moom, ca dooleem ju bari ja, faagaagal
yëngu-yëngu googu, daal di dàq Mazzini mu daw, làqu ca Anggalteer. Ag woote nag
feeñ na fa, jëm ci ñu def nattukaay yi benn, xaalis bi, ak peesekaay yi , ci
mbooleem diiwaani Itaali yi aki nguur-nguuraanam, rawati na bi ndefaram tàmblee
màgg, yaxantoom gën a jëm kanam. Boroom liggéey yi nag ak boroom boppi alal yi ,
gisoon nañu am njariñ gi gore ci koom-koom amoon njariñ, ñu tàmbli woon a sàkku
ñu sosal leen ay yooni weñ , yuy taqale diggante bëj-gànnaaru Itaali ak
bëj-saalumam, te nu uppi mbooleem ja yu Itaali yi, ci kanamu yaxantu gu Itaali
gi, te bañ cee indi yenn jafe-jafe walla ay mbugal yu doxaliin , walla ay galag
yu man a tee bennoo gu yaxantu gi am ci Itaali.

Ñu fàttali léen ne barab yu bari de ci bëj-saalumu Itaali, yu deltu-ginaaw lañu
woon ci wàllug ndefar, koom-koom, mboolaay ak politig. Looloo taxoon xalaat yi
jëmoon ci bennoo, mi ngi gënoon a dëgëre ci fi ñuy wax Itaali ( di nguuru Alp gu
bëj-gànnaar gi) ak ci digg bi. Foofa daal la wooteg bennoo gi gënoon a tare ci
yeneen wàll yu bëj-saalum yi. Ndax kat wàlli bëj saalum yi dañoo jëmutoon kanam
dara ci wàllug ndefar, yaxantu, politig ak mboolaay. Lii a waraloon woote gi,
jëme ci bennoo gu koom-koom, yamoon rekk ci digg Itaali ak ci bëj-gànnaar gi. Ñi
ëppoon it ci xalaatkat yi ak boroom xam-xam yu Itaali yi, ñi ngi dëkke woon digg
bi, ak ci bëj-gànnaar gi.

Ak li boole Itaali, def ko menn réew doon nekk càkkuteful ñépp lépp, teewul yenn
ci nguur-nguuraan yi, ak Dóox yi , kontaroon ko, ndaxte ñoom dañoo ragaloon ne
loolu de, moo xam leegi la walla ci kanam, bu amee, di na fi indi ag bennoo gu
politig, te loolu bëgguñu ko woon, ndax kat ñoom seeni njariñi nguur yooyu moo
leen gënaloon njariñul Itaali li. Ci noonu, nguurug Paap gi kontar ko, naka
noonu gu Otris gi nga xam ne amoon na kilifteef gu yaatu, ak sañ-sañ bu mag ci
Itaali. Ndax moom daa gisoon ne bu Itaali bennoo ci wàllug koom, boole ay
nguur-nguuraanam, aki dóoxam, loolu du wund lu dul ne moom kat (Otris) waxtuw
génnam Itaaliee ngi bëgg a jot, ci lu dog. Te loolu du ko nangu mukk.

Ci bëj-gànnaaru Itaali ag nguur a ngi fi woon, ñu koy wax nguurug Piemonte walla
Sardeñaa, ka nekkoon ca gàngunaay ga, di woon Victor Emmanuel. Moom Piemonte
nag, nguur la woon gu ame woon ci ñeenti xaaj yu taqaloowul, ñooy:

Cavour mii (1810 – 1861g), nekkoon na di ku gëm bennoo gu Itaali, waaye nag ci
ron ag àtte gu nguur gu sartu réew , goo xam ne buurub Piemonte bee koy jiite,
moom kon ci loolu la wuute woon ak Mazzini mi nga xam ne da doon woote ag bennoo
gu Itaali ci ron ag àtte gu pénc. Moom de daa gëmoon ag yéwénal gu politig, gu
koom-koom ak gu doxaliin , ngir Itaali man a doon benn. Mu gisoon ne nguurug
Piemonte am na kàttanug dàq Otris mu genn Itaali, ak naj nguurug Paab gi daa
lënkaloo ak Otris, bu lënkaloo woon (moom Piemonte) ak jeneen doole ju réew, ju
mel ne Faraas mbaa Britani.

Ci noonu mu sotti yitteem ci xarekatam yi, waajal leen ba ñu man a jàmmaarlook
mbooloom xare mu Otris mi, te man leen a génne Itaali, mu jug ci suqali
koom-koom bi, defar ay yooni weñ , yu lënkale mbooleem dëkki Piemonte yi, daal
di jamonool mbay mi ak ndefar gi, defar ay yoon, neenal galag yeek mbir yi man a
tënk yaxantu ak ndefar, tege ay galag yu nduwaan yu mag ngir aar ndefar gu barab
gi, yéwénal nosteg galag gi, daal di sos lonkoo yu askan yi ak bànk yi.

Kafor mii nag xamoon na ni réewam mi tuutee woon, bu ñu ko tollalee ak Otris
walla Britani, mbaa Faraas, am Riisi, ak Brusiya, waaye loolu lépp teewutoon mu
gëmoon ne bennug Itaali daal, mbirum aw xeet la, manul a ñàkk, te itam mbirum
àdduna bépp la, laaj na réew yi sonn ci, te jeem koo faj ci nu mu gën a gaawe,
mu dogu woon ci sóobu ci géewub politig bu àdduna bi, ngir yékkati kàddug
Piemonte ci àdduna bi ba ñépp dégg ko, ci ndajey Tugal yi.

Ci noonu mu digal Parlamaa bu Piemonte mu nangu ñu yonnee ab kuréelub xare bu
Piemonte ngir mu bokki ca xareb Xarm ba , àndoon ca ak Britani ak Faraas, ngir
sàkkoo ci xaritoo ak Imbraatóor bu Faraas bii di Napoleon mu ñatteel mi,
(Napoleon III), te ame ca ñeewantug Britani akug jàppaleem ci li mu bëgg.

Bu dee Fraans nag, nga xam ne péncam mi , Napoleon III moo ko jiite woon, moom
Napoleon III mi nga xam ne daa jàppe woon Itaali am ñaareelu réewam, ndax moom
doom la woon ca Napoleon I - ginaaw doomi mbokkam la woon - te Napolen I mi ngi
cosaanoo Corsica. Moom Napoleon III, ku soppoon waa Itaali la, te xéroon ci
seeni àq aki yelleef ci gore te doon benn, moom de bokkoon na ci ñi gënoon a siw
ci woote ag xeetu ci Tugal. Politigu bitim réewam it mi ngi ko tegoon ci bañ
Otris mi dendoon ak moom. Te ginaaw Piemonte it réew mu nekk ci wetu Faraas la,
loolu taxoon na mu bëgg mu nekk réew moo xam ne yoonu Otris du ca nekk.

Cavour lënkaloo na ak Napoleon III, ñu def dëppoo ga nuy wax (Plombiere) ci 21
sulye atum 1858g, dëppoo googu, la mu yaxal mooy:

Ñu taxawal ag nguur gu Itaali ca bëj-gànnaaru Itaali, buurub Piemonte jiite ko,
ak geneen nguur ci digg bi. Moomeeli paab gi moom ñu bàyyi leen fi, te bañ a
laal dara ci nguurug Napoli, gi nekk ci bëj-saamu Itaali, bu ko defee nag, genn
bennoo gu ame cig dëppoo lënkale leen ci njiitug paab bi. Fraans nag li muy ame
ci loolu mooy ñu bàyyee ko Niis ak Savoia.

Nii daal la xare bi tàkke ci diggante Otris ak Piemonte, waaye nag Otris a njëkk
a song, ci noonu Faraas itam jibal ab xareem ci kaw Otris. Soldaari Piemonte yi
ak yu Fraas yi jot nañoo duma Otris, dàqe ko ca xare ba ñuy wax Maginta ak
Salvarino, waaye Napoleon III moom daa xëyoon rekk taxawlu ci xare bi, daal di
gise ak Imbraatóor bu Otris bi, def ak moom ag wéer-ngànnaay, dellu xaatim ak
moom ag juboo, te diisoowu ci ak nguurug Piemonte. Wéer-ngànnaay gii nag mooy li
jur ci ginaaw bi, li ñuy wax juboo gu Siyorix atum 1859g. bokkoon na ca tomb ya
ëppoon solo ca juboo ga:

4 Delloosi ñi yilifoon Dóox yi nekkoon ci digg Itaali ci seen barab, ak seeni
pal, ginaaw bi leen askan wi follee.

Taarixkat yi, firee nañu taxawal xare gu bette gi nga xam ne Napoleon III,
defoon na ko, ne daal li ko waraloon, mooy daa bañoon ag nguurug Itaali gu dëgër
am, taxaw, rawati na bi mu tàmblee gis lenn ci Dóox yi nekkoon ci digg Itaali
tàmblee bokksi ci Piemonte.

Bokkoon na it ci li ko ko taxoon a def, jeem a gëramloo Katoligi Faraas yi nga
xam ne dañoo tàmbli woon a mer ci néewal gi ñuy néewal doole nguurug paab gi ci
Itaali, te Otris a ko daan jàppleek a dëgëral.

Kafour nag moom, daa daal di woon xàcc , walla tekki ndombaam, bi mu sàkkoo ci
buur bi Victor Emanuel ba soon ngir ñu wéy ci xare bi ak doonte Faraas génne na
ci loxoom, waaye mu lànk mom buur bi.

Askani Dóox yi bañ nañu ne duñu nangu mukk ñu delloosi ña leen yilifoon bu
njëkk, ni ko tombi juboo gu Siyorix gi yaxale(stipuler), ñu ne woon daal ñoom
leegi dañuy dem bokki ca nguurug Piemonte. Ci noonu ay jeqiku am yu toftaloo, ci
Parma, Modena, Romaña ak Toscana, di woote ag bokki ca Piemonte. Kafour dellusi
na yoraat njiitug jawrin gi, ngir sonal gu ko askan wi sonaloon ci mu dellusi,
ci biir Piemonte ak ci biti.

Nii daal la Itaali doone benn ci diiwaan yi nekk ci bëj-gànnaar gi ak digg bi.
Kafour dara deseetu ko woon lu dul mu fexee nangu Venezia, ak moomeeli paab bi,
ak nguurug Napoli gi boole leen ci Itaali.

Garibaldi moom ku bëggoon la te gëmoon bennug Itaali. Moom nag soldaar la woon
bu dëgër, jàmbaare te ñeme. Mujjoon na it bokk ci jàmbaari Itaali yi siiwe woon
ag wooteg bennoo gu xeet, te daan ci liggéey. Garibaldi mii, tukkee na Genova
atum 1860g, ànd ak lu jege junniy xarekat yu bokkoon ci way coobarewu(les
volontaires) yu Itaali yi ñu tudde woon “Boroom simis yu xonq yi”. Daal di wàcc
ak ñoom Sisil, jot faa dàqe doole ya fa nekkoon te àndoon ak buurub Napoli bi,
ginaaw diirub ñatti weer. Daal di jéggi xat-xatu Sisil bi (le détroit de Sicile)
, dugg ak dooley xareem ji Napoli, ci lu dul jàmmaarloo gu am solo. Ci noonu
Napoli mujj ak dëkk yi nekk ci ronam, dugg ci bennoo gi.

Dooley Piemonte ju xare ji jawali woon na ca diiwaan ya nekkoon ca ron
kilifteefug Paab bi, mu jotoon a nangu moomeeli Paab bi yépp, lu ci dul Rom. Ci
noonu xarekati Piemonte yooyu jawali woon ca soldaari Garibaldi ya, ca Napoli,
ci ndigalul Kafour, ñu àndandoo nag xeex ba nangu mbooleem diiwaan yi nekkoon ci
ron nguurug Napoli, te Garibaldi manu fa woon àgg moom rekk. Ci noonu Victor
Emmanuel ñëw, dugg Napoli, ni ku am ndam di dugge ci dëkk bu ñnu xare ba nangu
ko.

Parlamaa bu Itaali bu bees bi def na ndajeem mu njëkk, ca Torino, bisub 18
feewrye atum 1861g. Ca ndaje ma lañu ndëppale Victor Emmanuel , def ko buurub
Itaali gu ñu bennal gi.

Ginaaw bi Itaali taxawee di ag nguur gu ñu bennal, ba am juroomi weer la Kafor
faatu, ci sulet atum 1861g. Garibaldi it bàyyi politig, ndax kat moom li ko
taxoon a jug mooy liggéey ci Itaali doon benn, waaye soxlawutoon ay pali
politig.

Waa Itaali yi delloosi nañu Venezia gi Otris tegoon loxo, nangu woon ko,
delloosi gi di ci atum 1866g, mu mujj nag moom Venezia di ab diiwaan ci Itaali,
ginaaw ba ñu fa dàqee dooey xare ju Otris ji. Nanguwaat googu nag ñi ngi ko mane
ci ñàkk a tal gi leen Otris ñàkkoon a tal, ngir xeex bi mu nekkoon di ko def ak
Brusiya. Faraas it ay xarekatam génnoon nañu Rom, ngir sotti gi Faraas sotti
woon yitteem ca xareem ba’ak Brusiya. Bi mu ko defee soldaari Itaali yi daal di
leen fay wuutu, ci 20 sebtambar atum 1870g, ñu daal di jibal ci anam gu kilifawu
(officiel) ne Rom daal mooy péeyu nguurug Itaali gu ñu bennal gi.

Doxaliin wii merloo woon na Paab bi, yobbu woon ko ci mu bañ a nangu loolu, ne
woon it du man a summiku ci sañ-sañu politigam yi te du nangoo raflewu ci
nguuram gi.

Noonu la mbir mi nekke woon ba 1929g, ca la genn dëppoo ame ci diggante
Mossolini ak Paab bi, dëppoo googu mayoon na Paab bi mu doxe nu ko soob ci mbiri
diine ji, te am ag tembte gu mat ca Vatikaan, am it sañ-sañ ci yabal ay way
teewal ca bitim réew. Ñu wutal ko nag (moom Paab bi) njëlul boppam lu mu jagoo
(son propre budget).

Nii nag la Itaali doone woon benn, muy lol ay doomam a ko xeex. Doomam yoy dañoo
jëloon seen coona bepp def ko ci goreel ko, bennal ko, te fuqarcee ko ci ngëbug
jàmbur, bu leen ruuroon, teg leen loxo. Bennoo gii de lu ñepp soppoon la, ndaxte
doole la ci ñoom, di teddnga, di tembte te dig fonk sa xeet. Bennoog Itaali du
lenn lu dul meññatum sellal ak gëm ag bennoo. Mooy wuyyu gu mag ga, ca woote ga
Michiavelli doon woote, moom mi doon sàkku ciw nitam ca téereem ba tudd “buur
bi” te looloo njëkkoon bennoo gi ci ay xarnu, mu doon sàkku ci ñoom ñu liggéey
ngir bennal seenum réew.



https://wo.wikipedia.org/wiki/Xiirtalukaay

Xiirtalukaay ab jumtukaayub mbëj la buy jur ab toolu bijjaakon su dawaanu mbëj
jaaree ci biiram, muy dawaan bu wéy walla bu safaanu. Xiirtalu gi mooy kemu jëmm
giy tax nuy man a natt dayoob man gi xiirtalukaay gi man a xiirtaloo. Ci
xiirtalukaay gu xalaat kàttanu mbëj gi muy jël daf koy rënk ci toolu bijjaakon
bi muy jóox. Su nekke nak ci xiirtalukaay gu dëgg, di lees defare ak ag lëmës gu
ag wëñu wommatukaay, faww nu bàyyiwaale xel ci wàll wu kàttanu mbëj wiy yàqu, wi
dul soppiku kàttanu bijjaakon, di doon liy jur tàngoor ci biiram.

Xiirtalukaay yi doon nañu ay jumtukaayu mbëj yu bari ci xeeti Wuutuloxo yu mbëj
walla yu mbëjfeppal yees leen di jëfandikoo, yenn ci ñoom doxalukaay yu mbëj
yeek soppalikaay yi, ci biir ndombo yu mbëj yu dawaan bu safaanu.

Bokkaani (li bokk doon ko) ab xiirtalukaay ag lëmës la gees defar ak ag wëñu
mbéll, naka-jekk përëm lay doon, gu ñu lal lenn lu tàcc luy ber (ab berukaayu
mbëj), mooy tax ba lëmës-lëmës yi duñu laalante. Ngir yokk xiirtalu gi, lëmës gi
ci ab dogub weñ (di saal bi) lañu koy defe. weñ gi faww mu am senniinu bijjaakon
gu kawe, di li nuy wax ni benn jumtukaay bi di nangoo bijjaakon jàll ko.

Kàttan gi rënku ci xiirtalukaay bi (ñu koy natt ciy Joule) dafay yam ak dayoob
liggéey bees soxla ngir am dawaan biy wal ci biiram ak itam ngir jur toolu
bijjaakon bi, ba tax:

Xeeti saali bijjaakon yu wuute yu ay xiirtalukaay(nataal yees defareek ab
nosukaay). Ci saal bi lañuy lëmës wëñug mbéll gi dawaan biy jur toolu bijjaakon
bi di jaar.



https://wo.wikipedia.org/wiki/Woor

Koor mooy juroom ñenteelu weer ci arminaatu jullit ñi. Weer wii mooy ndoorteelu
wàccug Alxuraan ci suuf. Bokk na ci li tax jullit ñi di ko woor: magal ko. Woor
Benn la ci ponki Lislaam yi.

Yàlla (t.s) moo farataal koor ci Muhammad (j.m) , niki mu ko farataale ca xeet
ya ko fi jiitu woon ca waxam ju tedd ja: «Yéen ñi gëm, farataal nañu ci yéen
koor, ni ñu ko farataale ca ña léen jiitu, ndax ngéen am ag ragal Yàlla»

Waxam ja mu nee (j.m): «Ku woor ab bis ngir Yàlla (t.s) Yàlla dana soril jëmm ja
sawara lu tollook juroom ñaar-fukki nawet ngir bis boobee».

5- Fukki fan yu njëkk yi ci dil-hijja, ngir waxam ja (j.m) : «Amul yenn bis yu
Yàlla gën a soppe ay jëf yu rafetet ci bis yii: maanaam fukki fan yu njëkk yi ci
dil-hijja, ñu ne ko yaw Yonnantub Yàlla bi, xanaa jiyaar kay ci yoonu Yàlla moo
gën a rëy yooyu bis? mu ne dée-déet, lu dul waa ju génn ci jëmmam ak alalam ci
yoonu Yàlla, te delloosiwaatul dara» .

Duggug weeru koor ci ñaari mbir yii lay saxe: mbir mu njëkk mi mooy weer wi
jiitu koor gi mat sëkk, mooy baraxlu, bu baraxlu matee fanweeri fan, bisub
fanweer ak benneel ba mooy bis bi njëkk ci ramadaan ci lu dog. Mbir mi ci des
mooy gis terute wi , bu ñu gisee terutew ramadaan ci guddig fanweer ci weeru
baraxlu , kon weeru koor tàbbi na, woor ko war na ngir waxam ja (t.s) :
Royuwaay:Ku ci gis weer wi na nga ko woor ak waxi Yonnant bi ji (j.m) : « bu
ngéen gisee terute wi woorléen, bu ngéen ko gisee worileen, bu niiree ba manu
leen koo gis(ak doonte feeñ na) mottalileen limu weer wi muy fanweeri fan » ,
dana doy ngir saxal ag gisam jenn aji maandu ne gis na ko walla ñaar . Ndax
Yonnant bi (j.m) daganal na benn waay seere ne gis na terutew ramadaan . Bu dee
nag korite jenn aji maandu du doy, ñaar ñooy baax, ndax Yonnant bi (j.m)
daganalul gisug kenn ku maandu ci korite

Ab juliit bu tukkee ci soriwaay bu ñuy wàññee julii, soriwaay boobu mooy tollook
48 miil, bu boobaa aji yoonal ji (di Yonnant bi) may na ko mu dog ci sartub mu
fay ko bu dellusee, ngir waxam ja (t.s) : Royuwaay:Ku ci tawaw walla muy tukki,
kon yeneen bis lay fay moom nag mu woor moo gën bu fekkee ne tukki di woor du ko
sonal, bu ko dee sonal nag woree gën, ngir waxi Abii Sahiid Alxadarii ji (y.y.g)
“ nekkoon nañu di xeex ànd ak Yonnant bi (j.m) ci weeru koor, am ñu ci woor, am
ñu ci woorul, ki woor du tane ki woorul, ki woorul du tane ki woor, ñu gis ne ku
am kàttan gu mu woore woor moo gën, ku ko amul it bañ a woor moo gën”

Bu jullit bi tawatee ci koor, day xool, bu manee woor ci lu dul ab coona bu tar
day woor, bu ko manul mu dog, bu yaakaaree ne dana wér nag day xaar ba wér fay
la ko faat, bu yaakaaree ne du wér mu dog tey saraxeel bis bu mu woorul ab mudd
ciw ñam (maanaam ab loxo ba mu fees ak dugub) ngir waxam ja (t.s) : Royuwaay:Ñi
ko man war na ñuy génne ag jot, muy ñam wu ñuy jox ab miskiin

Bu fekkee jullit bi dafa ëmb te ragal bu wooree lor boppam mbaa mu lor li ci
biiram, day dog, te bu wësinee mu fay. Su fekkee man na ko nag nay saraxe ci
bepp bis bu muy fay lu tollook mudd ci dugub, loolu moo gën a mat te ëppub yool.
Nii itam la kuy nàmpal di def, bu ragalee ci boppam ak ci doomam te amul ku ko
nàmpalal walla doom ji nànguwul keneen ku dul moom. Àtte bii nag ñi ngi ko
ball-loo ci waxam ja (t.s) : Royuwaay:Ñi ko man war na ñuy génne ag jot, muy ñam
wu ñuy jox ab miskiin, maanaam (ñi ko man) mooy: ñi ko man ci coona bu tar, bu
ñu woree fay walla ñu leel ab miskiin.



https://wo.wikipedia.org/wiki/Way_d%C3%ABkki_Afrig

Way dёkki Afrig ñu néew lañu, bu ñu leen nattee ci tolluwaayam bu rёy bii (moom
Afrig): sababu loolu day dellu ci ni ab déndam méngoodee, ñagase ni. Ak itam
sanc gi ko Tugal sancoon te yàgg fi, giir ay xéewalam yu dénd yi, te loolu indil
ko ag dellu ginnaaw gu mag. Lii lépp nag dox na ci taxawal màggug way dёkkam.
Leegi nag duggalees na fi jumtukaayi feg yi aju ci wàllug wér-gu-yaram, bu ko
defee way dёkk yi tàmbali di bari, di màgg. Limub way dёkki Afrig àgg na ci 350
ci milyoŋi nit , ñi ngi séntu lim bii romb ko ba àgg ci 520 milyoŋi nit ci
mujjug xarnu bii.

yii diiwaan nag ñi ngi ci barab yi barim mbay, mbell ak klimaa bu méngoo, ci
xuru Niil wu jege wi ak Delta ak ci barabi tefes yi ci bёj-gànnaaru Afrig, ak ci
Laamaaru Ngéej yu Yamoo yi, ak ci tefesug sowwu Afrig, ak ci diiwaani bёj-saalum
yi ak bёj-saalumu penku ci Afrig gu bёj-saalum gi.

barab yu diggdóoomu te yam ci ag fatt ci wàllug dёkk moo fa nekk, maanaam ña fa
dёkk bareewuñu noonu, moom nag ay yaatu-yaatoo fa nekk yu rёy ci ay sammuwaay,
ci goxi Sudaan yu sowwu yi, dale ko ci Dexug Senegaal gi ba ca ngéejus Càdd si,
ak ci xuru Niil ci Sudaan ak ci Laamaaru Ecoopi ak ci Sowwu Afrig ak bёj-saalumu
mbalkam Kongoo.

ñooy tàkk yu bekkoor yi, niki : Tàkkug Sahara, Tàkkug Kalahaari gi ak Tàkkug
Somaali gi, ak itam gotti yamoo yu fatt yu bari yi ay ngirowaay aki tawat, ci
mbalkam Kongóo ak Diggu Afrig.

Way dёkki goxub Afrig tollu nañu ci lu jege 350 milyoŋ ciy nit, maanaam lu
tollook ay fukki yoon Isipt ciy way dёkk, ñi ngi séntu bii lim àgg ci 520 milyoŋ
ciy nit balaa yàgg.

Way dёkki gox bi ñi ngi sosoo ci ay ñu ñuul, ay araab, ay tubaab ak lenn ci ay
xeet yu bawoo Asi, ñu ёpp ci ñoom nag ay waa Siin lañu aki waa End.

ñooy ñi cosaanoo ci gox bi, ñoom nag ñi ngi nekk ci digg bi ak ci bёj-saalum gi.
Ñoom nag daje nañook ag jaay doole gu mag gu tukkee ci sancaan yi, rawati na ci
jamono ji nekk ci diggante ñaari xarnu yii: VI ak VII. ñoom sancaan yi ñoo
sawarloo njàppum jaam mi te di ci xiirtale, rawati na ci tefesi sowwu Afrig yi
ak mbalkam Kongóo, loolu waral ñu ray lu sakkan ci waa Afrig yi, ña ca des
gàddaay dugg ci biir gox bi.

Ñi ngi nekk ci xaaj bu bёj-gànnaar bi ci gox bi, rawati na ci réewi naar yi,
di : Isipt, Sudaan, Libi, Tiniisi, Aljeeri, Marook, Gànnaar ak Somaali. Séenub
lim dees na ko nattale ci 100 milyoŋ ciy nit, maanaam luy tollook 2/7 ci way
dёkki gox bi. Tàkkug Sahara gi nag mooy aji tàqale ji tàqale diggante ñu ñuul ñi
ci bёj-saalum ak naar yi ci bёёj-gànnaar.

Ñi ngi ñёw ci gox bi ànd ak Sancug Tugal gi la ko dale ca VIIeelu xarnu. Ñu seet
fa gёn a neex wàcc fa, muy barab yi gёn a neex a dёkke, fi suuf si yekkatikoo,
klimaa ba méngoo fa, ci penku Afrig, ci bёj-saalumu Afrig ak ci Rodisiyaa ak
Malaawi. Teg nañu loxo bёj-saalumu Afrig, sosal fa séen bopp am pénc
(republique) mu temb, ñu yor fa cang ga ak njiit la ci kaw ёppte (majorité) gu
nit ñu ñuul ña, di fa doxal it politigu teqale ci biiru xeet (walla boddante ci
biiru xeet). Néewte gu weex googu it (minorite blanche) ci Rodisiyaa tegoon na
loxo ca nguur ga walla àtte ga, daal di jibal ag tembteem, di def it politig bu
mel ne ba ñuy doxal ca bёj-saalumu Afrig, muy boddante ci biiru xeet.

Ñi ёpp ci ñoom ay waa Siin lañu aki waa End, ñi ngi ci digg ak bёj-saalumu
Afrig, ñi ёpp ci ñoom it canc gi lañu àndaloon ñёw fi. Ña ca gёn a bari dañuy
liggéey ci yaxantu, ñenn ci ñoom dañuy def ay mecce yu ndefar (industrie).



https://wo.wikipedia.org/wiki/Waxi_Seex_Anta_ci_lu_aju_ci_cosaanul_nit

Xam ngéen ne nite (l’humanité) mi ngi juddoo Afrig, tàqalikoog nit ak dundat
(animal) mi ngi ame fii ci Afrig, loolu kenn sikkatu ko.Xew-xew bu am solo bii
mi ngi am booba ak leegi toll na ci 5 milyoŋ ak juroom benn téeméeri junniy at
(5600000 ciy at), Afrig ngay man a fekk mbooleem xeeti nitu pax (homme fossile),
loolu doo ko gis ci beneen gox (continent).

Ñaari xeet yii di "Australopithèque robuste" , "Australopithèque gracile" ,
"l'homo alibis" , "l'homo erectus" , "l'homme de néandertal" maanaam homo
sapiens bu yàgg ba, ak "l'homo sapiens sapiens" maanaan nit ku yewwu ñaari yoon,
ni ko tur wi indee, niki yaw ak man, xeet wu mujj wii mi ngi juddoo Afrig booba
ak leegi tollu na ci 120000 at, nite gii mi ngi juddoo ci ron rëddu yamoo wi
(l'équateur), ci ron rëddu gaar (latitude)wu Kéeñaa, maanaam ci ron rëddu gaar
wow, jañug ceññeeri yu jéggi-yolet yi (flux de radiation ultra violet)dafaa tar
ba bépp cér mbaa yaram wu juddoo ci rëddu gaar wii, fàwwu mu nekk di lees cuub
(pigmenté) te ñuul, doonul woon jàppadi ci nite gu njëkk ga muy man a dund bees
ko cuubutoon, ginnaaw dénd bi moom (la nature) du sos dara cig neen, kon cuub
daa ame liggéeyub aar yaram wi, da koy aar wëliif ceññeer yu jéggi-yolet yi nga
xam ne doon na yàq ci anam gu mat mbooleem pukus (cellule) yu yaram wi. Nite gii
dox na jëm kanam ci Afrig doore ko ci 120000 at ba ci lu yées 40000 at. Mi ngi
génn Afrig jaare ko ci ñaari yoon/ Yoonalu Sues (Isthme de Suez), looloo waral
deesi fekk ay roytéef (spécimen:misaali nit) ca Falastin, waaye ñoom gën
ayàggadi roytéef yu Afrig yi, man xam naa ñi doon def gasi gëstu yi ci diiwaan
bii, rawati na Ustaas bi Wardermer, waaye bees defee ay gëstu, dees na gis ne
roytéef yu Falastiin yi ñoo gën a yees yu Afrig yi, foofooy yoon wi nitug Afrig
ki jaaroon di génn. Waxuma la rekk Homo sapiens sapiens waaye it nitu pax (homme
fossile) mi jotul a dund te ma la ko doon wax sànq. Beneen génnuwaay bi mooy
Jibraaltaar (doju Taariq), foofa lañu jaar, ba nañu fa it ay jeexiit, mbooleem
cuubiit ya (teinture) ca xunti ya, jeexiit yooyu dañuy wone ne foofu la nit ki
jaare, waaye it ca bëj-saalumu Tugal rekk, fa tollook géej yu tàng ya, fa
tollook "la Crimée", ca bëj saalumu Faraas, bëj-saalumu Espaañ, diiwaan yii ñoo
nekkoon di yees man a dëkk.Foofu lees fekkoon mu dajaloo fa nite gu ñuul gi
njëkk a dund Tugal (première humanité négroïde)loolu tollu na ci 40000 at.Ni mu
manul woon a ñàkke nekkees ku ñuul ngir man adund ci Afrig, ni la manul woon a
ñàkke nekkees ku am der bu leer ngir dund ca Tugal ngir sedd bu tar bi ba ëpp,
fi nga xam ne amul jañug ceññeer yu jéggi-yolet yi, ci noonu la ñuule (nit ku
ñuul) furee (dépigmenter) loolu àtteb dénd bi la ( la loi de la nature). Jëmmam
it daal di soppiku topp wuyyusi gi mu def ñeel tëri noyyi gi ci sedd bi, ci
noonu la weexe bi njëkk feeñ, bu nu tegee nee mbooleem idewolosi yi, booba ak
leegi tollu na ci 20000 at ca Solutréen, di benn ci wàll yu mujj yi ci jamonoy
doj ji, mooy "L'homme de Cro Magnon". Ki njëkk a dëkk Tugal ab ñuule la
(négroïde), mooy "l'homme de Grimaldi", damay yam rekk ci Homme sapiens sapiens,
ba nee nag homo erectus ak yeneen, waaw kay mi ngi noonu yoon wi nit ku weex
jaar ba génn ci ku ñuul, ak mbooleem yeneen xeet yi ci càllal gu gudd, mbaa gu
gàtt.Manoon nanu fee nekk di leeral ba lay wax ni nite gii génne jaare ca
xat-xatu Béring (détroit de Béring) ngir dem juri askan wa dëkk Amerig, ba tay
ni beneen bànqaas bi génne ca yoonalu Sues, jaare ko ca Duni Sond ya (les Iles
des Sondes) ngir xumbali Oceani. Kon nite gii mi ngi juddoo Afrig, te it gu ñuul
la, juddoo it ca balluwaayu Niil ba, maa ngi dikk leegi ci Isipt,nite gii mi ngi
juddoo ca gongikuwaayu dexug Niil ga, moom nag gu ñuul kukk la woon ci li baatub
ñuul ëmb ci maanaa, booba nag la daal di woon door di sanc xur wi (pegi dex gi),
nekkoon na fi lu mat 120000 at njëkk muy wàcc bawoo ca diiwaanu Luwanda jëm ca
Delta bu Niil ba (ab sottiwaayam)



https://wo.wikipedia.org/wiki/Tuubaa

Tuubaa, péeyu murit yi,ab gox-goxaan la, mi ngi nekk ci diiwaanu Njaareem
(jurbel), ci tunduw Mbàkke. Diggam ak Ndakaaru tollu na ci 150 km .

Dëkk bi mi ngi aju ci Ndaam, doon as ngox, maanam dëkku kaw kaw, bu taaxeedi, te
nag doon gannaaw Ndakaaru, dëkk bi gëna taaxe ci Senegaal. tey dëkk bi gën a rëy
ci senegaal ginnaaw ndakaaru

Tuubaa moo ëpple yokkute ci barig nit ñi ci diiwaani Senegaal yépp (3,2% at mu
nekk ci jamono yii ñu tollu te ñu jàppu ne yokkuteg nit ñi di na àgg ba 12% bu
ñu àggee ci ati 2010). Yokku yooyu li ko waral moo di tuxu yu bari yi nit ñi di
def bawwoo ci dëkk yu nekk ci Bawol ak Kajoor. Dëkk yooyu dañuy gent si ndànk
ndànk jëm Tuubaa.

Ci atum 2007, bu ñu ajoo ci gam-gamle gu nguurug Senegaal, waa dëkk bi tolloon
nañu ci 529 176.

Naataangeg dëkk bi lëkkaloo na lool ak Màggal gu mag gi giy dëppoo ak demug Seex
Ahmadu Bamba ci géej gi.Ba tay Tuubaa dafa bari li waa Senegaal di woowe Moodu
moodu, di ay tukkikat yu féete Tugal tey ëndi xaalis bu bari ci dëkk bi. Lii di
yaxantu (jënd ak jaay) tamit da faa dox lool.

Kii di Seex Abdul Ahat doon ñatteelu xalifa Seex Ahmadu Bamba moo fa tabaxoon
barab bi ñuy woowe daaray kaamil di kàggu gu ñu denci mbindum Seex Ahmadou Bamba
ak yeneeni mbind aki téere yu aju ci lislaam, ak ci yeneen fànni xam-xam yi
yittéel nit, mi ngi feete nag ci penku jumaa ji, làng ak armeel yi.

Ci Tuubaa la jumaa ju mag ji nekk, doon jumaa joo xam ni jenn la ci Afrig gu
sowwu jant, ci taaram, ak ci rëyaayam. man nañoo jàpp ne mooy xolu dëkk bi,
ndaxte yeneen kër yepp dañoo ñëw di ko wër ndànk ndànk, ànd ak màggaayu dëkk bi.
Jumaa ji am na juroomi sooroor ak ñeenti xubba. Soorooram bi gën a gudd tollu na
ci 80 meetar. Sooroor boobu, kii di Sëriñ Fàllu Mbakke mooko tudde Làmp Faal
féetele ko kii di Maam Seex Ibra Faal ci 7 juin 1963. Bis boobu moo di ubbite gu
njëkk, ba ñu bari teewe woon nañu ko, ku mel ni Lewopool Sedaar Seŋoor. Foofu ci
jumaa ji fa la barabu Seex Ahmadu Bamba nekk.



https://wo.wikipedia.org/wiki/Tuuba

Tuubaa, péeyu murit yi,ab gox-goxaan la, mi ngi nekk ci diiwaanu Njaareem
(jurbel), ci tunduw Mbàkke. Diggam ak Ndakaaru tollu na ci 150 km .

Dëkk bi mi ngi aju ci Ndaam, doon as ngox, maanam dëkku kaw kaw, bu taaxeedi, te
nag doon gannaaw Ndakaaru, dëkk bi gëna taaxe ci Senegaal. tey dëkk bi gën a rëy
ci senegaal ginnaaw ndakaaru

Tuubaa moo ëpple yokkute ci barig nit ñi ci diiwaani Senegaal yépp (3,2% at mu
nekk ci jamono yii ñu tollu te ñu jàppu ne yokkuteg nit ñi di na àgg ba 12% bu
ñu àggee ci ati 2010). Yokku yooyu li ko waral moo di tuxu yu bari yi nit ñi di
def bawwoo ci dëkk yu nekk ci Bawol ak Kajoor. Dëkk yooyu dañuy gent si ndànk
ndànk jëm Tuubaa.

Ci atum 2007, bu ñu ajoo ci gam-gamle gu nguurug Senegaal, waa dëkk bi tolloon
nañu ci 529 176.

Naataangeg dëkk bi lëkkaloo na lool ak Màggal gu mag gi giy dëppoo ak demug Seex
Ahmadu Bamba ci géej gi.Ba tay Tuubaa dafa bari li waa Senegaal di woowe Moodu
moodu, di ay tukkikat yu féete Tugal tey ëndi xaalis bu bari ci dëkk bi. Lii di
yaxantu (jënd ak jaay) tamit da faa dox lool.

Kii di Seex Abdul Ahat doon ñatteelu xalifa Seex Ahmadu Bamba moo fa tabaxoon
barab bi ñuy woowe daaray kaamil di kàggu gu ñu denci mbindum Seex Ahmadou Bamba
ak yeneeni mbind aki téere yu aju ci lislaam, ak ci yeneen fànni xam-xam yi
yittéel nit, mi ngi feete nag ci penku jumaa ji, làng ak armeel yi.

Ci Tuubaa la jumaa ju mag ji nekk, doon jumaa joo xam ni jenn la ci Afrig gu
sowwu jant, ci taaram, ak ci rëyaayam. man nañoo jàpp ne mooy xolu dëkk bi,
ndaxte yeneen kër yepp dañoo ñëw di ko wër ndànk ndànk, ànd ak màggaayu dëkk bi.
Jumaa ji am na juroomi sooroor ak ñeenti xubba. Soorooram bi gën a gudd tollu na
ci 80 meetar. Sooroor boobu, kii di Sëriñ Fàllu Mbakke mooko tudde Làmp Faal
féetele ko kii di Maam Seex Ibra Faal ci 7 juin 1963. Bis boobu moo di ubbite gu
njëkk, ba ñu bari teewe woon nañu ko, ku mel ni Lewopool Sedaar Seŋoor. Foofu ci
jumaa ji fa la barabu Seex Ahmadu Bamba nekk.



https://wo.wikipedia.org/wiki/Teg_loxo_jawwu_ji_(walla_xareb_jawwu_ji)

Tekki: yeen jinne yeek nit ñi, su ngeen manee dem, ba soobu ci goxi asamaan yi
ak suuf, def leen ko, waaye fu ngeen fi àgg rekk na leen wóor ne Yàlla a leen
may ngeen àgg fa. Fu ngeen fi àgg rekk, ci sultaan ngeen fa àgge, sultaan nag
mooy: lay, ndigal, kàttan, nguur. Di kon fu ngeen fa àgg, sunu boroom a leen fa
àggale moom mi leen may xel, may leen kàttan, ubbil leen wunti yooyule gox, man
a layal lu tax ngeen àgg fa.

Nit nag yàgg naa xëntewoo xam li ko wër ciy mbir, yàgg naa yittewoo xam mbóoti
jawwu ju biti jii nga xam ne daa fees dell aki yaram yu asamaan; ay biddiw aki
ñoom seen. Moom de jot naa àgg ci xam biddiw yi ak seeni kem ak seeni bind
(forme), ak li leen sos, def it ab jéego bu rëy ci xam-xamu melosuuf ak yeneen
xam-xam yi am ag jokkoo ak kaw-suuf, biir suuf ak li wër suuf, peek ko ciy
mbindeefi asamaan, biddiw ak lu ko moy.

Sofiet yi ñi ngi njëkk a joyal seen gaalu gu jawwu gi tuddoon Fostok – 1, ñaari
soobukati jawwu yu sofiet nekkoon ci biir – di Yori Jajarin ak Alaan Shabard, ci
subag bisub 12 awril 1961 g . loolu nag bettoon na adduna bépp. T ukkib jawwu
bii nag yobbu woon na lu tollook téeméer ak juroom ñatt-fukki simili, ci biir
diir boobu, gaalug jawwu gi wër na ci suuf si benn yoon ak xaaj.

Waa Amerig jot nañoo sànni waruwaayu jawwu wii di Apolo ci 20 sulye 1969g, ñaari
soobukati jawwu nekkoon ca, ñooy: Aarmustrong ak Adwin Drin, Aamustrong nee na “
Amoon naa yëg-yëg bu tumbrànke, bi may dox ci kaw weer wi, damaa yëgoon ne sama
màndaxe daa woyofoon lool”. Waa Amerig yi sàmp nanu ci kaw weer wi ay jumtukaay
yu xam-xam yu bari, jële nañu fa it ay còmp (échantillons) yu juge ca weer wa,
teg fa it ab juddalkaayu mbëj bu saal .

Am musiba xewoon na ci baagante gu jawwu gu Amerig gii di Carlinger-10, loolu
nag mooy bi waruwaay bi fàccee , ci bisu talaata 28 samwiye 1986 g, lu tollook
juroom ñaar faatu ci, ñaar ñi di ay soxna . Njiitul Amerig la nu daa wax Ronaald
Rigan nee na woon “ Bii bis de dana doon bisub naqar ak fàttaliku” . Waa Amerig
yi it tudde woon nanu ko bis bu tiis bi.

Musiba mii du mooy mi njëkk a dal Amerig ci wàllug jawwu gi, mu ni mel njëkkoon
na ko fi ci lu tollook ay at, loolu mooy bi sawara tàkkee ca joyaluwaayu
waruwaay ba tudd Apolo 11, ci samwiye 1967 g, ci noonu ñatti soobukati jawwu ya
ca nekkoon yepp dee.



https://wo.wikipedia.org/wiki/Teg_loxo_jawwu_ji_%28walla_xareb_jawwu_ji%29

Tekki: yeen jinne yeek nit ñi, su ngeen manee dem, ba soobu ci goxi asamaan yi
ak suuf, def leen ko, waaye fu ngeen fi àgg rekk na leen wóor ne Yàlla a leen
may ngeen àgg fa. Fu ngeen fi àgg rekk, ci sultaan ngeen fa àgge, sultaan nag
mooy: lay, ndigal, kàttan, nguur. Di kon fu ngeen fa àgg, sunu boroom a leen fa
àggale moom mi leen may xel, may leen kàttan, ubbil leen wunti yooyule gox, man
a layal lu tax ngeen àgg fa.

Nit nag yàgg naa xëntewoo xam li ko wër ciy mbir, yàgg naa yittewoo xam mbóoti
jawwu ju biti jii nga xam ne daa fees dell aki yaram yu asamaan; ay biddiw aki
ñoom seen. Moom de jot naa àgg ci xam biddiw yi ak seeni kem ak seeni bind
(forme), ak li leen sos, def it ab jéego bu rëy ci xam-xamu melosuuf ak yeneen
xam-xam yi am ag jokkoo ak kaw-suuf, biir suuf ak li wër suuf, peek ko ciy
mbindeefi asamaan, biddiw ak lu ko moy.

Sofiet yi ñi ngi njëkk a joyal seen gaalu gu jawwu gi tuddoon Fostok – 1, ñaari
soobukati jawwu yu sofiet nekkoon ci biir – di Yori Jajarin ak Alaan Shabard, ci
subag bisub 12 awril 1961 g . loolu nag bettoon na adduna bépp. T ukkib jawwu
bii nag yobbu woon na lu tollook téeméer ak juroom ñatt-fukki simili, ci biir
diir boobu, gaalug jawwu gi wër na ci suuf si benn yoon ak xaaj.

Waa Amerig jot nañoo sànni waruwaayu jawwu wii di Apolo ci 20 sulye 1969g, ñaari
soobukati jawwu nekkoon ca, ñooy: Aarmustrong ak Adwin Drin, Aamustrong nee na “
Amoon naa yëg-yëg bu tumbrànke, bi may dox ci kaw weer wi, damaa yëgoon ne sama
màndaxe daa woyofoon lool”. Waa Amerig yi sàmp nanu ci kaw weer wi ay jumtukaay
yu xam-xam yu bari, jële nañu fa it ay còmp (échantillons) yu juge ca weer wa,
teg fa it ab juddalkaayu mbëj bu saal .

Am musiba xewoon na ci baagante gu jawwu gu Amerig gii di Carlinger-10, loolu
nag mooy bi waruwaay bi fàccee , ci bisu talaata 28 samwiye 1986 g, lu tollook
juroom ñaar faatu ci, ñaar ñi di ay soxna . Njiitul Amerig la nu daa wax Ronaald
Rigan nee na woon “ Bii bis de dana doon bisub naqar ak fàttaliku” . Waa Amerig
yi it tudde woon nanu ko bis bu tiis bi.

Musiba mii du mooy mi njëkk a dal Amerig ci wàllug jawwu gi, mu ni mel njëkkoon
na ko fi ci lu tollook ay at, loolu mooy bi sawara tàkkee ca joyaluwaayu
waruwaay ba tudd Apolo 11, ci samwiye 1967 g, ci noonu ñatti soobukati jawwu ya
ca nekkoon yepp dee.



https://wo.wikipedia.org/wiki/Sibbiru

Sibbiru ab feebar bu yoo di joxe di dal nit ak yenn rab yi te li koy joxe di
parasit protozoan (benn xeetu selil microorganism) bu xeetu Plasmodium. Ni
sibbiru di faral di feeñee mooy yaram wu tàng, coono, waccu ak metitu bopp. Su
demee ba tar mën na jur der bu mboq, say, komaa wala faatu. Feebar baa ngi
tàmbalee feeñ fukki fan ak juróom ginaaw bu la yoo bi màttee. Ñi mu dal te faju
ñu ko bu baax, mën na leen dalaat ginaaw ay weer ci kanam. Ñi mu dal bu yàggul
ba ñu mucci, su leen dalaatee du metti noonu. muslaay boobu nit ki am dafay jeex
su amee ay weer wala at sudee newul fu mu mën a amee sibbiru.

Gis nañu ni, màtt-màttu yoo bu jigéen bi tuddu Anophele mooy joxe feebar bi.
Sula màttee dafay dugal parasit yi nekk ci tiflitam ci sa deret. Ginaaw loolu mu
jàll ci res wi ndax foofu lay màggee ak juree. Juróomi xeeti Plasmodium a mën a
dal nit te ñooy la nit mën a wàlle. Ñu bari ñu sibbiru di faat P. falciparum ak
P. vivax, P. ovaleñoo leen faat, ak P. malariae biy joxe sibbiru bu tarul lool.
Xeet yi tudd P. knowlesi bariwul lu ñuy daaneel nit. Bu ñuy seet ndax danga
sibbiru jël ci sa laamu deret xool ko ci mikroskop, wala ñu jëfandikoo test bi
tuddu antigen-based test bu gaaw la. Defar nañu jumtukaay buy jëfandikoo
polymerase chain reaction ngir gis ADN bu doomu jàngoro ji, waaye loolu bariwul
ci barab yi sibbiru bari ndax dafa seer te jafe.

Sibbiru bu mën na wàññiku bu baax sudee nit ñaa ngi jëfandikoo sàñce (mustikeer)
wala diw bu dàq yoo ngir moytu màtt-mattu yoo yi, wala def lu leen di dàq wala
ray, lu ci melni pompu yoo ak dindi dox yi taa. Bari na garab yu ci melni
prevent malaria yiñ jagleel ñiy tukki ci barab yu sibbiru bi tasaaroo. Yenn saa
mën nañu bindal xale sulfadoxine/pyrimethamine xale ak jiggéenu wérul ci ñatti
weer yi njëkk cib ëmb bi ci barab yi sibbiru bari lool. Fiñu tollu amagul ñakk
bu ci mën a aar ni naam soxla nañu ko, teewul nit ñaa ngi ciy gëstu bu baax ngir
am ko. Ñaari xeeti garab yi ñu digle ngir faj feebar bi ñooy garab yiy xeex
sibbiru bi amaale ab artemisinin. Ñaareelu garab gi mën na doon mefloquine,
lumefantrine, wala sulfadoxine/pyrimethamine. Mën nañu itam jël Quinine boole ko
ak doxycycline sudee artemisinin amul. Mooy lañuy digle ci barab yi feebar bi
bari, dañu wara xam bu baax ndax nit ki dafa sibbiru laata muy jël garab yi ndax
dañuy bañ jàngoro ji dërkiis ci garab gi. Jangoro dem na ba dërkiis ci yenn
xeetu garab yu daan faj sibbiru; lu ci melni, dërkiis ci-chloroquine P.
falciparum barina ci barab yi sibbiru bi bari, te itam dërkiisam ci artemisinin
doon na jafe-jafe bu mag ci réew Asi Gànjoolu-penku.

Fi feebar bi gënee bari mooy ci réew yu tàng yi ak xawa tàng te ñooy yi séq rëdd
wiy xaajale suuf si di ekuwaatër. Bokk na ci ñoom Afrigu Suufu-Sahara, Asi, ak
Amerik Latin. Mbootaayu Wérgi-yaramu Àdduna bi maanaam OMS xayma na ci atum
2012, ni amoon na 207 miliyoŋi ñu amoon sibbiru. Ci at moomu, feebar bi fatna lu
tollu ci diggante 473,000 ak 789,000 doomu aadama, li ëpp ci ñoom doon ay gunéy
Afrik. Fuñu tuddee sibbiru xel yi dem ci ndóol te loolu doonul lu baax ci
koom-koom guy suqaliku. Xayma nañu ni at mu nekk sibbiru dina ñàkkloo Afrik lu
tollu ci $12 miliyaar ciy dolaar ndax pajum feebar bi, ñàkk a mën a liggéey ak
li muy yàq turism bi.



https://wo.wikipedia.org/wiki/Seex_Ahmadu_Bamba

Sëriñ Tuubaa Xaadimu-rRasuul (Seex Aḥmad ibn Muḥammad ibn Ḥabiib Allaa 1853-19
sulet 1927) boroom xam-xamu diine bu jullit la bu di ab sëriñ te cosaanoo ci ag
càllala gu doomi soxna. Mi ngi gane àdduna ci Mbàkke, ab dëkk bu maamaatam
sancoon ca nguurug Bawol, maamaatam jooju mooy Maharam, walla Maaraam,mooy ki
sanc Mbàkke Bawol, waxees na ne loolu ci atum Shaqdadin la di (1194 g / 1780 g.j
) . Waaye dëkkewu fa woon, da fa a bàyyi woon ab taawam Muhammudu Farimata, magi
habiibullaah ju mu bokkalul nday. Moom nag sëñ Maaram mii daa desoon Jolof, fa
la làqoo ñu denci ko fa, di ko siaare.

Ñu koy woowe itam Xaadim Rasuul di Ñaari baati araab yuy wund Surgab yonent bi
Muhammad (j.m). Mu bokk ci jëmm yi gën a fés te ëpp solo ci diiney Lislaam ci
sowwu Afrig, ndax moom moo sos yoonu murit. Waa-réewam Seex Ahmadu Bamba lañu
koy woowe ndax cofeel gu ñu am ci moom.

Doomi ab sëriñ ci yoonu (Xaadirya) – Mooy yoon wi gën a yàgg ci Senegaal –,
Ahmadu Bamba ab jullit bu dëddu la woon te dib sóofiyu, daan bind it ci wàllug
fiqh, tasawuf ak wéetal Yàlla (tawhiid) ak wàll yu bari ci xam-xamu diine, ak
tagg Yonent bi, mbaa ci lu aju ci "shukr" (sant Yàlla).

Ak doonte ku daan bañ la te àndadi woon ci canc gi (colonialisme) ak teg loxo gi
tubaab yi defoon réew mi teewul melul woon ne sëriñi tiijaan yi jugoon di
jiyaar, ku ci mel ne Alaaji Omar Taal, Màbba Jaxu Ba mbaa Muhammad Lamin
Daraame. Ak doonte yoroon na gëm-gëm bi mbooleem jullit ñi yoroon ci Jiyaar ,
muy jug dàkku sab dëkk ci tooñaange, xeex ngir goreel ko, mbaa aar sa alal añs,
teewul mu yoroon beneen gis-gis bu gën a xóot ci jiyaar, mooy jiyaaru nafs,
maanaam jiyaar ngir xeex ak sa bakkan ak sa bànneex, noot ko, moom ko, nga rax
ci dolli ku gisoon la ne tubaab yii de xeex ak ñoom ciy ngànnaay yombul, te
deesu ci jële ndam, - te mel na ne jamono jox na ko dëgg ! Ndax mbooleem ñi doon
def jiyaar ak tubaab bi, tubaab bi faroon na leen noot, mbaa mu ray leen, tee
leen a sottal seeni sémb, àntoodil seeni naal - ndax ëpp gi ñu ëppoon ci doole
ak ngànnaay te gën koo aaytal, gën koo ñawle, bi lii amee, Ahmadu xam ne tubaab
yee ko raw foofu, ca rafetug xelam ga mu jël beneen "estrateji", mooy jiitu leen
ci xol yi, ba lu tubaab yi def ci kaw mu def ko ci biir, lii moo nekkoon mbóotum
jiyaaram.

Alxuraan mi ngi nuy xamal digal gu Yàlla digaloon jullit ñi ñuy jiyaar ak yéefar
yi, ak doonte dañuy fukk jullit biy kenn, ba yàgg mu ne woyofal na ko ci yeen
(jullit ñi) ndax xam doyadi gi nekk ci ñoom, mu ne leegi kenn mooy xeex ak ñaari
yéefar, ndax xam na ne pastéef ba woon wonni na, te loolu mooy jàmbaar ya àndoon
ak Yonent bi (j.m), naka mook tuubeen yii nga xam ne ba ñu duggee ci lislaam
yàggul, te tubaab ëpp leen doole fuuf ak ngànnaay, kon kii ci hikma la jëfe te
mooy li Yàlla bëgg

Bind na it lu maneesul a misaal ciy taalif, lu ci ëpp nag ay woy, yu muy def la,
benn ngir tàgg ci Yonent bi (j.m), mbaa sant ci Yàlla, mbaa mu ciy wone may yu
ko Yàlla may, loolu lépp di tàbbi ci sant Yàlla, mbaa mu jëm ci yar ak njàngalem
diine, loolu nag ci araab la daan doon, teewul mu daa def ay tomb di ci tënk li
muy jàngale ci araab, daan ko def ci wolof ñeel ñi xaw a mage ba jànge ci araab
raw leen, mbaa seeni xel xaw a naqari ba ñuy am ay jafe-jafe ci jànge ci araab.
Bokk na ci li ko tax di def ay woy ci taalifam yooyu, woy day jumtukaayu mokkal,
mokkal ay woy daa gën a yomb ay wesar, looloo tax sax téere yi mu taalif ci
xam-xam ngir taalube yi jàng ko, da leen a def ci ay woy, teewul bind na as lëf
ci wesar lu ci mel ne majmooha, jasaawu sakkoor bu géej gi te sëñ Sëriñ Musaa Ka
woy ko ci wolof añs.

Ci araab it la daan binde, sabab si nag su diine la waaye ku fonkoon aw làkkam
la lool, ci la daan waxe te déggoon ko lool, daa na faral sax di jël waxiinu
saalum-saalum wi ñu daa wax ne mooy wi gën a wolofe te gën a xóot di ko waxe,
bis kenn ci ay taalubeem yi daa woy ci wolof ci seeni taalif, daa jugoon di ko
tagge ci araab, mu ne ko bu ko defati, dee ko defe ci wolof, ndax man ki may
tagg araab la te man mi ngay tagg wolof laa, kon kee da koo war a dégge ci aw
làmmiñam, man it naa koy dégge ci samaw làmmiñ, lii moo waral ñu ko daa woy ci
wolof, teewul nag am ciy taalubeem ñu ko woy ci araab niki Sëriñ Mut Jaw Paxa,
Sëriñ Ibraayma Jóob Almashari.

Man nañu ne sax mooki taalubeem ñooy ñi suuxat làkk wii, ndax ñi ëpp ci ñi bind
ci wolof ci Senegaal ñoom lañu, xool ci ku mel ne Sëriñ Muusaa KA, Sëriñ Mbay
JAXATE, Sëriñ Mbay Kayre, Sëriñ Moor Jaara Mbay, ba ci Mamoor Xam Sa Diine mii,
te Tuubaa day tuuru ak ñu mel ni ñoom.

Sabab si diine la, loolu it bind na ko ci genn ci ay xasidaam mu ne ca dañoo
araamal ci moom muy bind ci lu dul ci làkku araab, wax jooju xel nangu na ko,
ndax araab mooy làkk wu kilifawu (officielle) wu Lislaam, képp kuy njiit ci
lislaam ñépp war a jariñu ci yaw ci nga war di binde, booy xool bindkat yi gën a
mag ci Lislaam duñu ay araab te teewul ci lañu doon binde, ngir aar làkkuw
alxuraan wi, jëmale ko kanam, tax it deesi ci sonn ba muy waral ñuy man a xam
alxuraan ci lu dul ag xamal, ndax bu xam araab gi wéree xam alxuraan gi wóor te
rafet.

Nga rax ci dolli ci araab la jànge, làmmiñ wi réew mi mépp daan jànge, daan ci
bindantee it ci lu fullawu (lu officiel), ba ci tubaab bi sax yoroon na ay
"antalpareet" walla ay làpptoo, maanaam ñu leen di tekkil ci araab ak di leen ci
bindal, ndax xam gi ñu xamoon ne réew mi lu ci ëpp ci araab lañuy binde.

Te it ca jooja jamono wolof làkk la woon wu yaatoowul noonu, te du woon wolof yi
rekk ñoo waroon a jariñu ci Sëriñ bi mbaa ñoo nekkoon fa moom, lii lepp taxoon
na muy binde ci araab. Waaye teewul nekk gi mu nekkoon di nitug Yàlla taxoon mu
xam lu ñëwagun, yobbu woon ko ci mu digal ñenn ciw nitam ñu féetewoo jëmale
kanam wii làkk ndax xam gi mu xamoon ne mooy làkku ëlëg ci Senegaal

Sancoon na Tuubaa ci 1887 ngir gën a man a wéetal Yàlla, ginaaw bi nit ñi baree
fa moom ca Daaru Salaam ga ca anéeri Mbàkke gi ñu la waxoon leegi, nga xam ne
raj-rajloo ba teewoon na koo nekk ca na mu ko soxlaa ba man a def li mu bëgg cig
jaamu ak yar, ba mu demee Tuubaa't loola toppati ko fa, moo waraloon mu faroon
sanc Mbàkke-Baari ca Jolof, fa la juge dem géej boo ci bëggee xóotal yëral:
SancamJolof Ak li ko waraloon.

Ci bañ gi mu defoon cancug Tubaab yi ak séen politigu nasaraanal bi, Sëriñ bi
mujjoon na tuubloo lu sakkan ci y buur aki doomi buur yu diiwaan bi, Jàmm la
daan digle, jaamu Yàlla ak liggéey ngir man a texe ëllëg. Looloo waraloon lu
sakkan ciy mbooloo doon bawoo fu nekk di sottiku ci kawam, ñii ngir jébbalusi,
ñii ngiri sabab yu àdduna, loolu lepp nag jeqi woon na ñàqare ak jaaxle ci
Tubaab yii nga xam ne doonuñu woon nangu ñu dul ñoom ñuy am genn jeexiital ci
réew mi, mbaa genn kiliftéef gu àdduna gu bawoowul fi ñoom

Waaye bi Tubaab yi gisee ne moon de boroomum mbooloo la te ñu ko gëm lañu, man
na leen a yëngal bis jëme leen ci jiyaar, ni ko moroomi sëriñam si defe woon,
lañu ko daal di jàpp, tëj ko ci kaso fa ñoom, ca Ndar giy dalub kaŋ bu ASF
(Afrig gu Sowwu Gu Faraas gi), njëkk ñu koy gàddaayal ca Gaboŋ ci 1895. Tubaab
yi ngir ñu man koo jàpp lay yii lañu indi woon:

«Ñun de gisuñu lenn luy wone ne Ahmadu Bamba day woote Jiyaar, waaye ab
taxawaayam akug soppaxdikoom ak yu ay taalubeem daal teey nañu xel, jeqi nañu
sikk »

Mi ngi dellusi ci Ndakaaru ci 1902 gannaaw ba mu defee 7 at ak 9 weer cig
gàddaayal te nekkoon ci àll yu lëndëm këriis ya, bu ko defee mbooloo mi teertu
ko ciy yuuxuy mbegte ak ségéré.

Tubaab yi jéemaatoon nañu koo jàpp ba yabaloon fa ay spahis nga xam ni ay
xarekat yu ñuul lañu te àndoon ak nootkat bi waaye taalibey sëriñ bi àntoodil
loolu. At mi ci topp lañu ko mujj jàpp daal di koy gàddaayal ca gànnaar ci lu
tolloog 4 at. Ci diirub ñaari gàddaay yii nag xew-xew yu xel dajul jot na faa
am, ngir gën cee am xam-xam yëral: Ñaareelu tukki bi (bu Gànnaar bi).

Gannaaw 1910 nag ci la tubaab yi xam ni sëriñ bi xeex yëkkatiwu ko te sax jàpp
nañu ñoom ni yoon wi da leen di jàppale ci li ñu bëgg, ci noonu lañu sàkku
liggéey ak moom maanaam ñu ànd far, ngir wone loolu ci lañu ko bëggoon a takkal
raayo bii di “Légion d'honneur” di raayob teddnga bu Faraas bi gën a kawe waaye
sëriñ bi gàntal.

Yoon wi nag mi ngi gën a am aw nit ginnaaw bi mu fi bàyyikoo te taawam bii di
Sëriñ Muhammadu Mustafaa Mbàkke tàmbali woon liggéeyub jumaay Tuubaa ji, di
tolloo ak barabam bi, doon tay fu nit ñi di siyaare cig rajrajloo. Gannaaw bi mu
fi jógee, ay way donnam ñoo nekk ci xilaafa gi di digle tey tere.

Ahmadu Bamba, ku taalibeem yi weg te fonk ko la , jàppe woon ko aw wàlliyu, te
loolu du woon lees di faral di gis ci ñiy wuyyoo sunna, waaw ndax ci Lislaam daa
am ay dawaan (courants) yu ci mel ne bu sunna, bu siit, ak bu tasawuf añs, moom
nag Seex Ahmadu ci bu tasawuf bu sunna la bokk, am na ci waa tasawuf yi way
teengal, bay àgg ci di jibal ay kàddu yu di yu tumbrànke, mbaa ñuy àgg ci wax
juy jéggi dayo ba cig lëmu bay waral sikk ak weddi, waaye kii di Seex Ahmadu ay
mbiram ak leer a ko wër, jéggiwul dayo ci genn anam, mbiram ci kitaab la tegu ak
sunna ak tasawuf bu leer, te dëppoo ak doxiinu Yonent bi (j.m). Benn nataal rekk
lees am ci moom. nataal boobu fu nekk tafees na ko fa, muy ci tabax yi, ci
daamar yi walla feneen fu muy fése rekk.

At mu jot ay junniy junni ciy taalibe danañu dem ca Tuubaa dëkk bu sell ba, ngir
màggal gàddaay ga mu defoon jëm Gaboŋ muy yamoo ak 18 safar gu nekk. Bis boobu
Sëriñ bi moo digle woon ñu santle ko Buur Yàlla ci may yi mu ko may ciy xéewal,
muy bu taalibe yi fonk, jàppe benn ci bis yi ëpp solo ci bis yi.

Sëriñ bi da daan woo ay taalibeem ngir ñu dëpp te jublu Yàlla, daan na digal
taalibe yi ñuy moytu aw ay tey sàkku xam-xam bu am njariñ, di liggéey, am jom ju
ànd ak jàmm, am pastéef ak ngëm ci Yàlla. wax na ni: "[[Yàlla rekk la ragal,
samay yaakaar ci Yàlla laa ko wékk."



https://wo.wikipedia.org/wiki/Sancug_waa_Tugal_ci_Afrig

Canc nag dees na ko xamalee ci ne mooy teg loxo gi réewi ndefar (endustri) yu
mag yi tegoon loxo mbiri koom-koom yi ak yu politig yeek aada ci réew yu bari ci
yu amadi-doole yi ci àdduna bi. Rawati na yi ci di yu woomle ci wàllug mbay ak
mbell. Looloo tax sanc - ci maanaam mii mu yor – du lenn lu dul luy yëngu ci
nangu ak fëkk alali jàmbur ak ngacc dooley mbindeef yi ak jariñoo leen.

Li sikk amul mooy sanc gi toppoon ci yewwuteg ndefar gi ci Tugal, rawati na ci
ñaari xarnu yii di bu fukk ak juroom ñeent ak bu ñaar fukk, sanc gii de ay
reenam tàlliku woon na di dem ba ca yëngu-yëngu yu wuññiy melosuuf yu Tugal yi
nga xam ne dees leen di jàppe ñuy bunt bi ñu jaare bay dugg ci sanc gu yees gi
Tugal doon def ci réewi àdduna bi.

Xeetu sanc gu ñaaw gii feeñ na ci ginnaaw yëngu-yëngug wuññiy melosuuf yu Tugal
yi. Bu ko defee réewi Tugal yiy wuññi, daal di taxaw ci néewal doole ñi cosaanoo
woon ci réew yi ñu wuññi. Jaare ko nag ci di leen dàkku ak a génne seeni réew,
ak di leen alag ci xare yi, di leen toraxal, di leen seeyal ci biir mboolaayi
réew miy sanc, maanaam di leen def daanaka ñuy ñenn ci ñoom ci wàllug aada,
deesu leen manatee ràññale.

Xeetu sanc wii mooy li waa Espaañ defoon ca Endo yu xonq ya ca Diggu Aamerik ak
ca bëj-saalum ga, bi nu leen sancee te dëkke leen, taxawal fa ay sancu, mujjoon
nañu cuub gox bii ci cuubug Espaañ, ginaaw bi fi ay waa Espaañ jëlee barabu endo
yu xonq ya fa cosaanoo, mel ne leegi fa lañu cosaano, loolu di ci Diggu Aamerik
ak bëj-saalum gi, lu ci dul Beresil, moom waa Portigaal a ko sancoon.

Nu mel noonu la sahyooni yawud yi defoon ca Palastin, bi ñu ko sancee ci doole,
dëkke ko, réewi sancaan yu mag yi jàpple leen ci, Britani nekk ca bopp ba. Ci
noonu la yawud yi tasaaroo woon ci àdduna bi, dajee, dëkksi ca Palastin, ginnaaw
bi ñu leen fa gàddaayalee jëme, ci ron aarug réewi sancaan yi, ak li askanu
Palastin daan xeex loolu lépp, te daan ci jiyaar ngir bañ ko.

Fraans de xeetu sanc wii def na ko ci Afrigu bëj-gànnaar gi, ci : Tinisi,
Aljjeeri, Maraakes, (sunu reew mii it di Senegaal def na ko fi), defati ko ci
reewi Shaam yi, rawati na Libaa. Reewi dankub mbokkte bi it (communisme),
Bennoog Sofiet gi jiite leen, ñoom itam jeem nanu ba sonn ci wisaare seen xalaat
yi ak seen dali làngi politig yi ci réew yu bari ci adduna bi.



https://wo.wikipedia.org/wiki/Sanc_gu_yees_gi

Canc nag dees na ko xamalee ci ne mooy teg loxo gi réewi ndefar (endustri) yu
mag yi tegoon loxo mbiri koom-koom yi ak yu politig yeek aada ci réew yu bari ci
yu amadi-doole yi ci àdduna bi. Rawati na yi ci di yu woomle ci wàllug mbay ak
mbell. Looloo tax sanc - ci maanaam mii mu yor – du lenn lu dul luy yëngu ci
nangu ak fëkk alali jàmbur ak ngacc dooley mbindeef yi ak jariñoo leen.

Li sikk amul mooy sanc gi toppoon ci yewwuteg ndefar gi ci Tugal, rawati na ci
ñaari xarnu yii di bu fukk ak juroom ñeent ak bu ñaar fukk, sanc gii de ay
reenam tàlliku woon na di dem ba ca yëngu-yëngu yu wuññiy melosuuf yu Tugal yi
nga xam ne dees leen di jàppe ñuy bunt bi ñu jaare bay dugg ci sanc gu yees gi
Tugal doon def ci réewi àdduna bi.

Xeetu sanc gu ñaaw gii feeñ na ci ginnaaw yëngu-yëngug wuññiy melosuuf yu Tugal
yi. Bu ko defee réewi Tugal yiy wuññi, daal di taxaw ci néewal doole ñi cosaanoo
woon ci réew yi ñu wuññi. Jaare ko nag ci di leen dàkku ak a génne seeni réew,
ak di leen alag ci xare yi, di leen toraxal, di leen seeyal ci biir mboolaayi
réew miy sanc, maanaam di leen def daanaka ñuy ñenn ci ñoom ci wàllug aada,
deesu leen manatee ràññale.

Xeetu sanc wii mooy li waa Espaañ defoon ca Endo yu xonq ya ca Diggu Aamerik ak
ca bëj-saalum ga, bi nu leen sancee te dëkke leen, taxawal fa ay sancu, mujjoon
nañu cuub gox bii ci cuubug Espaañ, ginaaw bi fi ay waa Espaañ jëlee barabu endo
yu xonq ya fa cosaanoo, mel ne leegi fa lañu cosaano, loolu di ci Diggu Aamerik
ak bëj-saalum gi, lu ci dul Beresil, moom waa Portigaal a ko sancoon.

Nu mel noonu la sahyooni yawud yi defoon ca Palastin, bi ñu ko sancee ci doole,
dëkke ko, réewi sancaan yu mag yi jàpple leen ci, Britani nekk ca bopp ba. Ci
noonu la yawud yi tasaaroo woon ci àdduna bi, dajee, dëkksi ca Palastin, ginnaaw
bi ñu leen fa gàddaayalee jëme, ci ron aarug réewi sancaan yi, ak li askanu
Palastin daan xeex loolu lépp, te daan ci jiyaar ngir bañ ko.

Fraans de xeetu sanc wii def na ko ci Afrigu bëj-gànnaar gi, ci : Tinisi,
Aljjeeri, Maraakes, (sunu reew mii it di Senegaal def na ko fi), defati ko ci
reewi Shaam yi, rawati na Libaa. Reewi dankub mbokkte bi it (communisme),
Bennoog Sofiet gi jiite leen, ñoom itam jeem nanu ba sonn ci wisaare seen xalaat
yi ak seen dali làngi politig yi ci réew yu bari ci adduna bi.



https://wo.wikipedia.org/wiki/S%C3%ABri%C3%B1_Musaa_Ka

Sëriñ Muusa KA (Sëriñ Muusa KA werekaanu Bàmba) woykatu wolof ak araab la woon
bu mag te xarañ ci, ab jullit la woon bu dëggu te di ab sufiyànke di taalubeb
Sëriñ Tuubaa bokk it ci Seexi Sëriñ Tuubaa yi, taalif na lu sakkan ci ay téere
ci wolof ak araab rawatina wolof ndax ki mu daa tagg wolof mooy làkku cosaanam
muy Sëriñ Tuubaa Sëriñam te sëriñam boobii it Yonnent bi moo doon sëriñam bu ko
daa tagg ci araab lakoy tagg, ndax nit koo di tagg di ko tagge weneen làkk wu
dul làkku juddoom tagg ga du mat ndax yaangi koy tuutalal cosaanam, ay woyam nag
li ci ëpp Sëriñam la ciy tagg ak di soññ bokki taalubeem ngir ñu gën a fonk
Sëriñam te nankoo jaamu Yàlla, ku xelu la woon te jàng ba ci woyam yooyii mu woy
ci wolof ku jàng `Aruud (xam-xamu woyiin ci araab) ma nu koo jam, sàmmoonte naak
sarti woy ak bahru yi (woyiin yi), ba sos na ay Bahru ajami; niki Téere bi tudd
«Bu léen njuuj-njaaj» ak way wi mu jébbaloo ci Seex Mustafaa Mbàkke xalifab
Seexul Xadiim bu jëkk.

adunyaa ngi tol new fel fi moom mbaate dëññu teeñ () woroomiy tëndëŋ xammeewu
leen ak woroomi téeñ

lilee tax mu daa tuubloo dameel ak maxa'aki teeñ () ku mel nii ku amleek moom na
leen wóor ne yaa ko tooñ

du tooñ nit te soo tooñee mu jéggal la tin la ko () xamul jaamur ak mbokkam, mag
ak ndaw ci aw meloom

wurus mbaate ab xaalis bëy ak nag xar ak gëléem () la daa buub di jox ñiy laaj
du kuy néegaleek a léem



https://wo.wikipedia.org/wiki/R%C3%A9ew_yi_Bennoo

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Laman

Laman, walla lamaan, benn tur la, ñu ko daan joxe ñu yorewoon suuf si, ci jamono
ju yagg ya, ca Senegaal.

Taarixkat yi, mel ni Seex Anta Jóob, walla Abubakry Muusa Laam, wone nañu, baat
boobu, ci Isipt gu yàgg ga la juge.

Foofu, baat bi di laman, leppuy jemewoon ci suuf si la tekkiwoon (suuf si ci
boppam, walla lu doon jem ci wallu bay).

Séeréer yi ak Pël yi, ñu xam ne ca dexug Nil lañu cosaano, fu amoon Isipt gu
yàgg ga, ñoo indi tur bi di Laman, ca Senegaal.

Nguuru Waalo, Fuuta-Tooro, Jolof, Kajoor, Siin-Saalum, Bawol, foofu yepp, ay
Laman moo fa jëkkoon nekk, di yore seen nguur.

Ci nguuru Fuuta-Tooro, dañu fattaliku LAM-TOORO bu fa nekkoon buur, ca dëkk bu
ñu naan TOORO, mu gënoon am dole dëkku Fuuta yepp, ba ñu woowe Fuuta,
Fuuta-TOORO. Kooku, ca peey bu tudd GEDE la dëkkoon (wolof yi di woo LAM-TOORO
bi BUUR GEDE). Ci ñu sant SAAL la bokkon, bokk ci ururbe yi. LAM ci pulaar, mooy
buur (LAMƁE - LAMƊO - LAMIƊO).

Ba jamono Jolof uuf nguur yi yepp, laman yi nekoon ca nguur yi, dootuñuwoon ay
buur, ndax buur-ba Jolof rekk moo nekkon buur (buur fari). Waaye laman yi, dañu
mujj nekk ay kanŋam bu mag, ak ay jaambur ju mag, bokk ci xeet yi buur-ba yi
juge woon ci seen meen.



https://wo.wikipedia.org/wiki/L%C3%A9opold_S%C3%A9dar_Senghor

Leopool Sedaar Sengoor mi ngi juddoo ca Jiwaalo ci 9 Oktoobar ci atum 1906, génn
àdduna ca Verson (ca Fraas) ci 20 Desambar 2001. Nekkoon taalifkat, bindkat
doonoon it killifa aada ca Senegaal. Mooy ki njëkk a doon njiitu réewu Senegaal
(1960-1980).

Wàcc na jal bi ci teeyug bàkkanam, bàyyee ko Abdu Juuf. Ñu bari ci àdduna bi
dañu koy jàppe kenn ci xalaatkati Afrig yi ëpp solo, yu ñaar-fukkeelu xarnu.

Léopold Sédar Senghor ma nga juddoo ca Jiwaalo, di ab dëkk bu ndaw bu ne ca tund
wu Mbuur, ci diiwaanu Cees. Baayam di Basil Jogoy Senghor, ab yaxantukat la woon
bu bokkoon ci kuréel gu diggu gi ci giirug séeréer, di genn ci néewte yi ci
Senegaal.

Sengoor nekkoon na di kenn ci ñi doon jàppale Lëngoo gi:(réewi Afrig yi temb bu
yàggul), loolu lu mel ne (ag Komonwelth gu Faraas) gu ag Lëngoo la woon, réewi
Afrig yi nag ànduñu ci woon. Moom sosoon na ak Moodibo Kayta Lëngoo gu Mali gi.
Moo nekkoon njiitul jataayub lëngoo bi ba ci kero bi mu tasee atum 1960, moo
nekkoon ki njëkk a jiite Senegaal, ñi ngi ko tànn ci 5 satumbar 1962, mooy ki
sadd bàkku réewum Senegaal (gar gu xonq gi). Njiitul jëwrinam lii di Mamadu Ja
moo féetewoo woon doxal naal yi aju ci suqaliku gu réew mi gu guddub dig gi(long
terme), bu ko defee moom Sengoor mu féetewoo séqoo yu bitim réew yi

Waaye ñaari gaa yii mujj nañu wuute ci lu gaaw. Ci disambar 1962 lañu jàpp
Mamadu Ja, mi ñu tuumal ne day xiirtale cig daaneel nguur, mu daal di sax ci
kaso bi lu tollook fukki at ak ñaar. Ginnaaw bi Sengoor daal di taxawal ag noste
gu njiit . Ci 22 Mars 1967 Sengoor mucc na cig bóom, ñu daal di teg àtteb ray ci
ki ñu ko tuumaaloon. Tekki na ndombag tànkam njëkk ab àppub njiitam di jeex,
loola di ci disambar 1980, daal di fiy wuutal Abdu Juuf ci boppu réew mi. Ci ron
ag njiitam la Sengoor sampe lëwug làng( ñu yamale woon ko ci ñatti dawaan rekk:
mbokkoo , mbokkte, ak afal ak genn noste gu yar ( systeme educatif) gu am solo.

Bariwaa na lu ñuy askanale Sengoor ag demokaraasi waaye ay fen rekk la,ndax moom
indi woon na fi ci doole ag noste gu genn làng, daal di moñoxe ci doole lu
sakkan ci ay yëngu-yëngu yu ñaxtu yu ay dongo (étudiants. Ak doonte canc gu
Faraas jeex na ci melo wu kilifawu (officiel) teewul xiimay koppar bu Senegaal
Faraas a koy saxal, njàng mi it ci làkku Faraas lañu koy defe, te Sengoor it
réew mi mi ngi ko jiite woon ànd ak ay xelalkat yu Faraas yu muy diisool, (Ñooñu
nag manuñoo joxe menn xel mu njariñul Faraas nekkul, Moom itam jabari waa Faraas
la yoroon, te bari na lool lu mu daa xeex ngir ñu yor aaday Faraas, Taalifkat ba
nee na:



https://wo.wikipedia.org/wiki/Jullit

Jullit mooy ku topp Diiney Lislaam, sartees nako ci nangu te wax ni «Maangi
Seere ni amul jenn Yàlla ju dul Yàlla (Allaa); Te maangi seere ni Muhammad
ndawul Yàlla la» ñu koy wax Baati Seere yi

Ginnaaw wax jooju, sartees ci kawam, mu Gëm Yàlla moomu ca namu ware, gëm ni
amul ndey, amul Baay, Amul fumu yamle, Amul kumuy bokkaaleel, amul ab tàmbali,
amul ab dayo, Mooy degg, Mooy gis, te day jàpp, Déggam googu ak gisam gi aki
meloom yépp, Darra nduroowu ci ak niko leneen di defe, Gisug lépp, ak déggug
lépp, moongi aju ci moom, nduroo wul ak darra, Darra nduru wu ko, Darra umbu ko,
teewe na lune, moo Sos lépp, Moo bind nit ak Jinne, Moo sàkk dénd bi, Lu am moom
la neex, ak lépp li ci aju ci gëm ko... fii Gëm Yonent yépp ci lu dul ag
xàjjale, Gëm amug Malaaka yi doonte gisu léen, Gëm ëllëg bisu pénc ba, Gëm Dogal
bi ni lu am rekk mooko dogale noona, Gëm Téere yi mu wàcce woon yépp ca ñu jëkk
ña ak ñu mujj ñi, te gëm ni Alxuraan rekk moo ci di Téere buy wéy ba fimne,
nangu li Yàlla wax ci Alxuraan lépp, nangu it Hadiisi Yonent bi Muhammad, Nangu
Julliy Juróom bis bu ne, nangu joxe Azaka ndeem war na ci Alalam, nangu Woor,
nangu Haj aw yoon ci sag dund ndeem man nga ko.



https://wo.wikipedia.org/wiki/Jeqiku_walla_fipp_ga_amoon_ca_Fraans

Jeqiku ga amoon ca Faraas, mooy jeqiku gi njëkk a am ci jamono ju bees jii, ci
kaw nguuru ak jaay doole, ak doxale ni la neexe, doo diisoo, doo deglu xalaatu
keneen. Moom nag (jeqiku googu), mi ngi ame woon ca Faraas, ca jamonoy buur ba
tuddoon Luwis mu fukk ak juroom benneel ma, bokkoon ca njabootug Barbon ga,
loolu nag di woon ca noorub 1789 g, saxoon it diir bu tollu ci fukki at, ba ca
nawetub atum 1799 g, bi Jeneraal bi tuddoon Napoleon Bonaparte (1769 – 1821 g)
defee daaneel nguur gu ñuy wax “daaneel nguur gu 18 Brumaire”, dëppoo ak 9
nowambar 1799 g, daal di daaneel doxaliin wa fa nekkon, jële fa it jataayub mag
ña , mujj nag di kenn ci ñatti kilifa yiy doxal mbiri réew mi. Bonaparte mii -
nga xam ne mujj na di kilifag Faraas gu njëkk gi, ci atum 1800 g, mujj it di
imbraatoor ba atum 1804 g – moom Bonaparte mujj na am tawfeex ci dindi lëjug
politig ga fa amoon, ñàkk-jàmm ga, tiitale ga , tuur-dereet ga, ak yeneen jëf yu
ñaaw yi àndoon ak jeqikug Faraas gi. Loolu nag taxoon na ba “jeqiku gi” manu fi
woon a amal dali gore(principes de liberté) , yamoo, mbokkoo yi nga xam ne ñoom
la yàgg a yekkati kàddoom ngir saxal leen fi. Waaye nag jeexiital yi nga xam ne
jeqiku gii amal na leen fi, yamuñu rekk ci Faraas, waaye weesu nañu ko ba daj
Tugal gépp, ak lu bari ci réewi àdduna bi.

Bu ñu gëstoo na Faraas meloon laata jeqiku gi, loolu dinañu dimbali ci ñu man a
xam li waral jeqiku gi, atum 1789 g:

Buuri Faraas yi, ni ñu doon àttee Faraas, du woon nenn nu dul ni mu leen neexe.
Buur bi moo daa saytu lépp, képp ku am nguur moo la ko daa jox, moo daa doon
balluwaayu mbooleem doole yi, ak sañ-sañ yi, walla nga ne sax mooy nguur gi, di
sañ-sañ bi, di kàttan gi, di doole ji. Loolu nag man nga koo dégge ci waxi
buurub Faraas bii tuddoon Luwis mu fukkeel meek ñeent : ( Man maay nguur gi ).

Buur bi mooy ki am sañ-sañ ci def ay yoon(ay lois) , ak neenal leen, tege ay
galag, def ci alali reew mi lu ko soob, tabb jëwrin yi, fal ligeeykat yi, folli
leen, joxe ay ndigal jaare ko ci ay bataaxel yu nu xaatim, ngir ñu jàpp ku ko
soob ci askan wi, ak tëj ko ci lu dul mu koy àtte mbaa mu koy laaj dara. Buur bi
daal - ci gàttal – lu ko soob mu def . Ndax moom dafa gis ne mi ngi wéeru – ci
sañ-sañam boobu – ci gis-gis bi fiy indi “sañ-sañu Yalla bi”, mooy li naan buur
bi daal, nguuram gi, ak sañ-sañam bi mi ngi bàyyikoo ca Yàlla. Luwis mu 16 mii
nag, nga xam ne ci atum 1774 g la nekkoon ci jal bi, tey buur bi nga xam ne ciy
jamonoom la jeqiku gi xewoon, moom Luwis mii, nekkoon na ku doyadi, te daan
dengi-dengi.

Moom de jëwriñam yi danu koo yilifoon, ak bëkk-néegam yi, ak soxnaam si bàyyikoo
woon Hongri, Mari Antuwanet (di woon doomi lingeerub Ongri ba, Mariya Tereesa),
moom soxnaam soosu nag, ku yëgoon boppam la te faaleedi woon askan wi, taxoon na
ba kenn manut a def genn yéwénal (reforme), kenn manul a jàpple buur bi ci luy
defar. Moom daal nekkewu fi woon lu dul yàq alal, noos, ak caaxaan, nekkoon it
ku diis, te rëyal boppam, looloo taxoon mu mujjoon di ku waa Faraas yi bañoon.

Njabootug Barbon gi, yàgg nañoo jariñoo seen nguur gi, ci luy lor askanu Faraas
wi, ñoom daal dañu daa nangu alali ku leen neex, daan tëj ku leen soob, daan
xeexloo réew mi saa su leen soobee, te xeex yooyu yu ci ëpp dañu ci daa duma
Faraas. Bari na lool lu ñu daa tabax ay njénd , di ci sotti alali réew mi, ak di
may seen dag yi alal ju dul jeex, seen dag yu bari yooyu nga xam ne tolluwoon
nañu ci 18 junniy nit, atum 1789g, te lu ëpp ci ñoom defuñu fa woon dara, amul
lenn lu ñu fay liggéey lu amal njariñ réew mi. Looloo taxoon njëlul nguur gi
loofoon, mujjoon moom nguur gi fees dell aki bor.

Nguur gi kat mujj na ay sànkam (ay deppaasam) àgg ci 130 milyoŋ yu Frank, atum
1789 g . Li mu ameele woon ciy bor àgg ci 206 milyoŋ yu Frank, ngir lòtt gu
njëlam li lòttoon.

Baj-baji ak doxadi amoon na ci wàllug doxaliinu nguur gi, ci wetu
doxe-ni-la-neex ga amoon ca wàllug politig ga. Nattukaayi diiwaan bii daawul
bokk ak bee, naka noonu yoon yi , màndaxekaay yi, galag yi. Ci noonu Faraas mujj
di réew mu ay diiwaan boole, diiwaan bu ci nekk am ay yooni boppam , aki nosteem
yu wuuteek yeneen ya ca feneen, loolu nag waraloon na ag lënt ci nosiin yi ak
yoon yi, réew mi mujj séddaliku, doon ay doxaliin yu temb. Bu ko defee, Faraas
mujj doonatul menn réew, waaye ay doxaliin yu wuute te tas.

Mboolayug Faraas gi, njëkk jeqiku gi, dafa séddaliku woon, doon ñatti kureel yu
mboolaay, ñooy: garmi yi(kureelug ñu tedd ñi), kuréelu niti diine yi, ak
baadoola yi walla kuréelu mbooloo mi. Ñatti kuréel yii nag – ñoom de ci li fi
jamonoy laman desaloon lanu – yamoowuñu woon ci àq ak yelleef, du caageegug ci
ay wartéef, li am daal mooy ag yamoodi gu mboolaay amoon na ci seen diggante,
jëfkay tàqali ak feewaloo ruuru leen, ak boddante gu mboolaay.

Bu ko defee kuréelub garmi yi nu teggil leen galag yi, ña ca bokk it ñoo daa
féetewoo pal yu kawe yi, yu ñoñ yi (siwil)ak yu xare yi , ci nguur gi. Ñoom ba
tay, daa nañu am ay cér ci mbayum baykat yi, ak ci jurug sàm si, ak seen ñanaaw
yi. Amoon nanu it sañ-sañ ci rëbb ci tooli baykat yi. Baykat yi tam amuñu wonn
sañ-sañ ci wal seen dugub ci lu dul walukaayi garmi yi, te seen reseñ it sañuñu
ko woon a nale fu dul ci seen nalukaay yi.

“Niti diine yi” nag ñoom, seen kuréel moom itam bu ràññiku la woon, niki bu
garmi yi, ñoom de daa nañu am ay suuf yu ñu leen dogal, yu yaatu, yu daa toll ci
jurooméelu suufi nguur gi, maanaam bu ñu xaajoon suufi nguur gi juróomi xaaj,
benn xaaj bi. Ñoom itam, ñu ñu teggiloon ay galag lanu. Li Jàngu bi daa ame ci
suufam yooyu, ak ci galagi diine yi nga xam ne mbooloo mi daa nañnu ko ko fay,
àggoon na ci 200 milyoŋ yu Farank.

Loolu lépp nag daanaka ñi ko daa jariñoo, ñu néew lañu daan doon ci niti diine
yi ak seeni njaboot, bu ko defee ñu bàyyi nee way ndool ñi, ak ñi aajowoo, kenn
du leen dimbali. Ña ëpp nag ca niti diine ña, taxutoon ñu féexoon, moo taxoon
dañu daan ànd ak mbooloo mi, kontar garmi yi.

Kuréelub mbooloo mi di "baadoola" yi nga xam ne la ëpp ca askan wa ca lañu
bokkoon, ñoom jegge woon nanu, bi jeqiku gi di bëgg a door, lu tollook 25
milyoŋi nit , te kat booba garmi yi bu ñu leen boolee ak niti diine yi weesuwuñu
woon 300 junniy nit. Coonab galag yépp ci ndoddum baadoola yi la daan tegu.
Kuréel googu nag (gu baadoola yi), moo ëmboon kuréel gu diggu gi(Bourgeois), ak
kuréelu baykat yi ak gu boroom mécce yi ak gu soldaar si.

Bu dee kuréel gu diggu gi moom, ca la boroom xam-xam ya bokkoon, xalaatkat ya,
boroom xel yi. Ñoom nag amuñu woon sañ-sañ ci pal yu kawe yi. Moo ëmboon it
yaxantukat yi, ak boroom alal yi daa fay galag yu mag yi, nga xam ne seen fay gu
metti gi ñu daa fay galag yi, ak lamb gi amoon ci seen yaxantu gi, taxoon na ba
seen koom-koom daanu woon.

Bu dee “Kuréelug baykat yi” nag, ñooy ñi gënoon a sonn ci kuréelug baadoola yi,
ñoo ci daa njëkk a yëg aw ay bu jafe-jafe bu kopooar amee, ndax ci seen kaw lañu
ko daa tegaat, ci fayloo leen ay galag, ak teg leen liggéey yi gën a tar.

Ak li Faraasu njëkk jeqiku gi, di gënadi woon a nekk cib coona, ak ñaawug
nekkiin yeneen reew yi mel ne : Itaali, Otris, Brusiya, ak Riisi lépp, teewul
waa Faraas a gënoon a yëg yeneen réew yi tooñaange yi nu leen daa teg. Li
waraloon loolu nag mooy yewwuteg politig ga fa amoon ak gu xalaat ga, ca biir
boroom xel ya ca kureelub baadoola ya, di yaxantukat ya, ustaas ya, layalkat ya
, doktoor ya, boroom xam-xami koom-koom ya, bindkat ya, xeltukat ya añs.

Jamono jii , dafa fiiroo ak diggante bob Faraas da cee amoon ay xalaatkat yu
mboolaay, ak yu koom-koom yu leen daa yee ci coona yi nu nekke, ak bonug nostey
politig ya fa amon, yu mboolaay ya, yu doxaliin ya, ak yu alal ya.

Da na jaadu nu waxtaane fi ñatti xalaatkat yoy liggéey nañu lu rëy ci tas fi
xalaat yi fi indi jeqiku gi. Ñooñu ñooy: Montesqieu, Voltaire, Jean Jacques
Rousseau

Bu dee Montesquieu (1689 – 1755 g) - moom mi nga xam ne siyaare na Angalteer,
gondiku woon it lool ca nosteg sartu réew gu buur ga fa nekkoon – moom de ay
liggéeyi xam-xamam mi ngi feeñe woon ca téereem ba tuddoon “Ruug yoon yi” (1748
g), téere boobu nga xam ne téere bu jaroon la, bu boroom xeli yi fonkoon la ci
Faraas ak feneen.

Xalaati Montesquieu yi ñi ngi tënku ci fexee tënk nguur gi, te fuglu ko ak
tàqale diggante dooley yoonal ji, ak ju wéyal ji(mbaa ju doxal ji, ak ju laman
ji .

Moom Montesquieu nag li mu doon wut ci téereem boobu mooy taxawal ag àtte gu
tegu ci sartu réew ca Faraas. Ndax kat moom dafa gondiku woon lool ca sartu réew
bu buur ba amoon ca Angalteer.

Bu dee Voltaire (1694 – 1778 g), moom de woote na jëme cig coppi ci nekkiinu
askanu Faraas wi, jaare ko ci taalifam yi mu defoon ciy woy, nga xam ne taalifi
jam lañu woon ak yéjj(saboote) . Moom de jamoon na nosteg politig ga amoon ca
Faraas ak gu Jàngu ga, ak sañ-sañ yi garmi yi amoon ak niti diine yi.

Wolteer de ak li xalaatam yi doonadee woon lu yees lépp, teewul seen solo ñi ngi
feeñe woon ci nekk gi nu nekkoon di luy laal yëg-yëgi waa Faraans yi, ngir nekk
gi ñu nekk di ay xalaat yu nit yuy jeexiital.

Wolteer de gore ga peéxte ga waa Angalteer amoon da koo neexoon lool, yéemoon
ko, mu jeexiitalu ci, ginnaaw ba mu fa amee ñatti at, li waraloon mu nekk fa
nag, mooy dañu koo dàqe woon Faraas. Gore googu mu gisoon ca Angalteer, ak
xalaat ya mu fa ame woon, feeñal na leen ca téereem ba tudd “bataaxeli xeltu” ,
walla “ay bataaxel yu bawoo ca waa Angalteer”, atum 1734 g. Wolteer nag dàq gi
ñu ko dàqe woon Faraas, yobbu ko Angalteer ak tëj gi nu ko tëjoon lépp ca kasob
Bastil bu metti, bu raglu ba, teewu ko woon a wéy ci jam garmi yi ak niti diine
yi. La desoon ca dundam ga lépp it da koo jeexaloon ci nekk di ku yoon di wër.

Bu dee Jean Jacques Rousseau (1712 – 1778 g), mooy boroom téere ba tudd
“kollareg mboolaay” , mooy téere bi doon woote jëme ci goreg nit ak yamoo gi nit
ñi war a yamoo ci wàllug mboolaay, mu neeti nguur gi daal li ko war mooy mu sonn
ci yittey nit ñi. Jeqikug Faraas gi, mi ngi sukkandiku woon – bi muy lim
yelleefi fraas-fraas bi – mi ngi sukkandiku woon ci xalaati Rousseau yu mboolaay
yi nekk ci téereem boobu nu doon wax leegi.

Atum 1789g, mooy at mi jeqiku gi ame woon, nekkutoon at mu ya ko jiitu woon
tane, ci wàllug koom-koom, waaye la waraloon jeqiku ga am ca, mooy ñàkk a taw ga
mu àndaloon, ga juroon bekkoor ba ak xiif ba, nit ñi mujjoon di ñu ñàkk, aw ñam
jafe, dundiin wi naqari te tar. Bokkoon na ci li gënoon a mettil mbir mi, galag
yu bari yi nga xam ne tege woon nanu leen, te lepp di woon ci ndoddum baadoola
yi, ngir mëdde ci depaas yu bari yii nga xam ne nguur gi daa na leen def, ngir
boram yu bari yii mu daa jële ci xare yii mu daa faral a def ci biti, ci jamonoy
Luwis 14 ak Luwis 15, te loolu ci li daa jeexal ay koomam la woon.

Luwis 16, bi mu ñëwee jéem na ba sonn, ngir lijjanti jafe-jafe bii amoon ci
mbirum alal mi, ak loppanti njëlul nguur lu loof lii te sonn, jaare ko ci tege
ay galag yu bees, waaye mujj na di ku manutoon a ñàkk a woo “jataayub kuréel yu
xeet wi” – bii nga xam ne dañu koo tasoon ci jamonoy Luwis 14 – ngir mu daje.

Doomi kuréel gu diggu gi, begoon nanu lool, bi Luwis 16 woowee jataayu kureel yu
xeet wi, ngir mu def am ndaje ngir gëstu yoon yi man a lijjanti jafe-jafe bii
aju ci lòtt gi njëlul réew mi lòttoon, ñu gisoon ne loolu daal pose bu mag la
ngir ññu indil seen bopp, saafara si ko man a faj, te fajal ko seen bopp. Ñi daa
woote yéwénal it jàppe woon loolu pose ngir def seen yéwénal(reformes) yi nu
yeene woon, ak soppi yi nu bëggoon ngir Faraas man a baax, man a tegu ci yoon,
bañ koo yamale ci loppanti njël li rekk.

Bu ko defee waa kuréelug baadoola yi sàkku woon ñu def woote bi mu sukkandiku ci
cér yi te bañ a sukkandiku ci ay néeg, ndaxte la doonoon aada foofa mooy kuréel
gu nekk ci ñatti kuréel yooyu, da daa am genn kàddu, bu ko defee yenenn ñaari
kuréel yi (gu garmi yi ak gu niti diine yi) gu ci nekk am ñaari kàddu, bi ñaari
kuréel yii lànkee, ne deesu fi wootee, di ko teg ciy cér , ne daal ay néeg ñooy
woote, bi loolu amee, céri kuréelu baaloola yi dañoo daje ñoom nee, cig beru, ñu
néew ci garmi yi ak niti diine ñi jàpple leen, dëgëral leen, ku ci mel ni garmi
bii di Mirabo, ñu waxoon ne ñoom daal ñooy ndawi li ëpp ci askan wi, ñu giñoon
it ca fowuwaayu tennis ba nekkoon ca wetu njéndul Versay la, ci atum 1789 g, ne
ñoom de duñu bàyyi mukk lii ñu nekke li feek wutaluñu réew mi ab sartu réew bu
man a yéwénal séenu nekkiin te baaxal ko, ak doonte Luwis 16 moom li mu àndoon
mooy kuréel yepp daje, te xam ne ñooy ndawi réew mi, bu ñu booloo, waxul bu genn
taqalikoo nee, beru.

Céri ndajem xeet wi daje woon nañu ca Versailles ngir defaral Faraas ab sartu
reew bu yees. Askaan wi daal di jañu jëm ca kasob Baasil ba, ca Paris, ca 14
sulye 1789 g, song ko, nangu ko, génne ña ñu fa tëjoon ngir politig. Jëf jooju
mujj di juy wone gore gi nga xam ne moom la jequiku gi doon woote jëme. Ñu mujj
jël bis boobu def ko màggal gu xeetu Faraas wi di màggal, at mu nekk .

Nangu gi nu defoon kaso bi, ñemeloo woon na baykat yi, ñoom itam ñu jug, song
suufi garmi yi, yàq seen njénd yi, looloo waraloon lu bari ci garmi yi gàddaaye
woon Faraas, dem feneen.

Nekk gi nu nekkoon feneen, mujjoon na di aw ay ci Faraas, ndax buur yi nga xam
ne doonuñu woon ànd ci jeqiku gi, ndax du seen njariñ, dañu leen doon ngemb ngir
ñu xeex ko, te loolu doon na jëme ci xareb ñoñ .

Askanu Paris wi wutaloon nanu seen bopp ay ngànnaay, ñu daal di woon sos ag aar
gu réew ngir wattu jeqiku gi, aar ko,aar ko, Lafyette jiite ko, moom mi nga xam
ne waxoon nanu la ne doon na xeex di jàpple waa sancu yi kontar waa Angalteer ca
xareb temb ba. Xarekati jeqiku gi, ñi leen jiite woon ay nit lanu ñu bañoon te
sib doxaliinu njabootub Barbon gi, ak seeni dag, Lafyette moomu ci la woon, ñoom
de seen xol yi dara nekku ci woon lu dul mbañeel, wañse ak gënjëng (violance) .

Ci bis bi njëkk ci ut la ndajem xeet wi jibal “àqi nit aki yelleefam”, ci 4 ut,
mu neenal sañ-sañi laman yi ak yeneen yi garmi yi ame woon, ak niti diine yi.
Xeet wepp mujj daanaka di jàpple jeqiku gi, lu bari ci doole ju ngànnaayu
(forces armées)ju Faraas ji mujj fekksi “aar gu réew “ gi nu taxawaloon ngir
wattu jeqiku gi. Ci noonu mbooloom xare mu Faraans mi tas, Luwis 16 mujj ànd ca
la xewoon ca kaso ba.

Waaye way jeqiku yi digale nu sàmm Luwis 16 ba du daw, ci noonu ñu taxawal seen
bopp ci doxal mbirim réew mi, ak mu Jàngu bi ci wàllug doxaliin ak alal, loolu
moo merloo woon Paab gi, mu mujj moom paab gi di kenn ci ñi gën a noonu jeqiku
gi. Ñu daal di bennal nattukaay yi, ak yoon yi , ci Faraas gepp, ñu daal di
séddalewaat Faraans def ko ay doxaliin yu bees .

Bi ndajem xeet wi di teg sart bi, Luwis 16 doon na jéem a dolli ay kàttanam aki
sañ-sañam, bi mu ko manul nag, la doon jéem a daw, juge ca njéndam la, waaye ñu
jàpp ko ca Farn, ca 22 suye 1791g, njëkk muy génn réew mi, gis nanu tam benn
wayndare bu mu fi bàyyi woon buy feddali ne moom daal nanguwul yoonal yooyu mu
àndoon, ndax ànd googu mu ci àndoon dañu ko cee manante woon , waaye du lu mu
def ci teeyug bakkan.

Ndajem xeet wi eggal na sart bi ci 14 satumbar 1791 g, loolu di bi jeqiku gi
amee ba toll ci ñaari at, bi mu ko defee nag, ndajem xeet wi daal di tas boppam,
daal di fiy taxawal ab jataayub yoonal bu sukkandiku ci li nekk ci sartu Faraas
bu bees bii nga xam ne lu feddali woon àqi ak yelleefi nitug Faraas la woon, ak
war gu mu war a gore te am ag yamoo ci wàllug mboolaay. Moom sart bi tam tàqale
woon na diggante nguurug yoonal gi ak gu doxal gi ak gu àtte gi. Mu jël nguurug
yoonal walla dooley yoonal ji, teg ko ci loxol ab jataay bu askanu Faraas wi di
tànn, mu jël dooley àtte ji , teg ko ci loxol ay àttekat yoy dañu leen di tànn,
mu jël nag dooley wéyal ji walla ju doxal ji , teg ko ci loxol buurub Fraans bi
aki jëwrinam. Ndaxte nguur saxoon na ca Faraas ba ca 21 satumbar 1792 g.

Ci atum 1792g, geneen tànnéef amoon na, gu ñu doon tànnewaat ab jataayub yoonal.
Ci noonu jataayub xeet daal di sosu, boo xam ne li mu njëkk a def mooy jibal
nosteg pénc (systeme republicain) ca Faraas, ca 21 satumbar 1792 g. Ñu féetele
ko doxal réew mi, ak teg sart bu bees buy sukkandiku ci nosteg pénc gu bees gi,
ñu wax ko tam mu seet li nu war a def buur bii di Luwis 16, te teg yoon yuy aar
jeqiku gi, aar it Faraas ci musiba yi ko man a dikkal, juge ci réew yii di :
Otris, ak Brusiyaa, ak Britaani, ak sax yeneen réewi Tugal yoo xam ne dañoo
noonu woon jeqiku gi.

Ñi jiite woon góornamaa bu jataayub xeet boobu nag , ñi ngi sosoo woon ci
“Girondins”yi, ñooy ñi nga xam ne dañoo gëmoon ag yéwénal, te daan woote jëme ci
coppat goo xam ne dañu koy amal cig nànk-nànk, ak ci “Jacopins” yi xam ne, ñoo
gënoon a xaabaabal Girondins yi, dañoo gëmoon ne fii Faraas toll tay ak
nekkiinam wii, danu koo war a soppi bu wér ak doonte loolu dafa laaj doole. Ak
ñu diggdoomu ñoo xam ne taxul woon leen a xaabaabal, ñoom ñooy ña ëppoon ca
jataayub xeet wa, waaye amunu woon gis-gis bu dëgër, ndax leeg-leeg ñu ànd ak
Jacopins yi, leeg-leeg Girondins yi.

Goornamaa bu jataayub xeet wi, daal di nay àtte buur bii di Luwis 16 àtteb ray,
ci 21 samwiye 1793 g, loolu nag tax na ba lu bari ci réewi Tugal yi def ag
jàppaloo kontar Faraas, mu ci mel ne Angalteer, ak Brusiyaa, Otris, Espaañ ak
Holand. Ginnaaw bi nag góornamaa bu jataayu xeet wi daal di taxawal kuréelub
kaaraange, féetale ko liggéeyub aar Faraas ci ñiy noonu jeqiku gi ci biir réew
mi, ñu féetale ko ba tay moom kuréel bi, wàlulug taxawal am mbooloom xare mu
Faraas mu dëgër, ngir aar Faraas, ak jeqiku gi, ak li mu fi jot a indi ci ndam,
ak xéewal, moom jeqiku gi. Góornamaa bi nag ci njiitul Girondins yi am na ndam
ci kaw xarekati Brusiya yi ca xareb Valmy ba, lijjanti na it ba xiir waa Belsig
ci ñu fipp ci kaw Imbraatóor boobii di Francis mi nekkoon imbraatooru nguurug
Rom gu Sell gi. Ñu daal di nangu alali Paap gi ci diiwaanu Afinion, ngir noonu
gi mu noonu woon jeqiku gi (moom Paab gi).

Ñu fàttali leen ne Jacopins yu xaabaabal yooyu, ñoo saytu woon kuréelub
kaaraange gu matale gi, ñoom songoon nañu ci anam gu tar, ci njiitul Robespierre
képp koo xam ne yaakaaroon nañu ne da ngaa àndul ci jeqiku gi ak gaay jeqiku gi.
Jacopins yi nag bari na lu ñu daa mbugal lim bu bari ci waa Faraas yi, ci
tuumaal leen ne dañoo def ay wor yu mag. Ñoom ci seen jëmmi bopp nag ak doonte
jàmaarloo woon nañook jafe-jafe yi leen dikkaloon juge ci réewi Tugal yi leen
wër, te aju woon ci kontar jeqiku gi, ak doonte jàmmaarloo woon nañook ñoom ci
doole ak fulla, te farataal duggug coldaar gu sañ-bañ, ngir aar réew mi, tas te
giimal féttéerlu yi doon am ci yennat ci gox yi nekk ci biir réew mi, duggal
seeni xarekat ci Belsig ak Holand, ànd ak loolu lépp teewul waa Faraas bëggoon
ñu soppi séenuw doxiin ci politig ba mu gën a woyof, gën a teey, gën dal, te gën
a maandu.

Ci 29 sulye 1794g, la céri jataayub xeet wi, tuumaal Robespierre, ne daa wor,
yobbu ko ca mbuggalukaay ba. Jataay bi defaraat na beneen sart, boo xam ne moo
waral ab goornamaab Faraas bu bees, ñu xame ko ci turu goornamaab doxaliin bi.

(1) Def politig bu maandu ci biir doxaliinu réew mi, te du tax mu doyadi mbaa mu
ñàkk fulla ci kanamu ay noonam

(2) Yonni Napoliyon ngir mu song Itaali, ngir yare ci Otris, ak yonneeti ko ci
penku bi.

Nañu fàttaliku ne góornamaab doxaliin bi, mi ngi sosoo woon ci juroomi cér yoo
xam ne dëppoowuñu woon. Ciy jamonoom it la jëmmi Napoliyon feeñ, moom mi nga xam
ne jariñu woon na bu baax ci doyadig góoramaa bii, ak ñàkk dooleem, ngir saxal
fi boppam ci wàllug politig. Ciy jamonoom it lu sakkan ciy làngi politig sosu
woon nañu, ni ñu doon jëfandikoo alal ji gën a ñaaw, gën a bon. Ci fukki fan ci
nowambar 1799g, la Napoliyon ak làngam gi, defoon daane nguur googu ñuy wax
daane nguur gu Brumaire, daaneel goornamaab doxaliin bu néewoon doole boobu,
loolu moo fi indi goornamaab kilifa bi, mooy bi ame ci ñatti kilifa yi nga xam
ne ñoo doon jiite Faraas te Napoliyon jiite woon leen, nga xam ne daanaka
mbooleem sañ-sañ yi ci loxoom lañu nekkoon.

Napoelon Bonaparte, mi ngi judd atum 1769g, ca Asaksio, ca dunub “Corsica” ca
Itaali, dun boobu nga xam ne Faraas da koo mujjoon jënd ci Genova. Napoleon
nekkoon na, ba muy doon gone, ku bëggoon fànnug xare, mi ngi génne ca bànqaasu
xare ba nekkoon Paris, daal di dem nag doon ab ofise, bokk ca kuréelug kano ya
ca xarekati Faraas ya. Moom nag ku soppoon xam-xamu yoon la , taariix, ak
xam-xami xare yi ak yu doxaliin yi. Ku sawaroon la ci dali jeqiku gi , te
fonkoon leen. Moom nag ab biddiwam a ngi féqe ci ginnaaw bi mu songee Itaali.
Àtteg Napoleon walla yor gi mu yoroon Faraas, dafa séddaliku woon ci ñaari xaaj,
bu njëkk bi: mooy kilifag Faraas gu njëkk gi, la ko dale ca 1799g, ba 1804g. Bu
ñaareel bi: moom mooy imbraatoor bi, la ko dale ca 1804g, ba 1815g.

Góornamaab doxaliin bi, dafa féetale woon Napoleon jiiteg xeex boobu mu doon
xeex Otris, jaare ko ca moomeelam yooyee nga xam ne Itaali benn la ci woon, atum
1796g, Ci noonu moom Napoleon mu daal di xeex ak nguurug Sardeñ, xeex bu tar boo
xam ne jañ na ko ci mu xaatim ag wéer ngànnaay gu ñuy wax gu Cherasco. Napoleon
defati ab xare ak dooley Paab gi, moñoxe ko ca Ancona, mu dumaati soldaari Otris
yi ca bëj-gànnaaru Itaali, dàqeeti leen fa, xaatim fa ak ñoom juboo ga tuddoon
Campo Formio, atum 1797g. Ci nii daal la Napoleon doyodile woon Otris, néewal ko
doole, daal di àgg ci njobbaxtalu siw ci wàllu doxal xare. Napoleon, àntu gi
xeexam yooyu àntu woon ci Itaali, tasoon lënkaloo gi waa Tugal defoon, kontar
Faraas, mu mujj Britani rekk moo dese woon xeex beek Faraas.

Politigkati Faraas yi naaloon nañu – Taliraan mi nekkoon jëwrini bitim reew mi
jiite woon leen – naaloon nañu ay naal yu aju woon ci ngàdd Britani, jaare ko ca
sancoom ya, te bañ koo fekk ci biir këram, rawati na moom Britani dafa amoon
mbooloom gaal mu mag ca géejug Mans. Politigkati Faraas yi, li ñu bëggoon ci
loolu mooy sos ab sancu bu Faraas ci géej gu diggu gi, ak man a àgg ca géej gu
xonq ga, ak dog yoonu yaxantu wi daa àggale Britani ca sancoom ya nekk ca penku.

Góornamaab doxaliin bi, lii mi ngi ko dénkoon Napoleon, ci noonu mu jug mooki
gaayam, géeju ci atum 1798g, tukkee ca waaxub Toulon, mbooloom xare mi àndoon ak
moom àggoon na ci ñeenti teemeeri gaal, yu sëfoon ñaar fukki junneek juroom
ñatti soldaar, bokkoon na ci tam teemeer ak juroom ñaar fukk ak juroomi boroom
xam-xam yu waa Faraas. Ñu àgg waaxub Aleksandriya, ca Isipt, nangu ko. Waaye
mbooloom gaalum Britani mi bettoon na mu Faraas mi, ca ndoxum dóoxug Abii Xiir
(golf), moñoxe ko, ci noonu la Britani xañe Faraas cangug géej gi Faraas yàgg a
gent. Fraas sax nag – ni mu ko baaxoo woon – nguurug xare la gu mag gu gën a am
mbooloom xare mu jéeri ci mu géej, mu mel ne mu Britani mi.

Man nanu ne xare bii Napolen daan def ci penku bi, xareb jooñe la woon, ndax kat
ag sof rekk la ca xarey jooñe ya amoon cag njëkk, loolu nag gën na a leere ca
xare ya mu doon def ca Afrig gu bëj-gànnaar ga.

Misra (Isipt) ca jamono jooja, dafa nekkoon réew mu nekkoon ci ron àtte gu
Usmaan[ gi , bu ko defee, buuri Mamaalik yi jiite ko, mu doon jànkoote ak ag
doyadi gu biir, ak xeex gu sax ci biirum reew ngir nangu nguur gi, te tam
ngànnaay yi mu ame woon yu doyadi la woon bu nu leen nattee ci yi Napoleon ame
woon, aki jumtukaayam. Lii moo taxoon Napoleon sonnutoon ci teg loxo Isipt, ak
doonte Mamaalig yi ñoom jàmmaarloo woon nañook moom, xeex ak moom xeex bu tàng
ngir aar seen réew. Waa Isipt yi béguñu benn yoon ci àtteg Napoleon gi, li am
kay mooy dañoo fippoon ci kawam, mooy la amoon, ca Xayra (Keer), ñu koy wax
“jeqikug Xayra gi” . Napoleon jawali na réewi Shaam mook mbooloom xareem mi,
ginnaaw bi mu nangoo Isipt, mu daal di teg loxo Hariis, Gaza, akYafa, daal di
ray dooley kaaraange ja fa nekkoon daan ko aar, te tolloon ci ñeenti junniy
soldaar. Juge fa, diriku jëm Hakka, gaw ko diir bu yàgg, waaye Hakka moom,
toogul rekk faste ay loxoom di seetaan, dafa jànkoonte, jaamaarloo cig njàmbaar,
ci njiitul kilifaam gii di woon Ahmad Basha, nga xam ne mbooloom gaalum xare mu
Britani mi ñoo ko doon dimble tukkee ci géej gi, waa Usmaan yi di ko jàpple ci
jéeri ji.

Bi gaw gi yàggee, te Napoleon ñàkke ca lu bari, te amewu ca lenn njariñ,
xarekatam yi tàmblee tawat, rawati na tawat ji ñuy wax “siburu” di yaram wuy
tàng, bi loolu amee Napoleon, xam ne fii muus du fi naane ñeex, mu deltu
ginnaaw, dellooti Isipt, te jëlewu fa lenn ndam.

Napoleon bàyyikoo na Isipt ci sekkare, dellu Paris, askan wa teertu ko fa cig
yaatal ak mbegte. Xew-xew yi toppante ci Faraas, waaye ci anam gu baaxul ci
góornamaab doxaliin bi. Looloo fi jële boobule góornamaa. Bi ñuy wax bu ñatti
kilifa yi taxaw, atum 1799g, Napoleon nekk ca Kilifa Gu Njëkk ga.

(1) Xareb Faraas boobu ci penku bi, wone woon na solo si Isipt am ak fi mu
féete, ci wàllug jokkoo ak tuxute, ñeel imbraatoorug Britani gi ci penku bi.

(2) Xare boobu Faraas da ci doon seete rekk, ngir xam nu muy def ba man a sanc
walla kolonise réewi Afrig gu bëj-gànnaar gi.

(3)Boroom xam-xami xare boobu, bi ñuy ñëw, indaale woon nañu ay gëstuy xam-xam
yu aju woon ci nàndal , ak jeexiit , indi woon nañu fi it benn sémb bu aju woon
ci gas aw yoonu ndox ci diggante Suwes ak géej gu diggu gi, di kàmbug Suwes
bi(canaalu Suwes), te it indaale woon nau fi ab moolukaayu téere ci araab ñu koy
wax moolukaayu Bolaax bi.

(4) Xare bi wutoon na ay yoon yu man a indi ag jokkoo ci diggante Faraas ak
Isipt, rawati na ci wàlli xam-xam ak njàngale añs.

Napoleon de taxawaloon na màmm gi Otris màmmoon, ci yaatal nguuram, ndaxte amoon
na ndam ci kawam ca xare ba ñuy wax Marenngo atum 1800g, jañoon ko ci mu xaatim
ag juboo gu yees atum 1801g, mooy juboo gi saxaloon ponk ya nekkoon ca kollareg
Campo Formio ga (1787). Napoleon xaatim na ak Britani juboog Amiens, atum 1802g,
looloo waraloon dooley Faraas ji génn Isipt, bu ko defee Angalteer moom itam
noppi ci li dal Otris, bañ cee wax dara.

Napoleon saxoon na di ki nga xam ne moo ame woon sañ-sañu fal niti Jàngu bi ci
Faraas. Paab bi tam – bi Napoleon di sampu niki Imbraatoor, atum 1804g - mooy ki
doon def li ci aju woon ci xeeti ñaanal ak xumbéel.

Napoleon bi mu jotee ci imbraatoor gi, daa daal di nosaat doxaliin wi ci
campeefi nguur gi, mu taxawal fi benn jumtukaay buy yëngu ci luy amal
bëgg-bëggam bii, mu jël lu sakkan ci mbokkam yi ak xaritam yi, jox leen pal yu
kawe yi. Mbooleem dooley nguur ji ak sañ-sañ yi mu tëyyéel leen boppam, teg
boppam it ci kaw mbooleem làngi politig yi, doyadil làngi politig yi ak
barlamaan bi, nos galag yi.

Napoleon de tàbbi woon na ciy xare ak réewi Tugal yi. Britani amoon ndam nag ci
kawam ci wàllug géej gi, ca xare ba ñuy wax (Attaraf Al-aqar), mu song Brusiya,
gañe ko ca xareb Yena ba, atum 1807g. Mu daal di def waxtaan akAleksandar mi
nekkoon Xaysarub Riisi, def ak moom genn dëppoo, ñu koy wax dëppoo gu Talist
atum 1807g, mooy liy wone njobaxtal la Napoleon àggoon ci kàttan. Mu defoon ag
gaw gu goxub Tugal gepp, jëme ko Britani , daal di woon ga (manante) réewi Tugal
yi ci ñu topp ko ci loolu. Loolu indi woon na fi benn jafe-jafe bu koom-koom bu
tar ci réewi Tugal yu bari. Loolu it waraloon na réew yii bañ ko, kontar ko. Mu
xare woon ak Riisi gu Xaysar gi, ndaxte daa gisoon ne moom kat wormaalul gaw
googu mu digale woon. Ci noonu mu jëmale fa menn mbooloom xare mu mag, atum
1812g, ñu dox ba àgg ca péey ba, di Butrusburg, waaye mujj nañu manatuñoo ñàkk a
dëpp, ngir sedd bu tar ba leen fa gaw, ba jamonoy sedd ja duggee. Ak ba tay ngir
jafe ga fa ag jokkoo jafee, guy man a yombal ñuy jot ci li am mbooloom xare di
soxla ngir man a def liggéeyam, muy jotug jumtukaay yeek dund yeek lu ni mel. Bi
ñuy dellu nag la waa Riisi yi sottiku ci seen kaw, ñoom xarekati Napoleon yi,
ray ci lu bar. Bu ko defee Napoleon ñàkk soldaaram yu bari, te amul la mu doon
bëgg.

Bu ko defee, waa Tugal yi ( Otris, Brusia, Rusi ak Britani) boole seen doole,
jàmmaarlook Napoleon, daal di koy dàq ca xareb Libisg, nu koy wax ( xareb xeet
yi ), di woon ci Oktoobar atum 1813g. Ca noona ñu sànni Napoleon ca dun ba tudd
Elba, waaye mu lijjanti ba rëcce fa ci sekkare, ginnaaw bi mu fa defee teemeeri
bis, dem nag Paris, dajale fa xarekat yu bari ci waa Faraas yi, ngir xeexi réewi
Tugal yi ko doon sot. Ñu gañeeti ko, ca xareb Watrlo ba, atum 1815g, sànneeti ko
ca dunub Santa Hilana, mu des fa nag ba kero bi mu faatoo, atum 1821g.

Bu ko defee, réewi Tugal yi def seen ndaje ma nuy wax ndajem Vienne atum 1815g,
ngir séddalewaat kartu Tugal wu politig wi. Daal di fiy saxalaat bu baax kenoy
nguur, te suuxat ko fi. Ak sàmmoonteek yamoo gu reew yi ak sos réew yu am doole
yu peek Faraas wër ko.

(1) Way daje yi delloowaat nañu buuri Tugal ya ca seen réew ya ñu juge woon, teg
ko ci “àqi yoon”, ci noonu nu delloosi njabootug Borbon gi, ngir ñu yilif Faraas
ak Espaañ.

(2) Britani jëloon na sancu yi Faraas moomoon, muy Malta ak Kaab, ak Silaan, ak
Morisos.

(3) Riisi jël moom Varsaw, Otris jël tefesug Dalmas, ak Milano gu Itaali gi,
mujj nag ëpp doole nguur yu ndaw yu Itaali yi. Brusiya moom am ay moomeel yu mag
ci Almaañ, ak ag wàll ci Poloñ. Ñu jël Belsig – cig sañ-bañ – boole ko ci
Holand. Jëlati Norwej – cig sañ-bañ – boole ko ci Suwed . Jëf yii yepp nag
dëppoowuñu woon ak xeetu, walla fonk sa xeet, di “nationalisme” gi doon am ca
Tugal. Lii nag firee nañu ko ne li ko waral mooy Britani daal, ak Riisi ak Otris
ak Brusiya, dañoo defoon seen bopp ay réew yu ñoo am ag kilifteef ci réew yu
Tugal yu ndaw yi.

(1) Jeqiku gi moo fi indi tay, dalub Fonk sa bopp bii nga xam ne, mujj na foo
dem ci Tugal fekk ko fa, ci diirub xarnub fukk ak juroom ñeenteel bepp g, moo
waral réewum Itaali bennoo, te moo jur it bennoo gu Almaañ gi.

(2) Moo fi jële sañ-sañ ak ràññale ci biiri kuréeli mboolaay yi, naan kii moo
kawe kee, wii xeet a gën wee, te man nañu ne mooy jaasi ji mujj rendi nostey
laman ya nekkoon Tugal.

(3) Jeqiku gi ci Faraas mooy gi njëkk ci jeqiku yi, ci taarixu Tugal bu bees bi,
loolu nag li ko waral mooy coppat yi mu indi ciy gisiin aki déggiin, aki xalaat,
ci wàll yu bari ci dundug politig gi, gu mboolaay gi, gu xalaat gi, gu koom-koom
gi ci Tugal, ak fu ko moy. Ay baat yu politig feeñ, yu mboolaay, yu diplomasi yu
bees.

(4) Moo fi jële gisiin wu “àqi Yalla ji” mooy gisiin wi naan buur yi seen àq ak
sañ-sañ, ca ju Yalla ja lañu ko jële, mooy gisiin wi matale woon noste yi amoon
ci Tugal gépp, la ko dale ca ba fa jamonoy laman tàmblee.

(5) Xalaatub jeqiku gi law na ba àgg ci Tugal gépp, ak yeneen réew yu dul Tugal,
yu àadduna bi.



https://wo.wikipedia.org/wiki/J%C3%ABm_kanam_gu_xam-xam_ak_yewwute_gu_endustri

Jamono ji xam-xam néewe lool te amadi xiima ci Tugal, ci jamono ju diggu ji, di
(ju ag laman), moom xam-xam nekkoon na ci mbooleem réewi jullit ñi di lu naat,
te meññi.

Xay gu lislaam gi di woon gi gënoon a kawe ca booba, ngir coona bi boroom
xam-xami jullit ñi daa génne ak’a daj ci dundal ko, ak ngir soññe gi nguurug
lislaam gi daa soññee ak’a jàmbaarloo ci xam-xam ak boroom xam-xam yi.

Bi waa Orob yi dee ñu yittewoodi xam-xami Gres yi ak yu leen moy, fekkoon na
jullit ñi ñoom ñu nekkoon ñu xam-xami xay yu yàgg ya ñoroon, ñu taxawoon ci firi
leen ci araab: xay yooyu di yu Gres, Faaris End, rawati na ci Paj, Saytubiddiw,
Xayma ak yeneen yi. Ñu jotoon’a naan nag ci xam-xami Ubuqraat, Iqlidis, Aflaaton
ak Arustoo ak ñu leen moy ci boroom xam-xami Gres yu mag yi. Boroom xam-xami
jullit ñi yamuñu woon rekk ci naan ci xam-xami Gres yi ak tuxal leen yobbu leen
ci araab, waaye kay danu leen’a toppoon, wéral leen, te dolli ci lu bari ci li
nu feeñal, wuññi ko ciy xam-xam, aki gëstu aki nattu yu nu amal ci wàllug paj ak
xayma, simi ak xam-xami dénd yi , Saytubiddiw, melosuuf ak yu leen moy, ginaaw
bi nu amee jikko yu mag yiy joxe xalaatub xam-xam bu sell.

Boroom xam-xami jullit ñi daal doxoon nanu ci seen gëstuy xam-xam yi ci ngérum
xam-xam mu wuutewut ak mu xam-xam mi am ci jamono ju yees ji. Ñi ngi sukkandiku
woon ci yooni xam-xam yoy bokkoon na ca yii: Xeeñtu, raññale xaaj yi, jëfandikoo
yooni natt yi, jàkkarloo, làmb, misaal ak jeem a àgg ca jëmuwaayu xam-xam ba,
maanaam xam-xam bi la tax’a jug, ak xam ngérte yi , muy liy juddoo ci boo ko
xamee ba noppi .

Ngir coona yii nu daa daj nag mujj nanu di ñi jiitu ci lefum gëstu mu xam-xam,
walla li nuy tudde “yoonu xam-xam wu nattu” , ci noonu lanu fi sampe woon kenoy
gëstu gu xam-xam, ngir yeesal gi nu yeesaloon xam-xam ci seen jamono. Waa-Tugal
yi nag jariñu nanu ci wii yoonu nattu wu xam-xam wi nga xam ne jullit ñi rawoon
nanu ci. Ki jiitu woon ci ñi ci jariñu mooy waay- Angalteer jii di Roger Bacon (
1214 g 1297 g), mooy ki waa Tugal yiy jàppe ki raw ci gëstug xam-xam ci Tugal,
ndax mooy ki jeemoon’a wutal xam-xamu dénd ag noste guy sukkandiku ci nattu ak
jàkkaarloo. Loolu nag mbir la moo xam ne boroom xam-xami jullit ñi ñoo ko ci
jiitu.

Jaadu na ñu leeral fi ne Roger Becon mii kat ku jotoon a jàng làkku Gres la ak
wu yahood yi , ak araab, jariñu woon it ci xam-xam yi nu ci bind. Moom nag daa
gëmoon ne li tax ñu war’a jàng jëmm ak simi ak xayma ak saytubbidiw ak xeltu
mooy ligeeyal xam-xamu Yàlla (théologie) .

Jullit ñi dañoo nekkoon ñu rawoon ci lefi xam-xam yu bari, ci noonu ñu yanu woon
seen xay googu yóbbaale ko ci mbooleem àdduna bi, ci penku bi ak sowwu bi. Tugal
jariñu woon na bu baax ci xam-xami jullit ñi, ña fa dëkk it jokkoo woon nanu ak
jullit ñi, jaare ko ci ay ker-keraan yu bari, bokk na ci yooyu:

Moom bii gox barabu jòlli la woon ñeel xam-xam ak dañ-kumpa, rawati na ci dëkki
Tugal yi mu dendaloon. Bu ko defee nga gis sàkkukati xam-xam yu Tugal yi daa
jariñu ci xam-xami jullit ñi, di jawalsi ak a jublusi dëkki Andalusi yii di
Talitala, Kordoba ak Sewija , ñu jële woon ci ñoom ngérum nattu mi ñu daa
jëfandikoo ci gëstu gu xam-xam, loolu mujj yëngal bu baax xalaatiinu waa-Tugal
yi.

Araab yi jotoon nanoo teg loxo Sisil, ki joxe woon ndigalul jëf jooju di
Siyadatul Laahi Bun Al Axlab, buurub nguurg Axaaliba yi, waaye mu ame ci loxol
kapitenam bu siw boobu di Asad Bun Alfuraat atum 212 ginaaw gàddaay gi, mu ame
woon nag ci jamonoy xalifa bu nguurug waa Abaas, bi tuddoon Maamun. Ca saa sa
xayug lislaam tàmblli fa’a sutuxlu, Sisil mujj di gilin ci gilini xam-xami
lislaam yi, sàkkukati xam-xam yepp jublisi ko rawati na ñi dëkke woon Tugal,
ngir sàkkusi fa xam-xam. Bi Norman yi nangoo Sisil ci Araab yi, yaquñu woon
xayug lislaam gi, ñoom kay dañoo sawarloo woon boroom xam-xam yi, soññ leen, ci
noonu firi teerey araab yi yobbu leen ci latin daal di fay tàmblee am ak’a
sawar, waa Tugal yi tàmblee yër li ci yii téere ak’a jariñoo, rawati na Itaali
mi ci gënoon’a jege Sisil, looloo waraloon muy mberum yewwute gi.

Bokk nanu bu baax ci li tax waa Orob yi manoon’a jokkoo ak xayug jullit ñi.
Jokkoo gi it saxoon na fi lu tolloo ak ñaari xarnu, ci biir ñaari xarnu yii
Tugal jot na cee tuxal lu bari ci xam-xami lislaam yi, ame ci it, walla tege ci
loxo lu bari ci téere yi nu taalifoon ci araab, ak yi ñu firi woon jële leen ci
làkku Gres, End ak Faaris .

(4)Jokkoog yaxantu gi amoon ci diggante reewi jullit ñi ak Tugal.Rawati na li ci
Itaali jotoon’a def, mu bokk ci li sababoon jonjoog xay ci diggante ñaari dëkk
yi.

(5)Siyaare gi nasaraan yi daa defsi ci seen barab yu sell yi nekk Palastiin. Nga
rax ci dolli tukki yi waa Tugal yi daa defsi ci réewi jullit ñi, ak la ca juddoo
muy ñu gis te jariñu ci xam-xami jullit ñi ak seeni xay. Jullit ñi daal ñoo
waral jëm kanam gii nga gis ci Tugal ci jamonoom ju bees jii.

Jullit ñi naanoon nanu ci xam-xami xayma yi nekkoon ca waa End yu yàgg ya, ñu
jotoon’a jànge ca ñoom ni nuy defe ay lim (numero) waaye nag nu seggat ko,
sellal ko, gën koo teg ci yoon. Boroom xam-xami jullit ñi ñoom defoon nanu ay
ndollent yu am solo ci xayma, ñoo dolli woon tus ci lim yi, ndax amu ci woon bi
nu leen di jël. Ñu indi màndargam “al-kasr al-hasarii” di ci wolof (damat gu
fukk) , ñu taalif ci xayma ay téere yu waa Tugal yi firi ci seeni làkk, te
jariñu ci.

Boroom xam-xamu jullit bii di Muhammad bun Muusa Alxuwarsamii, nekkoon na di ku
aay ci xayma, moom de lañuy sant bu lim (mumero) yi nekk ci xayma duggee Tugal
tay. Xawaarsamii mii aayoon na it ci beneen xam-xam bu yees mooy aljabr , moom
sax mooy ki ko sos far. Taalif na ci tollale ci aljabr , nu tekki ko ci ginnaaw
bi ci làkki Tugal yu bari. Boroom xam-xami Tugal yi jariñu ci.

Boroom xam-xami jullit ñi jëfandikoo nanu ay junj ci xayma, ñoo njëkkoon waa
Tugal yi ci wàllug xayma gu yees gii. Bu dee nag ci xereñ(ingénierie) , ak
xam-xamu ñattal yi , jullit ñi ñoom yamuñu woon ca la woon ca waa Gres yi rekk ,
nga xam ne seen boroom xam-xam bi ñu naan Iqliidis moo ko feeñaloon, waaye
jotoon nañoo feeñal ay masalay andasa yu bees. Ñu duggal li nuy wax “al mamaas”
ci xayma gu ñattal. Nu jël li nuy wax “juyuub” = poos, wuutale ko ak li nuy wax
“awtaar” = buum. Nu fecci itam toolale yu nu kaabaal yi. Nu xóotal bu baax tam
ci xam-xam yu nuy wax “maxruutaat” . Boroom xam-xamu jullit bi nuy wax Omar
Alxiyaam defoon na lu mag ci wàllug xayma, moom de bokkoon na ci ñi gënoon’a
ràññiku ci boroom xam-xami jullit ñi ci wàllug xayma ci ñeenteel bu njëkk bu
xarnub fukk ak ñaar g.

Li nga xam ne sikk amu ci mooy ne jullit ñi jariñu nanu ci xam-xamu jëmm ci waa
Gres yi , bi nu ko tekkee ci seen làkk , waaye ñu gën koo yaatal, dolli ci ay
masala yu yu jëmm yu bari. Nu màndaqe walla natt diisaayu yolaakon yi , nu fent
ay màndaqekaay yu xereñ, ñu xamale ay gisiin yu bees ci xam-xamu “kàddu” ak
“gis” (basariyaat ) ak “xool” (almariyaat ).

Boroom xam-xam bu jullit bii di Abo Yuusuf Yahquub Ishaq Alkanadi, mi nga xam ne
mi ngi faatu atum 873 g, moom ku aayoon ci xam-xami gis yi la, taalif na ci ab
téere bu am solo, mooy téereb yu nu xool yi, nga xam ne waa Tugal yi mujjoon
nanu koo tekki ci làkku latin. Roger Becon jariñu ci ak Liyonardo Da Vinci, ak
boroom xam-xam bu Poloñ bii di Copernice (1473 – 1543 g).

Boroom xam-xamu jullit bii di Abo Aliyu Muhammad Bun Alhasan Bun Alhaysam (965 –
1038 g), moom mu nekkoon di ku aay ci xam-xamu jëmm, mu soppi xam-xamu leer bu
yàgg ba, indi fi xam-xamu leer bu yees bi. Mu amoon ndam ci indi fi gisiinu
xam-xami seen yi, mu firi feeñteg xònn , ak safaanu gi ag leer di safaanu, ak ni
muy dammoo.

Bu boroom xam-xamu Gres bii di Batlimos jàllee, kii di Ibnu Haysam moom lanuy
jàppe boroom xam-xam bi njëkk’a def ay wuññi ci xam-xamu gis. Haysam defoon na
ay taalif ci xam-xamu-yu nu gis yi, ak xaaji bët, ak weer yi ak leer ak yeneen.
Waa-Tugal yi it yii taalif, tuxaloon nanu leen ci seen làkk wii di wu latin, ci
xarnub fukk ak ñatteel g, ak ci yeneen làkk yu Tugal yi. Loolu dimbli leen ci nu
jariñu bu baax ci xam-xam yii nga xam ne jullit ñi aayoon nanu ci bu baax.

Jullit ñi yittewoo woon nanu saytubiddiw, Xawarsimii moom defoon ay natt ci
yëngug biddiw yi, xam fi ñuy fenke ak fi ñuy sowe. Jullit ñi jariñu woon nanu ci
saytubiddiw ci waa Geres yi, ci noonu ñu firi woon ci araab lenn ci téerey
biddiw yu Geres yi niki téereb Batlimos bi tuddoon ñeenti wax yi.

Boroom xam-xam bi ko tuxaloon ci araab di Aboo Yahyaa Albatriix, ci jamonoy Abo
Jahfar Almansuur. Doomi Muusaa Bun Saakir ñoom itam taalif téere bi ñuy wax
Aljadaawil Alfalakiya, yeneen boroom xam-xami saytubiddiw it feeñ, niki: Saabit
Bun Xurra, Haniin Bun Ishaqa Alhibaadi, ak Bataani mi faatu atum (929 g) ak ñu
dul ñoom.

Jullit ñi tabaxoon nanu ay fuglukaayi biddiw ca Dimasq, Baxdaad, Kordoba ak
Sawija di woon ay dëkki lislaam. Abo Abdillaa Albattani mii dees na ko lim muy
ki gën’a bàyyi ay jeexiit -ci anam gu xóot- ci waa Tugal, ci boroom xam-xami
bidiw yu jullit yi. Waa Tugal yi ñoom jariñu nañu bu baax ci saytubiddiw ci
jullit ñi,ak ci li jullit ñi jot’a gennewaat ci anam gii ciy wuññiy xam-xam.

Jullit ñi fésoon nanu ci xam-xamu jëmm, Jaabir Bun Hayyaan Alkoofii bokkoon na
ci ñi gënoon’a siw ci wàll googu, moom mi doon def simi te taalifoon ci ab
jimblang .

Jabbir leeraloon lu bari ci way toggale yu simi yi nu xamutoon bu njëkk, niki:
aji wex ju nitrik, ruug nasaard, botaas, soda al kawiya ak aji wex ju asotik ak
yeneen.

Dana jaadu nu leeral ne xam-xamu simi moom, danu ko daa wooye xam-xamu Jaabir,
ngir li ko ci Yàlla tawfeexaloon ba mu man’a topp yoonu xam-xam wu nattu wi nga
xam ne ci la jaaroon ba man’a àgg ci ay dëgg yu simi yu bari.

Boroom xam-xami jullit ñi rawoon nanu ci paj. Sartoon nanu ci seen boroom
xam-xam, mu xam siddi , xam jëf ak warteefi cer yi, ak noyyi ak soppikum saw.
Ñoom de ñu sonnoon ci xam-xamu siddi lanu woon. Firi woon nanu xam-xami Geres yi
ci aju woon, ci làkku araab. Bi nu noppee ñu taalif ci. Teereb Ibnu Nafiis bi
tudd Tasriihul Xaanuun dolli na ay xam-xam yu am solo ci xam-xamu siddi. Jullit
ñi jàngale nanu doxug dereet , sonn it ci mbooleem xeeti tawat yi, xamale itam
deewal bi nuy faral a def ci ligeeyu xotti . Ki niy wax Razi te faatu atum
(923g) feeñ na te raw ci paj, taalif na ci lu sakkan.

Ak Ibnu Sinaa mi faatu atum (1037g) , moom de kenn la ci boroom xam-xami jullit
ñi gën’a siw ci paj, téereem ba tudd Xanuun Fit Tibb de benn jimblang bu
xam-xamu paj, bu waa penku ak sowwu ñepp xam, ak Abo Xaasim Xalf mi gënoon’a fes
ci xottikati xarnub fukk ak benn g. Ak Ibnu Zahr, boroom teere bi tudd
Mubtakaraat Fil Jiraaha. Waa Tugal yi jariñu nanu ci xam-xamu paj bi nga xam ne
jullit ñi rawoon nanu ci. Ñu jariñu ci ni nuy siddee, ak ni nuy gennee tawat yi,
ak ni nuy faje, ak ci xam-xam yi nga xam ni teerey jullit yi làqoon nanu leen ci
wàll gii, ginaaw bi nu leen firee ci làkki Tugal yi. Waa Tugal yi jële nanu ci
jullit ñi tabax ay fajuwaay ak jëfandikoo deewal ak li nuy wax Kaaw su nuy opere
(xotti).

Waa Tugal yi ba tay jariñu nanu bu baax ci xam-xamu xeltu bi nga xam ne jullit
ñi ñu ci rawoon lanu. Ci noonu nu jàngoon taalifi Kanadii, Faarabii, Ibnu Sinaa
ak Ibnu Rusdi ak ñu dul ñoom, ginaaw bi nu leen firee ci seeni làkk. Bokk na ci
boroom xam-xami Tugal yi gën’a siw ci jariñu ci jullit ñi ak seeni xalaat :
Paskaal, Dikart, Hiyom ak Becon ak ñu leen moy.

Waxtu wi yaatuwul ngir nu man leen a indil ngértey xam-xam yu bari yi nga xam ne
jullit ñi àggoon nanu ci, ci seeni gëstu te booba Tugal a ngi ci ngëmmeenam li
ak lëndëmug réeram gi, ci ron nosteg laman ak cangug Jàngu bi.

Dana yell ñu leeral ne xam-xam yi ak ngértey xam-xam yi nga xam ne jullit ñi
àggoon nanu ci, dañoo tàmbli woon’a tuxu ndànk-ndànk jëm ci reewi Tugal gu sowwu
gi, ginnaaw bi ab kureel ci waa Tugal yi xamee solos xam-xam yii, te taxawoon ci
firi leen ci seeni làkk. Ay firikati Tugal yu bari feeñoon ci loolu ku ci mel
ni: Costantinus Africanus, Herman The Cripple ak Eugenius mu Parlermo mi ak ñu
dul ñoom.

Kon lu nu war’a xam la ne [[yewwuteg xam-xam]] ak gu ndefar gii am ci réewi
Tugal yi, ci ginnaaw yewwute gi, du lu moy meññat ci meññati nattu ak gëstu yu
xam-xam yi nga xam ne Tugal tuxale na leen ci xam-xami lislaam, ci digg jamonoy
xayug lislaam gi. Coonab gëstu yooyu nag ñooy cëslaay yi nga xam ne ci la
jëm-kanamug xam-xami dëppale yi ak yu xarala yu bari yii tegu ci àdduna ju xay
jii ngay gis tay .



https://wo.wikipedia.org/wiki/Iniweersite_S%C3%A9ex_Anta_J%C3%B3ob

iniweersite Séex Anta Jóob(ISAJ), ñu xam ko itam ci iniweersite bu ndakaaru,
moom rekk mooy iniwersite ci Ndakaaru, kàppitaalu Senegaal, ci Afrig Soowu Jant.

Ñu ngi ko tuddee Seex Anta Joób di àntoropolog bu xam-xamam màcc ci jaar-jaari
démb.

Ci kanamu iniweersite bi, mën nan ci jàng « Lux mea lex », « Leer a di sama
yoon ». xew-xewu ubbite iniweersite bi amoon na ca atum 1959 Lewopool Sedaar
Sengoor moo joxe bàkk bi.

COUD moo sasoo dimbale, dalal mbooleem xeeti ndongo yu bees ci réew mi ak
yeneeni réew, ci wàllum lekk, dalukaay ak lépp luy tàggat yaram ak aadaak
cosaan. Ëtt bi yor lépp lu jëm ci iniweersite bi (COUD) moo yor wàllu ndimbal,
teertu ndongo yii door a am BAC et ndongo doxandeem yi, wàllu lekk, dëkkuwaay ak
lu jëm ci tàggat yaram ak aada ci biir ISAJ.

Iniweersite Séex Anta Jóob moo donnu daara ju doon jàngale wàllum paj ca
jamonooy Afrique-Occidentale française.

Iniweersite bu Ndakaaru ñoo gi ko sanc Royuwaay:Date, xewu ubbitéefam amoon ci
njiitalu kilifë yi ci Royuwaay:Date. C'est l'une des plus anciennes d'Afrique de
l'Ouest. De nombreux cadres sénégalais et étrangers y ont été formés.

Ammbalemu ISAJ kii di Sëriñ Tewodoor Monod moo ko defar te niit bii di Lusiyeŋ
Paay (1957 - 1960) nangowoon ko. Mingi bindoo ak ñaari kewel yu jàkkarloo gir
wone meñental, sakkannaay, ay njureel. Ci ginaaw kewel gu nekk am na ay niitu
yuy tekki leeraange ak xam-xam.

Lii di ndongo ci biir daara ji bari ba jéggi dayoo : lu tollook 69 000 ci atum
2011, ngir rekk 23 253 palaas Ndàmpaay ji tolloon na ci lu tolook de 13 à 32
miliyoŋ ci ëroo digante 2000 ak 2010, doyul ngir faj soxla yi. Ci at yii di ñëw,
ISAJ jël na ndogal wàññi lifay duggu ci ay ndongo jaarale ko ab tànn tek gën a
yook njàngale gu laajul ndongo yi teew. Mi ngi yaakaar tamit ci sosu iniwzzesite
bu bees ci biir Ndakaaru.

Daaram bi mu jagleel njàng ak njàngaleem mpaj ak daara biy bi ñuy jàngalee
xibaaru siiw nañu lool .

iniweersite Séex Anta Jóob(ISAJ), ñu xam ko itam ci iniweersite bu ndakaaru,
moom rekk mooy iniwersite ci Ndakaaru, kàppitaalu Senegaal, ci Afrig Soowu Jant.

Ñu ngi ko tuddee Seex Anta Joób di àntoropolog bu xam-xamam màcc ci jaar-jaari
démb.

Ci kanamu iniweersite bi, mën nan ci jàng « Lux mea lex », « Leer a di sama
yoon ». xew-xewu ubbite iniweersite bi amoon na ca atum 1959 Lewopool Sedaar
Sengoor moo joxe bàkk bi.

COUD moo sasoo dimbale, dalal mbooleem xeeti ndongo yu bees ci réew mi ak
yeneeni réew, ci wàllum lekk, dalukaay ak lépp luy tàggat yaram ak aadaak
cosaan. Ëtt bi yor lépp lu jëm ci iniweersite bi (COUD) moo yor wàllu ndimbal,
teertu ndongo yii door a am BAC et ndongo doxandeem yi, wàllu lekk, dëkkuwaay ak
lu jëm ci tàggat yaram ak aada ci biir ISAJ.

Iniweersite Séex Anta Jóob moo donnu daara ju doon jàngale wàllum paj ca
jamonooy Afrique-Occidentale française.

Iniweersite bu Ndakaaru ñoo gi ko sanc Royuwaay:Date, xewu ubbitéefam amoon ci
njiitalu kilifë yi ci Royuwaay:Date. C'est l'une des plus anciennes d'Afrique de
l'Ouest. De nombreux cadres sénégalais et étrangers y ont été formés.

Ammbalemu ISAJ kii di Sëriñ Tewodoor Monod moo ko defar te niit bii di Lusiyeŋ
Paay (1957 - 1960) nangowoon ko. Mingi bindoo ak ñaari kewel yu jàkkarloo gir
wone meñental, sakkannaay, ay njureel. Ci ginaaw kewel gu nekk am na ay niitu
yuy tekki leeraange ak xam-xam.

Lii di ndongo ci biir daara ji bari ba jéggi dayoo : lu tollook 69 000 ci atum
2011, ngir rekk 23 253 palaas Ndàmpaay ji tolloon na ci lu tolook de 13 à 32
miliyoŋ ci ëroo digante 2000 ak 2010, doyul ngir faj soxla yi. Ci at yii di ñëw,
ISAJ jël na ndogal wàññi lifay duggu ci ay ndongo jaarale ko ab tànn tek gën a
yook njàngale gu laajul ndongo yi teew. Mi ngi yaakaar tamit ci sosu iniwzzesite
bu bees ci biir Ndakaaru.

Daaram bi mu jagleel njàng ak njàngaleem mpaj ak daara biy bi ñuy jàngalee
xibaaru siiw nañu lool .

iniweersite Séex Anta Jóob(ISAJ), ñu xam ko itam ci iniweersite bu ndakaaru,
moom rekk mooy iniwersite ci Ndakaaru, kàppitaalu Senegaal, ci Afrig Soowu Jant.

Ñu ngi ko tuddee Seex Anta Joób di àntoropolog bu xam-xamam màcc ci jaar-jaari
démb.

Ci kanamu iniweersite bi, mën nan ci jàng « Lux mea lex », « Leer a di sama
yoon ». xew-xewu ubbite iniweersite bi amoon na ca atum 1959 Lewopool Sedaar
Sengoor moo joxe bàkk bi.

COUD moo sasoo dimbale, dalal mbooleem xeeti ndongo yu bees ci réew mi ak
yeneeni réew, ci wàllum lekk, dalukaay ak lépp luy tàggat yaram ak aadaak
cosaan. Ëtt bi yor lépp lu jëm ci iniweersite bi (COUD) moo yor wàllu ndimbal,
teertu ndongo yii door a am BAC et ndongo doxandeem yi, wàllu lekk, dëkkuwaay ak
lu jëm ci tàggat yaram ak aada ci biir ISAJ.

Iniweersite Séex Anta Jóob moo donnu daara ju doon jàngale wàllum paj ca
jamonooy Afrique-Occidentale française.

Iniweersite bu Ndakaaru ñoo gi ko sanc Royuwaay:Date, xewu ubbitéefam amoon ci
njiitalu kilifë yi ci Royuwaay:Date. C'est l'une des plus anciennes d'Afrique de
l'Ouest. De nombreux cadres sénégalais et étrangers y ont été formés.

Ammbalemu ISAJ kii di Sëriñ Tewodoor Monod moo ko defar te niit bii di Lusiyeŋ
Paay (1957 - 1960) nangowoon ko. Mingi bindoo ak ñaari kewel yu jàkkarloo gir
wone meñental, sakkannaay, ay njureel. Ci ginaaw kewel gu nekk am na ay niitu
yuy tekki leeraange ak xam-xam.

Lii di ndongo ci biir daara ji bari ba jéggi dayoo : lu tollook 69 000 ci atum
2011, ngir rekk 23 253 palaas Ndàmpaay ji tolloon na ci lu tolook de 13 à 32
miliyoŋ ci ëroo digante 2000 ak 2010, doyul ngir faj soxla yi. Ci at yii di ñëw,
ISAJ jël na ndogal wàññi lifay duggu ci ay ndongo jaarale ko ab tànn tek gën a
yook njàngale gu laajul ndongo yi teew. Mi ngi yaakaar tamit ci sosu iniwzzesite
bu bees ci biir Ndakaaru.

Daaram bi mu jagleel njàng ak njàngaleem mpaj ak daara biy bi ñuy jàngalee
xibaaru siiw nañu lool .

iniweersite Séex Anta Jóob(ISAJ), ñu xam ko itam ci iniweersite bu ndakaaru,
moom rekk mooy iniwersite ci Ndakaaru, kàppitaalu Senegaal, ci Afrig Soowu Jant.

Ñu ngi ko tuddee Seex Anta Joób di àntoropolog bu xam-xamam màcc ci jaar-jaari
démb.

Ci kanamu iniweersite bi, mën nan ci jàng « Lux mea lex », « Leer a di sama
yoon ». xew-xewu ubbite iniweersite bi amoon na ca atum 1959 Lewopool Sedaar
Sengoor moo joxe bàkk bi.

COUD moo sasoo dimbale, dalal mbooleem xeeti ndongo yu bees ci réew mi ak
yeneeni réew, ci wàllum lekk, dalukaay ak lépp luy tàggat yaram ak aadaak
cosaan. Ëtt bi yor lépp lu jëm ci iniweersite bi (COUD) moo yor wàllu ndimbal,
teertu ndongo yii door a am BAC et ndongo doxandeem yi, wàllu lekk, dëkkuwaay ak
lu jëm ci tàggat yaram ak aada ci biir ISAJ.

Iniweersite Séex Anta Jóob moo donnu daara ju doon jàngale wàllum paj ca
jamonooy Afrique-Occidentale française.

Iniweersite bu Ndakaaru ñoo gi ko sanc Royuwaay:Date, xewu ubbitéefam amoon ci
njiitalu kilifë yi ci Royuwaay:Date. C'est l'une des plus anciennes d'Afrique de
l'Ouest. De nombreux cadres sénégalais et étrangers y ont été formés.

Ammbalemu ISAJ kii di Sëriñ Tewodoor Monod moo ko defar te niit bii di Lusiyeŋ
Paay (1957 - 1960) nangowoon ko. Mingi bindoo ak ñaari kewel yu jàkkarloo gir
wone meñental, sakkannaay, ay njureel. Ci ginaaw kewel gu nekk am na ay niitu
yuy tekki leeraange ak xam-xam.

Lii di ndongo ci biir daara ji bari ba jéggi dayoo : lu tollook 69 000 ci atum
2011, ngir rekk 23 253 palaas Ndàmpaay ji tolloon na ci lu tolook de 13 à 32
miliyoŋ ci ëroo digante 2000 ak 2010, doyul ngir faj soxla yi. Ci at yii di ñëw,
ISAJ jël na ndogal wàññi lifay duggu ci ay ndongo jaarale ko ab tànn tek gën a
yook njàngale gu laajul ndongo yi teew. Mi ngi yaakaar tamit ci sosu iniwzzesite
bu bees ci biir Ndakaaru.

Daaram bi mu jagleel njàng ak njàngaleem mpaj ak daara biy bi ñuy jàngalee
xibaaru siiw nañu lool .



https://wo.wikipedia.org/wiki/Imbraat%C3%B3or_gu_Songaay

Ci juroom ñaareelu xarnu g.j., la askanu Songaay wi dëkkoon ci tefesug dex gu
Nijeer gi taxawaloon ag nguur gog péeyam moo nekkoon Gaawo. Mali nag moo tegoon
loxo askanu Songaay wi ci xarnub fukk ak ñatt g.j., waaye ñoom jotaatoon nanu ci
seenug temb te ñi ko waral di njabootug Soni gi ci xarnub fukk ak ñeent, daal di
tàmbalee naat. Soni Aal-Béer (maanaam Aal mu mag mi) moo nekkoon buur bi la ko
dale ca 1464 g.j., ba 1492 g.j., wutaloon na nguurug Songaay xare (armée) bu am
doole, mu daa def ay ubbi (conquête) ngir yaatal nguuram gii nga xam ne mujj na
tuxoo ci nguur dem cig imbraatóor gu ñu mujj tudde Songaay walla Gaawo. Bi Aal
Béer dee la kenn ci ay njiiti xareem teg loxo ci nguur gi, daal di wutal boppam
dàkkantalu Askiyaa (maanaam imbraatóoor bi), moom nag àtte na ba ci 1528 g.j.,
mu gën a rëyal mbooloom xareem mi, wéy ci ubbeem yi, bu ko defee imbraatóor gi
mujj tàlleeku dale ca mbàmbulaanug atlas ba ca Borno ci penku bi, dalewaat ca
Jini ci wàllug saalum gi ba ca digi Marog ci wàllug bëj-gànnaar gi. Gii
imbraatóor nag àggoon na ci njobbaxtalam ci jamonoy Askiyaa Muhammad. Buur bi
moo daa jox ndigal foŋsaneer yi, di lijjanti diiwaan yi, benn gongikuwaayu alal
bi nguur gi amoon mooy yaxantug tàkk gi.

Nguur gi nag, réew yi mu feggool xuppoon nanu ko : ci atum 1591 g.j., buurub
Marog yabaloon na ab xareem ñu jaar ci tàkk gi ngir song Gaawo, moom nag amoon
na ndam ci waa Songaay ngir ngànnaayi sawaraam yi mu jénde woon ci waa Tugal yi.
Ci nii la Songaay tàmbali woon di doyadi ak di dagu.



https://wo.wikipedia.org/wiki/Ginaaw_saayug_waajur_wi

Man nag nee naa lii de du ñàkk muy ndigalug yonant bi (j.y.m),ndax kenn ci sunu
sëriñ yi nettali na ma,te moom ku wóor la di ndëërlaay,ne Sëñ bi de wax na ko ne
yonant bi (j.y.m) moo wax ak moom ci gimiñam,ne ko yaral sa àndandoo yi ci
“Himma” te bu leen yar ci njàng,loolu Sëñ bi gën na koo leeral ci xasida gii: {
Bokk na ci kiimaani doomi Abdul Laahi ji,yal na ko yàlla dolliy xéewal ak
mucc,moom miy leeral suufam si ciy wàlliyu ba yawmal xiyaam,te ku ci ne méngoo
nga sunnaam si,di ko ñogal wëlif bidaa,bokk na ci kiimaani doomi Abdul Laahi
jooju,bégal gu mu bégal jëwrinam jii ci ne ko(fazdah) mooy wooteel ca kaw) (
Yonant bi (j.y.m) digal na ko ne ko mu jàngal Muriid yi,ak ku nangu mu laabiire
la ci waa jamono,te mooy ki ko àggale ca borooman cig taxliya ( mooy setal nit
ki féexal ko ciy ayib ) bégalati ko ci tahliya ( muy ràng nit ki ay takaay,walla
sol koy ngënéel) }.Li mu jublu ci Fazdah ji nag (mooy biralal ca kaw) ,mooy ji
ci alxuraan:{ fasdah bi maa tuumaru wahrid hanil musrikiin} mooy biralal li nu
la digal te dëddu way bokkaale ñi.

Mu leeralaat ne murid saadiq de am na ay meloom,yoy bu ko amee am wépp yiw: {{
Meloy murid saadiq ci gàttal, ñeent la,ma tënk leen nag ciy bayit ngir ragal
woru)) ((Dëggal ci bëgg sab sëriñ ba fàwwu,jëfey ndigalam fu mu rote rekk ))
((Bayyi gaaru ci lu mu man a doon (gaaru mooy di am xalaat ci ndigali sëñ bi),
ak doonte ci sa baatin la,ci li nu nettali)) (( Ak a tànnal sa bopp la ngay
def,ngir sa rafetug njort )) ((Képp ku boole yile melo ci murid yi déy,da na jot
ndëërlaay ya (gaa yu baax ya)}}.

Bokk na ci ligeyam,moom sëriñub yar,jàng ak jàngale,ak ligéeyloo,ak ay tudd
yàlla,ak gindee ginaaw bi mu leen xiirtalee cig cofeel gu dëggu,te du tàggook
ñoom li feek wonu leen seen ayibi bopp, ligéeyloo leen ci nu jéem a laab ci
yooyu ayib,ngir man a àgg ak ñoom fa Yàlla inshallaah. Bu loolu jàllee,mbirum
tarbiya day mbir mu gudd,manunu cee wax fii. Mu dem ak ñoom ci yar leen ci
himma, ñu nangul ko ko,mu dox ak ñoom ci ngérum tàggat,dajale leen,di leen
ligéeyloo lu bari,yanu leen ci fàttaliku Yàlla lu bari,ak a jàngi xasida,ak
taqoo laab,ak a beru,rawati na sori jigéen ñi,ci noonu ñu kawe ñu dul ñoom,ndax
donoo joxe woon seen bop ak seen alal ci yoonu sàkku gëramul Yàlla,{Yalla jënd
na ci jullit ñi,seeni bakan ak seen alal,faye leen ko àjjana},Sëñ bi wéy ci yoon
wu jub wii mook saabaam yi, dale ko ci njëlbéenug atum junneek ñatti téeméer ak
benn,ba bi mu sancee Mbàkke Bawal,ci at moomu juge Mbàkke Kajoor,sax fa lu
tollook ñaari at ,nit ñi di ko dikkal juge fu nekk, ñii di jebblusi, ñii di
joxesi àddiya, ñiiy sàkku ndimbal. Mu mujj yoonu këram gi mel ne yoonu ab ja, ci
ñeenti at yii nag mu siiw ci,siiw gu kawe, ñu jege ñi ak ñu sori ñi, ñepp di
yéemu ci moom,te booba amagutoon sax fan-weeri at.

Ci diir bii sëñ bi wër na ci réewum wolof mi,dale Saalum ba Waalo Barak,siyaare
fa mag ña, ña cay dund ak ña dundul,jaar ca sëriñ sa ,jële ca ñoomi wird,bokk na
ci ñi mu siyaare, ñoñ sheex Siidiya,siyaare na bàmmeelam ca Tindawja,siyaare
sheex Baaba mom Abiihi ca Maymooni,tagg leen,jële ca ñoom,woy càllaleg xaadir
gi,tàmblee ko ca sheex Baaba ba fa mu yam,looloo taxoon kenn ci Sheexi naar yu
mag yi laajoon ko kuy sa sëriñ?,mu ne Rasuulul laahi (j.y.m),mu ne ko kon lu tax
nga ne fi di tudd waa kër sheex Siidiya,ak a woy ay sëriñ ak a tag?,Mu ne booba
da maa melon ne ku gumba,di làmbatu yoon wi,di ko sàkkoo xam ci ku xam ak ku
xamul,bi ma dajee boroom yoon wi ci ndimbalul Yàlla nag muy Yonant bi (j.y.m),mu
xëcc ma ci boppam,laa wacc ker-keraan yi,waaye di jokkook ñoom ngir Yàlla ak a
soppanteek a jariñante ngir moom.

Te wax na dëgg,ndax mbiram ak ñoñ Sheex Siidiya loolu lay tegtale,mujj nanu mel
niy doomam mu mel ni seen baay,di leen jariñ ci alalam lu leenub buur jariñul,ab
sëriñ it jariñu ko ab taalibeem.

Kaad nettali na ma ne bi sëñ bi agsee, ci bi miy siyaaresi Ustaas ,ci bëcëgug
bis bu sell,Ustaas defaral ko am soow mu neex ci ndox mu sedd,ak suukar,looloo
ngi amoon,ci jamono ji sëñ biy nattu boppam ci di tegoo ay coona,mu ne ko naanal
mu ne ko man baax na du ma naan lii, mu ne ko,ndax daa baaxul ci wàllug
wér,waala da nga koo bàyyi ngir Yàlla di jiyaar ak sa bakan,sëñ bi ne ko waaw
loolu la,mu ne ko kon naanal,bàyyiwu ko ba mu far naan,ginaaw bi la dongay
Ustaas yi laaj lu waral mu sonnu ci mu naan soow mi,mu ne leen ndax moom kat
sonal boppam rekk la bëgg,ak mettital ko,mujj loolu di aadaam ngir Yàlla,ju mu
manatul a bàyyeeti,ndare cib coona,ma jëflante ci ak moom waaye Yàlla defal na
ko barke,ndax mujj na dëgar ci këng.

Ginaaw bi lii wéyee lu yàgg,Ahmadu doomi Ustaas seetsi na Sëñ bi Njaaréem,mu bég
ci lool,di ko ganale ngan gu mu sonn,indil ko ñam yi ak naan yi,bi nu àggee ci
ataaya, Ahmad xam ne mbir dana am ,ndax moom du naan ataya,bi ko sëñ bi tàllalee
ataaya ji,mu ne ko du ma naan ataaya,mu ne Yàllaa tax nga bàyyi ko ngir jiyaar
ak sa bakan walla ag weradi,mu ni ko Yàlla,mu ree,ne ko naanal ma fayoo ca la ma
sa baay defoon, ñaanal ko ci barke.

Bi mbokk yi gisee ci moom kaweg xel,gu diine,gu mbaax gii mu yor ak jublu gi ko
àdduna ak nit ñi jublu,nu tàmbli di ko iñaane,di ko lor,mu daan julleendoo ak
ñoom,lor yi ëpp,mu mujj beru leen ak am mbooloom ak jàkkaam, Yàlla gën a fésal
mbiram, ñu gënatee mer,nga boole ci terewu gi mu defoon ci mbirum buur yi,daawul
nangoo jaxasoo’k ñoom,ba da daa sàkku sax ci sëñ Mammoor ci ay bataaxel yu mu ko
daa bind, - da daan kersawoo jàkkaarloo’k moom di ko ci wax dara - mu bàyyi ag
jëflanteem ak buur yi,naan ko seen teddngay fii ji toroxte la ëlëg,sëñ Mammoor
daan ko ko nangul,te di ko ci jéggalu,waaye njabootam gi taxoon ba manu leen a
bàyyi.

Ñu xam ne li mu wax lu dëggu ci moom la, ñu jéggal ko, noppi cim mbiram. Waaye
Sëñ bi moom, Latjoor lijëntilulu ci anam gu nooy,te teey,nun ko ko indile,mu
bind koy leetari leetar,yonni fay ndawi ndaw,teewul Sëñ bi bañ,nee nanu ma wax
na bis kenn ci ndawi buur bi,ne ko : {neel ki la yonni rus naa malaakay Yàlla yi
di ma gis ma jëm ci buur bu dul yàlla}. Dégge naa ci sheex Aadama SÀLL - moom
kenn la woon ci ñi njëkkoon a jébblu ci Sëñ bi , cosaanoo woon Jolof - mu ne
leetar bi sëñ bi mujj a bind Latjoor moo ko doon yobb, mi ngi ci naan: {
Muhammad Ibnu Maslama nee na boroom xam-xam ci buntu buur,mi ngi mel ni weñ ci
kawi jonkan},Latjoor jox Xaali Majaxate Kala bataaxel bi - moom moo nekkoon
mufti bu mag bi - Xaali yër ko tiit, ne :( Innaa lillaahi wa inna ilayhi
raajihuun) buur bi ne ko lan la ? mu ne ko,kii waxul ak yaw man lay waxal,mu ne
lu man a xew waxal rekk,mu jàngal ko ko,Latjoor ne ko: ci man de la gën a
dal,ndax yaw lu man a xew ,ya’ay weñ wi man nag,ay dem-àll laa.

Li mooy dooley Sëñ bi,te nii la dogoo woon,donga yi raw ko, cig dogu,foo leen
fekk ña ngay xeex ak nit ña,nga gis daanukatu jéll yi fii,leeg-leeg nga gis ku
ci yéeg ba ci kaw njobbaxtalu garab,ne dërr fi suuf,jiital bop bi,jug faxasu
dem,te dara du ko jot,ak ñuy tàbbi ci sawara génn,te dunu lakk,di yekkati
xasiday Sëñ bi,ci penciy nit ñi,ak seen daara yi, ñuy xeex ak ñoom te du tax nu
bàyyi, ñu leen di door ak a jéng,ak a nangu seen alal,ak a génne seeni kër,loolu
lépp,ngir teqale leen ,te tas leen. Mu mel ne jëf jooju da leen na dolli ag
xeemeem ak ag sóobu, mu mel ni loolu mbóotum Yàlla’a,mu ball juge ci baatinub
seen Sëriñ ba ca ñoom,Sëñ bi daa leen dolli pastéef,di dëgëral seeni basiira ,di
yekkati seeni yite ba ca yu saaba ya,naan leen roy leen saabay Yonnant bi, ñooy
seeni mbokk de,te daje nanoo’k lu gën a tar lii ngeen nekk, ndax ray nanu leen
ci yoonu Yàlla,tuur seeni dereet,nangu seeni alal,génne leen séeni kër,te loolu
téewu leen a jublu ci li nu soxla, ba am tagg wu rafet ca Yàlla, :{ lil
fuqaraail muhaajiriin allaziina uxrijuu min diyaarihim wa amwaalihim yabtaxoona
fadlan minal laahi,wa ridwaanan,wa yanzuruunal laaha wa rasuulahuu ulaayika
humuz zaadiquun },mu leen di xamal ni,danoo war a roy ci way gàddaay yu ñàkk
yooyu,nga xam ne ku dul yàlla ñoru leen woon, ñu génne leen seeni kër naggu
seeni alal,ci yoonu sàkku Yàlla ak ngërëmam,ak dimbali Yàlla ak ab Yonnantam,
ñooñooy ñu dëggu ñi.

Bi nit ñi barilee lor yi ak sonal gi,ca Mbakke,mu tuxoo fa sanc Daaru Salaam,ci
njëlbéenug atum junni ak ñatti téeméer ak ñeent,waaye teewul lor yi wéy di
dolliku,mu sax fa lu tolloo’k am at,di yar nit ñi,di leen yéege,nuy gën a
dolliku,raj-rajloo biy gën a yokku,wërsëg wiy gën a sottiku niki ab taw,mu juge
fa,dem as lëf,ca penkub bëj-gànnaaru Daaru Salaam, ci lu tolloo’k juroom walla
juroom ñaari kilomet,sanc fa Tuubaa,ci mujjug atum junni ak ñatti téeméer ak
juroom,walla ci njëlbéenug atum junni ak ñatti téeméer ak juroom benn,tuxu fa ak
njaboot gi, sëñ Fallu nettali na ma - ñaareelu xalifa - ne magam ja sëriñ Moodu
Mustafa,mi njëkk a doon xalifa,mi ngi ganee àdduna Daaru Salaam,guddig
àjjuma,fukk ak benn ci muharram atum 1306 g , njëkk sëñ biy tuxu,ndax moom mi
ngi tuxu, ci li nu wax, ci jumaadas saaniya. Ci guddig kasurajab,maanaam ñaar
fukk ak juroom ñaar ci rajab,sëñ Fallu gane àdduna, ñu magantee juroom benni
weer ak fukki fan ak juroom ñaar,yal na leen yàlla barkeel,ginaaw bi,ci la sëñ
Muhammadu Lamin Baara ganee,bokk ak sëñ Moodu Mustafaa nday ak baay,ci atum 1308
g, walla 1309g . Mu des Tuubaa nag noom Sëñ bi,di dem ak a delsi,ak a tuxu ci
diggante kër yi,niki Daarul Minnan, Daarur Rahmaan,ak Daarul Xuddoos.

Ku dul Yàlla nag xamul xew-xew yi daa am, ci digganteem ak boroomam,ak diganteem
aki saabaam,ci xeeti tarbiya ak tarxiya,ak yu ni mel,ak jàngale ci taalifam
yi,ak digganteem ak ñu baax ñi,ci ay mbir aki duggalante ak ay xuloo,ngir seeni
doom ak seen taalibe yi wëlbatiku woon jublusi ko,ak ci digganteem ak buur yi ak
jaraaaf yi,ciy xuloo,ngir fiir ak tiit ci seen nguur gi. Lu man a xew,doxiin wi
moom,juboon na,donga yi jub, ñu daa dolliku ak a yokku jamono ju nekk, ku mu ci
wàcce ,mu wéy di jub,ku tàbbi it tàbbi cig njub,ba bi mu tukke ca géej ga.



https://wo.wikipedia.org/wiki/Fuuta_Tooro

Nguurug Tukulóor mi ngi sosu njëkk juroom ñeenteelu xarnu, njabootug Ogo Ja
jiite ko, ci mujjantalug xarnu bu fukkeel la Waar Jaabi song ki mujjoon ci buuri
njaboot googu, ray ko. Bu ko defee daal di jël nguur gi, ci noonu la geneen
njaboot jote ci nguur gi, mooy gu Mana.

Waar Jaabi dugg na ci lislaam, daal di jug def jiyaar ci kaw dëkkandoom yi dul
jullit, ci noonu la nguurug Tukulóor xéye di nguur gi njëkk a dugg ci lislaam ci
Senegaal.

Tukulóor yi bokkoon nañu ci yaxantug wurus wi ak njaayum jaam yi, li ko waraloon
it mooy dend gi ñu dendoon ak dexug Senegaal gi, ak nekk gi ñu nekkoon ci yoonu
yaxantu wi. Mu nekkoon réew mu naat te am doole, waaye dafa rotoon ci ron teg
loxo gu imbraatóor gu Gana, (ci xarnub fukk ak benn), ginnaaw bi mu rot ci gu
Mali (ci xarnu bu fukk ak ñatt), rotati ci gu Jolof (ci xarnub fukk ak ñeent).
Ci mujjug xarnub fukk ak juroom la Koli Tingala (kilifa gu bokk ci càllallag
Pël, juge ci wàllug bëj-saalum gi) jug xeex Tukulóor yi, daal di tembal ay goxam
(ñu moom seen bopp) taxawal nag nguur gu yees mooy Fuuta Tooro, njabootug
Deñanke jiite ko.

Ci xarnub fukk ak juroom benn Fuuta Tooro def na ay xare ngir yaatal suufam ci
kaw ay dëkkandoom : Jolof, Kajoor. Njabootug Deñanke nag manatuñu woon a
jàmmaarlook cong yi tukkee ci biti, ak lëj-lëji kuutu gi (succession). Ci atum
1770 g.j, la ag fipp am walla ag jeqiku tukkee ci kilifay jullit ñi, Cerno
Sulaymaan Baal jiite ko, daal di daaneel njabootug Deñanke, bu ko defee Baal jël
lislaam def ko cëslaay li nguur gi di tegu te di ko ci doxale. Cerno Sulaymaan
Baal bàyyee woon na nguur gi Yilimaan Abdul Xaadir Kan, moom lañuy jàppe ki
njëkk a doon Yilimaan ( Amiirul Moominiin :njiitul jullit ñi)



https://wo.wikipedia.org/wiki/Fattalukaay%28mb%C3%ABj%29

Fattalukaay ab cër la bees di jëfandikoo ci biir ndombo yu mbëj yi, di fees di
rënk kàttanu mbëj niki toolub mbëjtekkaaral, yani mbëj yi ñoo fay tase dankaloo
fa.

Dafay am ñaari làcc, yu tapp yees defaree ak lu man a wommat mbëj, yu làng ak
benn diggante bi. Ñaari làcc yi yani mbëj yu dekkarloo fay nekk, wenn làcc wi
yan bu ëpp (+) lay am weneen wi bu yées (-), segam ñaari yan yu dekkarloo dañuy
xëccante, waral juddug toolu mbëjtekkaaral bi. Taraayu tool bee ngi aju ci limu
yani mbëj yi nekk ci diggante làcc yi, moom itam aju ci dendu mbëj bi. Ngir bañ
benn yan jóge ci wenn làcc dem ci weneen, faww ñu def lenn ci seen diggante,
lenn loolu lees di woowee ab lankmbëj, man naa nekk ngelaw rekk walla këyit mbaa
lépp luy bañ mbëj jàll ko. Ab fattalukaay bu nekk dafay am ab def (C) ñu koy
natt ciy farad (F), dayoom a ngi aju ci lankmbëj bi, mooy li nuy wax dayoob
toolu mbëj bi gën a rëy bi nga xam ne su ko weesoo yani mbëj yi man a jóge ci
wenn làcc dem ci weneen, di luy waral itam yàqug lankmbëj bi.



https://wo.wikipedia.org/wiki/Dugg_ci_gaal_gi_juge_Ndakaaru

Ma daanaka faatu ngir tiit ak kersa,ca saa sa, ma far la ma bindoon,waaye ngoor
si lëjëlati ma,ma ne ko,loolu manul a nekk, ne ko bu buurub buur yi di wax ak
jaamam yi mu dëgaral ,kenn du ko man a xam ku dul ñoñam,ña mos la ca neex ak la
ca naqari. Nitug neen nag, nga xam ni moo’k nit ñépp a yam,dara waru ko lu dul
mu gàttañlu ci loolu te yam fi mu war a yam,bu bëggee mucc,sunu ko tawfeexalul
nangul ko.

Xasida gu nu nangu gi,moom lanu def ci arafi waxi sunu boroom ji (t.s) (wa
ufawwidu amrii ilal laah,innal laah basin bil hibaad)) muy samay mbir maa ngi
koy joyal jëme ca Yàlla te Yàlla’a ngi gis jaam yi. {maa ngi jëmale samam mbind
aji moom ,ji moom suuf ak asamaan ak buur yi}}.

Sëñ bi nee na ñu romb Garambasaa,mu ne am na ku ko doon ñaawal ci biir gaal
gi,waaye Yàlla dox diggam ak moom ci hikamam,loolu nag ni mu ame mooy daa am
jëmm ju yéegoon ci gaal gi,ca Konaakiri,te moom xamu ma woon,bi nu jegee
Garambasaa,jenn waay ju ñuul génne ci ab néeg ne ma,ndax ya’ay diw ?jaar ci
samaw tur,ma xool ko ,mu ne ma, nee nanu ma sama mbokk (mag walla rakk) de moo
la jàpplu,ngir barig li la sa taalube yiy rëyal ak a màggal,ak nàngam ak
nàngam,bi mu tollee ci wax jooju rekk gaal gi dal di sab (yuuxu) mu dem di xaar
coow li dal,ba mu dolli ñaawalam yi,waaye sab ga dakkul ba kerook gaal ga di
teer,mu wàcc ànd ak ñi doon wàcc, kon alhamdu lilaa ginaaw amul li mu bëggoon,ci
loolu Sëñ ba’a ngi naan: {{sama àddiya sell na ca Konaakiri, ñeel ku nu tànn kiy
fari bàkkaar,ci lu dul kuy weddi)) ((Yàlla setal na ma ca Konaakiri,ci lépp luy
xëcce jëme ci yu nu sib )) ((Yàlla soril na ma cag njëkk ca Garambasaa,ka doon
léewtoo ak man te mu dem wëlif ma}}.

Mu ne Gabong moom yàggu fa dara rekk tuxooti fa dem ci beneen dun,foofa nag ma
sax fa juroomi at,mu ne ci diirub juroomi at yii nag laa mjje mel ni ab jant,mu
jublu ci, ci yekkatiku ay maqaama akug siw ak bari njariñ,mu ne ci diir bii it
la taalife taalif yu kenn masul a def cib taar ak bari njariñ ci Yàlla ak Yonnat
bi ak ci lislaam. Dun bii nag mooy Maayomba,li koy tegtale mooy waxam ji mu
naan :ca tefesug géejug dun boobu laa taxawoon di joriku, di xutba géej gi naan:
{ yaw géej gi kennalal sa boroom te bul ko ñattal,ndax sunu boroom kat kawe na
wëlif ñu koy ñattal(wareesu koo def ñatt, ndax kenn rekk la) cëy moom ni mu
doone buur bu tedd ) (Na nga nekk di bajbaji,di fuur ngir ragal Yàlla,te seere
ne man ab jaamam laa,bob sopp na ko}}

Sëñ bi nee na ma wax kiy tekki ne ko:nee ko loolu ma def de ag bañ ko taxul. Mu
dem waaye taxul mu soppiku ca na mu meloon,bi mu demee ba toog ,dal, ñu ne ma da
nga koy teral,te booba maa ngi ak as lëf ci seen mburu moomu ñu jaxase ak
suukar,mu doonoon mburu mu neex lool,ma yonnee ko ko,mu bég ci lool,sant ma, ne
lii de bu ko kuy jambaar-jambaarlu defoon te li miy woote nekkul ci moom,man na
ca’a loroo,waaye deesul loroo ci ndigal,alhamdu lillaah.

Ku baax ki tudd na ba tay yeneen karaama yu ko yàlla defal ci gèej gi,mu ne da
fa mas a dëkk ak benn doxalkat (goornoor) bu soxot,bu kenn dul jege te bagul
dara ci lu baax,ma wax bis ne jiyaar jii may def ci yoonu Yàlla daal di naa ko
seet tay ci mbirum àttekat bii,ma xool nu ma ko Yàlla di tàggatale, ci noonu ma
juge sama néeg dal di dëgmal këram,ñu ne ko sëriñ ba dey a nga jemsi ci yaw, mu
ne aah loolu de lu jomb la,ndax danu daa sàkku ci moom muy bañ,kon tay naka la
fiy dikke ci coobareem,ñu ne ko amul benn sikk ci ne kee di dikk de moom la,mu
dal di jug ci saa si daje ak man fu sori,bég ci man mbégte mu kawe,ci noonu mu
ànd ak man ca barabub boppam ba,dal di ne ma loo bëgg, loo bëgg cig baamu ? Wax
ko ay yoon, man itam ma ne patt, rekk di xool lu ma koy wax,ba yàgg ma ni ko,da
maa bëgg as lëf ci daa, mu dal di may jox bitéel bu mag bu fees ak daa,ma daal
di ne wëlbat won ko ginaaw,booba fekkoon na ma may bind ak xasida gu ñu tënke
arafi a b t th j (mooy abajada rekk) ,ba ma àggee ca arafu faa,ma bind ca bayit
wii ne: (( sama xalima texe na fa ab aat (mooy ku xaraful)bu weddi Yàlla,kok
tàggat naa ko ci xul huwal laahu ahad)).

Ma bindaat ay bayit,yoy dañu maa wax ni ma lii de ag wor la, ndax yaa ngi bàyyi
yéefar yi ci anam gu dog,ba noppi ngay jël ci ñoom di nëbb,ma dal di bàyyi la ma
doon def,gas am pax ba mu xoot ,ma sotti ca daa ja,suul,dal di xam ni sama
jiyaar ji dëggu na, ma sant Yàlla .

Ci xisa bii (nettali bii)laa binde xasidag ((Rabbanaa axrijnaa min haazihil
xarya azzaalimi ahluhaa wajhal lanaa min ladunka walliyan wajhal lanaa min
ladunka naziiran) muy ci maanaa yaw sunu boroom génne ñu ci dëkk bii nga xam ne
ñi fi dëkk ay tooñkat lañu te nga wutal ñu aji méngoo ju tukke fi yaw,te wutal
ñu aji dimbalee,xasida gee nekk nii: (( gërëm naa kilifa gu màgg gii nga xam ne
yar na samab xol te koomal ma, moom dey mooy boroom bi gën a tedd)) ba bi mu
àggee ci : (( bindal ko(moom Yonnant bi) ag xéewal ak ag mucc ak ñoñam aki
saabaam te nga def sama jàkka ji ci darajaam (moom Yonnant bi) muy lu yaatu ))

Ab nettali bu yéemee ngii bu làmboo ay karaamay Señ bi: Señ bi nee na bi tubaab
bi buddee bantam yooyu,sànni leen,kenn ci gaa yi bégoon ci jëfi tubaab bi, da
cee jëloon ab bant samp ko ci wanag wi miy sangoo ak a doxe aajo,waaye Yàlla
nattoo ko benn bis mu bëgg a tuur ndox,jawali ca satala ga te booba satala ga
ndox mu tàng a ca nekk te moom yëgu ko,te seetu ko it,waaye bi mu noppee ba
sotti ko ca cér ba (sàkkara sa) da wadd ca kaw ni ab baa bu góor bu tiit,dal di
yuuxu ba fa baatam yam, ne: Señ bi dimbali ma alku naa de,dal di sànni satala ga
ca àll ba,dikk teg loxo ba ca tubay ja,ma ne lu deesi defati lu dul muñ ak wax
(( innaa lillaahi wa innaa ilayhi raajihuun)).

Bokk na ci karaamay géej gi ba tay nettaleem bii,mu ne: bis xëy na, waaj ngir
ligéeyal Yonnant bi - ni mu ko baaxoo woon - amul lu dul aw mettit wu tar daj
mbooleem yaram wi,ba manatul li mu bëggoon ,waaye am benn tubaab ci njiiti nguur
gi,mi ngi dëkkoon ci wetu fi Sëñ bi dëkkoon,nekkoon di xaqataay ca kaw aki
moroomam,Sëñ bi daa di ne:Yàlla yaw de xam nga li ma waajoon jëm,ak li ma ci
gàllankoor,maa ngi lay ñaan nga tuxal lii fi man te yobb ko ci ki lay wutal
moroom,amul lu dul ma dégg waa ji doon xaqataay muy onk,man may bind.

Mu neeti moom ku baax ki:dëkk bi mu nekkoon da faa nekkoon aki làbbe ñuy jël ci
xaley yéefari nit ñu ñuul ñi nekkoon foofu di leen def ay mbindaan,di ànd ak
ñoom di wër ci ja yi (marse)ginaaw tàkkusaan,njiit li nekkoon foofu defe woon ne
da maa xemmeemoon ci gone yi mu ne ma woon boo ci soxlaa de ma joxla ci ñuy ànd
ak yaw,ma ne ko soxlwu ma ci. Njiiti dëkk booba itam baaxoo woon nanu di jël ci
magi nit ñu ñuul ñi, ñu ñuy def ay toggkat aki rootkat,ma sàkku kenn ci ñoom bis
ngir ligéeyloo ko,waaye ba mu ma jegee daal xeeñal na la ko xeeñ goo xam ne amul
gu ni mel,ma ne kii daal sobe na ba maneesul a jaxasoo ak moom,ca noona ma
jaayante ci seeni ndaw ak seeni mag ni ma jaayantee ci jën yu mag yi ak yu ndaw
yi ,ci loolu mu ne:

(( ma ne njëgug ndaw ñi dikk na ak gu mag ñi ak ndaw ñi)) ((Muhammad gën ji
imaam mooy sama dëkkandoo,ag bëbbam de (dexam) ci sama xol lay sottiku jëm)) .



https://wo.wikipedia.org/wiki/Diwaan-yu-Bennoo

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Diiwaan-yu-Bennoo

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Campora_San_Giovanni

Campora San Giovanni (Campura San Giuvanni ci waxiinu waa-campora), ab frazione
la (dëkk-dëkkaan ci wolof) bu bokk ci dëkkaanu Amantea, ci tunduw Cosenza digoo
ak tunduw Catanzaro ca réewum Itaali.

Campora San Giovanni du dëkk bu yàgg, way-dëkk yi fa njëkk ci diggante 1897 ak
1899 lañu fa ñëw . Te ña ca ëppoon ñoo ngi jóge woon ca cleto, ca Aiello
Calabro, ca San Mango d'Aquino, ca Belmonte Calabro, ca Longobardi, ca San
Pietro in Amantea, ca Lago ak ca Serra d'Aiello. Ginnaaw ay gàddaay yu tar yu
waa-dëkk bi ak ñaari xarey àdduna yi, la ay way-dëkkam waññeeku bu baax. Gàddaay
gi daan am jëm ci yeneen réewi tugal yi, Aamerig gu bëj-gànnaar ak gu bëj-saalum
tamit, ca Óstraali ak ca Seland-Gu-Bees. Li dalee 1989 la fa ay way-gàddaay, yu
jóge penku Tugal, Maghreb, Senegaal, añs, tambalee ñëw. Way gàddaay yooyu ña ca
ëpp ci mbéy la ñuy yëngu walla ci tabax.

Campora mi ngi nekk ci tefesu géeju Tiren ci dóoxub Lamezia, am na 7 000 ciy
way-dëkk. Campora mi ngi nekk cig joor gu maaseedi leru tefes gi. Bokk na ci li
gën a raññeeku ci dëkk ba, mbéyum oliiw ak njóoxum sëng, mu doon mbaaxaay gu
kawe. Waaxam ba tax na dem ca duni Eoli yi yomb, loolu tax mu doon ab jëmuwaayu
nemmeekukat yi.

Koom-koomu Campora mi ngi dàttu ci mbéy mi ak nemmeeku gi. Li dale ci diggu XXu
xarnu la fa mbéyum soble su xonk soqaliku, di it soble su waa-itaali yi bëgg
lool. Njureef li dañ koy jaayi-ji ci àdduna bépp, muy lu am solo ci koom-koomam.
Ag féeteem ci melosuuf ak nosteg yooni jokkoom: yoonu weñ aki tali, ñoo tax
yëngu-yënguy yaxantu ya fay am woomle.



https://wo.wikipedia.org/wiki/Baay_Faal

Ca la ñu ca xamoon ku daan jàmbaare la daan doon ci toolub lislaam bi, di
liggéey di joxe ngir sémbi yoon wi man a jëm kanam, ak doonte bari na ci ñoom
ñoñ duñu julli, duñu woor, waaye teewul bu ñu doon laal diiney lislaam ñooy
njëkk a jug ngir aar ko, kon daal man nañu leen a tudde dofi lislaam, walla yu
murit, bari na lu ñu leen man a jame waaye it lu ñu leen man a tagge.

Kenn ci ñi gën a siiw ci taalubey Bamba yi mooy Seex Ibraayma Faal. Bàyyi na fi
ay dongo yu ñuy wooye Baay Faal yiy wottee seenug ñàkk a julli ak woor, liggéey
bi ñuy def ci seen loxo ak yalwaan , looloo tax yeneen jullit ni ñoom di leen
jam tey naqarlu seeni jëf. Seen njañ yi ñu yore ak seen létt yi yobbe na leen
way nemmeekusi yi (touristes) di leen jaawale aki rastamen . Maam Seex nag
nekkoon na di ku dëggu te liggéeyal lislaam lu réy, waaye ñàkk a jullit gi ñu
bari firee nañu ko ci ne daa amoon ngànt, ndax daa meloon ne ku àndul woon ak
sagoom, booy xool it ci ni mu daa waxe mbaa mu koy jëfe lépp da daa wund loolu,
mu mel ne ku sóobu la woon ba sóobu gi yobbu ko ci mu nekkoon di ku àndadi akum
xelam te loolu lislaam boole na ko ci sart yiy tee julli di war. Bokk na ci sart
yiy tax julli di war nit ki ànd akum xelam. Sëriñ bi bind na ko bataaxel bob
Sëriñ Abdul Ahad 3eelu xalifa génn woon na ko móollu ko ca téere ba ñuy wax
majmooha, muy téere bu dajale waxi Sëriñ Tuubaa yu bari, ma nga cay wax
naa :« Yaw Ibraayma Faal boo jotee ci sama bataaxel bii nanga digal sa ñoñ ñuy
julli te nga sax ci te muñ ko, laajuñu la wërsëg ñoo la koy jox, te mujj gu
rafet ñeel na way ragal Yàlla yi,» lii di aw laaya wu alxuraan wu mu ko yonnee
ngir délloosi ko ci, kon day mel ne Sëriñ bi moom wàcci na ak ku nekk, Maam Seex
nag ak ni mu gëme Sëriñ bi bu julliwul ngànt a tax, ndax daawul jëfeedi ndigal
te loolu ndigal la woon. Seen gëm-gëm nag amul lenn lu ko wuuteel ak bu lislaam,
ñu jàmbaare lañu ci lislaam di liggéey di joxe, ngir lépp lu ñu war a kopparal
ci lislaam man a kopparu, lépp luy sémb man a àntu, foo leen fekk dañuy sikkar
(maanaam tudd Yàlla) di woroomi pastéef yu kawe aki jéll, bu koor gee ñuy joxe
ay ndogu ñeel way woor yi, di tabaxi jàkka aki jumaa, lii rekk mooy li ñu leen
man a doyodale ci lislaam te du ñépp ñooy ña ca dul julleek a woor, am na ci ñoñ
dañu koy def, doonte ñu néew lañu it.



https://wo.wikipedia.org/wiki/Alaaji_Maalik_SI

Alaaji Maalik Si ma nga gane àdduna Dëw Faal wetu Gaaya bokk ci tunduw Dagana ci
atum 1855. Waa-juram wu góor tuddoon Usmaan, wu jigéen Faa Wàdd Wele. Mi ngi
jànge alxuraan Luga ci kenn ci taalibey Alaaji Omar Futiyu Taal yi. Bi mu doonee
mag la dem Màkka, bi mu dellusee sax ci jaamu Yàlla ak jàngale ak dugal ñi duli
jullit ci lislaam. Ci noonu la tase njàngalem yoonu Tiijaan ci Senegaal jaare ko
ci tuxoom yi ci Jolof, Kajoor ak Ndar. Ci mujj gi mu dëkksi Tiwaawan ci 1902. Fa
la njëkk a wootee gàmmu.

Ma nga gane àdduna Dëw Faal wetu Gaaya bokk ci tunduw Dagana ci atum 1855.
Waa-juram wu góor tuddoon Usmaan, wu jigéen Faa Wàdd Wele. Usmaan moom doonoon
doomu Muhaz miy doomu Mohamed, sëtu Yuusuf, Daraaman, Sire, Bubu, Yahya, ñoom
ñépp di sëti sëriif Sams Eddin, loolu moo ko tax a askanoo ci araab. Baayam
Usmaan, moo bàyyikoo Gànnaar fa mu doon jànge, ci Ustaas Muhamadu Baaba Al
Daymani, ñëwoon Waalo doon fa wut ab téere bu kenn kii di Maalik Sow bu Gaaya
rekk yoroon, ba mooy mujj doon turandoowam. Ñoom dañoo mujj dooni wolof, ndax ay
maamam sax yàggoon nañu waalo, takkoon fay soxna.

Ni bépp doomu waalo-waalo, ba mu doone gone la dal baa, nijaayam Alfa Mayoro moo
ko doon njëkk a jàngal ba yàgg turandoom Cerno Malik Sow jël ko. Ci 1863, bi muy
am 8 at, la dem Sagata ca Jolof ci baayam ba Amadu Si, mu jógeeti fa dem ci
yeneeni ustaas, ku ci nekk taggak ko ci sag maneel, (fiq, nos-wax, Tawjiid,
añs), ku ci mel ne Ceerno Ngañ Ka mi mu àndaloon dem Careen ci Fuuta Tooro ci
1873, bi muy am 18 at la jeexal njàngum alxuraanam ci tukkeem ca Fuuta, ba tay,
ca Longe, cig leeral, ci sëriñ Abdu Bitey, ak ca Gànnaar. Ca la ñibbee dëkkam,
Nijaayam Alfa Maayoro jox ko wird tiijaan ak maqaamay "mawdo", moom mi jëlee
woon wird bi ci Alaaji Omar Taal ay at laata Maalik di judd. Te bii doonul woon
benn lijaasa rekk bi mu amoon, ndax Mawdo Faal joxoon na ko ci 1876, ak Mohamed
Ali it , ci ginnaaw bi.

Ginnaaw bi mu mokkalee alxuraan, la jàngi fiq, ci lu njëkk, këram la ko doon
jànge, ginnaaw bi mu dem ci Sëriñ Muur Ka. Bi mu mokkalee fiq la dem jàngi
àtteyiin ca Boxal ci Waalo daaraay Sëriñ Ahmadu Njaay, ak ca Kër Kodde ci
Njambur daaray Sëriñ Moodu, ak ca Tayba Séy daaraay Sëriñ Moor Kal Séy. Ginnaw
bi mu jànge Risaala, ci diggante 1882 ak 1880 mi ngi amoon 25 at, la dem Ndar ci
Sëriñ Ahmadu Njaay. Mu jógeeti fa dem Njambur ngir àggalee fa njàngum àtteyiin
ma te door jàng Xalil ci Sëriñ Birahim Jaxate ak Sëriñ Mamadu Wadd. Waaye at ma
ca topp la jeexal Xalil ca Mbokkol ci Kajoor ci Sëriñ Masila.

Ci 1885, bi muy am 30 at, dajale woon na xam-xam bu jéggi-dayoo, loolu mayoon na
ko mu man a doon ustaas, jamono yooyu bokkoon na ci ñi ëppoon xam-xam ci
Senegaal, ndax lépp lu ñu manoon jàngale ci réew mépp jàngoon na ko, demoon na
ci ñi fi ëppoon xam-xam. Ci tukkiy njàng yi mu defoon yépp, ca jamono jooju,
jaaroon na ca tund ya ëppoon boroomi-xam-xam: Gànnaar, Fuuta, Njambur, Kajoor.
ci dëkk yi mu dem man nan cee lim: Ndoj Séy, Pacaas, Ngicc, Jaabe Lidube,
Orefonde, Longe Sëbe, Longe Fulbe, Careen, Ndar, Tayba Séy, Daraaman, añs.

Ginnaaw ag njàngam, Ngambu la dem dëkki di fa liggéey aka jàngale ngir dund ci
ñaqam. Liggéeyam mayoon na ko mu man a aji Màkka jaare ko bëj-saalumu Fraas, ci
Maarsey ak ci Aleksandri, ci 1889, amoon na 33 at.

Bi mu jóge Màkka am maqaamay alaaji, ci la sosee Sawiya bu Ndar ci 1892. Ganeji
Jolof ab diir sos fa ay daara dellu Waalo. Ay tukkeem yu bari ci biir réew mi,
ngir tasaare diine ak xam-xam, ak Wasifa yi doon ame ci Sawiya yi taxoon sancaan
bi tambali koo fuglu, yaakaar ne day woote ngir xeex ko ak ngannaay yi. Ca la ko
kaŋ ba nekkoon Ndar te nekkaloon fi sancaan bi (waa Fraas yi) woolu ngir mu joxe
ay leeral ciy yëngu-yëngoom. Ñoom dañoo foogoon ne dafa dencooni ngannaay ci
biir jakka yi, difa waajal xare ak ñoom. Bi ñu ko ci laaje mu ne:

«Yàlla daf nu digal, man ak yeen, nu jaamu ko, di julli ci moom. Ngeen bañ, ma
nangu. man ak samay taalibe defuñu lenn lu dul kañ yàlla te di julli ci
gën-gi-mindeef. Te li ngeen di wax ci ngannaay yi, genn ngannaay gi ma yor mooy
sama kurus te moom laa fas-yéene xeexee ba Lislaam ak Tijaaniyaa tas ci àdduna
bépp.»

Sancaan yi jàppoon nañu ne Alaaji Maalik moo doonoon nik ki ëppoon xam-xam te
daq a jangalee ci réew mépp. Baat yii di nañu leen fekk ci dencu(archive) yu
Senegaal yi ak yu Fraas. Seede yi gëna neex ci nopp ñooy yu Seex Sidiya, my sëtu
yonnenti bi doonoon it sëriñu xaadir bu mag. Ginnaaw ba mu taxawalee sawiya ca
Ndar, taxawal na beneen ci Ndakaaru ci wetu njéndul nguur gi. Njarnde la dem
dëkki, jóge fa dem Jaksaaw, laataa muy dem Tiwaawan ba faaw. Jibril Gëy moo ko
fa woolu woon ngir mu defal leen tafsiir Alxuraan, ñu faf ko fa téye, ci 1902 mu
sos sawiya bu Tiwaawan. Ci yokkug ndongo yi, mu jël yeneen ustaas ngir ñu
jàppale ko ci njàngale mi. Ca daaram ja, daa nañu fa jàngalee bépp xeetu
xam-xamu lislaam. Ci téemeer ak lu tekk ci ndongo yi mu yoroon, lu mat
juroom-fukk daan nañu dem itam ci jànguy nasaraan si, doomam sëriñ Baabacar Si
daa na ca dem, Loolu firnde la ci xelam ak gis-gisam bu ubbeeku.

Ci Tiwaawan la wootee Gammu gu njëkk, ngir màggal seydinaa Muhammad. Mu door
njàngale mu diggoodi, dëkk bu ne mu yabal fa ab muqadam bu fay jàngale diine.



https://wo.wikipedia.org/wiki/Aj

Haj mooy juróomeelu ponku Lislaam, Ci waxi Yonent Yàlla Muhammed ja ni:
"Tabaxees na Lislaam ci juroom: Seere amul benn buur bu dul Yàlla te Muhammed
ndawam la, Taxawal Julli, Joxe Azaka, Woor weeru koor, Ak Aj ci ku ko man aw
yoon", ba tay Aj farata la ci benn jullit bu ko man (ci bepp anam), ci waxi
Yàlla mu kawe ja ni:ñeel na Yàlla ci nit ñi Aj néek ba ci ku ko man aw yoon
(benn yoon) te ku weddi Yàlla moom woomle waliif mbindéef yi.

Yobbal bi yit moodi mu am lu ko lew lu sell loo xamni darra ci ribbaa nekk u ca,
àqi kenn neek u ca, te yal waanu ko ñaanu ko te mu doy ko sëkk ba du tumurànke
ci yoon wi du ca yalwaan du lëjal kenn, waa këram yitam mu bàyyee leen lu leen
doy sëkk ba du ñu muturànke du ñu lëjal kenn. Mu fay boram yépp bu dul bu am
digam teewul, waaye bu dee teew balaa dellu si sax war na koo fay balaa dem
walla mu batale ko. Bu ci yooyu yépp amee nak war na ko ni ko julli ware ku ko
weddi ab yéefar la, ku ko bàyyi te tay ko te tëlewu ko ci genn anam ab saay-saay
la bu bon te bu ko tuubul ba dee sawara la jëm. Ku ko bëgg nak bu demee ba fa
muy armale dana fa fekk ku ko jiite ci yi mu war a def yepp ak yi mu war a bàyyi
yepp ba ba muy noppi. Moongi ware ci weeru Tabaski

Haj ñeenti farata la am : 1 yeenee aj (nawaytu al-hajja wa 'ahramtou bihi li
l-Laahi taala) 2 tawaaful ifaada 3 dox diggante safaa ak marwa 4 taxaw arafa.

Sunnay Haj fukk ak ñaar la: Am na ci ñeent yoy ñi ngi ame ca armal ga: 1 sangu
gu jokkook armal gi 2 rafle ci lunu ñaw 3 solub ñëkk akug làmbaay aki dàll 4
labayka.



https://wo.wikipedia.org/wiki/Afrik

Afrig, Afirig, moom la ñu jàppee ne mooy gox bi nit cosaanoo, su nu ko xoolee ci
yaatuwaayam ak bariwaayu askanam (lu weesu gox bu Asi), mooy ñaareelu gox bi
gënn a rëy ci àdduna bi. Yaatuwaayam tollu na ci 30.065.000 km², nekk 20,3% ci
jéeri ji ci àdduna bi. Ay way dëkkam tollu ci lu ëpp 800.000.000, muy benn
juroom ñaareel bu way dëkki àdduna bi. Afrik a ngi yem ci bëj-gànnaaram ci Géej
gu Diggu gi, ci sowwu ci Mbàmbulaanug Atlas, ci bëj-saalum ci Mbàmbulaan gu
Bëj-saalum gi, ci penku ci Mbàmbulaanug End. Asi rekk la taqalool ci yeneen gox
yi. Yamoo gi jàll na ko. Ci jëmm doon na gox bu bari'y melokaan, te wuute teg
ci.

Baatu «Afrig» moo ngi jóge ci turu Afridi yi, doonoon ag giir gu dëkkoon ci
Bëj-gànnaaru Afrig ci diwaanu Kaartaas.

Beneen cosaanam moo bàyyikoo ci Berber Taferka «suuf», «boroom suuf». Ki fay
dund la ñuy woowee Aferkiw, Latin yi soppi ko africanus, mu doonoon aw tundu waa
rom ci Afrig. Araab yi di ko wax إفريقيا ifrīqīyā, mu doonoon Tiniisi gu tay gi.

Ñeneen ne ci baatu waa geres bii di aphrike («amul sedd»), latin di ko waxaprica
(«Bari naaj»), la jóge.

Afrik la ñuy jàppee ne mooy cosaanu nit, ndax desiti nit yi gën a yàgg ci àdduna
bi fa la ñu ko gisee, ci Afrig gu Bëj-saalumu-Sahara.

Sahara cëru na bu baax ci màggug gox bi. Taariixu askani Bëj-gànnaaru Afrig yi
day tolloo ak bu Tugal ak bu Penku gu Diggu gi. Li ëpp ci Afrig gu
Bëj-saalumu-sahara amul woon genn jëflante ak li des ci àdduna bi, da ñoo beru
woon.

Xay yi juddoo ci goxu Afrik, boole nañ leen ci yi gën a mag ci taariixu nit.
Xayu Esipt ak bu Gana ak bu Mali, ak bu Kuush ak bu Songaay, añse.

Ci li taariixkat yi wax, jàppum njaam mi ngi tambali ci xarnub VII ak araab yi.
Ci lu gën a leer ci atum 652 ba Ab njiitu araab takk-taxawalee waa Nubi yi ngir
ñu jox leen 360 ciy jaam at mu jot. barab yi njaay mi doon amee mi ngi dale ca
Mali ba Penku Afrik, ci wàll gi féete bëj-saalumu Sahara.

Waa tugal lu weesu bi ñu aakimoo (walla sancee) suufi Aamerig yi da ñoo soxla
woon ay loxo yuy liggéey ci seen tool yi. Def nañ ko ci 400 at (1500-1888), ay
jaam yu bari jënd nañ leen walla jàpp nañ leen ci tefesi afrik yi: Sowwu Afrig
gépp, ak ci bëj-saalumam itam. Donte tereg jàppum njaam gi mi ngi waddoon ci lu
jege atum 1850 (réew yépp bàyyeendoowuñu ko) amoon ay nit yu wëyoon di ko def
cig làqatu ba ci 1900.

Jamonoy aakimoo gu tugal ci Afrig moo ngi tambalee ci Ndajeem Berlin (1884-1885)
ba ci tembte yi ci atum 1960, sedatle gu réew yu tay yi ca la jóge. Ecoopi moo
doonoon menn rèew mi ñu masut a teg



https://wo.wikipedia.org/wiki/Yoro_Booli_Jaw

Yoro Booli Jaw (Yoro Jaw), taarixkat la woon ca cosaanu Senegaal, gane adduna
1847, te dee ca atum 1919. Bokk naa ci ñu jëkk nettali cossanu wolof yi, ci
kallamu nasaraan, ca Senegaal. Ci wallu taarix, ci liggeeyam lañu gëna
sukkandiku ngir faramfacce cossanu wolof yi.

Yoro Jaw, Waalo la juge woon, juddu ci dëkk bu ñu naan Xuuma, dëkk bi di musa
nekk peeyu Waalo. Yoro Jaw, géer la woon, bokk ci xeet yi Brak (buuru Waalo)
waroon juge ngir mëna falu. Ñeeti negg ñoo yoroon Waalo, géer yi bokk ci, ci
seen meen. Amoon naa Tejeek yi (Yoro Jaw, ci la bokk), ñoom seen maam di ay Pël,
amoon naa Joos yi, seen maam di ay Séeréer, ak Loogar yi, seen maam di ay Naar.
Ci geñoom, ci ñu sant Jaw la bokkoon, askan woowu baawo ci Jaa Ogo yi. Baayam
mooy Fara Penda Majaw Xoor Jaw, yaayam di Booli Mbooj.

Bi mu nekke xale, yoobu neen ko ci li ñu wax l'ecole des otages, ci wolof mooy
daara ji ñu denc jaam yi. Ndax, boobu jamono, Waalo, tubaap yi ñoo ko nangu
woon, ak canc gi. Tubaap yi ñoo daan jël doomi buur yi ñu jaamloo, di leen yobbu
ci daara yooyu, ngir xale yi ñu leen jang lakku nasaraan, aaday tubaap yi, ngir
xale yi mujj nekk dag tubaap yi. Li yepp xewoon naa ci dundu Yoro Jaw ca Ndar,
diggante atum 1856 ak 1860, mu gén ci, ca tegu, tubaap yi teg ko li ñu wax chef
de canton ca Waalo, ci dëkk bu tuddu Foos ak Xuuma tamit, ca atum 1860. Yoro
Jaw, tubaap yi la daan and ba mujjam.

Yoro Jaw, yagg naa yengu ci wallu taarix. Bi mu nekke xale, da daan bind cosaanu
wolof yi, ci li baayam ko daan nettali, ak ci li gëwël yi daan nettali. Li yepp
ba indi bind yu bare mu jagleel cosaanu Waalo, Kajoor, Bawal, ak Jolof. Tubaap
yi, dajale bindam yepp, te ñu tambali def ko ci benn teere moniteurs du senegal
et dependances, ci atum 1864, ca li Yoro Jaw bindoon ci Kajoor. Henri Gaden,
benn tubaap, ca atum 1912, moo genoon yeneeni bindu Yoro Jaw ci yeneen nguur yi,
mu tudd ko legendes et coutumes senegalaises.

Yoro Jaw, jiite naa Seex Anta Joob ci adduna, waaye Yoro Jaw, daan na bind ci fu
xeet wi nekk Senegaal juge, di Isipt gu yàgg ga, ay jamono yu yagg sooga Seex
Anta Joob gane adduna, te da daan faramfacce li cosaan wax doŋ. Wax naa ci fukk
ak benn njabootay juge Isipt, te ñow dëkk Senegaal. Abubacry Muusa Lam,
taarixkat ak isiptolog (egyptologue) bu mag nek IFAN, liggeey naa ci seede Yoro
Jaw ndax begg tekki li cosaanu rekk wax. Seex Anta Joob sax, musul wax ci Yoro
Jaw lenn, mel ni xamul ko woon.



https://wo.wikipedia.org/wiki/Y%C3%ABngu-y%C3%ABnguy_politig_yu_mag_yi_ci_adduna_bi

Gàddaay yi waa Tugal yi daa def juge Tugal, jëm Aamerig, gàddaay yooyu wéyoon
nañu di sottiku ciAamerig gu bëj-gànnaar gi. Loolu nag amoon na, ginaaw bi
Kolomboo feeñalee Aamerig ba am lu tollook xarnu. Li ko taxaoon a am nag bari
na, bokk na ci:

1 Fitnay diine yi amoon ci Tugal gu diggu gi ak gu sowwu gi, li waraloon loolu
di yëngu-yëngu yu diine yi jugoon di safaan Jàngu bu Katolig bi, ak la ca juddoo
muy ay xeexi ngér, yu amoon ci diggante ngérum Katolig ak ngérum Protestant , ak
xeex bi protestant yi doon def ci seen biir, rawati na ci Angalteer, ak la ca
juddoo muy boddikoonte ci diine, loolu nag waraloon gàddaayug ab lim bu mag ci
waa Tugal yi, dem Aamerig gu bëj-gànnaar gi, ngir rawale seen bakan, ak ngir man
a doxal seen diine ci ag féex akug gore.

2 Fitnay politig ya amoon ca Tugal ngir xeex jaay doole ga fa amoon, ak àttee na
mu la neexe ga, ak la ca juddoo muy ag ñàkk a nosu gu mbir yi ñàkk a nosu, ak
ñàkk-kaaraange, ak dox gi nguur yi di doxe ni mu leen soobe, loolu lepp nag
taxoon na ba lu bari ci waa Tugal yi gàddaaye woon fi nu dëkkoon dem, wuti ag
goreg politig .

3 Wër gi nu doon wër mbèll yu gànjaru yi, lu ci mel ni wurus mbaa xaalis, bokk
na ci li leen daa gàddaayloo, ndax kat lu bari ci ñi daa gàdday, dañoo gëmoon ne
Aamerig de réew mu fees dell la ak yile mbell, te ña fa dëkk, ñu néew ag xay
lañu, te ñàkk ag taaxe, te yittewoowuñu yenn liggéey yu mel ni lijanti ay wurus
aki xaalis ak gasi mbèll.

4 Jëm kanam gi xam-xam am ak ndefar ci Tugal, rawati na ci wàllug liggéey ay
gaal, googu jëm kanam dimblee na ci ñu man a tukki ci géej gi, bay àgg ci barab
yu sori yee sori.

5 Liggéey yi nga xam ne lonkoo yu Angalteer yi def nañu leen , ngir meññal ak
jariñoo suufus Amerig si ak lijanti nu ñu koy sance te dëkke ko ngir dëgërale ci
kilifteefug canc gu Angalteer ci goxub adduna bu bees bii, bokk na ci li waral
gàddaay gi.

Waa Tugal yii bawoo woon Espaañ, Faraas, Olaand, Suwed ak Angalteer, sancoon
nañu ay barab yu wuute ci Aamerig gu bëj-gànnaar gi, ñoom lañuy wax tay Diiwaan
yu Bennoo yu Aamerg yi , loolu nag di woon ci ñaari xarnu yii di bu fukk ak
juroom benneel ak bu fukk ak juroom ñaareel g. Waa Angalteer yi nag ñooy ñi
njëkk a taxawal ab sancu ca Jims Town, ci diiwaanu New York, atum 1607 g, mujj
nañu nag ci diir bu gàtt, di ñi gën a tas, gën a wisaaroo ci barabi tefes yu
penku yi, ci mbooleem ñi gàddaaye Tugal.

Diiwaan yooyu ñooy yi sos, te amal li nuy wax Diiwaani Amerig yu Bennoo yi, ci
ginaaw xareb temb gi , atum 1775 – 1783 g, ñu mujj am ag temb ci Angalteer, ci
mujj gi. Diiwaan yooyu nag, bu nu leen xoolee ci Aamerig gu leegi gii nii, duñu
weesu benn xaaj ci Aamerig gu ñu xaaj fukki xaaj.

Nguurug Angalteer gi, daa joxoon ay sancoom yi nekkoon ci Aamerig gu bëj-gànnaar
gi, da leen a joxoon aw xeet ci “ag àtte gu boppu” (autonomie) , waaye teewul ci
biir loolu lepp, mu bàyyil fi boppam kilifteef ak cang gu mu am ci kaw sancu
yooyu, maanaam may na leen ñu yor seen bopp, di doxal seen mbiri biir, waaye
teewul muy seen kilifa, di réew mi leen moom. Nosteg àtte-gu-boppu googu amoon
ci sancu yooyu, mi ngi tegu woon ci ñatti ponk:

Kaŋ bi , mooy kilifa gi yilif dooley xare ji ci sancu bi, mooy féetewoo sàmm
mbiri way dëkk yi, di topptoo kaaraange gi, te am na sañ-sañu dindi saxal gu ñu
defe ci ñaari jataay yii: bu yoonal bi ak bu diisoo bi. Moom nag (Kaŋ bi) buuru
Angalteer bee koy fal ak a folli.

Bu dee nag jataayub yoonal bi, moom ñi dëkk ci sancu bi ñoo koy tànn, li ko tax
a jug nag mooy tege galag yi ak fuglu liggéeykat yi, ak saxal seeni payoor, ak
payooru Kaŋ bi. Bii jataay nag li ko may doole mooy jële gi mu jële sañ-sañam ak
kàttanam ci nit ñi dëkke ci sancu bi, ginaaw ñoo ko fal.

Jattayub diissoo bi moom, li ko taxoon a jug mooy di xelal Kaŋ bi ak jataayu
yoonal bi, ak di diisoo ak ñoom. Waaye nag moom sancu bi, ak li mu jot a am
lepp, muy “ag àtte gu boppu ” gi nga xam ne taxoon na ba ñu man fa’a doxal
demokraasi, teewul mu nekkoon ab sancu rekk bu toppoon ci ginaaw nguurug
Angalteer gi, ci gisiinu waa Angalteer.

Goornamaa bu Angalteer li mu fàttee def mooy, wut nu mu nose mboolooy yu waa
Angalteer yii dëkke woon sancu yi, ñoom mbooloo yii nga xam ne mujj nañu lu
jamono di gën a yàgg, ñuy gën a sori seen réewum nday ma di Angalteer, ci wàllug
aada ak dundiin, loolu waral ñu tàmbli koo fàtte, di yëg nag leegi ne fii mooy
seen réew, di ci tënku, te di ko fonk.

Loolu nag tàmbli woon na a wuute ak politig bi George mu ñatteel mi, taxawaloon,
moo doonoon burub Angalteer ca jooja jamono, lii mooy li taaloon ab xare bu mag
ci diggante sancu yi ak nguurug Angalteer gi, xare boobu moom lañuy tudde xareb
temb bi .

Ñi dëkke woon sancu yi, ay mbooloo lañu woon aki kuréel yu wuute, ak doonte la
ëppoon ca ñoom ay waa Angalteer lañu woon yu di ay diiŋatkat (protestants).
Seeni njariñi koom-koom it bokkewul woon, te niroowul woon, waaye nag, loolu
lepp teewul woon amoon nañu ñatti mbir yoo xam ne kenn wuutewu ci woon, ñepp a
ci dëppoo woon, ñooy:

3 Yëg gi ku nekk yëgoon ne fii ci sancu yii la dëkk, moo di am réewam, fa la
féetale ag réewoom

Ëttub Aamerig bii nag mujjoon di def ay mbir yoo xam ne ñoo waraloon xareb temb
bi tàkk. Mbir yooyu manees na leen tënk ci yii:

Parlamaa bu Britani bi daa génne atum 1762 g, yoon wu ñuy wax yoon wu tembar yi,
mooy wiy def ngay fay tembar ci jëflante yu kilifawu yi (officiel yi), ak
wayndare yi (les dossiers), ak yëglekaay yi añs. Ci atum 1764 g, ñu farataal
galag ci suukar si nu daa jële ci sancuy Espaañ yi, yu Faraas yi ak yu Olaand
yi, teg ci farataalati ko ci ataaya, kayit, weer ak biteex (walla betteex) .

Ci nii daal la xew-xew yi toppantee woon, di nëxal nag sellug séqoo gi amoon ci
diggante Angalteer aki sancoom, loolu tam gën a yaatal paxum réeroo mi nekkoon
ci seen diggante. Loolu nag gën na a fés, bi waa sancu yi bañee ne duñu fayati
galagu ataaya, ginaaw bi tam am mbooloo jug, ci desambar atum 1773 g, lakk ñatti
gaal yu nguurug Angalteer, yu ñu duyoon ak ataaya, ca waaxub Boston, ca sancu bu
Masacusets, loolu waral waa Angalteer tëj waaxub Boston bi, ne gaalug yaxantu du
fi teerati, daal di ne moom ci jëmmi boppam mooy yoral boppam sancu boobu.
Xew-xew bii ak la ca juddoo , man nañu ne moo waral xareb temb bi.

Juroom ñeenti diiwaan yu Aameriig teewe woon nañu ndajem New York ma, atum
1765g, di sàkku ci nguurug Angalteer mu teggil leen galagu tembar bi mu leen di
teg. Ci noonu Angalteer teggi woon na galag boobu waaye teewul mu wéyoon di tege
yeneen galag yi nga xam ne ab Parlamaawam daa na leen woote, te di leen farataal
ci mbooleem ay sancoom yi nekk ci àdduna bi.

Looloo taxoon reenub réeroo bi nekkoon ci diggante Angalteer aki sancoom saxoon
fi di lu ñu dogadi, ndax kat sancu yi dañoo gisoon ne di leen teg ay galag te
seeni jataayi yoonal ànduñu ci, bu amee lu muy tegtale mooy dindi màndargam
demokraasi mi seen jataay yooyu di doxal seeni mbir ame woon, ndax kat daa am ab
dal(principe) bu nekk ci demokraasi, bu naan “doo fay galag boo amul ndaw” .

Man nañu ne ndajem New York mi mooy lu njëkk a feeñ te nosu loo xam ne waa sancu
yi def nañu ko, di ci safaan ni Angalteer di àttee seen diiwaan yi.

Ñoñ sancu yépp a meroon bi Angalteer tëjee waaxub Boston bi, bu ko defee ñu
taxawal am ndaje ca Filaadelfiya, atum 1774 g, jàmmaarloo fa’ak Angalteer ne ko
na xam ne lépp lu mu defati benn sancu ci sancu yi, na ko wóor ne sancu yépp la
ko def, daal di ñaawlu bu baax jëf yu ñaaw yi Angalteer tegoon Boston . Njiitul
xare lii ñuy wax George Washington (1732 – 1799 g ) teewe woon na ndaje ma.
Ndajem Filadefiya moomu, mooy dàtt bi nga xam ne ci la Kongres mujj a teggu, ci
ginaaw bi .

Ndawi sancu yi defoon nañu am ndaje atum 1755 g, ca Filadelfiya, muy ñaareelu
ndaje mu Filadelfiya mi, ñu wax fa ne dañuy sos menn mbooloom xare , te bennal
ko, bañ a def sancu bu nekk am sa mbooloom xare, bu ko defee nag, mbooloom xare
moomu ñu tànne ko ci waa sancu yi, ngir ñu aar leen ci ay wi leen dëgmalsi. Ci
noonu ñu dugal doomi sancu yi ci xarekat yu bees yii nga xam ne George
Washington moo leen jiite woon. Waaye teewul ñu yonnee ca buuru Britani bi, ab
bataaxel buy sàkku ci Angalteer mu xoolaat ni muy jëflanteek sancu yi, te lenn
baaxu ci, waaye buur bi moom jàpp fa mu jàppoon rekk, ne daal am na ag cang gu
ñu joyal ci kaw mbooleem sancu yi. Ci jëfam jooju la tëje buntub jéem gi sancu
yi doon jéem ngir defar – ak doonte lu néew la itam – seen diggante ak Britani,
réew miy nday.

Bi buur bii di George mu ñatteel mi, ñàkkee faale càkkuteefi sancu yi, ne daal
li wér mooy moo ame cang gu joyu gi ci mbooleem sancu yi, maanaam sancu yépp ci
ron kilifteefam lañu nekk, ci anam gu matale te daj, bi buur bi nekkee ci
taxawaayam boobu ne du ci juge la xare bi tàkk ci diggante ñaari wàll yi, sax
nag lu toll ci juroom ñaari at daanaka (1775 – 1783 g ), bu ko defee, mu tas nag
ci li ëpp ci sancu yu Aamerig yi, George Washington nag jot na a man a nangu
Boston, ginaaw bi mu ko gawee. Dooley gornamaa bu Britani moom, teg loxo lu bari
ci waaxi Aamerig yi. George Washington ni mu doon xeexe ak ñoom nag mooy xeexub
bette, ci barab yu bari, ak door-daw, foo ko fekk daawul nangoo jàmaarlook ñoom,
ndax xammoon na ne ñoo ko ëpp doole te gën koo tàggatu.

Ak li xarekati sancu yi doon jànkoonteel lépp ciy coona yu tar ci biir xare bii,
teewul George Washington amoon na ci kaw njiitul Anglteer lii di Burgoyne, ci
xareb Saratoga, loolu mi ngi am bi mu jawalsee juge Kanadaa, jëm New York, ci
oktobar 1777 g. Ca saa sa, ginaaw bi ñu gañee Britani, Faraas jug na, jibal ab
xareem ci kawam atum 1778 g, Espaañ roy ko ci, atum 1779 g, Olaand topp ci atum
1780 g. Man nañoo wax ne Faraas moom jàpple na way fippi sanncu yi ci wàllug
xare (militaire) ak ci alal, ba tay it dajale na way coobarewu yu Fraans yi,
yobbu leen ci Diiwaan yu Bennoo yi, ngir ñu xeexle leen ci ron njiit lu xare lu
Faraas lii di Lavette, safaan Angalteer noonam bu mu yàgg a noonool bii. Ci
noonu Britani mujj war a xare ci jë yu bari.

Dàq gi ñu mujj a def dooley angle ji, ci sancu yi, mooy gi nu defoon seen njiit
la Cornwallis, loolu di bi mu deltoo ginaaw, dem dëkkub York Town, fa dexug York
di sottikoo, ginaaw ba ko fa mbooloom xarem George Washington ma songee.
Xarekati George Washington yooyu nag am njaxasiitum kuréel lañu woon mu ame ci
diggante ay waa Faraas aki ñoñi sancu, tollu nag ci fukk ak juroom benni junniy
xarekat.

Nañu fàttaliku nag ne waa Aamerig yi ñoom, ci seen suuf lañu doon xeexe, bu ko
defee dolli leen doole ci xare ak ci alal day gën a yomb, gën a gaaw, bu dee waa
Angalteer yi xawoon a sori Kanadaa, fi seen bagaasi xare daan juge, walla
Angalteer gi leen soree woon lu tollook ay ñatti junniy miil daanaka. Nga rax ci
dolli, waa Aamrig yi dañoo dogu woon bu wóor ci raxasu ci teg loxo gi Britani
tegoon loxo seeni mbir, te amoon nañu ay njiiti xare yu bari, ku ci mel ne
George Washington. Doolil ci loolu, nekk gi waa Britani nekkoon di xeexe ci
sancu yoo xam ne manuñu fa’a ame jokkoo ak dolli-doole ga war, ca anam ga mu
ware te gaaw, te itam pastéefub xeex bi ñu amoon moo gën a suufe fuuf bi waa
sancu yi amoon, ñoom ñi taxawoon temb ci xettaliku ci waawug nguurug Angalteer
gi. Bokk na ci li doyadil waa Britani yi ci xeex bi, ubbi gi ñu gubbi woon ay jë
yu xare yu bari ci seen kaw, ci barab yu sakkan ci Aamerig.

Bi waa Britani xamee ne lòtt nañu ci toroxal jeqiku gi amoon ci Aamerig, te xam
ne doole du mooy lijanti lëj-lëj yi nekk ci sancoom yi, ndax kat mi ngi nii di
ku ñu dàqe, ndamu ci kawam ca xare ba, bi loolu amee mu sàkku woon ag juboo, ci
noonu ñu xaatim juboo gi ci Paris, ci digganteem aki sancoom atum 1783 g, lii
mooy tomb ya ca ëpp solo:

1 Britani day nangu tembteg sancu yi nekk ci suuf yi féete ci penkub dexug
Misisipi gi, te jàppe dex gii muy diguw sowwu wi ko tàqale ak sancu yi. Bu ko
defee dig yu bëj gànnaar yi ñoom ñu bàyyi leen nañu nekke woon.

2 Jéem a rafetal séqoo yi, ci diggante Britani ak réewum Aamerig mu temb mi
(Diiwaani yu Bennoo Amerig yi)

3 Amal ci diggante Britani ak Aamerig gu temb gi, ay séqoo yu yaxantu ak yu
koom-koom, waaye nag séqoo yooyu ñu teg leen cig nawleente, ak moroomante, kenn
du jaay kilifteef sa moroom.

Nii daal la Diiwaan yu Bennoo yu Aamerig yi ame, xareb temb bi nag am na genn
jeexiital gu rëy te xóot, ndax wal na te upp ngelawul gore ak temb ci mbooleem
sancu yi.

Lii nag làppal na Britani, loofloo ko, ci wàllug xare ak politig, nga rax ci
dolli alalam ju bari ji mu ci ñàkke.

Aamerig nag moom, daal di ñew, defar sartu réewam , daal di taxawal ndajem
booloo mi nga xam ne Kongres moo ko digale woon, atum 1788 g, mbooleem ndawi
Diiwaan yu Bennoo yi teewe woon nañu ko, ba mu des diiwaanub Rood Island. Cér ya
fa nekkoon tam, tànn cig dëppoo, George Washington muy njiitul ndaje mi, ci
loolu la nekke ki njëkk a nekk njiilul Diiwaan yu Bennoo yi.

Ginaaw bi lañu def Washington – ginaaw bi mu nekke péeyu koom-koom bi ak bu alal
bi – la nu ko def péey bu politig bi. George Washington nag jëloon na xalaatam
yepp, def leen ci nu muy def ba bennal Amerig, looloo taxoon waa Amerig yi
soppoon ko, wormaal ko, waxam it weesuwutoon : (( doon leen benn, doon leen ay
waa Aamerig ..)) , loolu saxoon ci seen xel yi. Washington moom wàcci na jal bi,
joxe njiit gi, atum 1797 g, ginaaw bi mu ko yoree ñaari yoon.



https://wo.wikipedia.org/wiki/Y%C3%ABngu-y%C3%ABngu_yu_politig_yu_mag_yi_ci_adduna_bi

Gàddaay yi waa Tugal yi daa def juge Tugal, jëm Aamerig, gàddaay yooyu wéyoon
nañu di sottiku ciAamerig gu bëj-gànnaar gi. Loolu nag amoon na, ginaaw bi
Kolomboo feeñalee Aamerig ba am lu tollook xarnu. Li ko taxaoon a am nag bari
na, bokk na ci:

1 Fitnay diine yi amoon ci Tugal gu diggu gi ak gu sowwu gi, li waraloon loolu
di yëngu-yëngu yu diine yi jugoon di safaan Jàngu bu Katolig bi, ak la ca juddoo
muy ay xeexi ngér, yu amoon ci diggante ngérum Katolig ak ngérum Protestant , ak
xeex bi protestant yi doon def ci seen biir, rawati na ci Angalteer, ak la ca
juddoo muy boddikoonte ci diine, loolu nag waraloon gàddaayug ab lim bu mag ci
waa Tugal yi, dem Aamerig gu bëj-gànnaar gi, ngir rawale seen bakan, ak ngir man
a doxal seen diine ci ag féex akug gore.

2 Fitnay politig ya amoon ca Tugal ngir xeex jaay doole ga fa amoon, ak àttee na
mu la neexe ga, ak la ca juddoo muy ag ñàkk a nosu gu mbir yi ñàkk a nosu, ak
ñàkk-kaaraange, ak dox gi nguur yi di doxe ni mu leen soobe, loolu lepp nag
taxoon na ba lu bari ci waa Tugal yi gàddaaye woon fi nu dëkkoon dem, wuti ag
goreg politig .

3 Wër gi nu doon wër mbèll yu gànjaru yi, lu ci mel ni wurus mbaa xaalis, bokk
na ci li leen daa gàddaayloo, ndax kat lu bari ci ñi daa gàdday, dañoo gëmoon ne
Aamerig de réew mu fees dell la ak yile mbell, te ña fa dëkk, ñu néew ag xay
lañu, te ñàkk ag taaxe, te yittewoowuñu yenn liggéey yu mel ni lijanti ay wurus
aki xaalis ak gasi mbèll.

4 Jëm kanam gi xam-xam am ak ndefar ci Tugal, rawati na ci wàllug liggéey ay
gaal, googu jëm kanam dimblee na ci ñu man a tukki ci géej gi, bay àgg ci barab
yu sori yee sori.

5 Liggéey yi nga xam ne lonkoo yu Angalteer yi def nañu leen , ngir meññal ak
jariñoo suufus Amerig si ak lijanti nu ñu koy sance te dëkke ko ngir dëgërale ci
kilifteefug canc gu Angalteer ci goxub adduna bu bees bii, bokk na ci li waral
gàddaay gi.

Waa Tugal yii bawoo woon Espaañ, Faraas, Olaand, Suwed ak Angalteer, sancoon
nañu ay barab yu wuute ci Aamerig gu bëj-gànnaar gi, ñoom lañuy wax tay Diiwaan
yu Bennoo yu Aamerg yi , loolu nag di woon ci ñaari xarnu yii di bu fukk ak
juroom benneel ak bu fukk ak juroom ñaareel g. Waa Angalteer yi nag ñooy ñi
njëkk a taxawal ab sancu ca Jims Town, ci diiwaanu New York, atum 1607 g, mujj
nañu nag ci diir bu gàtt, di ñi gën a tas, gën a wisaaroo ci barabi tefes yu
penku yi, ci mbooleem ñi gàddaaye Tugal.

Diiwaan yooyu ñooy yi sos, te amal li nuy wax Diiwaani Amerig yu Bennoo yi, ci
ginaaw xareb temb gi , atum 1775 – 1783 g, ñu mujj am ag temb ci Angalteer, ci
mujj gi. Diiwaan yooyu nag, bu nu leen xoolee ci Aamerig gu leegi gii nii, duñu
weesu benn xaaj ci Aamerig gu ñu xaaj fukki xaaj.

Nguurug Angalteer gi, daa joxoon ay sancoom yi nekkoon ci Aamerig gu bëj-gànnaar
gi, da leen a joxoon aw xeet ci “ag àtte gu boppu” (autonomie) , waaye teewul ci
biir loolu lepp, mu bàyyil fi boppam kilifteef ak cang gu mu am ci kaw sancu
yooyu, maanaam may na leen ñu yor seen bopp, di doxal seen mbiri biir, waaye
teewul muy seen kilifa, di réew mi leen moom. Nosteg àtte-gu-boppu googu amoon
ci sancu yooyu, mi ngi tegu woon ci ñatti ponk:

Kaŋ bi , mooy kilifa gi yilif dooley xare ji ci sancu bi, mooy féetewoo sàmm
mbiri way dëkk yi, di topptoo kaaraange gi, te am na sañ-sañu dindi saxal gu ñu
defe ci ñaari jataay yii: bu yoonal bi ak bu diisoo bi. Moom nag (Kaŋ bi) buuru
Angalteer bee koy fal ak a folli.

Bu dee nag jataayub yoonal bi, moom ñi dëkk ci sancu bi ñoo koy tànn, li ko tax
a jug nag mooy tege galag yi ak fuglu liggéeykat yi, ak saxal seeni payoor, ak
payooru Kaŋ bi. Bii jataay nag li ko may doole mooy jële gi mu jële sañ-sañam ak
kàttanam ci nit ñi dëkke ci sancu bi, ginaaw ñoo ko fal.

Jattayub diissoo bi moom, li ko taxoon a jug mooy di xelal Kaŋ bi ak jataayu
yoonal bi, ak di diisoo ak ñoom. Waaye nag moom sancu bi, ak li mu jot a am
lepp, muy “ag àtte gu boppu ” gi nga xam ne taxoon na ba ñu man fa’a doxal
demokraasi, teewul mu nekkoon ab sancu rekk bu toppoon ci ginaaw nguurug
Angalteer gi, ci gisiinu waa Angalteer.

Goornamaa bu Angalteer li mu fàttee def mooy, wut nu mu nose mboolooy yu waa
Angalteer yii dëkke woon sancu yi, ñoom mbooloo yii nga xam ne mujj nañu lu
jamono di gën a yàgg, ñuy gën a sori seen réewum nday ma di Angalteer, ci wàllug
aada ak dundiin, loolu waral ñu tàmbli koo fàtte, di yëg nag leegi ne fii mooy
seen réew, di ci tënku, te di ko fonk.

Loolu nag tàmbli woon na a wuute ak politig bi George mu ñatteel mi, taxawaloon,
moo doonoon burub Angalteer ca jooja jamono, lii mooy li taaloon ab xare bu mag
ci diggante sancu yi ak nguurug Angalteer gi, xare boobu moom lañuy tudde xareb
temb bi .

Ñi dëkke woon sancu yi, ay mbooloo lañu woon aki kuréel yu wuute, ak doonte la
ëppoon ca ñoom ay waa Angalteer lañu woon yu di ay diiŋatkat (protestants).
Seeni njariñi koom-koom it bokkewul woon, te niroowul woon, waaye nag, loolu
lepp teewul woon amoon nañu ñatti mbir yoo xam ne kenn wuutewu ci woon, ñepp a
ci dëppoo woon, ñooy:

3 Yëg gi ku nekk yëgoon ne fii ci sancu yii la dëkk, moo di am réewam, fa la
féetale ag réewoom

Ëttub Aamerig bii nag mujjoon di def ay mbir yoo xam ne ñoo waraloon xareb temb
bi tàkk. Mbir yooyu manees na leen tënk ci yii:

Parlamaa bu Britani bi daa génne atum 1762 g, yoon wu ñuy wax yoon wu tembar yi,
mooy wiy def ngay fay tembar ci jëflante yu kilifawu yi (officiel yi), ak
wayndare yi (les dossiers), ak yëglekaay yi añs. Ci atum 1764 g, ñu farataal
galag ci suukar si nu daa jële ci sancuy Espaañ yi, yu Faraas yi ak yu Olaand
yi, teg ci farataalati ko ci ataaya, kayit, weer ak biteex (walla betteex) .

Ci nii daal la xew-xew yi toppantee woon, di nëxal nag sellug séqoo gi amoon ci
diggante Angalteer aki sancoom, loolu tam gën a yaatal paxum réeroo mi nekkoon
ci seen diggante. Loolu nag gën na a fés, bi waa sancu yi bañee ne duñu fayati
galagu ataaya, ginaaw bi tam am mbooloo jug, ci desambar atum 1773 g, lakk ñatti
gaal yu nguurug Angalteer, yu ñu duyoon ak ataaya, ca waaxub Boston, ca sancu bu
Masacusets, loolu waral waa Angalteer tëj waaxub Boston bi, ne gaalug yaxantu du
fi teerati, daal di ne moom ci jëmmi boppam mooy yoral boppam sancu boobu.
Xew-xew bii ak la ca juddoo , man nañu ne moo waral xareb temb bi.

Juroom ñeenti diiwaan yu Aameriig teewe woon nañu ndajem New York ma, atum
1765g, di sàkku ci nguurug Angalteer mu teggil leen galagu tembar bi mu leen di
teg. Ci noonu Angalteer teggi woon na galag boobu waaye teewul mu wéyoon di tege
yeneen galag yi nga xam ne ab Parlamaawam daa na leen woote, te di leen farataal
ci mbooleem ay sancoom yi nekk ci àdduna bi.

Looloo taxoon reenub réeroo bi nekkoon ci diggante Angalteer aki sancoom saxoon
fi di lu ñu dogadi, ndax kat sancu yi dañoo gisoon ne di leen teg ay galag te
seeni jataayi yoonal ànduñu ci, bu amee lu muy tegtale mooy dindi màndargam
demokraasi mi seen jataay yooyu di doxal seeni mbir ame woon, ndax kat daa am ab
dal(principe) bu nekk ci demokraasi, bu naan “doo fay galag boo amul ndaw” .

Man nañu ne ndajem New York mi mooy lu njëkk a feeñ te nosu loo xam ne waa sancu
yi def nañu ko, di ci safaan ni Angalteer di àttee seen diiwaan yi.

Ñoñ sancu yépp a meroon bi Angalteer tëjee waaxub Boston bi, bu ko defee ñu
taxawal am ndaje ca Filaadelfiya, atum 1774 g, jàmmaarloo fa’ak Angalteer ne ko
na xam ne lépp lu mu defati benn sancu ci sancu yi, na ko wóor ne sancu yépp la
ko def, daal di ñaawlu bu baax jëf yu ñaaw yi Angalteer tegoon Boston . Njiitul
xare lii ñuy wax George Washington (1732 – 1799 g ) teewe woon na ndaje ma.
Ndajem Filadefiya moomu, mooy dàtt bi nga xam ne ci la Kongres mujj a teggu, ci
ginaaw bi .

Ndawi sancu yi defoon nañu am ndaje atum 1755 g, ca Filadelfiya, muy ñaareelu
ndaje mu Filadelfiya mi, ñu wax fa ne dañuy sos menn mbooloom xare , te bennal
ko, bañ a def sancu bu nekk am sa mbooloom xare, bu ko defee nag, mbooloom xare
moomu ñu tànne ko ci waa sancu yi, ngir ñu aar leen ci ay wi leen dëgmalsi. Ci
noonu ñu dugal doomi sancu yi ci xarekat yu bees yii nga xam ne George
Washington moo leen jiite woon. Waaye teewul ñu yonnee ca buuru Britani bi, ab
bataaxel buy sàkku ci Angalteer mu xoolaat ni muy jëflanteek sancu yi, te lenn
baaxu ci, waaye buur bi moom jàpp fa mu jàppoon rekk, ne daal am na ag cang gu
ñu joyal ci kaw mbooleem sancu yi. Ci jëfam jooju la tëje buntub jéem gi sancu
yi doon jéem ngir defar – ak doonte lu néew la itam – seen diggante ak Britani,
réew miy nday.

Bi buur bii di George mu ñatteel mi, ñàkkee faale càkkuteefi sancu yi, ne daal
li wér mooy moo ame cang gu joyu gi ci mbooleem sancu yi, maanaam sancu yépp ci
ron kilifteefam lañu nekk, ci anam gu matale te daj, bi buur bi nekkee ci
taxawaayam boobu ne du ci juge la xare bi tàkk ci diggante ñaari wàll yi, sax
nag lu toll ci juroom ñaari at daanaka (1775 – 1783 g ), bu ko defee, mu tas nag
ci li ëpp ci sancu yu Aamerig yi, George Washington nag jot na a man a nangu
Boston, ginaaw bi mu ko gawee. Dooley gornamaa bu Britani moom, teg loxo lu bari
ci waaxi Aamerig yi. George Washington ni mu doon xeexe ak ñoom nag mooy xeexub
bette, ci barab yu bari, ak door-daw, foo ko fekk daawul nangoo jàmaarlook ñoom,
ndax xammoon na ne ñoo ko ëpp doole te gën koo tàggatu.

Ak li xarekati sancu yi doon jànkoonteel lépp ciy coona yu tar ci biir xare bii,
teewul George Washington amoon na ci kaw njiitul Anglteer lii di Burgoyne, ci
xareb Saratoga, loolu mi ngi am bi mu jawalsee juge Kanadaa, jëm New York, ci
oktobar 1777 g. Ca saa sa, ginaaw bi ñu gañee Britani, Faraas jug na, jibal ab
xareem ci kawam atum 1778 g, Espaañ roy ko ci, atum 1779 g, Olaand topp ci atum
1780 g. Man nañoo wax ne Faraas moom jàpple na way fippi sanncu yi ci wàllug
xare (militaire) ak ci alal, ba tay it dajale na way coobarewu yu Fraans yi,
yobbu leen ci Diiwaan yu Bennoo yi, ngir ñu xeexle leen ci ron njiit lu xare lu
Faraas lii di Lavette, safaan Angalteer noonam bu mu yàgg a noonool bii. Ci
noonu Britani mujj war a xare ci jë yu bari.

Dàq gi ñu mujj a def dooley angle ji, ci sancu yi, mooy gi nu defoon seen njiit
la Cornwallis, loolu di bi mu deltoo ginaaw, dem dëkkub York Town, fa dexug York
di sottikoo, ginaaw ba ko fa mbooloom xarem George Washington ma songee.
Xarekati George Washington yooyu nag am njaxasiitum kuréel lañu woon mu ame ci
diggante ay waa Faraas aki ñoñi sancu, tollu nag ci fukk ak juroom benni junniy
xarekat.

Nañu fàttaliku nag ne waa Aamerig yi ñoom, ci seen suuf lañu doon xeexe, bu ko
defee dolli leen doole ci xare ak ci alal day gën a yomb, gën a gaaw, bu dee waa
Angalteer yi xawoon a sori Kanadaa, fi seen bagaasi xare daan juge, walla
Angalteer gi leen soree woon lu tollook ay ñatti junniy miil daanaka. Nga rax ci
dolli, waa Aamrig yi dañoo dogu woon bu wóor ci raxasu ci teg loxo gi Britani
tegoon loxo seeni mbir, te amoon nañu ay njiiti xare yu bari, ku ci mel ne
George Washington. Doolil ci loolu, nekk gi waa Britani nekkoon di xeexe ci
sancu yoo xam ne manuñu fa’a ame jokkoo ak dolli-doole ga war, ca anam ga mu
ware te gaaw, te itam pastéefub xeex bi ñu amoon moo gën a suufe fuuf bi waa
sancu yi amoon, ñoom ñi taxawoon temb ci xettaliku ci waawug nguurug Angalteer
gi. Bokk na ci li doyadil waa Britani yi ci xeex bi, ubbi gi ñu gubbi woon ay jë
yu xare yu bari ci seen kaw, ci barab yu sakkan ci Aamerig.

Bi waa Britani xamee ne lòtt nañu ci toroxal jeqiku gi amoon ci Aamerig, te xam
ne doole du mooy lijanti lëj-lëj yi nekk ci sancoom yi, ndax kat mi ngi nii di
ku ñu dàqe, ndamu ci kawam ca xare ba, bi loolu amee mu sàkku woon ag juboo, ci
noonu ñu xaatim juboo gi ci Paris, ci digganteem aki sancoom atum 1783 g, lii
mooy tomb ya ca ëpp solo:

1 Britani day nangu tembteg sancu yi nekk ci suuf yi féete ci penkub dexug
Misisipi gi, te jàppe dex gii muy diguw sowwu wi ko tàqale ak sancu yi. Bu ko
defee dig yu bëj gànnaar yi ñoom ñu bàyyi leen nañu nekke woon.

2 Jéem a rafetal séqoo yi, ci diggante Britani ak réewum Aamerig mu temb mi
(Diiwaani yu Bennoo Amerig yi)

3 Amal ci diggante Britani ak Aamerig gu temb gi, ay séqoo yu yaxantu ak yu
koom-koom, waaye nag séqoo yooyu ñu teg leen cig nawleente, ak moroomante, kenn
du jaay kilifteef sa moroom.

Nii daal la Diiwaan yu Bennoo yu Aamerig yi ame, xareb temb bi nag am na genn
jeexiital gu rëy te xóot, ndax wal na te upp ngelawul gore ak temb ci mbooleem
sancu yi.

Lii nag làppal na Britani, loofloo ko, ci wàllug xare ak politig, nga rax ci
dolli alalam ju bari ji mu ci ñàkke.

Aamerig nag moom, daal di ñew, defar sartu réewam , daal di taxawal ndajem
booloo mi nga xam ne Kongres moo ko digale woon, atum 1788 g, mbooleem ndawi
Diiwaan yu Bennoo yi teewe woon nañu ko, ba mu des diiwaanub Rood Island. Cér ya
fa nekkoon tam, tànn cig dëppoo, George Washington muy njiitul ndaje mi, ci
loolu la nekke ki njëkk a nekk njiilul Diiwaan yu Bennoo yi.

Ginaaw bi lañu def Washington – ginaaw bi mu nekke péeyu koom-koom bi ak bu alal
bi – la nu ko def péey bu politig bi. George Washington nag jëloon na xalaatam
yepp, def leen ci nu muy def ba bennal Amerig, looloo taxoon waa Amerig yi
soppoon ko, wormaal ko, waxam it weesuwutoon : (( doon leen benn, doon leen ay
waa Aamerig ..)) , loolu saxoon ci seen xel yi. Washington moom wàcci na jal bi,
joxe njiit gi, atum 1797 g, ginaaw bi mu ko yoree ñaari yoon.



https://wo.wikipedia.org/wiki/Y%C3%ABngu-y%C3%ABngu_yi_jugoon_di_kontar_Egliis_bu_paab_bi

Yëngu-yëngu gu yéwénal gu diine ci Tugal, mooy googu doon am ci Tugal ci xarnub
fukk ak juroom benn g, ngir setal Jàngu bu katolig bi ci li ci taqoon ci ay
ñaawtéefi pas-pas ak yu jikko, na ñu ko daa defe mooy jéem a delluwaat ci
njàggaley Injiil yi.

Ak li Jàngu bi di nekk nguurug ruu lépp - ci li ko njëkk a tax a jug - téewul
ànd ak li jamono di gën a yàgg, mu jot a àgg ci ŋëpp - ci loxob weñ - nguurug
diine gi ak gu politig gi, maanaam, mu tëye tëyiin wu metti te tar, ñaari nguur
yii di gu diine gi ak gu adduna gi. Ci loolu la mujje di dooley politig, ju
diine, ju koom-koom, ju mboolaay ak ju aada ci mboolaay yu Tugal yu katolig yi
ci jamono yu diggu yi. Dàkku nag walla xañ nit ki jàngu bi moo nekkoon mbugal mi
gën’a saf, te gën a tar, mu Jàngu bi moomoom, daan ko teg kuy jeem’a léewtook
moom, ak nu darajaam man’a kawee, mbaa mu màgge ni.

Egliis bi ci safaanub muy jëfandikoo nguurug ruuwam gi, di jëmale nit ñi ci
yooni baax ak ragal Yàlla, moom déy – ginaaw ag mbon da koo duggoon – daa
labaloon boppam ci bànneexi adduna aki caaxaanam, fàgguloon boppam ay suuf yu
yaatu, ay alalam it mu teggiloon leen, te musal leen ci galag yi ñépp di fay. Ci
noonu Paab yi ak kardinaal yi nekkoon di ñu nuuroon ci dundug adduna aki caaxaan
yu ëpp.

Ñaawtéefi Jàngu yooyu ak yu leen moy, ñoo gestuloo woon te fëkkoon yittey
yéwénalkat yu mboolaay yi ak bindkat yi ci jamonoy yewwute gi.

Ki gënoon’a jeexiital ci mbooleem bindkat yooyu, mooy labbe bii dib xeltukat ,
nu ko daa wax Erasmus ( 1466 – 1536 g), moom daal jamoon na ci teereem bi tudoon
« tagg ag ndof » (Praise of Folly) , jamoon na ci nekkiinu Jàngu bu katolig bi,
mu nekkoon jam yu tar te wex.

Yéwénalug diine ci Tugal - ci doxam bi - romb na ñaari tolluwaay : bi ci njëkk
mooy : bi ay yëngu-yënguy yéwénal yu ndaw amee te lalu niki ay njiitlaay aki
cëslaay yoo xam ne ci seen kaw la yëngu-yënguy yéwénal yu diine yu mag yi ci
Tugal tegu. Bu ñaareel bi nag mooy yëngu-yëngug yéwénal gu mag gi ci boppam.

Bu dee nag yëngu-yëngu yu diine yi nooyal yoon wi ba yu mag yi man’a am, man’a
taxaw ci Tugal, ñoom ñooy yi nuy wax Fransiskaan ak Dominikaan, ñooy yi gisoon
ne mant’a ñàkk nu dañal njuumte ak ñaawtéefi diine yi niki aw yoon wu nuy jaar
ngir yéwénal Jàngu bi te dëgëral ko.

Ag yëngu-yëngu gu yéwénal daal di taxaw ca Angalteer ci njiitl John Wycliffe
(1330 – 1373 g), moom kenn la woon ci ustaas yu siw, yu daaray Oksford ju mag
ji.Googu nag li ko taxoon’a jug mooy dañal li taqoon Jàngu bi cig mbon. Gii
yëngu-yëngu moom mi ngi judd ginaaw lu tolloo’k xaaju xarnu, ginaaw juddug
yëngu-yëngu gu ñaari way sell yii di Fransis ak Dominik, waaye gii nag moo
gënoon’a fés, gën a jeexiital ci Jàngu bi ci gu Fransiskaan gi ak gu Dominikaan
gi. Geneen it feeñati gu yéwénal ci Bohimiya ci njiitul John Hess (1373 - 1415
g) , moom mooy ki ne woon : ag diggale wart’a am ci diggante nit ak boroomam,
ndare diggale googu doon ngëm ak jëfe li ci Injiil. Hess nag li mu jublu woon ci
loolu mooy wàññi sañ-sañu Paab gi, ak neenal taxawaayub làbbe bi niki aji
diggale ci diggante jaam bi ak boroomam .

Bu dee yéwénali diine yu mag yi ñoom, ñi ngi doon jëmmu ak’a feeñe ci am gi
yëngu-yëngug Protestants gi amoon, njiit ya di woon Martin Luther, Kalfan ak
Swingli.

Martin Luther mi ngi juddoo Isilban, di benn dëkk ci diiwaanu Saksoniya ci
Almaañ atum 1483 g, faatu atum 1546 g, baayam nekkoon ku daan liggéey ci benn ci
gasuwaayi mbell yi. Mu màgge nag ci njaboot gu ndóol, ak ci ron dund gu jafe te
wow. Moom nag jàng na cosaani làkkuw latin, ak cosaani ag katolig, noppi jàng
yoon ak xeltu, dugg nag ginnaaw bi, benn ci barabi jaamu yu katolig yi, ngir
laabal fa boppam ciy bàkkaar aki ñaawtéef, loolu nag ci gëm-gëmi katolig yi la
bokk. Ginaaw bi mu tukki dem Rom atum 1510 g, def fa weer, gisal boppam
ñaawtéefi paab gi, ak bon-boni Jàngu bi, li gënoon’a wëlbati ay gëtam mooy jàdd
gi niti diine yi jàddoon, ak wàcc gi nu wàccoon yoonu leer ak lëmoodiku wi
nasaraan gu njëkk ga yoroon, ak set gi mu setoon . Lii jeexiitaloon na ci
boppam, ak xelam mu daladi mi, jañoon ko it ci jam walla “kritige” paab gi,
ginnaaw bi it, mu mujj fettéerlu ci kawam , bi mu bañee –moom paab gi - ne du
soppi aw doxaliinam.

Dikk gi labbe bii di John (Tetzel) dikkoon ci diiwaanu Saksooniya atum 1517 g,
ngir jaaysi fa ‘xobi njéggal’ yi, dikk googu dimbli woon na Luther ci mu man’a
feeñal li nëbbu woon ci biiram muy yéeney yewenal yi mu yoroon te fasoon leen ci
xolam.

Jaadu na ñu fàttali leen ne ‘xobi njéggal’ mooy li fi wuutu woon tuubug aji tooñ
ji, ci jeem’a fare ay bàkkaaram ci def lu baax, jaare ko ci julli walla joxe
asaka mbaa woor. Waaye Paab bii di Liyoo mu fukkeel mi, moom daal, da ne woon da
na doy aji moy ji bu bëggee tuub ay bàkkaaram mu aji-ji Rom, ginnaaw bi, wax
jooju xaw’a gën’a jëm kanam, gën’a xóot, bi kenn ci paab yi nee : njéggal daal
man na’a ame ci nit joxe ci alalam ci Jàngu bi, ngir ñu dundale ci diine, bu ko
defee ñu jox nit kooku ‘xobu njéggal .

Luther moom dafa safaanoon (kontaroon) njaayum xobi njéggal yi, mu ne woon :
mucc mbaa mbugal ak fayoontoo, manuñoo juge ci jënd ay xobi njéggal, fa nu man’a
juge kay mooy gëm Yàlla. Luther moom diiŋatoon na xobi njéggal yi, daal di woon
dem ba ca Jàngub Wtanberg ba, wékk fa mbind mu ëmb ay diiŋat yu toll ci 95 , ci
atum 1517 g . Paab bii di Liyoo mu fukkeel mi amoon na taxawaay bu tar ci
xalaati Luuther yi, ndax daal di woon nay genne ca saa sa benn saxal walla
ndigalul xañ, ñu teg ko Luther, saxal boobu walla ndigal loolu moom lanu daa wax
(Wermis), waaye Luther moom faalewul woon saxal bii, moom kay da koo sanni woon
ca ëttub Jàngu bu Watanberg ba, lakk ko.

(1) Injiil mooy andaar ju diine ak ju yoon ji muy sukkandikoo ci firi pas-pas yi
ak mbooleem masalay diine yi am ag wuute.

(2) Nit ku jàng ku nekk tey jëfandikoo xel sañ na’a jàng injiil te firee ko ni
mu ko dégge, xame ko ni.

(3) Paab bi amul - benn yoon - àq mbaa sañ-sañ ci rënkal fi boppam, moom rekk,
sañ-sañu firi injiil.

Am na ay jëfka yu bari yu ñoo dimbli woon Martin ci fipp gu yéwénal gi man’a
àntu. Yi ci ëpp solo ñooy yii :

(1)Feeñ gu Luther mii feeñoon ci jamono joo xam ne waa Tugal yi seeni xel da cee
tàmbli woon’a ubbiku, ñu tàmbli woon’a féqu ak’a dañtalu ci ŋëb gu paab gi ak
sañ-sañam.

(2)Siwug njuumte ak ñaawtéef yu rëy yi nga xam ne taqaloon nanu derub paab gi,
te taxoon ba nit ñi doon sikk ag muccam ak ag sellam.

(3)Fonk sa xeet,walla xeetu gi tàmbli woon’a feeñ ci reewi Tugal yi, te taxoon
waa Almaañ ñi defoon ab dank topp ci ginnaaw Martin Luther, rawati na kuréel gu
diggu ga ak baykat ya ak gawar ya.

(4)Dimbali gu ko ustaas yu daara yu mag yu Tugal yi dimbali woon, ak ñu dul ñoom
ci xalaatkati Almaañ yi warlu woon ne ñooy fas yeenee tas xalaatam yooyu.

(5)Firi Injiil ci làkku Almaañ, ak def ci ay taalif yu tax waay Almaañ ji man’a
gis ay xalaatam, yër it jam yi mu doon def Jàngu bi .

(6)Tasug móolukaayu téere gi nga xam ne Gotenborg moo ko fentoon, loolu taxoon
nag ba xalaati Luther yi tasoon ci waa Almaañ yi ak ñu dul woon ñoom.

Am na benn xeex bu mag bu amoon ci diggante Martin aki gaayam, ñoom ñi diy
Diiŋatkat, maanaam ay protestants cig wàll, ak diggante ñi toppoon Paab gi
(katolig yi) ci geneen wàll.

Dëkki Almaañ yi moom xare yu tàng’a fa amoon, dongay ñaari ngér yii doon xeex
nag mujjoon nanoo xaatim ag juboo, gu nu tudde woon (Augsburg) atum 1555 g, ñu
nangu woon ci ne diiwaanu Almaañ bu nekk am na àq ak sañ-sañ ci tànn ngér mu ko
neex, mu protestant mbaa mu katolig, waaye ci wàllug nguur gi ñu tànn protestant
def ko diine, ngérum Luther mu protestant mii tasoon na te siw ci diinaawani
almaañ yu bëj-gànnaar yi – Jàngoom daal di doge ca Jàngub Rom ba – ak Norwej,
Finland, xalaat yii tam tas ba genn Almaañ, dugg Angalteer ak nguuri skandinaaf
yi (Danmaark ak Suwed) .

John Calven mi ngi juddoo Fraas atum 1509 g, di woon ku duggoon ci ngérum
protestant mu Luther mi, te bàyyi woon mu katolig mi. Kalfen walla Calven juge
woon na Fraas dem Siwis, li ko waraloon it mooy sonal gu nu ko fa doon def ngir
ay sabab yu aju ci diine .

Fii nag la tàmblee wisaare ak’a tas ngérum yéwénalam mu xaw mee jege ngérum
Luther mi, ñi ko toppoon mu tudde leen (Hogonoots), di ci maanaa ñoñ laab ñi.
Kalfen ak Luther dëppoo woon nanu ci ay masala yu diine yu bari, waaye wuute
woon nanu ci ñaari mbir ñooy:

(1) Wax gi Kalfen waxoon ne njéggal ci mbir yi nu doggal la, te loolu Luther
nanguwu ko .

(2) Kalfen daa gëmoon ne Egliis bi warul’a topp ci ginaaw genn nguur gu adduna,
ne woon: Egliis bi daa war’a am nguurug boppam gu temb, gu dul wéeru ci gu
adduna gi, ñi war’a doxal nguurug Egliis bi nag ñooy am mbooloo mu xellu te am
hikma.

Mi ngi cosaanoo woon Siwis, judd atum 1484 g, ay yéwénali diineem mu tàmbli woon
ko ci dëkkub Siyorix atum 1519 g, ci biir diiŋat gu mu doon def njaayum xobi
njéggal yi. Kon foofu ag jegeente gu mag am na fi ci diggante ay xalaatam ak yu
Luther ak Kalfen, waaye teewul mu wuute ak ñoom ci lenn ci ay masalay diine.

Swingli moom daa jàppe woon Jàngu bi benn campéef bu am demokraasi, buy ame ak’a
sosoo ci mbooleem nasaraan yi nga xam ne seenug bokk ci, mi ngi ame ci benn
kuréel bu leen fay teewal ci mbooleem mbir ak masala yi aju ci Jàngu bi, ak ni
ñuy sampe nit ña fay ligeeye. Ngérum Swingli tasoon na ci Siwis, ak ci lenn ci
yeneen reewi Tugal yi, waaye taxutoon mu siwe, wisaaroo ni mu Luther mi mbaa mu
Kalfen mi.



https://wo.wikipedia.org/wiki/Y%C3%ABngu-y%C3%ABngu_yi_aju_ci_%E2%80%9Cxeetu%E2%80%9D_walla_fonk_sa_xeet_%28nationalisme%29_ci_Tugal,_ci_xarnub_fukk_ak_juroom_%C3%B1eent_g

Itaali laata a Napoleon di ko teg loxo, di ko nangu, nekkutoon réew mu ñu bennal
, nekkutoon it di mu am ag temb, moom kay daa seddaliku woon, doon fukki xaaj ak
ñaar, yu doon topp ak a nekk ci ron kiliftéefug ay nostey politig yu wuute:
nosteg nguur ca Savoia, Piemonte, Napoli, ak nosteg pénc ca Venezia ak Geneva,
ak ag àtte gu paab ca Rom, ak gu Dóox ca Toskaana ak Parma, ak xaaj yoo xam ne
dañoo nekkoon ci waawug imbraatóor gu Otris gi, ñooy Milano ak Lombardia.

Piemonte nag moo nekkoon nekkteg politig gi gënoon a dëgër, te ëppoon doole ci
nekkte yooyu. Ña ëppoon ca njiit ya yilifoon nekkte yooyu, ay diktaatóor lañu
woon, rawati na ñi ci waa Otris jiite woon, cig jonjoo mbaa cig jonjoodi .

Napoleon, bi mu nangoo Itaali, dafa lijjanti ba boole xaajam yu politig yu bari
te wuute yooyu ci ñatti nguur rekk, ñooy: Nguurug Alp gu bëj-gànnaar gi, walla
Itaali, ak Nguurug Savoia, ak Nguurug Napoli. Mu wutaloon réew mi mépp, wenn
yoon , daal di dindi galag ak tënk yu koom-koom yi amoon ci wàllug ndefar ak
yaxantu, ak mbay. Mu ubbi leekol yi ngir jàngal doomi réew mi, mu may waa Itaali
ñi ñu man di jot ci pal yi, te kat bu njëkk waa Otris rekk a ci manoon a jot.
Looloo tax ñu man a wax ne Napoleon de mooy ki ji njiyum bennoo gu xeet ci
suufus Itaali, mooy ki leen def ñuy xeeñtook a gént am réew mu Itaali mu man a
am, mu ñu bennal.

Ndajem Vienne mi – ci xalaati njiitu jawrin ju Otris jii di Metternich-Winneburg
– seddale woon na Itaali, def ko juroom-ñaari xaaj, ñooy:

Ñoom ñaar nag, mujj nañu leen boole, def leen benn, teg leen ci ron kilifteefug
Otris. Ginaaw nag Metternich fexe woon na ba yay njiiti ndaje mi, gëmloo leen
“dalu desal fi lu yàgg la ca yàggam ga” maanaam lu nekk, nañu ko delloo na mu
meloon, loolu nag moo indi ndaje mi delloosi njiiti nguur yu ndaw yu Itaali yu
njëkk ya, ñu delloosi leen ci seeni pal, tegaat leen ci seen barab.

Metternich ak gëtam yi mu tasoon ci gox yépp, jéemoon nañoo fuglu yëglekaay yi,
daan naj it gépp cawarte gu politig. Ci noonu ñu daa tëj gor ñi ci kaso yi, daan
xañ way dëkk yi pali ñoñ yi (siwil) yi ak yu xare yi nga xam ne bi Napoleon
ñëwee jox na leen ko,mu daan leen weccee ak ay waa Otris (moom metternich), te
daan leen teg ay galag yu diis te sonnle.

Waaye nag booloo gii, di gu Karbonari gi, jot na fee taal yëg-yëgu xeetu ci
Itaali, te lijjanti ba mu sax fi di tàkk, ak doonte daje na’ak coona yu bari, te
nu teg ko lu sakkan ciy mbugal.

Bu dee booloo gi tuddoon “Itaali gu Waxambaanee gi”, moom Jozeph Mazzini (1805 –
1872 g) moo ko sosoon, ginaaw bi mu nekkee ab cér ci booloo gu Karbonari gi.
Mazzini mii, moom waay Itaali la woon ju xéroon ci réewam ak xeetam, nekkoon it
ab xeltukat bu bokkoon ci ñoñ nite ñi , bu gëmoon ne xeetu nit ñepp benn lanu,
te bëggoon lool goreg askan yi , moom nag jot na’a àgg ci xëcc cig wàllam boroom
xel yi ci Itaali, te fàggu ñeewanteg nitug neen ku Itaali ki, akug cofeelam.

Bokkoon na ci jubluwaay yi gënoon a tax booloo gii am, goreel Itaali ci àtteg
Otris, ak duma àtte gu paab gi nga xam ne Otris a ko daa dimbleek a dëgëral, ak
fexee bennal réewum Itaali mi, ci ron ag noste gu pénc.

Yëngu-yëngu yii, mujjoon nañu naat, te dox, bijjaloon it boppam lu sakkan ci
waxambaane yi ak xalaatkat yi, àggoon nañu ci lu toll ci juroom fukki junniy
waxambaane, yu weesu ay ñeen-fukki at yooyu. Mazzini dimblante na’ak Garibaldi,
moom Garibaldi, ab ab waa xare la woon, bu itaali, bu gëmoon bennug Itaali, te
gëmoon ne dañoo war a gorewu ci àtte gu Otris gii bóof ci suufus Itaali si. Ci
noonu lañu jot a taxawal ñoom ñaar, ag àtte gu pénc ca Rom, ca moomeeli paab ga,
ak ca Venezia, atum 1848g. Waaye Otris moom, ca dooleem ju bari ja, faagaagal
yëngu-yëngu googu, daal di dàq Mazzini mu daw, làqu ca Anggalteer. Ag woote nag
feeñ na fa, jëm ci ñu def nattukaay yi benn, xaalis bi, ak peesekaay yi , ci
mbooleem diiwaani Itaali yi aki nguur-nguuraanam, rawati na bi ndefaram tàmblee
màgg, yaxantoom gën a jëm kanam. Boroom liggéey yi nag ak boroom boppi alal yi ,
gisoon nañu am njariñ gi gore ci koom-koom amoon njariñ, ñu tàmbli woon a sàkku
ñu sosal leen ay yooni weñ , yuy taqale diggante bëj-gànnaaru Itaali ak
bëj-saalumam, te nu uppi mbooleem ja yu Itaali yi, ci kanamu yaxantu gu Itaali
gi, te bañ cee indi yenn jafe-jafe walla ay mbugal yu doxaliin , walla ay galag
yu man a tee bennoo gu yaxantu gi am ci Itaali.

Ñu fàttali léen ne barab yu bari de ci bëj-saalumu Itaali, yu deltu-ginaaw lañu
woon ci wàllug ndefar, koom-koom, mboolaay ak politig. Looloo taxoon xalaat yi
jëmoon ci bennoo, mi ngi gënoon a dëgëre ci fi ñuy wax Itaali ( di nguuru Alp gu
bëj-gànnaar gi) ak ci digg bi. Foofa daal la wooteg bennoo gi gënoon a tare ci
yeneen wàll yu bëj-saalum yi. Ndax kat wàlli bëj saalum yi dañoo jëmutoon kanam
dara ci wàllug ndefar, yaxantu, politig ak mboolaay. Lii a waraloon woote gi,
jëme ci bennoo gu koom-koom, yamoon rekk ci digg Itaali ak ci bëj-gànnaar gi. Ñi
ëppoon it ci xalaatkat yi ak boroom xam-xam yu Itaali yi, ñi ngi dëkke woon digg
bi, ak ci bëj-gànnaar gi.

Ak li boole Itaali, def ko menn réew doon nekk càkkuteful ñépp lépp, teewul yenn
ci nguur-nguuraan yi, ak Dóox yi , kontaroon ko, ndaxte ñoom dañoo ragaloon ne
loolu de, moo xam leegi la walla ci kanam, bu amee, di na fi indi ag bennoo gu
politig, te loolu bëgguñu ko woon, ndax kat ñoom seeni njariñi nguur yooyu moo
leen gënaloon njariñul Itaali li. Ci noonu, nguurug Paap gi kontar ko, naka
noonu gu Otris gi nga xam ne amoon na kilifteef gu yaatu, ak sañ-sañ bu mag ci
Itaali. Ndax moom daa gisoon ne bu Itaali bennoo ci wàllug koom, boole ay
nguur-nguuraanam, aki dóoxam, loolu du wund lu dul ne moom kat (Otris) waxtuw
génnam Itaaliee ngi bëgg a jot, ci lu dog. Te loolu du ko nangu mukk.

Ci bëj-gànnaaru Itaali ag nguur a ngi fi woon, ñu koy wax nguurug Piemonte walla
Sardeñaa, ka nekkoon ca gàngunaay ga, di woon Victor Emmanuel. Moom Piemonte
nag, nguur la woon gu ame woon ci ñeenti xaaj yu taqaloowul, ñooy:

Cavour mii (1810 – 1861g), nekkoon na di ku gëm bennoo gu Itaali, waaye nag ci
ron ag àtte gu nguur gu sartu réew , goo xam ne buurub Piemonte bee koy jiite,
moom kon ci loolu la wuute woon ak Mazzini mi nga xam ne da doon woote ag bennoo
gu Itaali ci ron ag àtte gu pénc. Moom de daa gëmoon ag yéwénal gu politig, gu
koom-koom ak gu doxaliin , ngir Itaali man a doon benn. Mu gisoon ne nguurug
Piemonte am na kàttanug dàq Otris mu genn Itaali, ak naj nguurug Paab gi daa
lënkaloo ak Otris, bu lënkaloo woon (moom Piemonte) ak jeneen doole ju réew, ju
mel ne Faraas mbaa Britani.

Ci noonu mu sotti yitteem ci xarekatam yi, waajal leen ba ñu man a jàmmaarlook
mbooloom xare mu Otris mi, te man leen a génne Itaali, mu jug ci suqali
koom-koom bi, defar ay yooni weñ , yu lënkale mbooleem dëkki Piemonte yi, daal
di jamonool mbay mi ak ndefar gi, defar ay yoon, neenal galag yeek mbir yi man a
tënk yaxantu ak ndefar, tege ay galag yu nduwaan yu mag ngir aar ndefar gu barab
gi, yéwénal nosteg galag gi, daal di sos lonkoo yu askan yi ak bànk yi.

Kafor mii nag xamoon na ni réewam mi tuutee woon, bu ñu ko tollalee ak Otris
walla Britani, mbaa Faraas, am Riisi, ak Brusiya, waaye loolu lépp teewutoon mu
gëmoon ne bennug Itaali daal, mbirum aw xeet la, manul a ñàkk, te itam mbirum
àdduna bépp la, laaj na réew yi sonn ci, te jeem koo faj ci nu mu gën a gaawe,
mu dogu woon ci sóobu ci géewub politig bu àdduna bi, ngir yékkati kàddug
Piemonte ci àdduna bi ba ñépp dégg ko, ci ndajey Tugal yi.

Ci noonu mu digal Parlamaa bu Piemonte mu nangu ñu yonnee ab kuréelub xare bu
Piemonte ngir mu bokki ca xareb Xarm ba , àndoon ca ak Britani ak Faraas, ngir
sàkkoo ci xaritoo ak Imbraatóor bu Faraas bii di Napoleon mu ñatteel mi,
(Napoleon III), te ame ca ñeewantug Britani akug jàppaleem ci li mu bëgg.

Bu dee Fraans nag, nga xam ne péncam mi , Napoleon III moo ko jiite woon, moom
Napoleon III mi nga xam ne daa jàppe woon Itaali am ñaareelu réewam, ndax moom
doom la woon ca Napoleon I - ginaaw doomi mbokkam la woon - te Napolen I mi ngi
cosaanoo Corsica. Moom Napoleon III, ku soppoon waa Itaali la, te xéroon ci
seeni àq aki yelleef ci gore te doon benn, moom de bokkoon na ci ñi gënoon a siw
ci woote ag xeetu ci Tugal. Politigu bitim réewam it mi ngi ko tegoon ci bañ
Otris mi dendoon ak moom. Te ginaaw Piemonte it réew mu nekk ci wetu Faraas la,
loolu taxoon na mu bëgg mu nekk réew moo xam ne yoonu Otris du ca nekk.

Cavour lënkaloo na ak Napoleon III, ñu def dëppoo ga nuy wax (Plombiere) ci 21
sulye atum 1858g, dëppoo googu, la mu yaxal mooy:

Ñu taxawal ag nguur gu Itaali ca bëj-gànnaaru Itaali, buurub Piemonte jiite ko,
ak geneen nguur ci digg bi. Moomeeli paab gi moom ñu bàyyi leen fi, te bañ a
laal dara ci nguurug Napoli, gi nekk ci bëj-saamu Itaali, bu ko defee nag, genn
bennoo gu ame cig dëppoo lënkale leen ci njiitug paab bi. Fraans nag li muy ame
ci loolu mooy ñu bàyyee ko Niis ak Savoia.

Nii daal la xare bi tàkke ci diggante Otris ak Piemonte, waaye nag Otris a njëkk
a song, ci noonu Faraas itam jibal ab xareem ci kaw Otris. Soldaari Piemonte yi
ak yu Fraas yi jot nañoo duma Otris, dàqe ko ca xare ba ñuy wax Maginta ak
Salvarino, waaye Napoleon III moom daa xëyoon rekk taxawlu ci xare bi, daal di
gise ak Imbraatóor bu Otris bi, def ak moom ag wéer-ngànnaay, dellu xaatim ak
moom ag juboo, te diisoowu ci ak nguurug Piemonte. Wéer-ngànnaay gii nag mooy li
jur ci ginaaw bi, li ñuy wax juboo gu Siyorix atum 1859g. bokkoon na ca tomb ya
ëppoon solo ca juboo ga:

4 Delloosi ñi yilifoon Dóox yi nekkoon ci digg Itaali ci seen barab, ak seeni
pal, ginaaw bi leen askan wi follee.

Taarixkat yi, firee nañu taxawal xare gu bette gi nga xam ne Napoleon III,
defoon na ko, ne daal li ko waraloon, mooy daa bañoon ag nguurug Itaali gu dëgër
am, taxaw, rawati na bi mu tàmblee gis lenn ci Dóox yi nekkoon ci digg Itaali
tàmblee bokksi ci Piemonte.

Bokkoon na it ci li ko ko taxoon a def, jeem a gëramloo Katoligi Faraas yi nga
xam ne dañoo tàmbli woon a mer ci néewal gi ñuy néewal doole nguurug paab gi ci
Itaali, te Otris a ko daan jàppleek a dëgëral.

Kafour nag moom, daa daal di woon xàcc , walla tekki ndombaam, bi mu sàkkoo ci
buur bi Victor Emanuel ba soon ngir ñu wéy ci xare bi ak doonte Faraas génne na
ci loxoom, waaye mu lànk mom buur bi.

Askani Dóox yi bañ nañu ne duñu nangu mukk ñu delloosi ña leen yilifoon bu
njëkk, ni ko tombi juboo gu Siyorix gi yaxale(stipuler), ñu ne woon daal ñoom
leegi dañuy dem bokki ca nguurug Piemonte. Ci noonu ay jeqiku am yu toftaloo, ci
Parma, Modena, Romaña ak Toscana, di woote ag bokki ca Piemonte. Kafour dellusi
na yoraat njiitug jawrin gi, ngir sonal gu ko askan wi sonaloon ci mu dellusi,
ci biir Piemonte ak ci biti.

Nii daal la Itaali doone benn ci diiwaan yi nekk ci bëj-gànnaar gi ak digg bi.
Kafour dara deseetu ko woon lu dul mu fexee nangu Venezia, ak moomeeli paab bi,
ak nguurug Napoli gi boole leen ci Itaali.

Garibaldi moom ku bëggoon la te gëmoon bennug Itaali. Moom nag soldaar la woon
bu dëgër, jàmbaare te ñeme. Mujjoon na it bokk ci jàmbaari Itaali yi siiwe woon
ag wooteg bennoo gu xeet, te daan ci liggéey. Garibaldi mii, tukkee na Genova
atum 1860g, ànd ak lu jege junniy xarekat yu bokkoon ci way coobarewu(les
volontaires) yu Itaali yi ñu tudde woon “Boroom simis yu xonq yi”. Daal di wàcc
ak ñoom Sisil, jot faa dàqe doole ya fa nekkoon te àndoon ak buurub Napoli bi,
ginaaw diirub ñatti weer. Daal di jéggi xat-xatu Sisil bi (le détroit de Sicile)
, dugg ak dooley xareem ji Napoli, ci lu dul jàmmaarloo gu am solo. Ci noonu
Napoli mujj ak dëkk yi nekk ci ronam, dugg ci bennoo gi.

Dooley Piemonte ju xare ji jawali woon na ca diiwaan ya nekkoon ca ron
kilifteefug Paab bi, mu jotoon a nangu moomeeli Paab bi yépp, lu ci dul Rom. Ci
noonu xarekati Piemonte yooyu jawali woon ca soldaari Garibaldi ya, ca Napoli,
ci ndigalul Kafour, ñu àndandoo nag xeex ba nangu mbooleem diiwaan yi nekkoon ci
ron nguurug Napoli, te Garibaldi manu fa woon àgg moom rekk. Ci noonu Victor
Emmanuel ñëw, dugg Napoli, ni ku am ndam di dugge ci dëkk bu ñnu xare ba nangu
ko.

Parlamaa bu Itaali bu bees bi def na ndajeem mu njëkk, ca Torino, bisub 18
feewrye atum 1861g. Ca ndaje ma lañu ndëppale Victor Emmanuel , def ko buurub
Itaali gu ñu bennal gi.

Ginaaw bi Itaali taxawee di ag nguur gu ñu bennal, ba am juroomi weer la Kafor
faatu, ci sulet atum 1861g. Garibaldi it bàyyi politig, ndax kat moom li ko
taxoon a jug mooy liggéey ci Itaali doon benn, waaye soxlawutoon ay pali
politig.

Waa Itaali yi delloosi nañu Venezia gi Otris tegoon loxo, nangu woon ko,
delloosi gi di ci atum 1866g, mu mujj nag moom Venezia di ab diiwaan ci Itaali,
ginaaw ba ñu fa dàqee dooey xare ju Otris ji. Nanguwaat googu nag ñi ngi ko mane
ci ñàkk a tal gi leen Otris ñàkkoon a tal, ngir xeex bi mu nekkoon di ko def ak
Brusiya. Faraas it ay xarekatam génnoon nañu Rom, ngir sotti gi Faraas sotti
woon yitteem ca xareem ba’ak Brusiya. Bi mu ko defee soldaari Itaali yi daal di
leen fay wuutu, ci 20 sebtambar atum 1870g, ñu daal di jibal ci anam gu kilifawu
(officiel) ne Rom daal mooy péeyu nguurug Itaali gu ñu bennal gi.

Doxaliin wii merloo woon na Paab bi, yobbu woon ko ci mu bañ a nangu loolu, ne
woon it du man a summiku ci sañ-sañu politigam yi te du nangoo raflewu ci
nguuram gi.

Noonu la mbir mi nekke woon ba 1929g, ca la genn dëppoo ame ci diggante
Mossolini ak Paab bi, dëppoo googu mayoon na Paab bi mu doxe nu ko soob ci mbiri
diine ji, te am ag tembte gu mat ca Vatikaan, am it sañ-sañ ci yabal ay way
teewal ca bitim réew. Ñu wutal ko nag (moom Paab bi) njëlul boppam lu mu jagoo
(son propre budget).

Nii nag la Itaali doone woon benn, muy lol ay doomam a ko xeex. Doomam yoy dañoo
jëloon seen coona bepp def ko ci goreel ko, bennal ko, te fuqarcee ko ci ngëbug
jàmbur, bu leen ruuroon, teg leen loxo. Bennoo gii de lu ñepp soppoon la, ndaxte
doole la ci ñoom, di teddnga, di tembte te dig fonk sa xeet. Bennoog Itaali du
lenn lu dul meññatum sellal ak gëm ag bennoo. Mooy wuyyu gu mag ga, ca woote ga
Michiavelli doon woote, moom mi doon sàkku ciw nitam ca téereem ba tudd “buur
bi” te looloo njëkkoon bennoo gi ci ay xarnu, mu doon sàkku ci ñoom ñu liggéey
ngir bennal seenum réew.



https://wo.wikipedia.org/wiki/Wolof_(peuple)

Wolof genn giir la gu nekk Senegaal. Wolof ñoo ëpp ci waaso yi ci Senegaal.
Maami wolof yi Isipt lañu bawoo. Séeréer si, Pël yi, Sooninke yi, Tekuruur yi
(Tukuloor), ak Sara yi juge nguuru Bagirmi ca réewum Cadd. Wolof yi ca xeet ya
lañu juge. Xeet ya yépp danoo jaxasoo, ca yoonu Imbraatoor gu Ghana, ca dëkk bi
nu tuddé Jolof. Wolof mooy ñu bawoo Jolof, Waa-Lof (ay gaa yu juge Lof) walla
Waa-Laf (ñoñ Laf), di nekk tay Wolof. Seex Anta Joob, Walaf la doon wax. Noonu
la xeetu Wolof judoo. Tur wii nuy wax Jolof, benn Soose bu tundoon Jolof Mbeng
moo ko joxoon dëkk ba. Ca cosaan dañu ne Jolof Mbeng ak njabootam ñoo fa
njëkkoon a dëkk. Ba noppi Amadu Abuubakar ñëw fa, moom baayam Naaru Murabituun
la woon, turam di Abu Bakr Ben Omar, ca cosaan danu daa wax Abu Dardaayi, yaayam
Tukuloor la woon, turam di Fatumata Sàll doomu Lam-Tooro (Lamanu Tooro) ca
Tekuruur. Amadu, Baayam jenn jàmbaar ju Saraxule moo ko ray, booba nag la
Fatumata seeti jeneen jëkër. Amadu bégul woon ci boroom këru nday ju bees ji,
lii a taxoon mu dem Waalo. Foofa nag nit ña fa nekk ay Lamani Séeréer yu sant
Ngom aki Sàmmkati Pël yu sant Jaw. Laman yi danoo yékkati woon Amadu, ndax dafa
baaxoon ba jaaxal dëkk bi, ba far mujj di Buuru Waalo.

Séeréer si ñoo ko tudde Njaajaan Njaay. Bi Amadu agsi ca waalo, ci li mu daan
daaw keru yaayam, ñii daan dëkk Waalo ñoo demoon setsi Maysa Waly Joon, buuru
Siin ba, ngiir mu leen wax kan mooy Amadu boobu ñu leen jaxal. Buur bi, boroom
xam xam la woon, ku mënoon gis yu bare. Maysa Waly ne leen koku Njajaan Njaay
la, ci Serer mooy: ku doy war. Fofu la tuuru Njaajan Njaay joge, ak sant bobu di
Njaay. Kon Njaay, ci Serer yi la joge. Njaay itam, mooy Gaynde (Gaynde Njaay ca
cosaan) te Gaynde mooy buuru àll ba. Da bokk ak turu Jaara ci kallama Mandinke
yi, Jaata ci Joola yi. Moo ñu dakkantal Njaayen yi Jaara walla Jaata. Ñu yooree
tur yi, dañu kalante.

Waaye ba noppi Njaajaan dañu koo dàqe dëkk ba, ndax daa am ku ko bëggoon a ray.
Mu daal di woon daw ba Jolof ca Wolof ya. Njaajaan Njaay dajale woon na Wolof yi
ndax ñu gën a am doole, ba man a taxawal Imbraatóor gu Djolof. Wolof yi, Jolof
mooy seeni dëkk, waaye ak seeni imbraatoor gi, dañoo demoon dëkk te yor: Waalo,
Tekuruur, Kajoor, Bawal, Siin-Saalum, Njarmeew (soog a dëkk Bundu), Ñaani,
Wulli, Bambug. Nguur ga gépp Jolof uffoon na ko. Lii moo tax Làkku Wolof mooy
làkk wi ñu gën a wax ci Senegaal. Ca atum 1549 la Jolof gu mag ga tas ak Lele
Fuli Fak. Nguuri Wolof yépp am seeni buuri bopp: Dammeel ca Kajoor, Teeñ ca
Bawal, Baraag ca Waalo, Buurba ca Jolof (Ca Jolof gu mag ga, Buur Fari lañu daa
wax). Decce Fu Njóogu ak Amari Ngóone Sabel Faal, ñoo fi njëkk a nekk
Dammeel-Teeñ.

Ca seeni meen ñoo man a nekk Buur. Meen moo gën a am solo Geño(Meen:wàllug
nday). Geño:wàllug baay .

Wolof yi danoo jaxaasoo, lii moo tax seeni sant bari, ak tamit xeet yu bari ñëw
nanu ci ñoom (Wolofal: Wolofisation). Ca Fuuta-Tooro, ca Cuballo (Nappkatu
Tukuloor) walla Sebbe (Ceddo/Jàmbaar Tukulóor) Walla Tooroodo, lanu. Danoo teel
a nekk foofu. Ci Senegaal ñoom ñoo njëkk a gis Tubaab yi. Bu njëkk Ceddo lañu
woon, tay ñu bari ci yoonu murit lañu bokk walla tiijaaniya. Am na ay ay
nasaraan (chrétiens) tamit waaye duñu ñu bari (Gore/Ndar). Seex Ahmadu Bamba
Mbakke ak Alaaji Maalik SI ñoo gën a dugal Wolof yi ci lislaam. Wolof yu bari
gàddaay nanu (walla tukki nanu) dem Faraas, Diiwaan yu Bennoo yi (États-unis),
Itaali, Espaañ. Ci Senegaal ñoo yor pal yi gën a rëy (loolu du lu ñépp man a
ànd, ndax gisees na ne Njiitul Senegaal lu njëkk séeréer la woon la ca topp it
noonu, boo demee ca xare ba (l'armée)lu ëpp ca kilifa ya doonuñu ko. Kon wax
jooju ju deesi xoolaat la). Ñoom ñoo gën a fonk seeni réewm (Nationalisme
Sénégalais). Am na ci ñoñ ci Mbay (Kaw-Kaw) lanuy dunde, am ci ñoñ ci Napp, ca
géej gi (ci ñoom la Lébu yi bokk). Jom ak Teraanga ci ñoom la fekk baax.



https://wo.wikipedia.org/wiki/Tukkib_g%C3%A9ej_gi

Waxam ji mu naan am ca ñuy siyaare ,Sëñ bi nee na mi ngi ci jublu woon,taalubeem
ba Omar NJAAY,sheexub Konjoru Njaay,di dëkk bu nekk ci wetu Luga,moom nag am na
wàccuwaay bu kawe ci sëñ bi,bi mu faatoo sëñ bi seereel na ko yiw wu rëy,dig ko
it yiw wu ko ku dul moom di ñeewe,ngir rafetug njortam,ak waxam ju rafet ci sëñ
bi, ñi ngi ko denc Njaaréem.

Ab nettali bu yéemee ngii ma, dégge ko ci Sëñ bi,ci mbirum àttekatub (goornoor)
Luga bu rëy te bon,te yoroon woon mbirum tukkib Sëñ bi te taxawoon temb ci mu
am. Sëñ bi nee na :( àttekat boobu ,bi ma nekkee ci tukki bi ,laa dégg ñu ne
danu koo mujj mere,gëstu ay mbiram,gis ci luy waral ñu génne ko,tumbrànkeel
ko,bi niy xalaat,mbugal mi nu ko war a teg,am ku ne kii daal,ginaaw moo taxoon
nu génne Sëñ bi tumbrànkeel ko,nanu ko yobb,fa waayam ja nekk, ñu dëppoo ca
loola,muy fayyug sunu boroom,yëguma lu dul ñu ne ma àttekat baa ngi ci dun bi ma
nekkoon,mu nekk foofa ab diir di ma làqatu ngir ragal ak rus,loolu moo waraloon
mu dem gis goornoor (àttekat walla saytukat) ba fa nekkoon,ne ko moytul ma Sëñ
bii fi yaw,bu ko jéem a def lenn lu ko naqari,ndax lii ma dal de dara waralu ko
lu dul sama yéene ju ñaaw ci moom,kon daal bul def lu dul,di ko jox li nga ko
war di fay weer rekk te yam ca .

Sëñ bi def na ag xasida,gu mu tënke arafi {mazalul jannatil latii wuhidal
muttaquun , ba ca, tilka huqbal laziinat taqaw }} ne; { tooñ gu nu ma doon
tooñ,jeex na,aji not jee ko jeexal,ji damm ngànnaayul ki doon puukarewu, te mu
damm)) (Moom de yàlla am na samag cant,ndax rayal na ma ka doon fexe ci atum
junni ak ñatti téeméer ak fukk ak ñatt g,te deem gi dolli xalaat yi)) (Amewul ca
la mu doon def,lu dul am mbugal,te ginaaw bi mu farloo,ba yaakaar ne moo ci
nekk,daa daal di giim,tawat ji gàllankoor ko)) (Fayyug sunu boroom da koo tiital
mu daw, ci géej gi ak ci jéeri ji,te am mbooloom wor ko }}.

Ndaw li dem ànd ak mbégte,man ma ne kooku Sëñ bi daf ko doon leeral haalam (haal
mooy melo walla mbir walla aw nekkiin) ak ni mu donne Yonnant bi (j.y.m),Yonnant
bi (j.y.m) nee na {wàkkiirlu mooy sama haal,fàggu di sama sunna,ku lòtt ci sama
mbir,bu mu lòtt ci sama sunna}},Sëñ bi moom dònn na ci haalam ak sunnaam ab cér
bu mag,ak ci haalu Ibraahiim (j.y.m) bi nu ko sànnee ca sawara sa,malaaka yi
ñaan ko mu sàkku ci ñoom ndimbal,mu bañ,Jibriil (j.y.m) ne ko ñaan ko,mu ne xam
gi mu xam sama haal doy na ma ba du ma ko ñaan.

Sëñ bi Yonnant bi la ciy jikko,di Ibraahima ci yite (j.y. ñ),day jëf haalu
Yonnant bi ak sunaam,gis nga haal ji noonu,mu jëfe ko,ma won la nag ag jëfeem
sunna si,bokk na ci loolu,moom defal nanu ag xasida gu nu tënke harafi
{hasbunaal laahu wa nihmal wakiil}muy ci maanaa Yàlla doy na nu sëkk,te moom de
wéeruwaay bu baax la. Mu ne ci xasida gii laa sengewoo woon (senge mooy
ta-ta,walla ci tubaab fortification,muy miir bi ñu njëkk ña daan tabax wërale
seen dëkk yi,ngir mu leen di aar ci song gu bette,kon sengewu mooy aaru ) ca
ngoonug bisub àjjuma ba,ba ma dogoo ci ànd ak ñoom ca gàwwu ba,ginaaw bi ma
Yonnant bi (j.y.m) aaree,digal ma ma dem,ne ma wéyal te bul ragal lor.

Mu neeti { alhamdu lillaahil lazii hadaanaa lihaazaa,wamaa kunna linahtadiya law
laa an hadaanaal laah,wa aaxiru dahwaanaa anil hamdu lillaahi rabbil
haalamiina}} muy ci maanaa : ( maa ngi sant Yàlla mi nga xam ni,moo nu gindi
jëme nu ci lii ( muy lislaam) ,duñu doon gindiku bu nu Yàlla gindiwutoon,sunu
wax ju mujj,mooy ag cant ñeel na Yàlla,miy boroom mbindéef yi) . Xoolal ni mu
aaroo woon ci baat yii nga xam ni,Yàlla da leen a tagg,tagg it nit ñi ciy aaroo.

Sëñ bi nee na : ginaaw bi nu jullee tàkkusaan,lanu dugg ci saxaar gi,jëm Ndar,
ñu àgg Ndar bi jant biy bëgg a so,ci loolu Sëñ ba’a ngi ciy wax naan: {Yàlla ca
bu njëkk,la dàqoon samay nëx-nëx, ca Ndar jëme leen ci ku dul man,ci barkeb Ahlu
Badrin ña diy gaynde)) (Ñu àndandoo, sax ca dun (île) ba akub coona,fuglukat ya
di ñu fa bari}}. Ma sax fa - sëñ beey wax - la desoon ca safar,muy fukki fan,ak
weeru rabiihul awal,ba ca bis bu mujj ba,muy bisub alximis, ci diir boobu laa
matale woyug Asmaau Ahlu Badrin, muy turi waa badar ,topp ko,wéral ko,ci la’a
dajee it ak ñu bari ci kilifay Ndar yi,ak li ko wër,kuréel it ci njiiti Njaambur
yi seetsi ma ngir tinusi ak ramusi,ci tubaab bi,ma ne leen bàyyi leen ma ak sama
boroom rekk,moo leen ëpp ñeewant ci man,gën leen a xam li gën ci man, ñu far
taxawlu.

Nee nanu bi nu ko taxawalee ci seen kanam,wax ak moom,ci teewaayu kilifay
nasaraan yi,te booba moom ku wéet la woon ci seen biir,amu fa ab xarit du
caagéenug aw wéttal,nu ne ko wax nañu nu ci yaw nàngam ak nàngam ? Sëñ bi ne
leen indil leen ma ki leen ko wax,ba xam ma’ak moom ku ciy ki wax dëgg!. Te
booba li nu doon wax naan moo ko def,ab dof bu amut am xel sax du ko def,waxantu
ma la’ak ku mel ni moom, li am daal rambaaj la gu juge ci ñu kañaan lëjal,ba ñu
mujj amatuñu kersa ci Yàlla,saytaane yàq seeni xel,jox leen xalaatam yu ñaaw,ba
nu mujj di rambaaj ak a tudd ciy ñaawtéef aki caaxaan lol ñi gën a dof ci
wutkati àdduna yi sax,xalaatunu koo bëggal seen bopp,mbaa ñu koy soxla,waxantu
ma la’ak boroom xel yu dëddu yi àdduna.

Ca bis ba ma war a juge Ndar jëm Ndakaaru,te booba ma nga woor, àgg fa njëkk
jant biy so, ñu wàcce ko fa, ca genn kër,mu tàmblee waajal dog ak julli,waaye ñu
jekki-jekki rekk lenn ndaw teew,ne ko ayca ñu dem,Sëñ bi jug ànd ak moom,waa ja
yobb ko ci néeg bu deesi muslu,lëndam kariis,tàng jérr,xeeñ xunn.



https://wo.wikipedia.org/wiki/Taraayu_mb%C3%ABj

Dawaanu mbëj ag wal la niki yépp gu nosu gu yani mbëj (njunjam di Q), naka-jekk
cig wëñug weñ lay jaar walla bépp jumtukaay buy watat. Dawaan bi dees koo jappee
woo, ci ndorteelu taariixu mbëj, niki ag walug yan yu baax (+), donte sax xam
nanu ne, su nu xoolee ci watatukaay yu mbell yi dawaan gaa ngi judd ca walug
mbëjfepp yi, yi am yan yu bon (-), ci beneen jubluwaay bi. Kon ni ñu foogeewoon
ne la dawaanu mbëj di jublu, du noon, waaye safaan wa la, yan yu bon (mbëjfepp)
yi ñooy dox jëm ci yu baax (+) yi. Donte lii yépp, gisiin gu njëkk ga moo wéy di
baax, ci déggoo. Njunj gi ñuy jëfandikoo ngir tudd bariwaayu dawaan (limu dawaan
giy wal ci jenn jamono) mooy I, di ko wax taraayu dawaan, te bennaanu natt bi ñu
koy natte di bi àdduna bi déggoo mooy ampere.

Dawaanu mbëj manees na koo natt ak jumtukaay bees di woowee nattampere, waaye
gii anam dafay laaj nga dog ndombo gi, xamees na ne du li gën ci yenn nekkiin
yi. Dawaan bi manees na koo natt te du jar dog ndombo gi, ci njëlug toolub
bijjakoon bi mu jur, moom. jumtukaay yees di jëfandikoo ngi bii liggéey ràññee
nañu ci: yëgukaay yu sukkandiku ci njeexitu Hall ak lëmës yu Rogowski

Xamees na ne ngir mbëj mi maase ci biir ab watatukaay faww toolu mbëj bi ci ëmbu
di neen (tus) ci bépp tomb boo jël ci biir watatukaay bi. Su amee ag wuuteeg aj
ci diggante ñaari tomb ci watatukaay bi kon dees na fa am toolub mbëj bu wuute
ak tus kon dees na fa am it dawaanu mbëj. Wuuteeg aj googu lees di wax dooley
mbëjdoxalukaay, di doole jiy xëcc yani mbëj yi, ñuy man di daw toppante doon ag
wal, te ci la ndombo yu mbëj, mbëjbijjakoon, àtteb Ohm ak àttey Kirchhoff
sukkandiku.

So jële genn yaa-yaa gu watatukaay bi, benn limu yani mbëj di daw ci biiram 'ΔQ'
ci benn diirub jamono 'Δt' dees na ci ame genn taraayu dawaan



https://wo.wikipedia.org/wiki/Tanzania

Tansani am réewum penku Afrig la, féete ci peggi mbàmbulaanug End . Keeñaa ak
Ugandaa ñoo ko féete bëj-gànnaar, Ruwandaa, Buruundi ak Kongóo-Kinshasa nekk ci
sowwoom, Saambi ak Malawi nekk ci bëj-saalum-sowwoom, Mosambik nekk ci
bëj-saalumam.

te am 39 384 223 ciy way-dëkk, ay bantu rekk a fa dëkk. Péeyam mooy Dodoma, mi
ngi nekk ci biir réew mi, waaye dottub koom-koom bi dëgg mooy Dar es Salam gi
doonoon péey bi, féete ci tefes gi. kiswahili ak wu-angalteer ñooy làkki nguur
ga, teewul ne itam araab am na fa doole, rawati na ci duni Sansibaar ak bu
Penda.

Tansani ju tay jii a ngi judd ci booloog Tanganyika ak Sansibaar ci 26 awril
1964, gannaaw, ci lu yàggul dara ñu am seenug tembte ci Nguur-Yu-Bennoo yi. Bokk
na ci Commonwealth dale ci atum 1961, bokk na itam ci Mbootaayu Xeet yi dale ci
14 desambar 1961.

Ci 1953, Julius Nyerere, ab jàngalekat la woon bu judd ci 1922, ci bi muy am 31
at la ñëw ci boppu TAA (Tanganyika African Association, mbootaayu waa-afrig bu
Tanganyika), mu daldi koy soppi ag làngu politig dëgg, ci lu gaaw, tudde ko
Tanganyika African National Union doon woote ngir ag tembteg seenum réew. Ci 9
desambar 1961 la leen ko Nguur-Yu-Bennoo yi jox, ci jàmm. Ci ndoorte li jëwrin
ju njëkk la doonoon, ginnaaw pal gu desambar 1962 gi, mu doon njiitu réew ju
njëkk ju Tanganyika.

Tansani réew la mu nekk ci xaaju kol-kol bu bëj-saalum féete ci Penku Afrig. Ay
digam yu dénd ñooy mbàmbulaanug End gi ci penku, dojuw Kilimandjaro ak déegub
Victoria bi ci bëj-gànnaar, déegub Tanganyika bi ci sowwu, déegub Malawi ci
bëj-saalum-sowwu ak dexub Ruwuma ci bëj-saalum



https://wo.wikipedia.org/wiki/Soninke

Saraxule walla sooninke, wenn xeet la, ci askanu Mande la bokk. Am naa yeneen
tur ñu leen tudd: Wangara, Tubakai, Aswanik.

Sooninke, mooy ku juge Sooni / Sunu. Sooni (walla Sunu) benn dëkk la ca Isipt,
ñu ko gëna raññe ci tur wi di Aswan. Maamu sooninke yi, dekk boobu lañu baawo,
moo tax ñu yore tur wi Sooni-nke.

Diŋa Siise walla Diŋa Xoore, ci cosaan, bokk na ci maamu sooninke yi. Kooku moo
juge woon Sooni/Sunu, te ñow ba sowu jantu afrig (Senegaal, Mali,Gànnaar). Ca
jamono Isipt gu yàgg ga la woon, ci mujjam. Bi mu agsi foofu ak gangooram, moo
sos imbratoor gi bu ñu naan GANA walla WAGADU.

Saraxule ñoo fi jëkk a dugg ci Lislaam, ci réewum Senegaal, Xeet woowu ñoo jur
Jula yi. Jiitu nañu Wolof yi ca Kajoor ak Bawal Séeréer si ca Siin ak Saalum,
foofu fépp ñoo fi njëkk a nekk. Imbraatóoru Gana moo ko tabax, ak nguuru Gajaga,
nguuru Jara. Seeni buur Tunka lees leen di dàkkantale. Ci mbay lañu daan dunde,
yaxantukat (jaaykat) yu mag lañu woon. Seen xeet woowu, am na ay tukkikat yu ba
bari, yu daa tukki, di jaay guro, yére, takkaay, ci fépp ci Mali, Senegaal,
Niseer, Gine ak Gine-bisaawóo, Gànnaar, ba Kodiwaar. Ci nit ñu nuul yi, dañu
bokk ca fi jëkk ñow Tugal. Ca Gànnaar ñu bari ca dëkk ba tudd Gidimaxa lañu, ci
wetu Fuuta-Tooro la, foofu tamit nekk nanu fa bu yàgg, ba Tekuruur nekkee.
Mamadu Lamin Drame, Sëriñu Saraxule la bu juge Gajaga/Galam, bu ñuy wax tay
tundu Bàkkel( (Departement de Bakel), xare na ak tubaab yi bëggoon a boole dëkk
bi ci seen moomeel ci atum 1880. Musaa Molo buuru Fulaadu, ci nguuri Pël yu
firdo yi, doomu Alfa Yaaya Molo Balde, moo ko daaneel, booba nag buuru Pël bi
tubaab bi la àndaloon. Mamadu lamin, tubaab yi ñoo ko ray ca xare ba ñu tudde
xareb Tubaa-Kuta, ca atum 1887.



https://wo.wikipedia.org/wiki/Sonink%C3%A9s

Saraxule walla sooninke, wenn xeet la, ci askanu Mande la bokk. Am naa yeneen
tur ñu leen tudd: Wangara, Tubakai, Aswanik.

Sooninke, mooy ku juge Sooni / Sunu. Sooni (walla Sunu) benn dëkk la ca Isipt,
ñu ko gëna raññe ci tur wi di Aswan. Maamu sooninke yi, dekk boobu lañu baawo,
moo tax ñu yore tur wi Sooni-nke.

Diŋa Siise walla Diŋa Xoore, ci cosaan, bokk na ci maamu sooninke yi. Kooku moo
juge woon Sooni/Sunu, te ñow ba sowu jantu afrig (Senegaal, Mali,Gànnaar). Ca
jamono Isipt gu yàgg ga la woon, ci mujjam. Bi mu agsi foofu ak gangooram, moo
sos imbratoor gi bu ñu naan GANA walla WAGADU.

Saraxule ñoo fi jëkk a dugg ci Lislaam, ci réewum Senegaal, Xeet woowu ñoo jur
Jula yi. Jiitu nañu Wolof yi ca Kajoor ak Bawal Séeréer si ca Siin ak Saalum,
foofu fépp ñoo fi njëkk a nekk. Imbraatóoru Gana moo ko tabax, ak nguuru Gajaga,
nguuru Jara. Seeni buur Tunka lees leen di dàkkantale. Ci mbay lañu daan dunde,
yaxantukat (jaaykat) yu mag lañu woon. Seen xeet woowu, am na ay tukkikat yu ba
bari, yu daa tukki, di jaay guro, yére, takkaay, ci fépp ci Mali, Senegaal,
Niseer, Gine ak Gine-bisaawóo, Gànnaar, ba Kodiwaar. Ci nit ñu nuul yi, dañu
bokk ca fi jëkk ñow Tugal. Ca Gànnaar ñu bari ca dëkk ba tudd Gidimaxa lañu, ci
wetu Fuuta-Tooro la, foofu tamit nekk nanu fa bu yàgg, ba Tekuruur nekkee.
Mamadu Lamin Drame, Sëriñu Saraxule la bu juge Gajaga/Galam, bu ñuy wax tay
tundu Bàkkel( (Departement de Bakel), xare na ak tubaab yi bëggoon a boole dëkk
bi ci seen moomeel ci atum 1880. Musaa Molo buuru Fulaadu, ci nguuri Pël yu
firdo yi, doomu Alfa Yaaya Molo Balde, moo ko daaneel, booba nag buuru Pël bi
tubaab bi la àndaloon. Mamadu lamin, tubaab yi ñoo ko ray ca xare ba ñu tudde
xareb Tubaa-Kuta, ca atum 1887.



https://wo.wikipedia.org/wiki/Songaay

Ci juroom ñaareelu xarnu g.j., la askanu Songaay wi dëkkoon ci tefesug dex gu
Nijeer gi taxawaloon ag nguur gog péeyam moo nekkoon Gaawo. Mali nag moo tegoon
loxo askanu Songaay wi ci xarnub fukk ak ñatt g.j., waaye ñoom jotaatoon nanu ci
seenug temb te ñi ko waral di njabootug Soni gi ci xarnub fukk ak ñeent, daal di
tàmbalee naat. Soni Aal-Béer (maanaam Aal mu mag mi) moo nekkoon buur bi la ko
dale ca 1464 g.j., ba 1492 g.j., wutaloon na nguurug Songaay xare (armée) bu am
doole, mu daa def ay ubbi (conquête) ngir yaatal nguuram gii nga xam ne mujj na
tuxoo ci nguur dem cig imbraatóor gu ñu mujj tudde Songaay walla Gaawo. Bi Aal
Béer dee la kenn ci ay njiiti xareem teg loxo ci nguur gi, daal di wutal boppam
dàkkantalu Askiyaa (maanaam imbraatóoor bi), moom nag àtte na ba ci 1528 g.j.,
mu gën a rëyal mbooloom xareem mi, wéy ci ubbeem yi, bu ko defee imbraatóor gi
mujj tàlleeku dale ca mbàmbulaanug atlas ba ca Borno ci penku bi, dalewaat ca
Jini ci wàllug saalum gi ba ca digi Marog ci wàllug bëj-gànnaar gi. Gii
imbraatóor nag àggoon na ci njobbaxtalam ci jamonoy Askiyaa Muhammad. Buur bi
moo daa jox ndigal foŋsaneer yi, di lijjanti diiwaan yi, benn gongikuwaayu alal
bi nguur gi amoon mooy yaxantug tàkk gi.

Nguur gi nag, réew yi mu feggool xuppoon nanu ko : ci atum 1591 g.j., buurub
Marog yabaloon na ab xareem ñu jaar ci tàkk gi ngir song Gaawo, moom nag amoon
na ndam ci waa Songaay ngir ngànnaayi sawaraam yi mu jénde woon ci waa Tugal yi.
Ci nii la Songaay tàmbali woon di doyadi ak di dagu.



https://wo.wikipedia.org/wiki/Seri%C3%B1_Muusaa_KA

Sëriñ Muusa KA (Sëriñ Muusa KA werekaanu Bàmba) woykatu wolof ak araab la woon
bu mag te xarañ ci, ab jullit la woon bu dëggu te di ab sufiyànke di taalubeb
Sëriñ Tuubaa bokk it ci Seexi Sëriñ Tuubaa yi, taalif na lu sakkan ci ay téere
ci wolof ak araab rawatina wolof ndax ki mu daa tagg wolof mooy làkku cosaanam
muy Sëriñ Tuubaa Sëriñam te sëriñam boobii it Yonnent bi moo doon sëriñam bu ko
daa tagg ci araab lakoy tagg, ndax nit koo di tagg di ko tagge weneen làkk wu
dul làkku juddoom tagg ga du mat ndax yaangi koy tuutalal cosaanam, ay woyam nag
li ci ëpp Sëriñam la ciy tagg ak di soññ bokki taalubeem ngir ñu gën a fonk
Sëriñam te nankoo jaamu Yàlla, ku xelu la woon te jàng ba ci woyam yooyii mu woy
ci wolof ku jàng `Aruud (xam-xamu woyiin ci araab) ma nu koo jam, sàmmoonte naak
sarti woy ak bahru yi (woyiin yi), ba sos na ay Bahru ajami; niki Téere bi tudd
«Bu léen njuuj-njaaj» ak way wi mu jébbaloo ci Seex Mustafaa Mbàkke xalifab
Seexul Xadiim bu jëkk.

adunyaa ngi tol new fel fi moom mbaate dëññu teeñ () woroomiy tëndëŋ xammeewu
leen ak woroomi téeñ

lilee tax mu daa tuubloo dameel ak maxa'aki teeñ () ku mel nii ku amleek moom na
leen wóor ne yaa ko tooñ

du tooñ nit te soo tooñee mu jéggal la tin la ko () xamul jaamur ak mbokkam, mag
ak ndaw ci aw meloom

wurus mbaate ab xaalis bëy ak nag xar ak gëléem () la daa buub di jox ñiy laaj
du kuy néegaleek a léem



https://wo.wikipedia.org/wiki/Senegal

Senegaal menn la ci réew yi ne ci Sowwu Afrig, mu bokk nag ci Afrig gu
bëj-saalumu sahraa (Afrique sub-saharienne), Mbàmbulaanug Atlas diw digam ci
sowwu, taqaloo ak Gànnaar ci bëj-gànnaar ak penku, Mali féete ko penku, Ginne ak
Ginne Bisaawóo ci bëj-saalum, Gàmbi moom sos ab daanaka-jiba (quasi-enclave) ci
biir Senegaal, sutuxlu ba ci lu ëpp 300 km ci biir suuf yi. Duni Bopp bu Wert bi
(Cap-Vert) ñi ngi ci 560 km ci tefesi Senegaal yi.

Réew maa ngi lebe turam wi ci dex gi ko peek ci penku ak bëj-gànnaar, te ab
balluwaayam bawoo ca Fuuta Jallon ca Ginne, di Dexug Senegaal. Ab kilimaam bu
gëwéel la te di bu fendi te yor ñaari jamono: jamonoy nawet (jamonoy taw) ak ju
noor (jamonoy fendi).

Ci jamonoy canc gi (la période coloniale), ay digg yu yaxantu yu bari, yu ay
imbraatóor yu canc (empire coloniale) moomoon, daal di woon nañuy sampu ci tefes
gi gépp. Dëkkub Ndar mujj na di péeyub Afrig gu Sowwu gu Faraas, mu mujj juge ci
di leegi Ndakaaru ci 1902, moom Ndakaaru nag mujj na di péeyu Senegaal ca ba mu
jotee ca ag tembam ca 1960, nekk ci cat li gën a féete sowwu ci goxub Afrig

La dale 2012 ba fimne Maki Sàll mooy njiitul réew ma. Senegaal ak doonte bokk na
ci càmpéef yu bari yu àdduna bi, teewul bokk na ci Bennoo gu Afrig (Union
africaine) ak Mbooloom diiwaan yu Sahel-sahraa yi (Communauté des États
sahélo-sahariens)

Cosaanul turu Senegaal dañul di jeqi dàggasante ak werante. ca 1850 labbe bii di
David Boilat, ca mbindam ya mu doon def ci Senegaal,daa gisoon ne Senegaal mi
ngi juge ci waxiinu wolof wii di suñu gaal. Bii nag mooy gis-gis bi gën a siiw,
te xibaarukaay yi (les médias) gën koo ame. te moone lu ñu nangoodi la te sikk
ko la ko dale ca ati 1960, ay gongikubaat yu bari nag joxe nañu leen, ci misaal
biy taf cosaanul tur wi ci ag giir gu berber gu Sahara, mooy giirug Zenaga walla
Sinhaaj, naan: Turu Senegaal mi ngi bawoo ci tudd gu waa Portigaal yi doon tudd
turu giir googu. Waaye werante wi dañul di tàng ci loolu ba tay.

Lu ci ëpp Njëkk-taariix ci Senegaal day tudd - ba laa tudd lenn - gëwéeli xeer
yu mag yi (walla les cercles mégalithiques) yu Senegàmbi yi, walla jóori xor yu
ñu sàkk yi (les amas coquilliers artificiels), yu ci mel ne ya nekk ca dunub
Faajut.

Jàpp nañu ne Senegaal dëkkees na ko ci njëkk-taariix lu jiitu lool juddug Isaa.
Ay doj yu ñu yatt yu Jamonoy doj wu ñu yatt ju njëkk ja(Le Paléolithique
inférieur ), wuññees na leen ci daanaka-dun bu Bopp bu Wert bi (Cap-Vert) ak
yeneen yëf yu gongikoo ci doj, ñu jekkal leen, dees leen di fekk ci diiwaanub
Tëngéej ak ci pegi dexi Senegaal gu penku gi.

Ci jamonoy doj wu ñu xacc (néolithique), jumtukaay yi tàmbali nañoo soppiku ak a
wuute, bu ko defee suuf su ñu togg (walla céramique) daal di feeñ. Gasi gëstu ya
ñu doon def ca diiwaani tefes ya feñal nañu ay desiiti waañ yuy seere ak a
firndeel askan wu mag wu ay nappkat aki yaxantukat wa fa nekkoon (marigot bu
Xant ca delta, sottikukaayu dexug Saalum).

Ndefarug mbell (walla gu weñ (metallurgie)) jëm na kanam ci jamonoy mbell yi
(protohistorique) (junni bu ngëkk bi njëkk Isaa), fi ñuy gis ay bàmmeel ci bindu
ay mbaanaar (tumulus). Ci digg réew mi, fa tollook Gàmbi gu tay gii, dees na fa
fekk mbooloom gëwéeli xeer yu mag (cercles de mégalithes) ci aw dog wu tollu ci
100km ci kaw 250|km.

Dëkksi gi dafa doon gën di dolliku ndànk-ndànk tey gën di dëgër ngir àgg ci sos
ay nguur yu njëkk yu sosu ci VIIeelu xarnu, nguur gu Tekruur, gu Namandiru, gu
Jolof, ak ay mbokkoo yu sori ak Iimbraatóor gu Gana, ci suufus Mali gu tay gi.
Ci nguur yu wuute yooyu, gi ci ëppoon doole ci XIVeelu xarnu moo doonoon
imbraatóor gu Jolof, gi boole woon Kajoor, Bawol, nguuri séeréer yu Siin ak yu
Saalum, Waalo, Fuuta-Tooro ak Bambug. Ci bëj-saalum, nguurug Kaabu, teg ci gu
Fulaadu.

Jolof nekkoon na imbraatóor gu Njaajaan Njaay sosoon, ki njëkk a nekk Buurba
(buur) ca Jolof. Faleesoon na ko njiit ca loolu doon mujj di nguurug Waalo, ca
bëj-gànnaar-penku gu Senegaalug tay gii, ca diiwaanu dex gi. Dajale woon na
mbooleem askani giirug wolof ngir taxawal imbraatóor gii ci XIIIeelu xarnu .
Ibraatóor gi saayoon na te naaxsaay ci 1549, ànd ak deeg imbraatóor ba mujjoon
ca Jolof, Lele Fuli Fak, ki ko rayoon di Amari Ngóone Sabel Faal, ki nekkoon ca
jooja jamono kilifag diiwaanu Kajoor.

Jolof des na di aw dog (vassal) ñeel imbraatóor gu Mali ci diir bu tollu ci
xarnu. Ba loola amee, yeneen nguur yi, ñoom itam gu ci nekk, tàmbalee jël ag
tembam ba mujj wàññi imbraatóor gu Jolof gu mag googu ba àggal ko ci tolluwaayu
genn nguur gu yam ca digg réew mi. Ci ñaareelu xaaj bu XIXeelu xarnu, sancaani
Faraas yi (les colons francais) tàmbali woon nañoo nangu ndànk-ndànk mbooleem
nguur yu Senegaal yii. Jolof moo nekkoon nguur gi ñu mujj a nangu ak Buurab
Jolofam bu mujj ba Alburi Njaay, ci ron deflu gu Luwis Federb.

Lislaam a ngi njëkk a tàbbi ci Senegaal ci diggante VIIIeelu xarnu ak IXeelu
xarnu, ña ko fa dugal di ay yaxantukat yu araab-yu-berber. Dañu doon tas diine
jii ci jàmm, ñu njëkk koo jox Jula yi tuubloo ci ginaaw bi Tukkloor yi ak
Saraxule yi, ñoom itam ñu tas ko ci Senegaal gi gépp. Bi ñu demee ba ci kanam ca
XIeelu xarnu , la Muraabituun, jug, Tukkloor yi jàpple leen, ñuy jéem a tuubloo
mboolooy jaamukati xërëm yi jaare ko ci Jiyaar. Loolu benn la ci sabab yi tax
Séeréer si gàddaayoon dem Siin-Saalum, Wolof yi, Pël yi ak Mandinke yi, te ñoom
ñepp ña nga jalu woon ca Tekruur. Lislaam teel na tas ca imbraatóorug Jolof.
Waaye ca XIXeelu xarnu la nangu ca dëgg-dëgg mbooleem askan yi, ci anam gu
jàmmu, loolu nag deesi sante ko Sëriñ si, ku mel ne Seex Ahmadu Bamba, mi sos
yoonu murit, Alaaji Maalik Sy kenn ci kilifay Tiijaaniya walla Seydina Limaamu
Laay, ki sos laayéen gi, ñi yéemoon nit ñi ci seenug mbaax ak ragal Yàlla ak
séeni karaama( xar-baax). Moom Lislaam tam nekkoon ab ker-keraan (moyen) ngir
boole nit ñi te di leen aar ci jalgati yi ñu miinoon ci nguur yi (jiyaar yu
toftaloo, canc gu ñu teg ci doole, jalgatiy Ceddo yi).

XIXeelu xarnu ñi ngi ko gën a xame ci daanug nguur yi, jàllsig sancaan yu Tugal
yi ( colons européens ) ak jàmmaarloo gi lànk canc gi, ñi ko jëmmal di ay nit ñu
mel ne Lat Joor, Alaaji Omar Taal, Mamadu Lamin Darame, Alburi Njaay walla Màbba
Jaxu Ba. Diiney katolig (walla nasaraan, ndax katolig bànqaas la ci nasaraan)
daal di tasu, ñi ko def di ay nasaraanalkat yu Tugal la ko dale ca XIXeelu
xarnu, rawati na ca Siin ak kaasamaas.

Lislaam tàbbi na Senegaal ci fukk ak benneelu xarnu,ànd ak giirug Sinhaaj gu
Amaasix gi. Turu Senegaal waxees na ne mi ngi bawoo ci tudd gu waa Portigaal yi
doon tudd turu giir googu. Askani Senegaal yi sos nañu ay nguur aki
nguur-nguuraan, yi ci ëppoon solo di Imbraatóor gu wolof ca diiwaani Waalo,
Kajoor ak Bawol, ci fukk ak ñeenteelu xarnu g.j, ak nguuruñg Tukklóor ak gu
Deñaanke gu Pulaar gi ca penku bëj-gànnaar ga. Ay dooley Tugal teg nañu loxo ay
wàll ci ay tefesam, ci fukk ak juroomeelu xarnu g.j, ginnaaw bi Faraas daal di
teg loxo réew mi mépp, ginnaaw ay xare yu limu. Ci atum 1902 la Ndakaaru nekke
péeyub Afrig gu sowwu gu Faraas gépp.

Seŋoor walla Léopold Sédar Senghor(1906-2001)(1960-1980) mooy ki njëkk a nekk
njiitul Senegaal, yoroon dàkkantalu njiit liy woykat (walla taalifkat) Ci samwie
1959, la Senegaal bennoo ak li ñu daa wax Sudaan gu Faraas gi, ci ron turu
Lëngoo gu Mali (fédération de Malie). Lëngoo gu Mali googu tembe na ci Faraas ci
20 suwe 1960. Waaye ginnaaw ay jafe-jafe yu politig, Lëngoo googu mujj na di
ñaari réew ci 20 ut 1960: Senegaal ak Mali. Jibaleesoon na ag lëngoo ci diggante
Senegaal ak Gambi ci turu Senegambiya atum 1982. Waaye ci jëf feeñul, bu ko
defee ñaari nguur yi tàggalikoo atum 1989. Am na ab jë bu ngànnaayu (front armé)
bu nekk ci bëj-saalumu réew mi, ca Kaasamaas bu bëgg tembteg diiwaan ba,
leeg-leeg mu xareek nguur gi, la ko dale ca atum 1982. _

Sancaan yi (les colonisateurs) seen teg loxo gu canc gi (conquête coloniale) mi
ngi door bi wuññig suuf yii amee ci 1442 ci loxol moolub Veneto (ab diiwaan ca
Itaali) bii di Cadamosto, bi mu defalee ay wuññi ñeel Portigaal. Ca jooja jamono
la waa portigaal daal di sóobu - ci lu gaaw - ci Njàppum jaam (walla jaayug nit
ñu ñuul ñi), waaye doon nañu war a janook gëpplante (la concurrence) gi bawoo
woon ci jaaykati ñu ñuul ñi te bawoo woon Britaani (négriers britanniques),
Faraas ak Olaand ca Yaxantug ñatti-koñ ya (Commerce triangulaire).

Waa Olaand yi sos nañu ab diggub yaxantu ca dunub Gore, Faraas taxawal ca 1659
digg bii di bu Ndar nga xam ne moo mujj di péeyub Senegaal bu njëkk bi. Ci 1677
waa Faraas ñi ñëw nangu dunu Gore (benn ci digg yu mag yi ñu daa jaaye jaam yi
ak Ndar ak tata ju dunu James ca Gàmbi).

Nosteg canc daal di nay taxaw ci dikkug Federb, Kaŋub Senegaal (le gouverneur du
Sénégal) la ko dale ca 1854 ba 1861 ak 1863 ba 1865, mooy ki samp dàtti Afrig gu
Sowwu gu Faraas gi (ASF)(AOF). Ci wormaal gi mu defoon aada ya fa cosaanoo ( du
dëgg, wormaalu ko fenn) la tàllale jeexiital (l'influence)gu Faraas ba mu weesu
Senegaal, mu liggéey ci lu jëmale kanam koom-koomu barab bi (ci njariñul Faraas
rekk nag lol réew mi yitteelu leen woon ci lenn), daal di sos waaxub Ndakaaru.

Ginnaaw Ndar, Ndakaaru mujj na ci 1902 di péeyu Afrig gu Sowwu gu Faraas gi,
benn ci sancu yu Faraas yi .

Ci samwie 1959, Sudaan gu Faraas gi (Mali gu tay gi) ak Senegaal seey nañu ci
Lëngoo gu Mali, gi nga xam ne mujj na temb ci 20 suwe 1960. Temb gii mi ngi
juddoo ci tuxalug ay nguur ( transferts de pouvoirs ) yu amoon ca dëppoo ga ñu
xaatimoon ca Faraas ca 4 awril 1960.

Mii menn la ci réew yi gën a am demokaraasi te gën a dal ci Afrig, ndaxte genn
daaneel nguur (coups d'État) masu fee am, « Senegaal niki roytéef » yagg nañu
koo joxe, wone ko ngir ñu roy ci, ba tee ay yi di fi am ak doonte Amnesty
International mi ngi ñaawlu yenn jàpp yi yor mbubum politigRoyuwaay:,.

Senegaal am Pénc la mu demokaraasi (une république démocratique) (lu sakkan ci
ay làngi politig a nga fa). Noste ga fa nekk gu njiitug réew la, ndax ba mu amee
ag tembam Senegaal daa daal di jël Faraas niki roytéef, roy ca politigam ba ca
1958, niki yeneen réewi Afrig yi bokkoon ci ASF(Afrig gu Sowwu gu Faraas).Sartu
réew bu Senegaal mi ngi taariixoo ci 1959, xoolaat nañu ko ci 1960 ki ko def di
Léopold Sédar Senghor ginnaaw genn laaju (référendum). ay xoolaat (révisions) yu
bari topp nañu ci, ñooy gu 1963 moo fi saxal nosteg njiitu réew (ci jamono
jooju : dindi njiitul jëwriñ) teg ci gu 2001 gi yobbu àppub njiit gi jële ko ci
7 at, yobbu ko 5 at (jataayub mag ñi(le sénat) jëlees na ko fi, ginaaw bi ñu
delloosi ko ci 2007).

Njiitul Pénc mi( Le Président de la République) (xoolal limub njiiti Senegaal
yil) mooy kilifag nguur gi, moom nag ñi ngi koy tànn, mu ame ci pal gu mbooloo
mi (suffrage universel) ci anam gu jonjoo de (manière directe) ci diir bu tollu
ci juroom ñaari at, manees koo yeesalaat benn yoon. Mooy fal njiitul jëwrin yi
(xoolal limub njiiti jëwrin yu Senegaal) moom itam (njiitul jëwrin yi) mooy tànn
jëwrin yi, ba noppi sàkku ci njiitul réew mi mu tabb leen.

Ki njëkk a nekk njiitul Senegaal mooy Léopold Sédar Senghor,mu nekkoon njiit lu
ubbeeku te dib taalifkat bu siiwoon . Ci 1981 la ko njiitul jëwrinan lii di Abdu
Juuf wuutu, waaye ci 2000 la Làngug demokaraasi gu Senegaal gi am ndam ci
njiitug Abdulaay Wàdd, ñu falati ko ci 2007. Njiitul góornamaa bi fi nekk fii mu
ne mooy Seex Ajiibu Sumaare.

Parlamaa bu Senegaal yor na ñaari néeg : Péncum ndawi réew mi ak jataayub mag
ñi.

Bi ñu ko taxawalee ci 20 ut 1960,Péncum ndayi réew mi mi ngi yor 150 ndawi réew,
yu ñu fal ci pal gu mbooloo mi ci anam gu jonjoo (au suffrage universel direct)
ngir diir bu tollu ci 5 at. Tànnéef gi gu ëppte la (Le scrutin est majoritaire)
ci genn wër, ci tund yiy xëccoo 90 ndawi réew, di it gu kem (proportionnel) di
ab lim bu tas ci réew mi ñu koy xëccoo mu tollu ci 60 ndawi réew. Péncum ndaw yi
Macky Sall moo ko jiite, mi nekkoon Njiitul jëwrin yi, waaye fii mu nekk, aw
yoon jug na wu Saada Njaay indi ngir ñu jële ko fi, wàññi ab àppam ba du weesu
menn at ngir man ko fee jële, wii yoon nag, jot naa jàll, waaye njiitul réew mi
dëggalagu ko. Tànnéef yu yoonal yu Senegaal yu 2007 jàll nañu ci ndam lu yaatu
lu àndandoo gu njiit gi (coalition présidentielle), waaye lu jege ñaari ñatteel
(deux-tiers) ci falkat yi demuñu woon ca mbañ-gàcca ya, li ko waral di ndigalul
dogoo(boycott) lu bawoo ci làngi kujje gi.

Parlamaa bu Senegaal boroom benn-néeg (monocaméral) la woon, ci diirub jenn
jamono: Jataayub mag ñi, muy lu ñu dindi ci 2001 ci ginnaaw genn laaju gu sartu
réew (référendum constitutionnel), delloosi nañu ko ca mee 2007. Mag ñi (Les
sénateurs) nag dinañu tollu ci limub 100. 35 ya ca ñoom dañu leen a fal ci anam
gu jonjoodi (au suffrage indirect) ci tund yi, yeneen 65 yi njiitul réew mi di
leen tabb. Paap Jóob, kilifag Ndakaaru moo ko jiite .

Am na yoon (loi) wu ñu def ci diggadil gi(La loi sur la décentralisation), nekk
na it di lu ñuy doxal la ko dale ca samwie 1997, , yoon woowu jox na ay ay doole
yu am solo ñeel jataayi diiwaan yi (assemblées régionales).

Ci 1992 la Àttewaay bu Kawe (la cour suprême) bu Senegaal bi nekk di lu ñu
dindi, ñu wottee ko cér (organes) yu jagoo loolu: Àttewaay bu firi bi(Cour de
cassation), Jataayub nguur gi (Conseil d'État) ak Jataayub Sartu réew mi
(Conseil constitutionnel), yooyu cér di yu niru lool séeni moroom ya nekk
Faraas. Seeni àttekat Njiitul réew mee leen di tabb. Yooyu ñooy bànqaasi yoon yi
gën a kawe ci réew mi (les plus hautes instances judiciaires du pays).

Li ëpp ci gëstu yi ñu def ci wàllug Gëstu-askan (walla demogaraafi) ci Senegaal
dafa sukkandiku ci Waññ (recensement) yi ñu jotoon a def ci 1976, 1988 rawati na
2002. Doxal gu Séentu ak Lim gi (la Direction de la Prévision et de la
Statistique) ci 2004, siiwaloon na « ay leeral ci askani Senegaal yi, loolu di
woon lu juge ci waññ gu 2002 » mu sóoraale woon ci màgg gi man a ami ci askanu
Senegaal la ko dale booba ba 2015.

Bu ñu sukkandikoo ci gongikuwaay yii, askanu Senegaal - wi doonoon lu toolook 1
milyoŋ ciy way dëkk ci 1900 ak 2,8 milyoŋ ca jamonoy ag tembam ca 1960 –
yekkatiku na tay ba àgg ci 11 343 328 ciy jëmm (nattale gi ci 31/12/2007) te man
naa àgg ci 13 709 845 ci mujjug 2015. Askan wii kon day màgg ci anam gu gaaw,
ànd ak benn tolluwaayu njuru (taux de fécondité) bu tiim 4 doom ci jigéen.

Seetloos na fa genn kuute gu giir gu mag: Wolof (43,3 %), Pël (23,8 %), Séeréer
(14,7 %), Joolaa (3,7 %), Malinke (3,0 %), Soninke (1,1 %) Maanjanke (2%) ak
yennat ci ay giir yu gën a néew, te gën a gawu ci barab,waxuma la nag naari
Libaan yi ak Tubaab yi, nga xam ne ñi ngi nekk ci dëkki taax yi Royuwaay:,. Ci
mujjug 2007, 16 966 ci waa Faraas bindu woon nañu ci seen barabu aji teewal
(ambassade) (boroom ñaari réewu it ci lañu woon (les binationaux)).

Ab diir bu yàgg a ngii askan wi nekk di jalu ci fi jàkkaarloo ak Mbàmbulaan gu
Atlas gi, waaye nocciku gu kaw gi (l'exode rural) yokk na yamoodi gi ci séddale
gii. Fi mu nekk ñeenti nit yoo gis ci waa Senegaal, kenn ka mi ngi dëkk ci
Daanaka dun bu Bopp bu Wert bi (Cap-Vert), looloo waral péey baa ngi waaj a xëx.

Bu Ndakaaru jàllee, diiwaan yi ñu gën a taaxal (les régions les plus urbanisées)
ñooy Siggicoor, Cees ak Ndar. Yi gën a néew ag taaxal (moins urbanisées) ci
diiwaan yi ñooy Koldaa, Maatam ak Fatig.Diiwaanu Tàmbaakundaa nag moo yor fatt
(densité) gi gën a doyadi (11 way dëkk ci km²).

Bu ñu sukkandikoo ci nattale yu 2007, digg yu taax yu diiwaan (les centres
urbains régionaux) yi yor lu ëpp 100 000 ciy way dëkk ñooy Tuubaa (529 176) (Man
nag yaakaar naa ne ag na ma xame Tuubaa, la fa dëkk man naa ñeentte lim bii ñu
wax) – mi jekki jekki gis ag màgg gu yéem ñépp –, Cees (263 493), Kawlax
(185 976), Mbuur (181 825), Ndar (171 263), Siggicoor (158 370) et Njaaréem
(100 445).

Ca 2007, Senegaal teeru woon na lu tollu ci 23,800 ciy daw-làqu ak sàkkukati ag
wéeru ( demandeurs d'asile), yoo xam ne lu ëpp 20,000 ca ñoom ay waa Gànnaar
lañu, yu doon daw boddanteg xeet ga, ak ñennat ci waa Liberiyaa, waa Siraa
Leyoon, ak yeneen réew .

Bu Senegaal dee réew muy teeru ay way gàddaay (ay migrants), moo xam yu ay
jamono lañu(saisonniers) mbaa déet, moo xam yu bawoo ci réew yi mu digool lañu
walla yu ko sori, du tee menn mbooloo mu Senegaal mu mag ma ngay dund ca bitim
réew. wisaaroo gii (diaspora)alal ju am solo la ci réew mi, ci wàllug koom ak
njëmmte (identité). Xarala yu xibaar ak jokkoo yu bees yi XXJB dañuy gën di
jàppandal jokkoo ci diggante njaboot gi te tax it deesi man a dund mu mel ne da
ngaa nekk ci sa biir réew . Li ëpp ci ñiy dem nag ay waxambaane lañu yu jublu
Tugal, rawati na Faraas, ak Itaali, walla ñuy dem ca Aamerig gu bëj-gànnaar ga,
ca Kebeg yobbaale ci seeni xol naalub dellu réew ma ci ginnaaw yennat ciy at.
Màggug gàddaay gu yoonoodi gi (immigrations clandestines), ñu koy def ci ay anam
yu bon te ñaaw jëm ci Duni Kanaari yi lu tiital Senegaal la ak réew yi koy
teeru.

Senegaal nguur la gu bokk ci Bennoo gu koom-koom ak gu koppar gu Afrig gu sowwu
gi. Ginnaaw ay jafe-jafe yu koom-koom ci njëlbéenug ati juroom neen-fukk yi, ay
yoonam (ay luwaam) yu koom-koom soppiku nañu, bu ko defee ag màggam gu koom-koom
mujj àgg ci ay 5% ci diggante 1995 ak 2001. Ci ndoortel 1994 Senegaal door na ci
doxal tëriinu yéwénal gu koom-koom gu kawe ay yitte, ci càmmug mboolaay gu
àdduna bi (communauté internationale), looloo ko jañoon ci mu woyofal xiimay
kopparam bii nga xam ne daa tënku ci Frank bu Faraas, mu woyofal ko ba ci 50%.
Jeexiitalu woyofal gii diisoon na lool ci ay way dëkkam, ndax taxoon ba njëgi li
ëpp ci marsandiis yu dàttu yi ak yu dund yi seeroon te yekkatiku, niki meew,
yàpp, ceeb, ba àgg ci fulu ci genn guddi, waaye am na genn màgg gu am ci
koom-koom bi, ak ci njuddéef mu ñumm mu biirum réew mi, ngir yéwénal yi, nga xam
ne àgg na ci 5% ci at mu nekk, bu ko defee walu gi(l'inflation) wàññiku ci anam
gu yéeme ba àgg ci ay lim yu ndaw bu ñu ko nattee ca la romb.

Senegaal ak Gàmbi bennoo nañu ci 1982 ngir amal lëngoo gu Senegàmbi, waaye gii
nekkutoon lu dul aw gisiin, kenn masu koo jëfe. Mujj gi ñu far ko tas ci 1989.

Ay janoo jot nañoo am la ko dale ca 1982 ci anam gu dogatu ci diggante ñoñ
tàqalikoo (les séparatistes) ñi nekk ci bëj-saalum gu Kaasamaas ak doole yu
góornamaa bi. Ginaaw ay jéem yu bari yu àntuwul, genn dëppoo mujj nañu ko xaatim
ca Siggicoor ca 30/desambar/2004 ci diggante jëwrini biir-réew ji woon Usmaan
Ngom ak làbbe Augustin Diamacoune Senghor, mi nekkoon njiitul fipp gu
Yëngu-yëngu gu doole yu demokaraasi yu Kaasamaas (YDDK)(MFDC), moom Diamacoune
Senghor moomu mujj na faatu.

Beneen tombub coow ci diggante ay waa Kaasamaas ak Ginne-Bissaawuóo màgg na ci
awril 2007.

Ci 1989, Gànnar ak Senegaal génne nañu ku ci ne, ci anam gu ñaaw sa njabootug
moroom te ña ëppoon ca ñoom ña nga juddoo woon fa ñu leen génnee, muy réew mi
leen doomoo woon, ñu jotoon faa seey ca mboolaay ga ak koom-koom ba. Bu ñu
sukkandikoo ci li Jataayub daw-làq bu kawe bi (JDK) HCR wax, ay daw-làqu ña nga
des ba tay ca guddaayub dexug Senegaal gi. Ci 2007, Njiitul Gànnaar jibaloon na
ba muy def càkkug palaam ga (campagne), ne nangu na delsig doomi réewam yooyu
doon dund ci Senegaal ak Mali te neexu leen.

Senegaal a ngi nekk ci diggante 12°8 ak 16°41 wu rëddu tus-wu-gaar wu
bëj-gànnaar ak 11°21 ak 17°32 wu rëddu tus-wu-taxaw wu sowwu. digam wi gën a
féete sowwu mooy Ndakaaru di it cat li gën a féete sowwu ci goxu Afrig.

Su ñu ko méngalee ak réewum Mali walla ak mu Gànnaar di nanu gis ne Senegaal
réew mu tuuti la ci rëyaayu-suuf.

Ca atum 1996 la seddale gu mujj gi ame, mooy giy wéy ba tay, lu dul coppite yi
ci mujj a am: Sosug diwaanu Maatam ci 2001 ak gox-goxaan bu Kungeel ci 2006.

Senegaal doon na réew mu bariy giir, waaye it soo ko mengalee ak yeneen réewi
Afrik yu bari, wuuteg ay giiram du feeñ. Man nan ni daanaka wuute amul ci
diggante giiri senegaal yi ndax seenug bennoo ci caada. Man nan cee lim yii
tambalee ko ci yi ci gën a bari ba ci yi ci gën a néew: Wolof (43,3 %), Pulaar
(23,8 %), Seereer (14,7 %), Joolaa (3,7 %), Malenke (3,0 %), Sooninke (1,1 %)
Manjaak (2%), ak yeneen giir-giiraan yu tas ci réew mi, man nan cee boolee it
tubaab yi ak naari libaan yi.



https://wo.wikipedia.org/wiki/Seex_Ibraayma_Faal

Kenn ci ñi gën a siiw ci taalubey Bamba yi mooy Seex Ibraayma Faal. Bàyyi na fi
ay dongo yu ñuy wooye Baay Faal yiy wottee seenug ñàkk a julli ak woor, liggéey
bi ñuy def ci seen loxo ak yalwaan , looloo tax yeneen jullit ni ñoom di leen
jam tey naqarlu seeni jëf. Seen njañ yi ñu yore ak seen létt yi yobbe na leen
way nemmeekusi yi (touristes) di leen jaawale aki rastamen . Jëf yii nag yu ci
ëpp du yu bawoo ca Maam Seex, moom kay day yu bawoo ci seen bopp, li leen jur di
am njaxas mu ag dëddu àdduna ak ginaawal ko ak yëngu bu bari bi ñu taqool ba
duñu talati seen bopp ñu far ba seeni kawar noonu duñu leen topptoo, duñu leen
tal.

Maam Seex nag nekkoon na di ku dëggu te liggéeyal lislaam lu réy, waaye ñàkk a
jullit gi ñu bari firee nañu ko ci ne daa amoon ngànt, ndax daa meloon ne ku
àndul woon ak sagoom, booy xool it ci ni mu daa waxe mbaa mu koy jëfe lépp da
daa wund loolu, mu mel ne ku sóobu la woon ba sóobu gi yobbu ko ci mu nekkoon di
ku àndadi akum xelam te loolu lislaam boole na ko ci sart yiy tee julli di war.
Bokk na ci sart yiy tax julli di war nit ki ànd akum xelam. Sëriñ bi bind na ko
bataaxel bob Sëriñ Abdul Ahad 3eelu xalifa génn woon na ko móollu ko ca téere ba
ñuy wax majmooha, muy téere bu dajale waxi Sëriñ Tuubaa yu bari, ma nga cay wax
naa :« Yaw Ibraayma Faal boo jotee ci sama bataaxel bii nanga digal sa ñoñ ñuy
julli te nga sax ci te muñ ko, laajuñu la wërsëg ñoo la koy jox, te mujj gu
rafet ñeel na way ragal Yàlla yi,» lii di aw laaya wu alxuraan wu mu ko yonnee
ngir délloosi ko ci, kon day mel ne Sëriñ bi moom wàcci na ak ku nekk, Maam Seex
nag ak ni mu gëme Sëriñ bi bu julliwul ngànt a tax, ndax daawul jëfeedi ndigal
te loolu ndigal la woon. Seen gëm-gëm nag amul lenn lu ko wuuteel ak bu lislaam,
ñu jàmbaare lañu ci lislaam di liggéey di joxe, ngir lépp lu ñu war a alalal ci
lislaam man a alalu, lépp luy sémb man a àntu, foo leen fekk dañuy sikkar
(maanaam tudd Yàlla) di woroomi pastéef yu kawe aki jéll, bu koor gee ñuy joxe
ay ndogu ñeel way woor yi, di tabaxi jàkka aki jumaa, lii rekk mooy li ñu leen
man a doyodale ci lislaam te du ñépp ñooy ña ca dul julleek a woor, am na ci ñoñ
dañu koy def, doonte ñu néew lañu it.



https://wo.wikipedia.org/wiki/Seex_Anta_Joob

Seex anta jóob a ngi judd ci 29 tabaski ci 1923 ca Jurbel- faatu ci 7 diggi
gàmmu ci atum 1986 ca Ndakaaru doonoon ab taariixkat bu di doomi Senegaal. Moo
fésal li Afrig, rawati na Afrig gu ñuul gi indi ci xayug àdduna bi. Doonte yenn
ci ay yebbeem(thèse), ba tay, am na ñu ko nanguwul rawati na ñenn ci waa Tugal
ñi, li ëpp ci li mu bind wér na ñépp.

Seex Anta Jóob mi ngi judd ci 29 tabaski ci atum 1923 ca Céytu, ci diiwaanu
Jurbel, ci digg Senegaal. Bi mu amee 23 at la dem Pari ngir jàng jëmm ak simi,
ba yàgg mu boole ci taariix ak Xam-xami mboolaay yi. Moom gis-gisu boppam la
amoon ci lu ñu daa jàngale ca jamono yooyule, naan Afrig amul démb.

Ci 1951 la bind ab yebbi ci yoonalug (direction) Marcel Griaule ca Daara ju kawe
ju Paris, mu wax fa ne Isipt gu yàgg ga, ay waa afrig yu ñuul a fa dëkkoon, ni
it làkk ak caaday waa Isipt ñoo tas ci Sowwu Afrig. Donte ay ustaasam nanguwuñu
yooyule gisiin, waaye ni ko Doué Gnonsoa waxe, juroon na ay yëngu-yëngu yu bari
bi mu ko defee téere, duppee ko Réewi ñu ñuul ñi ak caada, boobu téere bi mu
siiwal ci 1954. Ci 1960 la mujj jot ay lijaasaam. Ci jenn jamono ji muy wéy di
tàggatu ci jëmmug saal ca Faraas. xam-xamam màccoon na jëm ci fànn yu bari.

Dafa sukkandikuwoon ci bindkati waa geres yu yàgg yooyule di Herodote ak Strabon
ngir topp te wéral gisiinam woowu (gisiin:théorie) naan waa Isipt yu yàgg ya ak
waa afrig ñu ñuul ñi benn lañu ci jëmm (seen melow der, melokaanu kawar, wu
bakkan ak wuy tuñ). Bi mu xoole xoolaat xibaar yi mu am, la ni caadaay waa
Isipt, caadaay ku «ñuul» la. Ci wàllu làkk, mu gis ne wolof ak làkku waa Isipt
yu yàgg ya ñoo bokki maam.

Ci atum 1970, Seex anta bokk ci mbooloom xam-xam, ci ndigalu UNESCO, miy war a
bind ab téere ci taariix bu matale bu Afrig. Ci li ñeel mbindum boobule téere,
la bokk ca ndajeem réew yi ca Xaayra, mu fay méngale gëstuwiinam ak ay ngérteem
ak yeneen boroom xam-xam yi ci àdduna bépp te seen xam-xam ñeel wàll wi. Bi
ndaje moomu weesoo lañu ko féetale xaaj bu mu war a bind ci cosaanu waa Isipt yu
yàgg ya. Saxal gu mujj (rapport final) gu moomule ndaje fésal na dëppoo ga amoon
ci diggante boroom xam-xam ya, ba mu des kenn, ci li Seex Anta Joob ak Théophil
Obenga indi woon, ñeel nuroog caada gi nekk ci diggante Isipt gu yàgg ga ak
Afrig gu ñuul gi. Ci noonu Ustaas (professeur) Jean Vercoutter biral yii kàddu:
«Isipt waa Afrig la woon ci mbindiinam ak ci xalaatiinam». Ustaas Leclant it gis
wenn melokaan wi ci seen jikko ak xalaatiin. Waaye ba tay jii, yenn boroom
xam-xam yi dañoo jàpp ne ca Isipt ñu ñuul rekk a fa dëkkoon ba bés bi ñuy ñàkk
séenug tembte, ñeneen ñi jàpp ne am njaxas a fa nekkoon, maanaam ay xeet yu
bari.

Ci geneen fànn, mu dugg ci politig ci 1947, di xeex ngir tembteg Afrig ak
bennoog Réewi Afrig yi.

Seex Anta Joob a ngi génn àdduna ci Ndakaaru ci diggi gamu 1986. Jàppe woon nañu
ko niki bindkatu waa Afrig bi gën a ràññeeku ci XXu xarnu bi.

Seex Anta gisoon na ne nit ki njëkk Afrig la fekk-baax, mi ngi feeñ ci li wër
barabi gëweelu Afrig gi, ci diiwaanu Laamaar yu Mag yi. Su nit njëlbéenoo Afrig,
kon ci gisiinam, Seex Anta, gis ne feñtey xay yi njëkk, Afrig rekk la war a man
a ame. Kon, Afrig du rekk am na démb, waaye xayam mooy gi njëkk. Ni ko Nathalie
Michalon waxe, nit a ngi juddoo Afrig, fa la ag xereñam dooree, mu juge fa dem
ci yeneen diiwaan yi. Ci Afrig la nit tàmbalee sàkkiy jumtukaay, samp kër, di
bay di togg, añs.



https://wo.wikipedia.org/wiki/Seereer

Séeréer (mba Seereer) genn giir la gu nekk Senegaal. Séeréer si ñoo jur Lebu yi
ak Wolof yi, waaye wolof yi am nañu yeneen xeet yu ñu bawoo tam yu duli Séeréer.
Siin ak Saalum mooy seeni nguur.

Soog a nekk Siin-saalum, ca Tekuruur lañu nekkoon. Dañoo gàddaay dem Siin-Saalum
ndax dañu doon daw Lislaam ak Muraabituun yi (les Almoravides). Muraabituun yi
dañu xare "jiyaar" ak séeréer si, ngir dugal leen ci Lislaam, waaye séeréér si
bëgguñu woon loolu. Lii lépp nag ca yoonu imbraatóor gu Gana la xewe woon, booba
imbraatoor gi mi ngi doon tàmbalee daanu. Foofa ca Siin-Saalum ay Soose
(Sooninke), ñoo fi doon dëkk. Kon mbokkug Soose ak Séeréer ci dëkkandoo la
bawoo, ba noppi Soose yu bari dem nanu dëkki ca Kaasamaas. Séeréer si dañu doon
séddale dëkk bi ci ay Lamana, ca Lamana yépp ay Laman a fa fa daa nekk ay buur.
Mbay ak Napp lañu daa dunde. Mbay (Saalum) moo doon turu dëkk bi soog a nekk
Siin ak Saalum. Ba noppi ay Mandinke yu juge nguuru Kaabu, ñëw ca Séeréer sa,
dëkk ak ñoom. Mandinke yi ay Nanko (Géer) yu Kabbu lañu woon, seeni buur (Mansa
ca làkku Mandinke) ñoo leen dàqe seen réew. Joolaa yi ñoo leen ne ca Siin-Saalum
baax na lépp lu nit soxla ngir man a dund am na fa, te foofu am na ay nit waaye
amuñu buuru dëgg. Lii moo tax ñu tuxoo Siin ak Saalum. Nanko ak Buuri Séeréer si
fi nekkoon (Laman) dañoo booloo, jaxasoo, ba nekk xeet wu ñuy wax ay Gelawaar.
Gelawaar, ñoo tabax nguuru Siin ak Saalum. Maysa Waali Joon moo jëkk a nekk
buuru Siin. Mbegaan Nduur moo jëkk a nekk Buuru Saalum.

Séeréer ci seen bopp, am nañu: Séeréer yu Njominka, Siin rekk lañu nekk, nappkat
lañu it, turi maandinke lañu yor, ndax ca gelawaar lañu bokk. Séeréer Ndut,
Saefen, Paloor, Noon, ñoom Séeréeru Kajoor ak Bawal lañu. Séeréeru Siin, mooy
Séeréeru Siin-Saalum. Séeréeru Fuuta yi nag, leegi ca tukuloor ya lañu bokk,
ñoom ñoo fa doon ay wolof tamit, Kuballo yi (nappkatu tukuloor) ak Sebbe ( ceddo
tukuloor ). Séeréer ak Pël ñoo njëkk a nekk foofu, loolu moo tax mu am fa ay
Séeréer. Tukuloor ak Séeréer dañuy kalante ak Joolaa tam. Ndax ca cosaan, nee
nanu, xeet yooyu yépp ñoo bokk mam. Séeréer si dañoo xaw a ñuul, njool, am it
yaram wu dëgër. Ci Senegaal ñooy ñi fi dàq a bëre.

Léopold Sédar Senghor, njiitul Senegaal lu njëkk séeréer la woon ca baayam, Abdu
Juuf tam. Blees Jaañ moom it baayam Séereer la woon. Séereer bu njëkk Ceddo lañu
nekkoon - diiney "A ƭat Roog" ci baati Séeréer. Tay nag dugg nañu lislaam (
Tiijaaniya, yoonu murit), walla diiney nasaraan (christianisme) ca Siin
(Joal-Fadiouth). Nasaraanalkat yi (le Missionnaires) yu tubaab yi ñoo leen dugal
ci diine jooju. Am na Séeréer ñu barry ñu tey ci diiney A ƭat Roog (religion
sérère). Roog moi Yalla ci baati Séeréer.



https://wo.wikipedia.org/wiki/Saltige

Saltige, benn tur la, ci cosaanu Séeréer yi ak Pël, bu ñuy woowee boroom xam xam
yi.

Ci seereer yi, Saltige bi, mooy kuy yoree mbirum xam xam yi. Ñoo yoree mbirum
paj ak gisaan, ci askan wi. Gëdd bu mag lañu yoroon, ndax ñoom a tax ñu mënoon
wuti safaara ci lu demoon ci wallu bey mi, nawet gi, ak yeneen coono yi askan wi
jankoontel. Dañoo dendoon lool nguur gi (Siin-Saalum), buuri seereer yi, di leen
yegle ak di leen digal lu bare, ngir buuri yoree nguur gi ci añam yu rafet, reew
mi jem kanam te am jamm. Ci seereer yi, nekk Saltige, ndono la. Lebu yi ñu xam
ni, seen maam, ay seereer lañu woon ci lu ëpp, ba tey, am nañu tamit seen
Saltige, di bokk ci mbootaayu ñooñu nekk ca kaw askanu Lebu, Seriñ Ndakaaru bi
moo leen jiite.

Tey, ci Pël yi, Saltige amaatul. Waaye ci Seereer yi ba tey, Saltige yi ñungi
wey li ñu doon def demb, di faj ñooñu febar japp, te ñepp xam neen xeew bi ñu
tudd Xoy, ci dëkku Seereer yi, laata nawet gi agsi, Saltige yi ñu def ko ngir
yegal askan wi mbaa nawet gi dina neex am det, ak yeneen xibaar bu mëna jëm ci
wallu nguur gi, ak yeneen. Bu ñu jeexe li, su de dañoo gis lu bon a bugga ñow ci
dëkk, di nañu digal ay saaxaar, nit ñi war ko def, ngir lu bon baña agsi. Ci
lebu yi, dañoo yengu ci Ndœp, di ay tuur, ngir faj nit ñi.



https://wo.wikipedia.org/wiki/S%C3%ABri%C3%B1_Saaliwu

Sëriñ Saaliwu mi ngi gane àdduna, ca Njaaréem(Senegaal) ci guddig àjjuma gu 14
ci weeru tëbëski, atum 1333 g.g, dëppoo ak 22 satumbar 1915. Aji juram ju góor
di ku jaradee leeral ngir xam gi ko nit ñépp xam di Seex Ahmadu Bamba, ju jigéen
di Soxna Faati Jaxate, mom Sëñ Moodu Asta mu baax ma te sell. S Tuubaa bi mu
ganee àdduna daa bindoon ciw kayit tur wi di (Saaliwu giy tekki aji baax, aji
yéwén) jox ko Sëñ Muhammadu Lamin Jóob Dagana, ne ko tudde ko ko, bi mu ko defee
moom S Dagana, daa daal di bind as lëf ciy bayit ñaanal ci liir bu tedd bii aw
fan wu gudd akug wér, akug yékkatiku ci jamonoom ba mel ni jant, mu wax ca ne:

«Yal na Yàlla mii di Aji-des bàyyil ñu fi Saaliwu mii mu ñu may te def ko mu jël
turam wi (aji-baax).

Yal na ko fi desal mu dib jant ci asamaani jamonoom, bu ko defee, muy leeral
kanamam gu këriis gi.

Yal na ko fi desal muy kuy mottali jub gi fi Yonent bi indi woon, di ku barkeel,
di ku wér, tey ku am muur»

Ay ceññeeri xel ak màndargay yewwute ak man a wattu teeloon naa feeñ ci moom te
booba matagutoon a dal jàng, bokk na ci liy dëggal loolu te di ko dëgëral lii
nettalikat yi di nettali muy ne moom de mokkaloon na xasida gii di (Ikfinii) te
booba gone gu ndaw la woon, ginaaw bi mu jànge Alxuraan ca Tuubaa ci loxol
nijaayam S Alasaan Jaxate mom Jàmbaar, ba mokkal te bind kaamil, ginaaw bi mu
dugg ci jàng xam-xami diine yi ak làkku araab ci ay ustaas yu màgg niki Seex
Moor Saasum Jaxate mom Xaali Majaxate Kala ca Aynu Maadi ak Seex Muxtaar Guyaar
Jang walla Njang ca Husnul Maab(Tindoodi) ak S Abiibu ca Tuubaa, S Mut Dem ca
Njaaréem, Seex Aamid Saw ca Mewndu, kii mooy ki ko jàngal xam-xami gëstubiddiw
yi (falag) ak melosuuf gi nga xam ne xóotoon na ci ba àgg ci di xam ci mbiri ay
réew ca Asi, Tugal ak yeneen réew lol ña fa dëkk sax leeg-leeg ñu xaw koo réere.
Ku soppoon yër ay téere la, ndax saxoon na ci ab diir ci jamono ba mujjoon di
géej gu deesul jot ag suufam ngir ag xóot. Bi Sëñ bi àggee fii ci njàng mi la
gis ne daa war a dugg leegi ci jeneen dara mooy ju tukki, ndax tukki benn la ci
daara yu mag yi xam-xam di juddoo, di yokk jarbu tey dollim xel, ndax bari na
xam-xam yu ci juddoo, ndax dina yobboo ñaare ci xalaat ci dénd bi te Yàlla (tudd
naa sellam ga) yàgg na cee woote jëme. Ci noonu, mu def lu sakkan ciy tukki ci
biir réew meek biteem, ci mbooleem diiwaani Senegaal,Kot Diwaar ak Gàmbi, mu
jële ca daj gu mag ak jarbu gu réy ci lef yu bari

Niki ñu la ko waxe leegi Sëñ Saaliwu nekkoon na di ku géeju ci xam-xami lislaam
yi: Tawhiid (wéetal Yàlla (t.s)) fiq , tasawuf , nos-wax walla nahwu ak nos-woy
(haruud) ak jotal (balaaxa) ak leeral (bayaan), muy ku yéeme woon ci woy , daan
def ay jam ci woyi dongaam yu tarbiya yi daan faral di def ay woy yu yéeme, ñoom
de bokk nañu ci ñi gën a man a woy ci araab ci Senegaal ku ci mel ne Sëriñ
Alhaaji Lóo , Utilisateur:Abdu Xaadir KEBE mi ci wikipedia, nga xam ne loxoom lu
fa am solo la te ay gëstoom gën a màcc ci làmmiñu wolof, S Xaliil Màkke, S aboo
Kebe mi def ab dalub murit bu jéggi dayo ba ci làkku araab [1]
"www.wikimouridia.org" , S Mamoor Kebe, S Alaaji Mbàkke mi nga xam ne lu dul
jeex ciy téere la taalif ci yoon wi ak aji sosam añs , ndax daawu leen bàyyi ci
seen jàmm, foo ko fekk ma nga leen di soññ ci sàmmoonteek sarti "jotal" yi walla
balaaxa ci seeni njuréefi woy. Ku mokkaloon lu bari la ci woyi waa Gànnaar yi ak
waa Andalusi yi

Daa na toggoo ci jaamu Yàlla yi lu kawe misaal, mu daan taqook ay dog ciy wird
aki tudd-Yàlla, daawu leen ginaawal mukk ak lu yitte yi tar tar mbaa xat-xat yi
baree ko ni, kenn ci taalubeem yi nettali na ma ne moom de masul a jël aw wird
ndare bu da caa sax ngir sàmmonteek Addiis bi naa "Jëf ji Yàlla gën a sopp mooy
ji gën a sax ak doonte néew na", muy ku xéroon cig jaamoom ci tënku ci Alxuraan
ak Sunna, daan teet bidaa ak cibéel (lu ñu sib), ci anam gu jéggi dayo ba cig
tar.

Sëriñ Saaliwu daa dëddu àdduna ginnaawal ko ginaaw bi ko àdduna dëgmalee, jublu
ko, mu ñëkkaloon ko ag kanamam ginaaw bi ko àdduna muuñee, ag dëddoom àdduna nag
ca xol ba la ko defe, ndax teewu koo topp ndigali Yàlla (t.s) yi aju ci dundal
suuf si, ndax Yàlla (t.s) nee na : «Moo leen sàkke ci suuf si te sàkku ngeen
dundal ko», bu bokkoon ci ñiy toraxal suuf si ngir woote ag dëddu doo fi gis tay
yii tabax yu kawe yi mu fi def ngir rekk kaweel baatub Yàlla bi, doo ko gis it
kon muy bay lu tollu ne li mu daa bay ngir rekk séddaleeti ay njariñam aki
njuddeefam ci nit ñeek ñu ñàkk ñi, di leen wax laayab Alxuraan ba: «Ñun de dañu
leen di leel rekk ngir Yàlla, soxlawuñu ci yeen ag pay du caagéenu ag cant»

Sëñ saaliwu nekkoon na di ku yewwu, ku ñawum xel, ku amoon la ag xereñ akug xóot
ci xam mbir yi, boroom xam-xamu xel la woon (psychologue), ku daan xam xeli nit
ñi la woon ak seeni jeng-jeng, booy tàmbalee wax ak moom rekk mu jëli la, ndànd
la, boroomug ñaw la woon ba deesi ko seetlu saa soo ko tegaleeb laaj, ak bu mu
man a doon. Bis gan dikkal na ko di kilafa gu bawoo ci biti, bi muy wax ak moom
ci lu aju ci tànnéefi njiit yu Senegaal yu waroon a am ca jamono jooja, gan ga
daal di koy laaj kan la faral ci lawax yi (les candidats)? Sëñ bi ne ko: man de
ki askan wi tànn rekk laa faral, te loolu manul a am ndare bu tànnéef yi daa
gore, sell te leer, looloo tax sama bëgg-bëgg mooy na mel nii, ci noonu gan daal
di ne : tontu bii de bu diblomaasee la .

Ku ubbiku la woon ci ñépp, daan tertoo ci kanam gu lewet guy muuñ, ak dënn bu
yaa, di jaxasook ku nekk ci lu dul genn wàttuwu, ñi duli murit it mu jàppe leen
mbokki diine ak yu ban, ngir jëfe waxi waajur wa: «wépp wird wu waay wor te
Yàlla rekk tax, moo xam wu Jiilaani la mbaa wu Ahmad Tiijaan, mbaa muy wu keneen
ci Qutb yi, yooyu yépp a baax ndax cig jub lañu nekk yooyu yepp »

Yërmaande ji mu am ci mbindéef yi ak ñeewant gi mu am ñoom xaw nañoo nekk di lu
maneesul a misaal, moom de kuy yittewoo mbirum jullit ñi la ak fu ñu man a nekk,
di nemmiku ak a xeeñtu xew-xew yiy xew ci réewi jullit yi niki xareb dóox gi
(guerre de golf), ak intifaada ca Palestin, ak mbooleem tër (condition) yi
jullit yi di dund ci mbooleem àdduna bi, mu daan digale ci ñu wàcce ay kaamil
ngir ñaanal leen ci. «Man ci sama jëmmi bopp (Abdu Xaadir KEBE) dem naa fa moom
bis ànd ak sama jenn mag ne ko Sëriñ bi war ngaa ñaanal jullit ñi, ndax yaw yaa
fi nekkal Yàlla ci kaw suuf, te kat waa Aamerig ñi ngi taal àdduna bi te loolu
ñi ngi ko gën a defe ci jullit ñi, taal nañu ab xare ca Afganistaan, taalati ko
ca Iraaq, jamono jii ñu nekk ñi ngi waajal ngir taal ko ca Iraan, mu daal di
feeñal yitteem bu baax ci wax ji ne ma loolu nu mu deme ma gën ko koo leeral, mu
ne loo ci xamati naa ko yëg ndax lu ma ci yëg du yam ak lu ma ci yëgul, te kat
booba waa Aamerig feeñaloon nañu yitte ju mag ci song Iraan, ba tàmbali woon a
yëngu's lëf jëm ca Dóox ga (le Golf) waaye ba leegi waxatuñu lu dul luy jàmmal,
ba sax njiit lu bon la daa xeex rekk di George Bush far na daanu, kii di Barak
Obama daal di toog, te moom benn ci dig yi mu doon def ci bi muy sàkku ñu fal ko
mooy toog ak Iraan waxtaan, yal na ko Yàlla àntul, te gëm naa ne day àntu ndax
waxi Sëriñ Saaliwu ji, lii nag ñeewant la ñeel jillit ñi waaye it ñeel nit ñi,
te ca baayam la ko jële mi daa wax : «Yaw boroom nguur gi (di Yàlla) yaw mi màgg
ba weesu fayoontoo, rikk nanga yërëm mbindéef yépp » kon moom mbindéef yépp la
yërëmoon rawati na jullit ñi waaye it baatin la ndax sunu boroom fanq na ay wi
cig ñaanam ci barkeem.

Mu nekkoon di ku am ñeewant ci gone yi, yërëmoon leen ni mu ko defe mag ñi, mu
daan leen dimbale di leen gunge ci jafe-jafey dund gi, mu daan mettitlu te daan
naqarlu bu gisaan kenn ci yale yi mu tumbrànke , mbaa sonalees ko cam njàngam
mbaa mu ami góom mbaa mu wéradi mbaa mu xiif.

Daawul toog ak ñoom ndare bu da leen a teral, jox leeni neexal aki mbiskit ak lu
ni xeetoo. Daa na àndaale ak ñoom ci tukkeem yi, di kaf ak ñoom mel ni gone ni
ñoom te loolu lépp ngir ñu fàtte seeni waa jur ba man a dékku li ñu leen bëgg a
sol ci yarub lislaam bu kawe te sell, ndax kat gone baaxoowul a miis ay waa
juram ngir ñeewant ga, waaye fi moom day am ngir yërmaande ja. Mu daan fanaan ak
ñoom ci néegi boppam yi, nekkaloon na leen di baay ci li baat bi ëmb ci maanaa,
taxoon na xalaatatuñu seeni way jur ngir wuutu gi mu leen wuutu woon ci ñoom ci
jëfam ju baax, foofu nag amal na fa waxi baayam ja ba muy ñaan Yàlla (t.s) naan
ko: «taxal ñu fàtte seeni way jur ngir man» Waaye nag yërmaande ji teewu ko woon
a taxaw ci yar leen ni mu ware, mu daan waxtaan ak ñoom ci nu kawe seeni at,
daan leen nettali ay xisa yoy daawuññu ci xam dara, waaye da daan sedd bis ba
ñuy doone mag ba koy soxla ca seenug dund, loolu nag ci Yonent bi Muhammad (j.m)
la ko daa roye, ndax mooy ki daa wax Omar ibn Abii Salama te booba gone la gu
xamul li mu koy wax: «Neel Bismil Laah, te lekke sa ndijoor te lekk ci sa kanam»

Dund gu wow la yoroon gu soofiyoo, gu ag dëddu àdduna muur, ragal Yàlla peek ko,
biir ga di yërmaande, muy ku amoon ag ñeewante ci gone, te yéggoon aw wartéef
jëm ci doomi aadama yi, ku amoon ayba la woon ak wegeel, ku ubbiku woon la te
lewet, waxi woykat ba dëppu woon na ci moom : « Lewt ba ne domm, diis ba ne gann
cig wet () woyof ba ne toyy, saf sapp ak boroomam » boo koy xool rekk gis ag
Yàlla ak aybaam ga, dëggoom ga, wegoom ga, muy ku ñépp wormaaloon, ñi ko jegeek
ñi ko sori woon, Benn ci labbe yi ci Senegaal seereeloon na ko ginaaw ag làqoom:
«Kii de àdduna da koo dikkal mu toog fi suuf», loolu di wax ju réy, di lépp
dikkal na ko te faalewul dara lu dul Yàlla te xam ne dara amul solo lu dul moom,
fii dara saxu fi, dara dëkku fi, woykat ba nee na : «Jural-leen dee, tabaxal
mbàbb», muy ci maanaa lu fi waay jur dee dina digg leegi ne ko fuuf, lu ngéen
tabax it day mbàbb leegi, kii nag lii la tegoon ci ron bëtam, jëfam jépp it
Yàlla la ak lu ci jëm, misaal mi kenn la woon ku àddinaadi, te teewul mu sos fi
lol maseesu ko fee sos ci ay sémb yu mag, xoolal li mu fi bàyyi ci xaalis, tollu
na ci lu jege 17 milyaar, ñeel naal yu aju ci Dëkkub S Tuubaa bi, te loolu masut
a am ci taariixu yoon wi, la ko dale ca Waajur wa ba ci fii ma la koy waxe, te
loolu bokkul ak li mu fi jot a liggéey ci alali boppam, te loola gën jaa néew mu
weesu 7 milyaar, lu sakkan ciy kër S Tuubaa sosoo na ciy loxoom, waxuma la li
sosu ciy jumaa aki jàkka cig ayam te ñuy yu réy te taaru.

Kenn ci murit yi nee ne bokk na ci bind yi ñu man a jële ci moom: «Nekk gi mu
nekk doomi S Tuubaa doy na teraanga te dib xalifaam, nekk it mag mu am ay xéewal
war naa tax a noppalu, te moom boole woon na ñaar yooyu yépp, waaye teewu ko
woon di yëngu jamono ju nekk ak a liggéey, kon loolu li mu man a doon mooy bind
bu mu ñuy jox mu aju ci liggéey ak doonte deesul yàggati fi, ndax loolu yéene
nit ñi ay xéewal lay wund te ci ag jaamu Yàlla la »

Bi Sëriñ bi toppee yoon wi ba àgg ca jëmuwaay bu kawe ba, muy àgg ca Yàlla, daa
daal di sóobu ci tarbiya , maanaam yare ak sellal jikko yi ak setal leen ciy
ayibi bakkan ngir jeggeele Yàlla mu kawe mi. Yoon wi mu daa jaar ci yareem googu
mooy wi mu jaaroon, nekkutoon di kuy tañaxu waaye ci xam-xam la ko tegoon ak
leerug xol, loola dëppoo ak laaya bii di: «Neel wii de mooy sama aw yoon, damay
woote jëme ca Yàlla ci leerug xam-xam man ak ku ma topp»(yuusuf 108)

Tëriinu yaram wi (programme bi) dafa làmboo woon lii: alxuraan , xam-xami sariya
yi ak xasiday S Tuubaa yi, ak liggéey yu yaram. Yooyu ñooy ñeenti xeet yi mu daa
jaar ngir laabal xol yi ci ay jàngoroom, walla ñooy saabu bi mu daa raxase
bakkan yi ci seeni ayib

Daara ju nekk am na bu jàngalekuti Alxuraan yi jàllee, kuy jàngale xam-xami
sariiya yi ak làkku araab, kooku mooy faral a jiite daara ji, lañu fay jàng it
mooy li ñu baaxoo jàng ci jataayi jàng-xam-xam yi (Majaalis) nga rax ci dolli
xam-xamu Usuul ak Mustalah, benn bi Usuul di jàngale gongikuwaay yi àtte yi di
bawoo, bi ci des di xamle yattiinu baat yi ñeel xam-xam yu yees, balaa ndongo
lee àgg foofu, dana fekk mu jot a jàng am mbooloo mu ñu tànn ci xasiday Sëriñ
Tuubaa yi, ci Tawhiid, Fiq, Tasawuf ak nos-wax.

Moom de foo ko fekk da daan soññ dongo yi ci góorgóorlu bu baax ci gëstook
njàng, di leen nettali démbi am njàngam, ak coona ya mu daa jànkoonteel,
leeg-leeg mu laaj ay laaji nattu ak seet fi ñu tollu, di een won téere yi ñu war
di yér, di xiirtal ci di teewe yenn jataayi xam-xam yi ak di ci bokk, daaraam yi
it lu sakkan ciy woroomi xam-xam génne nañu fa, yoy yenn ci ñoom def nañu ay
taalif yu am solo ci wàll yu bari, Fiq, Tasawuf, Jaar-jaar (Siira), Mustalah,
Njàggat ak farata yi. Sëriñ bi jotoon naa móol yenn ci taalif yooyu te wisaare
leen ci alali boppam te loolu ag soññee gu mag a ngi ci, akug góorgóorluloo.
Daara ju nekk it am na am mbooloo mu liggéeyam mooy jàngal xale yi ay xasida ak
tàggat leen ci ñu man koy yekkati ci ay daaj yu yéeme yu ñu jële ca mag ña daa
jàng ca jamono ju Sëriñ Tuubaa mbaa waa kër Sëñ Masàmba , ku ci mel ne S Yuusu
Ndaw, Alaaji Siise, S Mayib Géy ñi daa yekkati ci kanamu S Tuubaa. Mbooloom
xasida moomu ëmboon na lu ëpp fan-weeri xasida, yi ci gënoon a siiw di
Jasbul-Quluub, Mawaahibun-Naafih , Muqaddimaatul-Amdaah ak Rabbii-bimaayasrahul
... Dongo yi nag daawuñu def leneen lu dul jàng ak jàngale, ndare ci jamonoy
nawet bi, bu boobaa ñu sóobu ci liggéey bi ci tool yi, ndax loolu ag wàll la
woon ci tarbiya gi

Sëriñ Saaliwu (g.y.m) nekkoon na di ku xamoon mbirum mbay, di ci fóore, bëggoon
ko lool it te jàppe woon ko mecceem akug njaamu gu sell ñeel Yàlla (t.s), daawu
ci faale néewug la mu cay ame, mbaa ag yàqoom walla ag àntoodeem. Daa na
jëfandikoo ci tool yii ay bijjikaay (Tracteurs)yu tolloon ci 220. Mbooleem ay
njuddéefi mbayam it addiya la leen daa def ñeel ki fi nekkal Sëriñ Tuubaa, bi mu
nekkee it xalifa, daa daal di woon tàmbali di leen séddale njabootug Sëriñ bi ak
miskiin yi, ak faqiir yi (way ndóol yi), ag wàll ci ñoom mu sotti ko ci luy
defar dëkkub Tuubaa bi

Sos na ay daara yu bari, ngir jàng ak jàngale, ci barab yu bari te wuute ci réew
m i, bokk na ci yooyu: Got gi mu njëkk a sanc ci daara yi, mi ngi ko sos ci
1934, Njurul, ca wetu Tuubaa, Njàppundal, Ndookaa, Lagan, Ñibingal, Ñaaru,
Ngaabu, Ngéejaan, Xàbbaan, Geloor, Tuubaa Njaaréem, ak yeneeni tool yu mu sanc
ginaaw bi mu gental leen, mbaa yu mu sancagul ak jii mu mujj a sos te mu nekkoon
jenn ju mag ju doon benn pakk bu mag ci suuf bu ëmb 15 daara, mooy Xelkoom, mi
ngi ko sanc ci 1993, daara ju ci nekk yor turu ag gàdd (cartier) ci Tuubaa,
yaatoo 50000 ektaar, la fa nekk ciy donga yuy jàng àgg ci 50000 jëmm, yoy li
leen di dundal ci bis dina tollu ci 2500 kilo ci ceeb.

Daara mooy fu deesi jànge Alxuraan waaye fi murit ñaare daaray tarbiyu lay doon,
di benn barab bob dees koy sos ngir jàng Alxuraan ak xam-xamu diine waaye it
ngir yar, mbay ak liggéey, mu mel ne day doon fu deesi waajale nit ba bu fa
jugee dara du ko jaaxalati ci àdduna, moo xam lu deesi xam la ci diine, mbaa lu
deesi dajeel ci jafe-jefey àdduna, ndax ka fa yaroo day miin coona yi, man koo
dékku, wullees ko ci liggéey, jàngalees ko, mu mujj di "ku ñu jàngal ba mu ne
arr, yar ko ba mu ne nërr" ni ko Sëriñ Fallu waxe woon ne noonu la leen seen
baay Cerno defoon, kon (yar bees ne nërr, jàngale bees ne arr) mooy mbóotum
tarbiya,>



https://wo.wikipedia.org/wiki/R%C3%A9ewi_lebu_yi

dëkkug lebu yi ci ndakaaru mi ngi am ginnaaw ay duusi gàddaay ci diggante XV ak
XVIu xarnu. Laataa seenug càmpu ci Senegaal, ab tukku bu gudd moo leen war a
jëlee ca penku Afrig ba ci sowwu Afrig jaare ko ci bej-gànnaaru gox bi. Ñaari
gongikuwaayu xibaar lanu am ngir man a jéem a rëddaat yoon wi leen fi indi.
Nettali gi ciy kàddu di na tax nu man xam lu bari ci jamono yu mujj yi. liggéey
yu ay gëstukat niki Seex Anta Joob T. Gostynski, G. Balandier ak P. Mercier, F.
Brigaud di nañu tax nu man a dem ba ca njëlbeen

Tambali na am na 7 000 at, tukki bi jaare ci bëj-gànnaaru Afrig, ci ay pàcc yu
bari la ame. Jàpp nanu ne dañu leen fay wara a daqe walla ñu demal seen bopp
ngir lank nooteel. Aw askan wu fonk aadaam, aki melokaanam la. Ci melokaan yooyu
sax lañu sukkandiku ngir joxe ay gongikuwaayu baatu lebu. Am na ñu ne mi ngi
joge ci baatu lebu (maanaam dëkk, misaal: dëkk am mbër ), ndax seenug mbañeel
nooteel, ñeneen ni ci lubu (jambaar) la jóge, ak yeneen.

Laataa ñëwug lebu yi ci ndakaaru, juroom-benni gàddaay yu toppante lañu amal. Bi
ñuy ñëw ay mbooloo yu ndaw lañu doon def, ndànk-ndànk ñuy took, ci ndoorteel gi
ci barab yi soose yi nekkul woon, ñu dem ba sanc ndakaaru gépp. (Caam, 1970:6)

Ñi ngi àggsi ci 1430, boobu ag nguuru soose, gu tambalee woon Tubaab Jalaaw ba
Ngor, moo fa nekko. Ca jamono yooyu, ay réewi soose yu bari ñoo fa amoon, ci
seeni bopp ñii ñoo fa nekkoon: Malang Tambaa, Jalla Jaw, Gitigi Maroon, Nak
Jombel moom dund na ba 1470. Xare bu tar ba ca toppoon waraloon dawug Soose yi
jëm Gambi.

Jàppante bi wéy na ba ci XVu xarnu bi, ba killifay soose yi deewee la xare ba
jeex. Ca la lebu yépp jóge Jolof mi doon waaj a xar, ndànk-ndànk ñu dem ba moom
ndakaaru gépp. Ginnaaw bi yàggul dara dammeelu Kajoor di leen jéem a sanc loolu
jur ay xare yu bari ci seen diggante.

Nosiinu seenug mboolaay, ci li ñu xam, am na laataa seenug ñëw ci Ndakaaru te mi
ngi dàttu woon ci palug ab Laman. Ndànk-ndànk ñakk kaaraange gi ak jamono ju
laaj jeneen nosiin tax yeneen cëslaay taxaw.

Ci boppu askan wi, Jaraaf bi moo fa nekkoon, di ki jiite nguur gi, Ndey-ji-réew
ji tegu ci, di ki yoroon mbiri biir ak biti réew. C.T. Mbeng moom daf ko jappe
niki "ab aji-teewal ak aji-rattaxal ci diggante réewi lebu yi". Saltige bi moom
moo yoroon suuf si ak aartu (défense) gi ak ndox mi. Ñett ñii ñoo yoroon doxiinu
réem mi. Taxawaloon nañu ñaari pénc ngir ñu jàppale ñett ñooñu ci seen liggéey:
Jambur ak péncu frey yi. Bu njëkk bi di nañu ko wax itam ""jataayu mag ñi""
boroom xam-xam yi rekk a fay nekk, Ndey-ji-jambur moo koy jiite. Péncu frey yi
moom ay ndaw a fay nekk, dafa mel ne ab xeetu takk-der(police), sasoo doxal
dogal yi jambur bi di jël. ñafay nekk waru ñoo romb juroom-fukk ak juroomi at.

Jambur bi mooy kiy fal jaraaf, ndey-ji-réew ak Saltige bi. Te ñiy yor yooyule
ndombo-tànk waruñoo doon ay xeet (maanaam ñu bokk ci wàllu yaay). Lii, di na tax
ba man-man (pouvoir) gi du nekk rekk ci yoxoy genn njaboot. Bii matuwaay di na
tax ba réew mi du soppiku nguur. Kon man-man gi dañu koy séddale ci njaboot yu
bari, ku nekk man ngaa am ndombo-tànk, suñuy tànn kenn, ci genn njaboot gi, lenn
li ñuy xool mooy ay mbaaxam.



https://wo.wikipedia.org/wiki/R%C3%A9ew_yu_Bennoo_yu_Aamerik

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Ni_Japon_j%C3%ABme_kanam

Sapoŋ de wéyoon na diir bu yàgg, di beru ak a sori xayug Tugal gi, yam ci
bobbam, doyloo aadaam, ba ci digg juroom ñeenteelu xarnu g, gii beru gu xay, ak
deltu-ginnaaw gu mag raxoon na ci, ci wàllug koom-koom, rawati na ndefar.

Waaye nag lii mu nekke woon, soppiku woon na ci ñaareelu xaajub fukk ak juroom
ñeenteelu xarnu. Ci noonu mu tàmblee juge nànk-nànk ci réew mu deltu ginnaaw,
dem ci réew mu jëm kanam ci wàll yii: koom-koom, caada, politig ak xare.

Mu roye nag ci réewi Tugal yi, gisiinu canc ak yaatal ko, ci réew yi mu dendal,
ngir wone ci dooley àddinaam ji mu yor, ci wàllug xeex gi ñuy def ngir teg loxo
ay réew, sanc leen.

Sapoŋ nag ak li muy yeex a jot ci xayug tugal gi lepp, boo ko dee xool ci réewi
Asi yeneen yi - ndax dëppoo gi mu njëkk a def ak Aamerig ci wàllug joqalanteg
yaxantu weesuwul atum 1854 g gii rekk - teewul mu tàmbli woon na jege nànk-nànk
xayug Tugal gi, di ci jariñu, di ci niitu.

Loolu jural ko mu tabax ay isin yu mag, xotti ay yoon, defar ay yooni saxaar ,
gën a jëmale kanam aw yaxantuwiinam. Réewum Sapoŋ ca saa sa mu tàmblee gis ag
yëngu-yëngug ndefar gu mag, gu nirook ga Tugal romboon ba mu ciy door a dugg.

Bu ko defee, Sapoŋ xëy di réew mu dox, mu jëm kanam, raw nag ay maasam ci réewi
Asi yi, ci wàllu ndefar, xam-xam ak xarala .

Mu mujj am, moom Sapoŋ, mbooloom-gaal (flotte)mu yaxantu tax a jug, mu mag, moo
xam ne moo jël limub ñatteel ci àdduna bi, ci diggante ñaari xarey àdduna yi.
Marsandiisi Sapoŋ yi, nga mujj foo dem fekk leen fa, ci Asi ak Afrig.

Sapoŋ dumaas na ko ci ñaareelu xareb àdduna bi, te booba moo nekkoon laafum
penku mi ñeel réewi digg yi (axe), ñooy: Almaañ, Itaali ak Sapoŋ. Sapoŋ nag
mujjoon na nangu ne amees na ndam ci kawam, mu wommatu, joxe loxoom ci kanamu
njiitul xare lu Aamerig lii di Mark Arthur, atum 1945g . Ci noonuñnu taxawal
benn jataay bu way tapoo yi , ngir doxal mbiri Sapoŋ, ñu dénk ko kii di Mark
Arthur, ci diggante 1945 – 1951 g.

Waa Aamerig yi nag rëddaloon nañu Sapoŋ benn strateji, dugal fa demokraasi, jële
fa dal bi aju ci jaamu imbraatóor bi , ñu soppi woon it seeni njàngaliin,
maanaam ni ñuy jànge ak li ñuy jàng, wutaloon leen sartu réew bu bees, ray it
lonkoo yu mag yi (les grandes sociétés) . Ñu fuqarci ay moomeel yu rëy ci loxoy
njabooti Sapoŋ yi, sëddale leen ci lim bu mag ci baykat yi, daal di it taxawal
ab parlamaa bu bees .

Suqali nag gën na a yokk ci wàllug ndefar ak yaxantu ci diggante bi topp ci
1955g . Sapoŋ mujj di ñatteelu réew mi ëpp lu muy liggéey weñ, bokk it ci réew
yu njëkk yiy segg petrol, ak yi ëpp lu ñuy defar gaal. Mbooloom gaalum yaxantoom
mi gën na a jëm kanam, ay ngañaayam gën a dolliku, liggéey bi aju ci jumtukaayi
mbëjfeppal “elektronig” yi gën a jëm kanam, ba mujj Sapoŋ àgg ci, ci fi nu man a
yam ci raw gu xam-xam. Ja yi ñuy jaaye liggéeyi Sapoŋ yi gën a yaatu, gën a bari
ci àdduna bi. Bu ko defee Sapoŋ mujj nag di réewum ndefar mu mag, mu dox, te jëm
kanam.



https://wo.wikipedia.org/wiki/Nguuru_Mali_gu_Mag_ga

Imbraatóor gu Mali ba ci xarnub XII, xamalu nu ko woon lu bari. Ci li tegu ci
atum 1150, la nu xam tur yu mel ne Hamana, Jigi Bilali(1175-1200) ak Musaa keyta
di ko wax itam Allakoy (di tekki neex yalla). Mi ngi yamoon ci Mbàmbulaanu Atlas
ci sowwoom, Dexu Niseer ci penkoom, tay ñuy yii réew: Mali, Senegaal, Gaambi,
Ginne, Ginne Bisaawóo, Gànnaar, ak ab xaaj bu mag ci Kot diwaar.

Ci boobu diiwaan (Sudaan) ag nguur gu ndaw judd woon na fa: Mandeŋ walla Mali
(Malenke: nitu Mali). Ci li gën a siiw coosaanam, ay dëkk-dëkkaani mande yu bari
yu nekkoon ci Kaw-Senegaal ak ci Kaw-Niseer. Traware yi nekkoon Dakadiyala, ci
réewu Kri, ci wetu Nagasola, ci Kaw-Bakoy, Konte yi nekkoon Tabu, ca Doodugu (di
tekki réewu Doo), Kamara yi ca Sibi, ca Siendugu, Keyta yi ca Nareena, ca
Doodugu ak ca Doj yu Mandeŋ, nekk ci diggante Sigiri ak Kita.

Ca Doodugu la Bambara yi nangoo ay dëkk yu bari, màmm jëm penku, ba peggu Seegu
ca Niseer. Ci li wër Doj yu Madeŋ, Malinke yi ñaari dëkk yu solowu lañu fa
amoon: Kiri ak Dakadiyala. Njiitu dëkk yooyu ay rëbbkat la ñu woon, yu bokkoon
ay gëm-gëm, bokk di def seeni xumbéeli diine. Nekkoon nañu nag ay Askan yu bari
yu bennoo woon am benn buur, Simbo moo doonoon seen dàkkantal. Buur yooyu Askanu
wee leen doon fal mu lee doon teewal ci ndaje ya daan am ca Pénc mu Mag
ma(Gara), mi doon dogal ci li ñeel xare yi walla juuti yi...

Dooley askan yu nguur-nguuraan yooyu doon màgg, ñoo jàppale nguuru Sooso gi donn
Nguura Gana gu mag ga, ba mu man a sos geneen nguur gu mag gu buur ya amoon
dàkkantali Mangha walla Mansa.

Musaa Keyta di ko wax itam Allakoy, siiwoon na ndax aji Makka yu bari yi mu
defoon, loolu saxaloon na diiney Lislaam ci xoli Njabootu buur bi. Doom, di itam
Ndono lu Musaa, Nare Famagan (1218-1230) siiwoo na loo ndax yaatalam jëm
bëj-gànnaar, ak sowwu, ak pegg gu ndeyjooru Kaw-Niseer, nootoon Somono yi. Nare
Famagan bari woon na ay jabar, kenn ci ñoom mooy ki ñu dàkkantale woon Kuduma
(boroom góomi yaram yi). Jabar ju tawatoon jooju mooy yaayu Sunjata Keyta. Bi mu
juddoo ba juroom ñaari at managul woon a dox.

Ci 1230 la nekk buur, ci la ray Sumaawuru, boole nguur-nguuraan yépp ya nekkoo
ci wetam, ci nguuram, dal di nekk nag Mansa. Ci moom la Mali nekke nguur gu mag
dëgg, ci la àgge ci pujam.

Bi mansa Ulee ñëwee(1255-1270), di ki wuutu Sunjata, la tàmbalee
Diggadil(décentraliser) nguur gu mag gi jox ko yoriin wa méngoo woon ak
réyaayam. Tabb ay sang jox leen ay ndomboy-tànk yu am solo, ñi ci gën a
ràññeeku: Fran Kamara, Siriman Keita.

Ci 1285 la Abuubakar mu njëkk(I) mi faatu, Jafe-jafe yi nekkoon ci tànn aji
wuutu, ca la Sakura jëlee nguur ga. wuutu na nitu nguur di itam jàmbaar, ci la
yaatalaate nguur ga ba dugg Gaawo ci penkoom ak Tekuruur ca sowwoom. Ay
saay-saay ñoo ko ray ca weti Tripoli mu feekoon ko muy aji Makka.

Ci 1303, Abuubakar mu ñaareel mi(II), di jarbaatu Sunjata, mi siiw lool ndax li
mu bëggoon a wuññi li nekk ci ginnaaw Mbàmbulaanu Atlas gi. Ca la jële ñaar
téeméeri looco ak dund, daal di yònnee ngir ñu dugg ci mbàmbulaan gi, waaye kenn
a ca dellu si nettali ni dañoo dajeek ab duus bu soxor ci ndox mi, mu mëdd leen.
Abuubakar dal di jëlaat ñaari junniy looco, ak bund bu doy, and ak ñoom dem, ca
la saaye ba tay.

Mansa Musaa (1312-1332)Bokk na ci buuri Nguuru Mali gu mag ga, yi gën a siiw. Ci
1324 la aji makka. Ca ajam gu siiw ga, àndoon na ak 60 000 ci ay surga (su ñu ci
degloo Taariix as-Sudaan). Jaar ci diggu tàkk ga, ca Walata ak ca Tuwat, ba mu
àggee Xaayra la ñépp yéemu ndax alal ja mu fa indi. Nee nañu yoroon na ñaari ton
ci wurus. Mbaaxam ak yéwénam, yéemoon na képp nit ku nekkoon Xaayra ca jamono
jooju. Doonte déggoon na araab nangul woon a làkk lu dul làkkam, daa jëloon ay
tekkikat. Mansa Musaa yóbb woon na turu Mali ci mépp réewu araab, dalee ko ca
Andalusiya ba Xorasan, ba Tugal, lonkoyoon wu àdduna bi, bu Angelo
Dulcert(1339), wone na aw yoon wu romb Atlas, jeggi Sahara ngir àgg Mali: "rex
Melli". Lonkoyoon wu Abraham Cresques, bi ko buuru Faraas defloo woon Charles V,
bindoon na fa turu péeyam "Ciuta de Malli".

Mansa suleymaan(1341-1360) mooy jubbantiwaat koom-koomu nguur gu mag ga. Gën a
dëggaral kiliftéefu Mali ci Diiwaani penku yi ko wër, njiitu Tuwaareg yi bu
Takedda (Ayiir), nangu woon na googu kiliftéef. Suleymaan xëccoon na Mali ay
boroom xam-xam ak ay àttekat yuy tòpp Maalik. Moom ci boppam fiqh la jàng,
maanaam àtte ci lislaam.

Musaa II(1374-1387) tegu ci, moom doonul woon ku am kàttan, xawoon naa tayyeel,
jëwrinam ju njëkk la bàyee woon lépp. Moo songoon Tuwaareg yi, di def ay congam
jëm Bornu

Lu weesu Mansa II, kujje ya amoon ci biir kër buur, te yenn saa yi rayante daan
ci am, moo demoon ba faagaagal nguur gu mag ga. Ci noonu nguuru Gaawo di lekk
ndànk-ndànk diiwaan yi féete penku nguur ga. Dem ba jël péeyu yaxantu bu Jenne.
Doonte ci digg xarnub XV, Ca Da Mosto ak Fernadez ne woon nañu ne way dëkk yu
Gammbi dañoo jàppe woon seen bopp ni ku bokk ci Mali, waaye, ci 1480, la Naba
Nasere song Walata. Tekuruur jàll ci loxoy wolof yi(Jolof). Pël yu Bundu tàmbali
ay yëngu-yënguy fippu, Tengela I, di ko wax it Jaje di tekki Goreelkat bi, moo
leen jiite woon. Dafa bàddoo woon poseb ay yi amoon ci diggante Mali ak Gaawo
daal di def li muy def. Nekkon ci dëkk bu am solo ci wàllug yaxantu, Kingi.

Nguurug Susu ci xarnu bu fukk ak ñatt tegoon na loxo ci askanu Maandeŋ.
Sinjaata, doomi kenn ci buuri Maandeŋ yi, daa dogu woon ci goreel aw askanaw, ci
noonu mu tawal ab xare walla am mbooloom xare (larme) mom ci la ame ndam ci kaw
Susu, ci xareb Karina ba atum 1235 g.j., ci noonu la am réewam tembe woon (amoon
independance). Ginnaaw bi Sinjaata amee ndam ciy noonam, la giirug Maandeŋ daje
(Konaate, Traaware, Kayta, ak Kamara) taxawal ag imbraatóor gu mag mooy gu Mali
gi, Sinjaata jiite ko.

Ñi ko fi wuutu woon duggoon nanu ci lislaam, wéyoon it ci yaatal gëwéelub nguur
gi, ba mu mujjoon ëmb mbooleem la ko dale ca mbàmbulaanug atlas ci sowwu bi, ba
ca dëkkub Gaawo ci penku bi. Ñu séddale réew mi ciy diiwaan bu ci nekk ag kilifa
jiite ko guy doxal ndigali buur bi, di dajale galag yi, tey doxal yoon. Ci
jamonoy buur bi Kanka Muusaa la imbraatóor gi àggoon ca gën jaa kawey ay
njobbaxtalam, ci xarnu bu fukk ak ñeent. Nguur gi nag daa na jot ci màng mi
tukkee ci mbelli wurus yi ak yaxantug tàkk g i. Ci atum 1324 g.j., Kanka Musaa
aji woon na Màkka, ci tukki bu tollu ci 18 weer, won na ci adduna bi dooley
nguuram gi ak woomleem gi.



https://wo.wikipedia.org/wiki/Nahju

Yal na Yàlla dolli xéewal ak mucc ci suñu sang Muhammad ak ci ñoñam aki saabaam
ci anam gu sax

Yàlla doy na ñu, moom de wéeruwaay wu baax la (wu mat a wéer say mbir, joyal ko
ko).

Maa ngi Tàmbali samay wax ak jëf ci turu Yàlla miy kiy boroom yërmande ju yaa ji
ci adduna ak ju ñu jagleele ji ca allaaxiraa

Yoonu teggiin de mooy yërëm nadw, ni ko baayam di yërëme ak ndayam te weg mag ak
def sa moroom ni sa bopp ngir jëmmi Yàlla mi nekk ca aras (toogu ba)'

Mu bëgg a wax rekk ne bokk na ci teggiin yu rafet ngay sammoonte ci mbindéef yi
àqi ki leen bind(t.s) ci di àndeek ñoom ni ko woykat bi waxe ca qasidaam ga yor
bahru basiit: Yaw mbokk mi nangay am yërmande ci mbooleem mbindéef yi, nanga
léen di xoole bëtub ñeewant ak yërmande

Nangay weg mag di yërëm gone, tey sammoontek àqi aji bind ji ci mépp mbindéef.
Am na addiis bu naan : sama xeet wi de du dañ di nekk ciw yiw li féek ku ndaw a
ngi ciy weg mag, mag di ci yërëm gone.

Bul di baril looy geestu fu nekk, te dara ñoru la ci geestu gi. Ndax loolu kat
màndargam ndof la, te (boo demee ) ci téereb Yàlla bi (di nga fa gis) : ((neel
jullit ñi)) Deel topp ndigali boroom mbindéef yi, ndax kat nekk na ci addiis :
waay de (sànkoo na ci bennub xool rekk) Ab woykat de waxoon na bu yàgg ne : (
booy def loo gis xool ko danga ci mas a am bis) kon bul di wëndéel sab gis .
Saraa : Mu namm a wax rekk : war na la nga topp li la sa boroom digal muy damm
sab gis. Ndax Addiis bi nee na : waay de dana xool benn xool bob xolam dina ci
yàqoo nib der di yàqoo ca sébej ga , du ca jariñu mukk. Woykat ba nee na : ( yaw
de boo sànnee sab gis ngir sa bànneexub xol, bis dina ñëw bob li ngay gis dina
la sonal (danga gis lol doo man léppam (doo man a am lépp ) te doo man a muñ
rekk ca lenn la ( doo man a yam rekk ca xool ba. Doo ko man a am te doo ko man a
muñ, bu ko defee ngay sonn ci loo dul am, te boo ko gisutoon doo ko yittewoo)
Keneen it ne: ( jàmbaar du mooy kiy aar ay gawaram ca bisub jamante ba, bu xare
ba tàkkee) (waaye ka damm ab gisam mbaa mu lem ab tànk wëlif ay moy kooku ci
jëmmam mooy gawar dëgg bay jàmbaar ) Bul di baril am po, bul di ree lu bari,
mbaa ngay baril looy yëngatu ak a defi neen Bul di baj-baji mbaa ngay jéem a
yëddu lu nëbbu lu mu man a doon Loolu de màndargam tóoy la ak woyofum xel ci ku
ko baaxoo Boo jekkee nanga dalal say cér, nangay taqook ag noppi ànd ak dëddu
(ci lug dëddu war) kon de nga jariñu Deel muñ ag ŋàññ te bu ci tontu kenn, te
mel ni na boroom njàngat la (adiib) waxoon : wallaay damay romb waa ji mu may
xas may jellale naan kii de xam naa ne waxuma Ndax kat xasante ak weddeente bokk
nañu ci jikko yi gën a bon niki dóorante. Bariy ree daay ray ab xol, kon rikk
néewalal ree yi, ndax nga gërëmloo Boroom bi



https://wo.wikipedia.org/wiki/Murit

Yoonu murit walla Muriidulaa ni ko ñenn ñi di waxe, wenn yoon wu am solo la wu
tasawuf, muy moom tasawuf benn bànqaas bu mbóotu (mystique) ci lislaam , mi ngi
nekk nag rawati na ci Senegaal ak Gàmbi. Muy lu ñu sos ci ndoortel XXeelu xarnu,
ki ko def di Seex Ahmadu Bamba, yoonu murit nekk na tay yoon wi gën a am ag
jeexiital ci Senegaal, bu ñu waxul ci Afrig gu sowwu gi Murit yi tam ñi ngi jëf
lu am solo ci wàllug koom-koom ak politig . Njiitul réew mi Abdulaay Wàdd, mi ñu
fal ci 2000, mooy njiitul Senegaal lu murit li njëkk a am .

Aaday murit (walla ju yoonu murit)lu jeexiitalu ci caaday Afrig la, rawatina ju
wolof. Yitte ak fulla ji yoon wi jox liggéey tax na ba mu man a suuxatu bu baax
ci wàllug koom-koom ci Afrig, te tax na it ba mu man a tas bu baax ci dëkk yu
mag yi ci Tugal ak Diiwaan yu Bennoo yi. Tay, daanaka mbooleem dëkk yu mag yu
Bëj-gànnaar yi gàddaay gu Senegaal gi dëgmalsi te jëm fa kanam, am na ag Kër
Sëriñ Tuubaa (Barabu daje ngir julli, jaamu Yàlla, defi màggal, daaray jàng
xam-xam añs). Moom de dalub mbooloo mu murit mi la, fi ñuy defe seeni daje ngir
jaamu Yàlla, walla ngir leneen, waaye it dana di jariñ it niki ab teeruwaayu gan
ñeel way door a agsi yi ciy gan. Danañuy faral di def ab siyaare walla lu mel ne
ag aj gu ñuy def ci at mu ne ca dëkk bu sell ba Tuubaa, gi nekk ci digg
Senegaal.Màggal gi genn xumbéel la guy jëmmal at mu ne fàttalikug gàddaayal gi
ñu defoon Seex Ahmadu Bamba ca 1895, ci loxol kiliftéef gu Canc gi (l'autorité
coloniale).

Baatub mourid walla murit ni ko wolof yi di waxe, mi ngi bawoo ci Jef ju Iraada,
te mooy «  bëgg dara », « namm dara, xëccu jëm ci lenn » teg ca gongikooti ci
murīd giy tekki « aji namm mbaa aji bëgg», jubloos ci aji namm ji Yàlla ki
bëggul ku dul moom, lu dul moom, lu dul ngërëmam, loolu it mooy firi fonk gi
taalube yi di def seeni sëriñ, ndax Yàlla ga ñuy gis ci ñoom, maanaam ñoom ñoo
fi nekkal Yàlla ci jàngale Diine ak aar ko. Murit nag benn la ci ñaari baat yu
ba ca des di Laah, kon muy muriidulaa, di tekki aji namm ji Yàlla, maanaam ki
Yàlla rekk tax a jug, mu mel ne baat bii mbooleem yooni tasawuf yi dañu koy
jëfandikoo niki taalube, walla dongo, waaye bokk na ci li gën a génne baat bi,
jox ko fulla mooy ñëw gi yoon wi ñëëw ci jamono joj lislaam da cee xawoon a
doyodi, néew ci doole, te li ko waral di nekk gi nit ñi nekke woon lu wuute ak
lislaam, daan ko foye, yor geneen dund gu dul gi lislaam tànn, wii melo di lol
ñu bari ci bindkati Senegaal yi wax nañu ci, ku ci mel ne Sëriñ Musaa Ka ak ñu
ko moy, melokaan wii nag man nañu ne bokk na ci li taxoon Seex Ahmadu Bamba
jugoon mel ne ku naan «ana ku namm Yàlla» ana «ku Yàlla tax a jug», ca foola la
baat bii daal juge di tekki leegi képp ku di taalubeb murit, muy baat bob daa
jug mel ne kuy tàqale diggante ki nekk ciy caaxaan ak ki ko nangoo ba te jublu
lu baax li di Yàlla ak la ko wër. Sëriñ bi booy xool day mel ne yorul aw yoon,
waaye lislaam la jug ngir taxawalaat, yeesalaat, ndax mbooleem yoon yi mu fi
fekk, da leen a nangu, topp leen, jël seeni wird, daa na joxe mbooleem seeni
wird te booba mi ngi yor wird wu juge ca Yàlla jaar ci Yonent bi Muhammad, ni
yoon yepp ame seeni wird. Leegi kon luy ndayi muy joxe yooyule wird te yoroon wu
boppam? Ndaxte daa jugaloon lislaam déet aw yoon, moom moo wax ne

« wépp wird wu waay yor ngir jëmmi Yàlla rekk te leneen taxu koo jug, moo xam
woowu daa bawoo ca Jiilaani (Xaadiriya) mbaa mu juge ca Ahmad Tiijaan (tiijaan),
na xam ne li mu yor moo dig jub»

Yoonu murit Seex Ahmadu Bamba (1853-1927)moo ko sos, mu di aw yoon wu mbóotu wow
mi ngi feeñ ci Senegaal ci biir aw nekkiin wu mboolaay wu ñu nëxël ag sellam
jaxase ko, nga xam ne Canc gi (la colonisation) jaxase na bu baax nosteg
màndaxoo gu mboolaay gi (le système d'équilibre social). Ngir nag yéwénal
mboolaay gu senegaal gi Seex Ahmadu Bamba daa woote woon jëme ci ñu roy
njàngalem Alxuraan mi, te ŋoy ci sunnas Yonent bi Muhammad (j.m), te xeeñtu it
maanaay tasawuw yi te roy ci, fullaal it xam-xam ak liggéey te jox leen seen àq
ak xiima.

Lii nag daa dëppoo ak li ñuy wooye ag yeesal mbaa ag yéwénal, ndax ci Tasawuf
waxees na ne Yàlla (t.s) day yonni ci téeméeri at yu ne, jenn Aji yeesal (walla
mujaddid) juy taxaw ci dundalaat, yeesalaat lislaam ca dëgg-dëggam, kooku tam
mooy nekk aji donn ju ruu ju Yonent bi (j.m), ñu koy wax (qotb walla « pujub
cellte ») maanaam fa ag sell man a yam. Bamba kon kenn lay doon ci tànnéef yii.

Yàllaange gu murit yi (walla seen gëm-gëm) dafa jeexiitalu ci yoon yii di
Xaadiriyaak Tiijaan waaye it ak mbindi Alxazaali, nga xam ne Bamba da koy tudd
lu bari ciy mbindam. Yenn jullit yiy woote ag cunna danuy jàpp ne gëm gu tar gii
am ci murit yi jëm ci Ahmadu Bamba aki way donnam aw xeet la ci ag njaamu xërëm,
waaye booy xool xamadi rekk a ko waral, ndax ku xóotal ab xam-xamam ci yoon wi
duggi ruqam di nga gis lu dul loolu, nit nag bu jëfee lu moy la ñu ko xamal moom
mooy ka tooñ, kon na murit yi di jàng mbindum Sëriñ bi tey bañ di tëñëxu di doxe
ni ñu ko bëgg a doxe, bëgg ko nee gëme, tey doxe ni ko Sëriñ bi bëgge ci ñoom.
Seex Ahmadu de giseeful ciy mbindam lenn lu dëppoowul ak Alxuraan ak sunna .

Murit yi am nañu ay jikko ak xiima yu di yu lislaam fekkoon ci ñoom, te xawoon a
giim Sëriñ bi ñëw dekkalaat ko . Bokk na ci yooyu liggéey gi ñuy àgg ci di
sellal, jàpplanteek dimbalante. At mu nekk ay milyoŋi nit dañuy bawoo fu nekk di
màggali Tuubaa gi nekk ci digg Senegaal . .

Ni ko Emmanuel Brisson gise, Yoonu Murit « dafa nosu - ci gis-gisu ñenn ñi -
niki ag noste gu laman (système féodal), moom daa tegu ci kaw ag toppe gu joyu
ñeel genn kiliftéef gu ruu (une autorité spirituelle), Xalifa bu matale bi (le
Khalife général), di ku doomu mbaa mu sëtu ci anam gu jonjoo ci Aji sos ji yoon
wi. » .

Muy ku janook yoriin wu cang gi(l'administration coloniale) maanaam tubaab yi
ngir mbooloom mii di wéy di màgg ba tàmbali woon leen a tiital, Seex Ahmadu
Bamba gàddaayalees na ko ci anam gu toftaloo ca Gaboŋ (Afrig gu yamoo gi
(Afrique équatoriale)), dale ko ci 1895 ba 1902, ca Gànnaar dale ko 1902 ba
1907, ginaaw bi ñu teg ko ci ron ag dëj gu ñu wattu (résidence surveillée) ci
Senegaal ba kero muy làqu (génn àdduna) ca 1927. Kiliftéef gu Faraas gii mujj na
ko nànd xam ne aw ay taxu koo jug, mu jàmmal ko, loolu it may yoon wi ci
ndimbalul Yàlla ag naataange gu kawe.

Bi fi Sëñ bi jugee ci 1927 ba tay, ay Xalifaam yi ko fi wuutu ñooy ay doomam,
dale ko ca ka ca mag, ba ca ka ca gën di gone:

Bi Sëriñ bi yoree yoon wi ci la seexale ñennat ci mag ñi, bu ko defee ñu daal di
leen féetale ñenn ci taalube yi, loolu nag daa doon luy am ginaaw ag yar akug
wulli ba mu mel ni war ci ab sëriñ dëgg bu war a jiite aw nit ci lislaam, bu man
a yare, man a tege ci yoon. Loolu mooy li am ci Maam Seex Ibraayma Faal ak Maam
Cerno bi tubaab yi gàddaayalee Sëriñ bi. Seexal gii nag dakkoon na ca 1912, at
mi Sëñ bi seexale ki mu mujj a seexal, mu di Madiba Silla ca Njaaréem. Sette gi
ci amaat mooy Beeco Cuun mi ñu ne Sëriñ Saaliwu moo ko seexal ca 1987. Seexal
gii jeqi na coow lu bari ci biir yoon wi. Bokk na ci Seexi Sëriñ Tuubaa yu may
yu jàmbaare yi Sëriñ Ndaam Abdu Rëhmaan Lóo, Sëñ Isaa Jenn

Yoonu murit mi ngi gën di yaatu bu baax, te am na it ag jeexiital gu am doole ci
politigu Senegaal . Moom day joxe ay ndigali farle (consignes de vote) te xalifa
bi it lu sakkan ciy way politig dañu koy seetsi, di diisook moom juge fu ne.

Ci wàllug koom-koom ak mboolaay , « Ñoom Murit yi dañuy joxe dëkkuwaay, dund ak
tàggatug xel - ci jàngale alxuraan ak xam-xam yi ci aju - ñeel xale yi gën a
ñàkk, mbaa yi "sànku". Am nañu ay way jam (détracteurs), yu leen di yedde seen
roose gi, seen mbay mu bari mi, seen ndimbal gu mboolaay gi (aides sociales).
(...) Yoon wi war naa yor koom bu sakkan mu bawoo ci mbay mi, rawati na ci gerte
g. » (Brisson, 2008 )

Wisaaroo gi (La diaspora) ca Paris, ca Brescia ak ca New York, nga xam ne daa
jàppe xaalis muy lu sell, ndax ci liggéey la meññoo, ak ci yaxantu, day yonnee
ay lim yu rëy ci xaalis ñeel mbokk ya nekk Tuubaa.

Xalifa yu Murit yi ñaare ñu am ag jeexiital lañu, ndaxte duñu rekk ay njiiti ruu
yu ay taalube yu ñu nattale ci 3 ba 5 milyoŋ, (man jortu naa ne ëpp na loolu di
dem ndax Tuubaa rekk lu ëpp milyoŋ dëkk na fa), waaye it ca dëgg-dëgg ay njiit
lañu yu jamono (yu àdduna) yu dëkkub Tuubaa bii nga xam ne mooy péey bu ruu bu
murit yi, te mujj na ndànk ndànk (moom Tuubaa) di ñaareelu dëkk bu Senegaal,
ngir diisaayu demogaraafam ak bu koom-koomam.

Kenn ci ñi gën a siiw ci taalubey Bamba yi mooy Seex Ibraayma Faal. Bàyyi na fi
ay dongo yu ñuy wooye Baay Faal yiy wottee seenug ñàkk a julli ak woor, liggéey
bi ñuy def ci seen loxo ak yalwaan , looloo tax yeneen jullit ni ñoom di leen
jam tey naqarlu seeni jëf. Seen njañ yi ñu yore ak seen létt yi yobbe na leen
way nemmeekusi yi (touristes) di leen jaawale aki rastamen . Maam Seex nag
nekkoon na di ku dëggu te liggéeyal lislaam lu réy, waaye ñàkk a jullit gi ñu
bari firee nañu ko ci ne daa amoon ngànt, ndax daa meloon ne ku àndul woon ak
sagoom, booy xool it ci ni mu daa waxe mbaa mu koy jëfe lépp da daa wund loolu,
mu mel ne ku sóobu la woon ba sóobu gi yobbu ko ci mu nekkoon di ku àndadi akum
xelam te loolu lislaam boole na ko ci sart yiy tee julli di war. Bokk na ci sart
yiy tax julli di war nit ki ànd akum xelam. Sëriñ bi bind na ko bataaxel bob
Sëriñ Abdul Ahad 3eelu xalifa génn woon na ko móollu ko ca téere ba ñuy wax
majmooha, muy téere bu dajale waxi Sëriñ Tuubaa yu bari, ma nga cay wax
naa :« Yaw Ibraayma Faal boo jotee ci sama bataaxel bii nanga digal sa ñoñ ñuy
julli te nga sax ci te muñ ko, laajuñu la wërsëg ñoo la koy jox, te mujj gu
rafet ñeel na way ragal Yàlla yi,» lii di aw laaya wu alxuraan wu mu ko yonnee
ngir délloosi ko ci, kon day mel ne Sëriñ bi moom wàcci na ak ku nekk, Maam Seex
nag ak ni mu gëme Sëriñ bi bu julliwul ngànt a tax, ndax daawul jëfeedi ndigal
te loolu ndigal la woon. Seen gëm-gëm nag amul lenn lu ko wuuteel ak bu lislaam,
ñu jàmbaare lañu ci lislaam di liggéey di joxe, ngir lépp lu ñu war a kopparal
ci lislaam man a kopparu, lépp luy sémb man a àntu, foo leen fekk dañuy sikkar
(maanaam tudd Yàlla) di woroomi pastéef yu kawe aki jéll, bu koor gee ñuy joxe
ay ndogu ñeel way woor yi, di tabaxi jàkka aki jumaa, lii rekk mooy li ñu leen
man a doyodale ci lislaam te du ñépp ñooy ña ca dul julleek a woor, am na ci ñoñ
dañu koy def, doonte ñu néew lañu it.



https://wo.wikipedia.org/wiki/Muhammad

Muhammad (jàmm Yàlla na sax ci moom) mi ngi gane àdduna ca Màkka atum 571 g, j ,
waxees na ne ca at mooma la Abraha mi doonoon kenn ci waa Ecopi jugoon ne day
nangu Màkka te màbb Kaaba gu sell ga. Waaye Yàlla (t.s) alag ko, jaare ko ci ay
njanaaw yu ñu naan Abaabiil, moom ngay gis ci saaru Fiil (ñay), looloo waral ñu
naan Yonnant bi ci atum ñay yi la judd, ndax ba Abraha di ñëw ciy ñay la waroon.

Aji juram ju góor mooy Abdul laah, mi gënoon a doon gone ci doomi Abdul Mutalib
mom Haasim mi nekkoon njiitul Quraysin tey sangub Màkka, maanaam njiitam. Moom
nag (Abdul Mutalib) – bi Yonnant biy judd – mag la woon mu at yi xawoon a
diisal. Abdul Laah nag moo nekkoon doom ji mu gënoon a sopp ngir yewwu gi mu
defoon ak njub gi, rafetug jikko yi ak nangul baayam gi. Dencaloon nanu ko
Aamina Bint Wahbin mom Abdul Manaaf mom Zuhra mom Kilaab, mu nekkoon di ku bokk
ci giirug Xuraysin. Abdul Laah nag ab yaxantukat la [woon]], ci noonu la génne
woon, ginaaw bi mu dencee soxna ba teg lu néew, ngir yaxantu-ji ca Shaam , booba
Yonnant bi ganeegul àdduna.

Ca tukkib yaxantoom booba la baayi Yonnant bi làqoo , ca tawat ju ko daloon ba
muy dëpp, ba muy ñëw ba agsi Madiina la ko gënoon a sonal, mu daal di wàcc ca ña
ñu daa wax Banii Najaar di woon genn ci giiri Xasraj yi, fa la génne àdduna.
Maamam nag di Haasim mom Abdul Manaaf dafa a takoon soxna, looloo tax ñu naan
Banii Najaar de ay goroy Yonnant bi lanu (j.m).

Yonnant baa ngi judd (j.m) ginaaw bi waajur wi làqoo, mu daal di màgg cig
njirim, waaye maamam Abdul Mutalib beg ci moom lool, tudde ko Muhhamad, yar ko
cig cofeel ak ñeewant

Waa Quraysin nag aadawoo woon nanu di yóbb seeni doom ca la génn Màkk, ca
nàmpalkat ya ngir ñu man a màgg ci jàwwu ju sell, wér-gu-yarame te deesi fa
dégge araab yu sell, bu ko defee loolu di tax ba ñuy wér, neexi araab te leeri
wax. Nii la Aamina defoon ni ñépp, yóbb doomam Muhammad (j.m) ca ab nàmpalkat bu
tuddoon Aliima Asahdiya, mu bokkoon ci Banii Sahd Bun Bakr, seeni kër nekkoon ca
tàkk ga ca wetu Màkka. Bi Muhammad àggee ci am juroomi at la ko Soxna Aliima
delloosi ndayam ca Màkka, mu nekk fa ca pekkam , maamam Abdul Mutalib di ko
sàmm.

Ca jamono jooja la Soxna Aamina Bint Wahbin jugoon ne day siyaareji bàmmeelub
boroom këram Abdul Laah ca Madiina, ba mu demee bay dëpp la ko tawat ja dikkal,
mu faatu ca ndëkk sa nu naan Abwaa te nekk ca yoon wa dox diggante Màkk ak
Madiina, ñu daal di ko fay denc, looloo waral bi Yonnant bi màggee di ku soppoon
di jaar ci ndëkk soosu ngir siyaare bàmmeelu waajuram ju jigéen ju laab jooju.

Ci nii – ndaysaan – la Muhammad mujje di jirim ci nday ak ci baay, looloo
waraloon maamam Abdul Mutalib mujjoon féetewoo ag yaram akug wattoom, bëggoon ko
it lool. Waaye sàmm googu gépp ak fonkeel gi teewul Muhammad (j.m) doon yëg
naqaru njirim, ndax kat da daa gis moroomam yi ñu nekk ak seeni way jur, moom
muy ku leen ñàkk, waaye nag loolu jox na ko ag sukkandiku ci boppam, may ko ag
temb ci njëmm akug wéroodi ci kenn, nàmm am xelam, ubbil ko ay bëtam ci
dëgg-dëggi dund gi, te booba ay atam lu néew la woon. Loolu de lu jeexiital la
ci moom ak cig dundam, Yàlla nag moo bëggoon ci moom loolu ngir tànn gi mu ko
tànn ngir mu yanu bataaxel bii di Lislaam te war koo tas.

Ci biir loolu fekk na Màkka mu néew lool doole, ñu ëpp ci ñi ko daa jàppale
bàyyi ko, lislaam tas fat tas gu yéeme rawati na ginaaw Juboo gu Hudaybiya gi.
Ci njëlbéenug juroom ñatteelu at mu gàddaay gi la waa Quraysin firi woon seen
kóllëreg juboo ga ñu defoon ak Yonnant bi, loolu nag mi ngi ame ci tooñ ak
jalgati gi ñu defoon giirug Xasaaha gi nekkoon jullit, ci noonu Yonnant bi jug
ci fukki junniy jullit dugg Màkka ci lu dul xare ci weeru koor gu juroom
ñatteelu at ci gàddaay gi (samwie 630 g.j) Bi Yonnant bi duggee Màkka daa daal
di laabal Kaaba gi, dammate xërëm ya, sànni leen ñu sori Kaaba ga, jullit ñi
daal di raxas Kaaba gi, mu nekk leegi nag di néegub Yàlla deesu fa jaamooti ku
dul moom. Ci loolu la Yàlla dëggale dëel bi mu joxoon Yonnant bi ak jullit ñi,
ndax jàppale na leen, jàppale diineem, fay leen ci seen sellal gi ak dëggu gi ak
jiyaar gi ñu doon def ci seen alal ak bakkan.



https://wo.wikipedia.org/wiki/Lu_am_ag_s%C3%A9qoo_ak_nj%C3%A0ppum_jaam

Liggéeyloo jaam yooyu wéyoon na ak liggéeyloo seeni njur (seeni doom) rawati na
ci bëj-saalum bi di barabub mbay, fi aajo tare woon ci ay liggéeykat yuy liggéey
ci suuf seek tool yi. Waaye taxawalug njaam gi mi ngi door ci awril 1861, bi
xareb ñoñ bi (guerre civile) dooree ci diggante diiwaan yu gore (libre) yi ci
bëj-gànnaar ak diiwaani bëj-saalum yi ŋoyoon ci njaam gi sax fi, loolu sax
taxoon na ba 11 diiwaan ci ñoom dogoon ci bennoo gi (federation).

Waaye bàyyi gi ñu def ag njaam ci Amerig lépp teewul ñu ñuul ñi ci Amerig di wéy
di jànkoonteek ay coona, di ñu ñu xañ dund gi népp xam (normal) gi boddante ci
biir xeet gi wéyoon di am waraloon, ñu nekkoon di jot ci njàng mu suufe .

Ngir gëstuji dund gu gën, ñu ñuuli Amerig ñi doxoon nañu juge ci seen diiwaani
bëj-saalum yooyu di yu mbay ak àlle ak kaw-kawe, laggsi ci yu bëj-gànnaar yii di
woroomi xay ak taaxe. Waaye loolu lépp taxutoon lu bari ci ñu ñuul ñi manoon a
jot ca liggéey yu méngoo ya, ndax kat yoon walla aada daa farataaloon ci ñoom ñu
dund cig beddiku wëlif ñu weex ñi ci ay gàdd (Cartier) yu ñàkk te ndóol ñu léen
di tudde (ghettos).

Ci mujji ati juroom fukk yi ak njëlbéeni ati juroom benn fukk yi, waa Amerig yii
bawoo Afrig jëfandikoo nañu li ñuy wax doggoo gu koom-koom (boycott économique)
Martin Luther King jiite ko, ak ay doxi ñaxtu ak yu dul yooyu ci anami ñaxtu yu
jàmm, ñu ci doon sàkku ag yamale ci lépp ni ko yoon waxe te bàyyi gënaleg xeet
gi ñuy boyal jëme léen .

Yëngu-yëngu gu xeex àq ak yelleef googu àggoon na ca njobbaxtal la ci 28/ut/1963
bi lu ëpp 200 junniy nit dajaloo ci xeet yépp ca kanamu estati bu Linkoln ba ca
Washington péeyub Amerig ngir déglu Martin Luther King mu naan : Maa ngi gént
bis bob doomi jaam yi ak doomi séeni sang danañu ca toogandoo ca laamaari (xeetu
montaañ) Jorgia yu xonq ya, wër ndabul mbokkoo la… Maa ngi gént bis bob sama
neenti doom yu ndaw yii dinañu ci dund ci réew mom deesu leen fa àttee ci seeni
meloy der waaye ci seen ëmbiitum jëmm (li seeni jëmm ëmb).

Giinaaw xutba bii toogaatuñu lu bari dara rekk Kongres daal di def ay yoonal yu
tere raññatle ci biiru xeet ci woote ak njàng ak liggéey ak dëkkal ak ci
campéefi mbooloo mi.

Waxuma la sax ne lu bari ci waa Afrigi Amerig yii seenug ñàkk daa tar, looloo
waral ñuy tàbbi ci sineebar ak tooñaange (criminality).

Jéego yii ñu tudde “àttey jëf ju feddaliku ji” (muy anamug jël ay liggéey yu ñu
weex ñi (ëppte yi) manoon a jot, jox léen ñu ñuul ñi (néewte yi) ) Jéego yii nag
làmboo nañu duggal ab lim ci ñu ñuul ñi walla yeneen néewte yi ci mbooleem
barabi liggéey yi. Ak nangu ab lim ci ñoom ci daara yu mag yi ak bànqaas yi (les
facultés ), ak lijjanti ba lenn ci nit ñu ñuul ñi di man a falu ci Congress ak
yeneen doomi néewte yi.

Ci ati juroom ñaar-fukk yi coow ak dàggasante bi bari woon na ci ndax jëf yii am
nañu njariñ ak ndax tegu nañu cig maandute.



https://wo.wikipedia.org/wiki/Lat_joor_Joob

Lat Joor Joob mi ngi juddoo ca Kër Amadu Yala, atum 1842 g.j, baay ja di
Saaxewar Soxna Mbay Jóob, nday ja lingeer Ngoone Latiir Faal.

Lat joor waxambaane wu jàmbaare la woon, wu amoonug dogu, mu bokkoon ci ñu mag
ñi daa jàmmaarlook sancaan yi ci goxub Afrig, mu nekkoon di kenn ci ñi ci gën a
jàmbaare, gën cee fés, kenn melul ni moom ci sopp suufam ak ndonoom. Amoon na
fit wow kenn du ko doyadil, daawul tiit ak lu man a xew. Nekkoon na njiitul xare
lu mag, di aji politig ju ñaw, ju di boroomug jommal. Ci atum 1862 g.j, la ñu
fal Latjoor Dammeel ca Kajoor.

Ci atum 1864 g.j, la ko Federb dàqe Kajoor, teg ca loxo, bu ko defee Latjoor
dellu Riib, fa la ko sëriñub tukulóor ba fate woon di Màbba Jaxu Ba, mu mujjoon
nekk ci ron ag kiliftéefam. Màbba mii moo ko manante ci mu dugg ci lislaam.

Latjoor ànd na ak Màbba ca xareb Somb ba kontar Buur-Siin Kumba Ndóof Seen Juuf.
Bi ñu rayee Màbba ca xare boobu ca Somb la Latjoor dellu Kajoor, Tubaab yi
falaat ko fa bi mu agsee, mu dellu waat di Dameelu Kajoor. Loolu mi ngi jege
atum 1871 g.j. Ci atum 1878 g.j, ci la Tubaab yi dogoo ci indi fi yoonug weñ wu
saxaar giy jaar ci diggënte Ndar ak Ndakaaru ngir yombal tuxalug gerte gi, waaye
Latjoor bañ bañ gu tar, daal di def ag fipp gu mag ak ay àndadoom atum 1882 ba
1883 g.j. Ci noonu xare bi tàkk digganteem ak Tubbaab yi, mu nekkoon xare bu
tàng jérr waaye sancaan yi nootoon nañu Latjoor ngir néewug ay ngànnaayam aki
jumtukaayi xareem ak bari gi ñu bari woon ñoom jumtukaay yooyu ñeel Tubaab yi.
Ci noonu Latjoor ñakkoon pexe, daal di weeruji ca buurub Jolof ba Alburi Njaay,
loolu nag di woon atum 1884.

Bi Latjoor jugee Kajoor la Tubaab yi fal Ammari Ngoone Faal muy Dameelu Kajoor,
waaye gaaw nañu koo folli ngir ñaxtu gu tar ga waa Kajoor doon ñaxtu loolu. Bu
ko defee Samba Lawbe Faal ñëw toog ci jal bi, mooy ki may tubaab bi mu indi fi
raay bi. Waaye ak lim leen may ñu indi fi raay bi lépp teewul ñu yong ko ca wetu
Tiwaawan, ñaari njiiti Faraas ñoo ko ray, ñooy Chauves ak Spitzer, ñu daal di
sàkku ci Latjoor mu bañ a teggati tànk ci suufus Kajoor, waaye Latjoor bañ,
dellu Kajoor. Ci noonu xare bu tàng tàkkati ci diggante Latjoor ak Salvatius, ci
la Salvatius nangoo Kajoor ci atum 1886, Ñu ray Latjoor ca Deqale aki doomam ak
juroom ñaar fukk ak juroom ñatt ciy àndadoom, ci 25 kori 1886. Kureelug xare
(battaillon) gi ko ray Valois moo ko jiite woon.



https://wo.wikipedia.org/wiki/Kallaama

Ñi ngi tàmbli suñuy wax ak jëf ci turu Yàlla(t.s) mi'y Rahmaan, di ki'y boroom
yërmaande ju yaatu ji ñu jagleel mbooleem mbindéef yi, te'y Rahiim, di ki yor
yërmaande ji mu'y jagleel ña nangu'g jaamoom. Di julli nag te'y sëlmal ci sunu
sang, sangu'b ñu jiitu ñi ak ñu mujj ñi, aki ñoñam aki saabaam, ak aji
liggéeyalam jii di sëriñ Tuubaa, ak xeetam wépp. Sunu wax ji dañu ko'y tàmblee
cib aaya'b alxuraan, ñu ci'y tegtaloo li làkk ëmb, yor ko ci'y njariñ, ci gépp
wàll, ci sunu dund gi. Sunu boroom nee na ci alxuraanam ju tedd ji:(( Wa hallama
Aadamal asmaa kullahaa, thiumma haradahum halal malaayikati, fa xaala anbiuunii
bi asmaayi haaulaayi in kuntum saadixiin)) di maanaa : Yàlla (t.s) jangal Aadama
tur ya yépp, bi mu noppee, jël mbir yooyee won leen malaayika yi, ne leen wax
leen ma seeni tur, bu ngéen léen xamee? ñu ne ko tudd nanu sa'g sell, amuñu benn
xam-xam boo ñu xamalul,bu ñu xam, yaw yaa'y ku xam ki, te'y ku xereñ , ku am
hikma ki. Kon yii tur ci jii aaya ju tedd, mant'a doon lu dul làkk, wi nga xam
ne bokk na ci li Yàlla (t.s) njekk'a xamal Aadama (j.m) bi mu ko bëggee wàcce ci
kaw dénd bi, ngir mu wuutu ko fi. Loolu nag li ko waral moo'y nekku'g làkk di
benn ci móoli cosaan yi ñu teg sunu dund gi, tabax ko ci. Bu doonul woon moom,
dund gi di lu nekk ci lu dul maanaa mu ñu xam, di lu gën'a jege ag mbàyyima ci
ag nite, bu amul wuutlaay. Ma ne xoolal ma dund gu ñu rafleel ci làkk, nu mu
war'a mel ? ndax moo'y googu di fees dell ak junj yi ñu'y jëfandikoo bu ñu'y wax
ak ku luu, muuma mbaa ku tëx ? lii sax ca dëgg-dëgg xeet la ci làkk, làkk ëppu
ko yéesu ko, ginaaw moom mbir la mu ñu'y def ngir déggante ci. Ndax kat làkk du
lu moy ab jumtukaay, ngir waxante, ñu ko'y jëfandikoo ngir déggante ci sunu
biir !, xanaa déggoo ñu naan làkku njanaaw yi , mbaa dundat yi, ba ci wu bàyyima
yi?jubluwuñu ci lu dul li ñu'y joyal, ngir seen moroom yi dégge léen ci. Ginaaw
nag bàyyima yi di nañu déggante ci loolu ci seen biir, kon loolu manatuñu ko'o
jàppe lu dul aw lakk ni yeneen yépp. Waaye jeneeral dund gii nga xam ne dafa
féex ba ci sax jumtukaay yi ñu'y jëfandikoo ngir junj, maanaam dund gi ñu
rafleel ba ci jumtukaayu'b déggante rekk, nu mu war'a mel ? nu xeet ak mbir ya'y
dox ci'y sidiitam, aki buumi xolam di mel ? wii xeetu dund de ci li ma jort,
narul'a doon lu dul ag ndofe gu ñu joyal, naa doyloo yooyu baat ndegam amuma
yeneen yu ko man'a leerale ni mu ware. Gii dund ci lu dul làkk, da na nekki gu
maneesul'a leeral, xel it du ko xalam.

Ci loolu la Sayyid Qutub, di waxe ca teereem ba tudd Zilaalul Xuraan, di tafsiir
bu mag ci alxuraan, mu ca'y firi aaya bu sell bii di (( wahalla aadama ba
maakuntum taktumuuna)), mu ne : (( xool ñu nag ñi ngi nii - ci bëtu'b xol, ak
leerug basiira - di jàkkaarloo ak la malaaka ya nekkoon ca Malaul Ahlaa doon
jàkkaarlool.... xool ñu ñun ni ngi nii di gis ag wàll ca mbootum Yàlla mu màgg
moomee,nga xam ne mi ngi ko dénk nekktéef bii di kojug nit, bi mu ko'y jox
caabi'y kuutlaay ji, mu war ko'o wuutu ci kaw suuf.

Yewwute ñenn ñi naan ko "renaissance" ci francais di judduwaat, di ci araab
"nahda" , di ci maanaa buur , buur nag bu nu ko waxee ci wolof moo'y jekki-jekki
jug ,taxaw, ñeneen it di ko fire'e dekki, boo ko'y seet ci maanaa, yepp di wudd
lenn, di la amoon ca Orob ca lenn ci'y jamonoom, di woon lu am solo, di lu waa
Orob dul fatteeti, baat bii ñew ëmb maanaa mii mépp, di raññale jamono'y yewwute
ci ngëmméen, judduwaat ginaaw ag dee, réer ci réeradi,xam ci xamadi, siggi ci
segg, nërméelu ci taxaw, giim ci tàkk, xippi ci gëmm.

Kon ci gàttal yewwute fii mooy renaissance gi nga'y dégg ci kàllaamay franse
te'y tekki ci maanaa yewwute rekk, ndax mooy judduwaat gu xam waral, ginaaw dee
gu réer waraloon.

Seriñ Tuubaa mi ngi ñu naan - ba mu ñu'y jàngal xam-xamu Lislaam - : jiitalal
xam-xamu" tawhiid" mu'y li la'y xamal ni nga'y gëme Yàlla, kennal ko,wéetal ko,
teg ca " fiq" mu'y ni nga'y jaamoo sunu boroom, ak "tasawwuf", waaye mu teg ca
ne ak jumtukaay ya, mu jublu ci jumtukaay yi; làkku araab ak la mu'y àndal ngir
nga man ko'o dégg, mu'y nahwu ba ak bayaan ba, "nahwu" di li'y nos làkk wi di ci
franse grammaire, bayaan di li'y nos wax ji, di tax doo guddal lu waroon'a gàtt,
loolu lépp, bi mu ko'y lim mu bokk ci xam-xamu diine, da leen'a tudde ay
jumtukaay, mu jublu ci ne xamluwunu leen ngir seen jëmmi bopp, waaye ay raas
lanu yu nu'y yéege jëm ci xam diinee, rawati na alxuraan mi nga xam ne manéesu
ko'o, walla su c'ee xam te déggeesul araab mi nu ko wàcce, ndaxte làkk wu nekk,
am na jagle'y boppam yu moom rekk'a ko moom, ku firi wor la léeb wa wax, rawati
na lu mel ni alxuraan ca jafe'g làkk wa nu ko wàcce, ak màggu'g aji wàcceem.

Màggat mu màggat ci am njàggu'm tubaab, jabaroo <> tubaab, tubaab la, tubaab
ngéen dénk seen gaal gii dëggel na, kii du bëggati ku dul tubaab, lu dul tubaab,
dara ci boppam, li mu moom du ko ñorati,te ñii nag ñoo'y ñi ñi'y faral'a dénk
sunu gii gaal, kon waxuma la jengal ko, waaye diigal ko la ñi'y def ! Ñoom
xamunu joow gaal, li ñu'y wax permanaat la nu xam (promanade), ànd ak seeni
jabar mbaa'y ndaw, xaj topp ci, ñu'y def leeg-leeg ñu sanni ko ab bant, mu wadd
for, nu ko'y xonte li ëpp ci sunu njël li, bu ab baykat di dee ci'b xiif, te
moo'y ki taxawal koom mi, ñu'y jënd ay way màggi mbéregaan (oto), naan lu
manul'a ñàkk la, te doonoon ñu ñàkk. Ñoo dugg walla, su nu taxawul ci doon sunu
bopp, ci lepp, ak fepp!.

Bu nu dee ñoñi "li fi nekk" (realistes) , dañu naan: nanu bàyyi li fi nekk mu
nekkal boppam, du nu ko ga kenn mbaa nu ko ci'y manante (forse), nit ñi tànnal
seen bopp ci anamu'g demokaraasi, bu ko defee làkk wu nekk nu jox ko àqam ak li
mu yayool ci ndimbal, aar, jàllale, nga xam ne déet ag noono, loolu man na'a
nekk sunu ndimbal, sunu njariñ, te ñu sanni nee li nu'y wax ofisel, am as lëf
ci'g nooy "flexibilite", ubbiku, ci mbooleem làkk yi, ubbiwaat bu baax sunu làkk
wii mu man'a ëmb, guux baat yu bari yi ko'y noppal, te bañ di sonn ci di leen
wutati ñu'y juge ci boppam, fu nu gise ne lii moo yell fii, nu ne loolu la, ba
kero lenn di taxaw taxaw gu fés, gu leer, gu deesul sikkati, man nga ne loolu
sax am na ci wolof ci sunu gaal, waaye du tee nga ne am na yenn ruq yu jar'a
gën'a ubbi, mu aju ci tas mbind mi, gën ko'o jàngale, gën ko'o yaatal, ba kero
booba, ak ba ginaawam sax na ñu'y jëfandikoo lu fi nekk, te xam ne sunu yëf'a,
waaye ci anam gu maandu, gu yamoo, te yell, gu dul gaañ kenn.

Sunu boroom (t.s) nee na (( wamaa arsalnaa min rasuulin illa bilisaani xawmihii,
liyubayyina lahum)) mu'y : yonniwunu benn yonnant ci'w nit ndare bu danu ko'o
waxloo ca làkk wa ñu dégg. Lii Yàlla sax ci di ko def, bu amee lu mu'y tegtale
de du weesu waru'g wax ak nit ñi, jàngal leen, ci wi nu màgge, dégg ko dégg ga
ca war.

Amiin neeti na ci benn teere bi: (( Yahood yi de am nanu ag jeexital gu mag ci
làkku araab, tàbbal nanu ci ay baat yu bari yu araab yi xamutoon,ak ay term yu
diine, yu nu xamul woon,baat bu mel ne jahannama ak shaytaan, ak Ibliis lenn
lanu ci)), waxaat na ba tay ci bii teere: (( woykati araabi nasaraan yi, ku ci
mel ne Xussu'bnu Saahida, ak Ummayata'bnu Abii Salt, ak Hadyu'bnu Sayd, ñoom
duggal nanu ci araab ay baat aki toggaliin (taraakiib) yoy araab yi xamunu ko
woon, ni ngi naan Ummayata'bnu Abii Salt moo xamal araab yi waxiinu " bismikal
laahuma" , mu'y ci maanaa (ci sa turwi yaw buur bi ) ñu ci'y tàmblee ay wax aki
jëf, Xussu it moo'y ki njëkk'a wax "ammabahdu" )). Ammabahdu di baat bu nu'y
jëfandikoo ngir teqale wax ju bokkul ak ji la tax'a jug,mu mel ne nga'y bind
bataaxel, nuyyoo, wax li'y ànd ak nuyyoo bi, ba noppi war'a jëm ci wax ji ne (
leegi nag:).

Nu ne woon nu taxawlu as lëf fii ci ag wàll gu àggoon nanu ci ci'y wax, te mu'y
lu maneesul'añàkk’a jaaraat, ngir am gi solo, ak yiteel gi mu def lii nu nekk di
wax, loolu moo'y taxawaay yi lenn ci boroom xam-xami joojale jamono ame woon, ci
yee niti seeni réew, xoolal ma ku mel ni Petrarch, nga xam ne bokk na ci li ko
taxoon'a siw yile taxawaay, ba daa fàggul boppam dàkkantalu boroomu'g nite, Te
dara joxu ko woon loolu lu mo'y yitewoo gi mu yitewoo woon xay gu yàgg ga
(civilisation ancienne), walla bind gi mu doon def ci làkku'w itaali wi doonoon
aw waxiin rekk ca jooja jamono.



https://wo.wikipedia.org/wiki/Jeqiku_ga_amoon_ca_Faraas

Jeqiku ga amoon ca Faraas, mooy jeqiku gi njëkk a am ci jamono ju bees jii, ci
kaw nguuru ak jaay doole, ak doxale ni la neexe, doo diisoo, doo deglu xalaatu
keneen. Moom nag (jeqiku googu), mi ngi ame woon ca Faraas, ca jamonoy buur ba
tuddoon Luwis mu fukk ak juroom benneel ma, bokkoon ca njabootug Barbon ga,
loolu nag di woon ca noorub 1789 g, saxoon it diir bu tollu ci fukki at, ba ca
nawetub atum 1799 g, bi Jeneraal bi tuddoon Napoleon Bonaparte (1769 – 1821 g)
defee daaneel nguur gu ñuy wax “daaneel nguur gu 18 Brumaire”, dëppoo ak 9
nowambar 1799 g, daal di daaneel doxaliin wa fa nekkon, jële fa it jataayub mag
ña , mujj nag di kenn ci ñatti kilifa yiy doxal mbiri réew mi. Bonaparte mii -
nga xam ne mujj na di kilifag Faraas gu njëkk gi, ci atum 1800 g, mujj it di
imbraatoor ba atum 1804 g – moom Bonaparte mujj na am tawfeex ci dindi lëjug
politig ga fa amoon, ñàkk-jàmm ga, tiitale ga , tuur-dereet ga, ak yeneen jëf yu
ñaaw yi àndoon ak jeqikug Faraas gi. Loolu nag taxoon na ba “jeqiku gi” manu fi
woon a amal dali gore(principes de liberté) , yamoo, mbokkoo yi nga xam ne ñoom
la yàgg a yekkati kàddoom ngir saxal leen fi. Waaye nag jeexiital yi nga xam ne
jeqiku gii amal na leen fi, yamuñu rekk ci Faraas, waaye weesu nañu ko ba daj
Tugal gépp, ak lu bari ci réewi àdduna bi.

Bu ñu gëstoo na Faraas meloon laata jeqiku gi, loolu dinañu dimbali ci ñu man a
xam li waral jeqiku gi, atum 1789 g:

Buuri Faraas yi, ni ñu doon àttee Faraas, du woon nenn nu dul ni mu leen neexe.
Buur bi moo daa saytu lépp, képp ku am nguur moo la ko daa jox, moo daa doon
balluwaayu mbooleem doole yi, ak sañ-sañ yi, walla nga ne sax mooy nguur gi, di
sañ-sañ bi, di kàttan gi, di doole ji. Loolu nag man nga koo dégge ci waxi
buurub Faraas bii tuddoon Luwis mu fukkeel meek ñeent : ( Man maay nguur gi ).

Buur bi mooy ki am sañ-sañ ci def ay yoon(ay lois) , ak neenal leen, tege ay
galag, def ci alali reew mi lu ko soob, tabb jëwrin yi, fal ligeeykat yi, folli
leen, joxe ay ndigal jaare ko ci ay bataaxel yu nu xaatim, ngir ñu jàpp ku ko
soob ci askan wi, ak tëj ko ci lu dul mu koy àtte mbaa mu koy laaj dara. Buur bi
daal - ci gàttal – lu ko soob mu def . Ndax moom dafa gis ne mi ngi wéeru – ci
sañ-sañam boobu – ci gis-gis bi fiy indi “sañ-sañu Yalla bi”, mooy li naan buur
bi daal, nguuram gi, ak sañ-sañam bi mi ngi bàyyikoo ca Yàlla. Luwis mu 16 mii
nag, nga xam ne ci atum 1774 g la nekkoon ci jal bi, tey buur bi nga xam ne ciy
jamonoom la jeqiku gi xewoon, moom Luwis mii, nekkoon na ku doyadi, te daan
dengi-dengi.

Moom de jëwriñam yi danu koo yilifoon, ak bëkk-néegam yi, ak soxnaam si bàyyikoo
woon Hongri, Mari Antuwanet (di woon doomi lingeerub Ongri ba, Mariya Tereesa),
moom soxnaam soosu nag, ku yëgoon boppam la te faaleedi woon askan wi, taxoon na
ba kenn manut a def genn yéwénal (reforme), kenn manul a jàpple buur bi ci luy
defar. Moom daal nekkewu fi woon lu dul yàq alal, noos, ak caaxaan, nekkoon it
ku diis, te rëyal boppam, looloo taxoon mu mujjoon di ku waa Faraas yi bañoon.

Njabootug Barbon gi, yàgg nañoo jariñoo seen nguur gi, ci luy lor askanu Faraas
wi, ñoom daal dañu daa nangu alali ku leen neex, daan tëj ku leen soob, daan
xeexloo réew mi saa su leen soobee, te xeex yooyu yu ci ëpp dañu ci daa duma
Faraas. Bari na lool lu ñu daa tabax ay njénd , di ci sotti alali réew mi, ak di
may seen dag yi alal ju dul jeex, seen dag yu bari yooyu nga xam ne tolluwoon
nañu ci 18 junniy nit, atum 1789g, te lu ëpp ci ñoom defuñu fa woon dara, amul
lenn lu ñu fay liggéey lu amal njariñ réew mi. Looloo taxoon njëlul nguur gi
loofoon, mujjoon moom nguur gi fees dell aki bor.

Nguur gi kat mujj na ay sànkam (ay deppaasam) àgg ci 130 milyoŋ yu Frank, atum
1789 g . Li mu ameele woon ciy bor àgg ci 206 milyoŋ yu Frank, ngir lòtt gu
njëlam li lòttoon.

Baj-baji ak doxadi amoon na ci wàllug doxaliinu nguur gi, ci wetu
doxe-ni-la-neex ga amoon ca wàllug politig ga. Nattukaayi diiwaan bii daawul
bokk ak bee, naka noonu yoon yi , màndaxekaay yi, galag yi. Ci noonu Faraas mujj
di réew mu ay diiwaan boole, diiwaan bu ci nekk am ay yooni boppam , aki nosteem
yu wuuteek yeneen ya ca feneen, loolu nag waraloon na ag lënt ci nosiin yi ak
yoon yi, réew mi mujj séddaliku, doon ay doxaliin yu temb. Bu ko defee, Faraas
mujj doonatul menn réew, waaye ay doxaliin yu wuute te tas.

Mboolayug Faraas gi, njëkk jeqiku gi, dafa séddaliku woon, doon ñatti kureel yu
mboolaay, ñooy: garmi yi(kureelug ñu tedd ñi), kuréelu niti diine yi, ak
baadoola yi walla kuréelu mbooloo mi. Ñatti kuréel yii nag – ñoom de ci li fi
jamonoy laman desaloon lanu – yamoowuñu woon ci àq ak yelleef, du caageegug ci
ay wartéef, li am daal mooy ag yamoodi gu mboolaay amoon na ci seen diggante,
jëfkay tàqali ak feewaloo ruuru leen, ak boddante gu mboolaay.

Bu ko defee kuréelub garmi yi nu teggil leen galag yi, ña ca bokk it ñoo daa
féetewoo pal yu kawe yi, yu ñoñ yi (siwil)ak yu xare yi , ci nguur gi. Ñoom ba
tay, daa nañu am ay cér ci mbayum baykat yi, ak ci jurug sàm si, ak seen ñanaaw
yi. Amoon nanu it sañ-sañ ci rëbb ci tooli baykat yi. Baykat yi tam amuñu wonn
sañ-sañ ci wal seen dugub ci lu dul walukaayi garmi yi, te seen reseñ it sañuñu
ko woon a nale fu dul ci seen nalukaay yi.

“Niti diine yi” nag ñoom, seen kuréel moom itam bu ràññiku la woon, niki bu
garmi yi, ñoom de daa nañu am ay suuf yu ñu leen dogal, yu yaatu, yu daa toll ci
jurooméelu suufi nguur gi, maanaam bu ñu xaajoon suufi nguur gi juróomi xaaj,
benn xaaj bi. Ñoom itam, ñu ñu teggiloon ay galag lanu. Li Jàngu bi daa ame ci
suufam yooyu, ak ci galagi diine yi nga xam ne mbooloo mi daa nañnu ko ko fay,
àggoon na ci 200 milyoŋ yu Farank.

Loolu lépp nag daanaka ñi ko daa jariñoo, ñu néew lañu daan doon ci niti diine
yi ak seeni njaboot, bu ko defee ñu bàyyi nee way ndool ñi, ak ñi aajowoo, kenn
du leen dimbali. Ña ëpp nag ca niti diine ña, taxutoon ñu féexoon, moo taxoon
dañu daan ànd ak mbooloo mi, kontar garmi yi.

Kuréelub mbooloo mi di "baadoola" yi nga xam ne la ëpp ca askan wa ca lañu
bokkoon, ñoom jegge woon nanu, bi jeqiku gi di bëgg a door, lu tollook 25
milyoŋi nit , te kat booba garmi yi bu ñu leen boolee ak niti diine yi weesuwuñu
woon 300 junniy nit. Coonab galag yépp ci ndoddum baadoola yi la daan tegu.
Kuréel googu nag (gu baadoola yi), moo ëmboon kuréel gu diggu gi(Bourgeois), ak
kuréelu baykat yi ak gu boroom mécce yi ak gu soldaar si.

Bu dee kuréel gu diggu gi moom, ca la boroom xam-xam ya bokkoon, xalaatkat ya,
boroom xel yi. Ñoom nag amuñu woon sañ-sañ ci pal yu kawe yi. Moo ëmboon it
yaxantukat yi, ak boroom alal yi daa fay galag yu mag yi, nga xam ne seen fay gu
metti gi ñu daa fay galag yi, ak lamb gi amoon ci seen yaxantu gi, taxoon na ba
seen koom-koom daanu woon.

Bu dee “Kuréelug baykat yi” nag, ñooy ñi gënoon a sonn ci kuréelug baadoola yi,
ñoo ci daa njëkk a yëg aw ay bu jafe-jafe bu kopooar amee, ndax ci seen kaw lañu
ko daa tegaat, ci fayloo leen ay galag, ak teg leen liggéey yi gën a tar.

Ak li Faraasu njëkk jeqiku gi, di gënadi woon a nekk cib coona, ak ñaawug
nekkiin yeneen reew yi mel ne : Itaali, Otris, Brusiya, ak Riisi lépp, teewul
waa Faraas a gënoon a yëg yeneen réew yi tooñaange yi nu leen daa teg. Li
waraloon loolu nag mooy yewwuteg politig ga fa amoon ak gu xalaat ga, ca biir
boroom xel ya ca kureelub baadoola ya, di yaxantukat ya, ustaas ya, layalkat ya
, doktoor ya, boroom xam-xami koom-koom ya, bindkat ya, xeltukat ya añs.

Jamono jii , dafa fiiroo ak diggante bob Faraas da cee amoon ay xalaatkat yu
mboolaay, ak yu koom-koom yu leen daa yee ci coona yi nu nekke, ak bonug nostey
politig ya fa amon, yu mboolaay ya, yu doxaliin ya, ak yu alal ya.

Da na jaadu nu waxtaane fi ñatti xalaatkat yoy liggéey nañu lu rëy ci tas fi
xalaat yi fi indi jeqiku gi. Ñooñu ñooy: Montesqieu, Voltaire, Jean Jacques
Rousseau

Bu dee Montesquieu (1689 – 1755 g) - moom mi nga xam ne siyaare na Angalteer,
gondiku woon it lool ca nosteg sartu réew gu buur ga fa nekkoon – moom de ay
liggéeyi xam-xamam mi ngi feeñe woon ca téereem ba tuddoon “Ruug yoon yi” (1748
g), téere boobu nga xam ne téere bu jaroon la, bu boroom xeli yi fonkoon la ci
Faraas ak feneen.

Xalaati Montesquieu yi ñi ngi tënku ci fexee tënk nguur gi, te fuglu ko ak
tàqale diggante dooley yoonal ji, ak ju wéyal ji(mbaa ju doxal ji, ak ju laman
ji .

Moom Montesquieu nag li mu doon wut ci téereem boobu mooy taxawal ag àtte gu
tegu ci sartu réew ca Faraas. Ndax kat moom dafa gondiku woon lool ca sartu réew
bu buur ba amoon ca Angalteer.

Bu dee Voltaire (1694 – 1778 g), moom de woote na jëme cig coppi ci nekkiinu
askanu Faraas wi, jaare ko ci taalifam yi mu defoon ciy woy, nga xam ne taalifi
jam lañu woon ak yéjj(saboote) . Moom de jamoon na nosteg politig ga amoon ca
Faraas ak gu Jàngu ga, ak sañ-sañ yi garmi yi amoon ak niti diine yi.

Wolteer de ak li xalaatam yi doonadee woon lu yees lépp, teewul seen solo ñi ngi
feeñe woon ci nekk gi nu nekkoon di luy laal yëg-yëgi waa Faraans yi, ngir nekk
gi ñu nekk di ay xalaat yu nit yuy jeexiital.

Wolteer de gore ga peéxte ga waa Angalteer amoon da koo neexoon lool, yéemoon
ko, mu jeexiitalu ci, ginnaaw ba mu fa amee ñatti at, li waraloon mu nekk fa
nag, mooy dañu koo dàqe woon Faraas. Gore googu mu gisoon ca Angalteer, ak
xalaat ya mu fa ame woon, feeñal na leen ca téereem ba tudd “bataaxeli xeltu” ,
walla “ay bataaxel yu bawoo ca waa Angalteer”, atum 1734 g. Wolteer nag dàq gi
ñu ko dàqe woon Faraas, yobbu ko Angalteer ak tëj gi nu ko tëjoon lépp ca kasob
Bastil bu metti, bu raglu ba, teewu ko woon a wéy ci jam garmi yi ak niti diine
yi. La desoon ca dundam ga lépp it da koo jeexaloon ci nekk di ku yoon di wër.

Bu dee Jean Jacques Rousseau (1712 – 1778 g), mooy boroom téere ba tudd
“kollareg mboolaay” , mooy téere bi doon woote jëme ci goreg nit ak yamoo gi nit
ñi war a yamoo ci wàllug mboolaay, mu neeti nguur gi daal li ko war mooy mu sonn
ci yittey nit ñi. Jeqikug Faraas gi, mi ngi sukkandiku woon – bi muy lim
yelleefi fraas-fraas bi – mi ngi sukkandiku woon ci xalaati Rousseau yu mboolaay
yi nekk ci téereem boobu nu doon wax leegi.

Atum 1789g, mooy at mi jeqiku gi ame woon, nekkutoon at mu ya ko jiitu woon
tane, ci wàllug koom-koom, waaye la waraloon jeqiku ga am ca, mooy ñàkk a taw ga
mu àndaloon, ga juroon bekkoor ba ak xiif ba, nit ñi mujjoon di ñu ñàkk, aw ñam
jafe, dundiin wi naqari te tar. Bokkoon na ci li gënoon a mettil mbir mi, galag
yu bari yi nga xam ne tege woon nanu leen, te lepp di woon ci ndoddum baadoola
yi, ngir mëdde ci depaas yu bari yii nga xam ne nguur gi daa na leen def, ngir
boram yu bari yii mu daa jële ci xare yii mu daa faral a def ci biti, ci jamonoy
Luwis 14 ak Luwis 15, te loolu ci li daa jeexal ay koomam la woon.

Luwis 16, bi mu ñëwee jéem na ba sonn, ngir lijjanti jafe-jafe bii amoon ci
mbirum alal mi, ak loppanti njëlul nguur lu loof lii te sonn, jaare ko ci tege
ay galag yu bees, waaye mujj na di ku manutoon a ñàkk a woo “jataayub kuréel yu
xeet wi” – bii nga xam ne dañu koo tasoon ci jamonoy Luwis 14 – ngir mu daje.

Doomi kuréel gu diggu gi, begoon nanu lool, bi Luwis 16 woowee jataayu kureel yu
xeet wi, ngir mu def am ndaje ngir gëstu yoon yi man a lijjanti jafe-jafe bii
aju ci lòtt gi njëlul réew mi lòttoon, ñu gisoon ne loolu daal pose bu mag la
ngir ññu indil seen bopp, saafara si ko man a faj, te fajal ko seen bopp. Ñi daa
woote yéwénal it jàppe woon loolu pose ngir def seen yéwénal(reformes) yi nu
yeene woon, ak soppi yi nu bëggoon ngir Faraas man a baax, man a tegu ci yoon,
bañ koo yamale ci loppanti njël li rekk.

Bu ko defee waa kuréelug baadoola yi sàkku woon ñu def woote bi mu sukkandiku ci
cér yi te bañ a sukkandiku ci ay néeg, ndaxte la doonoon aada foofa mooy kuréel
gu nekk ci ñatti kuréel yooyu, da daa am genn kàddu, bu ko defee yenenn ñaari
kuréel yi (gu garmi yi ak gu niti diine yi) gu ci nekk am ñaari kàddu, bi ñaari
kuréel yii lànkee, ne deesu fi wootee, di ko teg ciy cér , ne daal ay néeg ñooy
woote, bi loolu amee, céri kuréelu baaloola yi dañoo daje ñoom nee, cig beru, ñu
néew ci garmi yi ak niti diine ñi jàpple leen, dëgëral leen, ku ci mel ni garmi
bii di Mirabo, ñu waxoon ne ñoom daal ñooy ndawi li ëpp ci askan wi, ñu giñoon
it ca fowuwaayu tennis ba nekkoon ca wetu njéndul Versay la, ci atum 1789 g, ne
ñoom de duñu bàyyi mukk lii ñu nekke li feek wutaluñu réew mi ab sartu réew bu
man a yéwénal séenu nekkiin te baaxal ko, ak doonte Luwis 16 moom li mu àndoon
mooy kuréel yepp daje, te xam ne ñooy ndawi réew mi, bu ñu booloo, waxul bu genn
taqalikoo nee, beru.

Céri ndajem xeet wi daje woon nañu ca Versailles ngir defaral Faraas ab sartu
reew bu yees. Askaan wi daal di jañu jëm ca kasob Baasil ba, ca Paris, ca 14
sulye 1789 g, song ko, nangu ko, génne ña ñu fa tëjoon ngir politig. Jëf jooju
mujj di juy wone gore gi nga xam ne moom la jequiku gi doon woote jëme. Ñu mujj
jël bis boobu def ko màggal gu xeetu Faraas wi di màggal, at mu nekk .

Nangu gi nu defoon kaso bi, ñemeloo woon na baykat yi, ñoom itam ñu jug, song
suufi garmi yi, yàq seen njénd yi, looloo waraloon lu bari ci garmi yi gàddaaye
woon Faraas, dem feneen.

Nekk gi nu nekkoon feneen, mujjoon na di aw ay ci Faraas, ndax buur yi nga xam
ne doonuñu woon ànd ci jeqiku gi, ndax du seen njariñ, dañu leen doon ngemb ngir
ñu xeex ko, te loolu doon na jëme ci xareb ñoñ .

Askanu Paris wi wutaloon nanu seen bopp ay ngànnaay, ñu daal di woon sos ag aar
gu réew ngir wattu jeqiku gi, aar ko,aar ko, Lafyette jiite ko, moom mi nga xam
ne waxoon nanu la ne doon na xeex di jàpple waa sancu yi kontar waa Angalteer ca
xareb temb ba. Xarekati jeqiku gi, ñi leen jiite woon ay nit lanu ñu bañoon te
sib doxaliinu njabootub Barbon gi, ak seeni dag, Lafyette moomu ci la woon, ñoom
de seen xol yi dara nekku ci woon lu dul mbañeel, wañse ak gënjëng (violance) .

Ci bis bi njëkk ci ut la ndajem xeet wi jibal “àqi nit aki yelleefam”, ci 4 ut,
mu neenal sañ-sañi laman yi ak yeneen yi garmi yi ame woon, ak niti diine yi.
Xeet wepp mujj daanaka di jàpple jeqiku gi, lu bari ci doole ju ngànnaayu
(forces armées)ju Faraas ji mujj fekksi “aar gu réew “ gi nu taxawaloon ngir
wattu jeqiku gi. Ci noonu mbooloom xare mu Faraans mi tas, Luwis 16 mujj ànd ca
la xewoon ca kaso ba.

Waaye way jeqiku yi digale nu sàmm Luwis 16 ba du daw, ci noonu ñu taxawal seen
bopp ci doxal mbirim réew mi, ak mu Jàngu bi ci wàllug doxaliin ak alal, loolu
moo merloo woon Paab gi, mu mujj moom paab gi di kenn ci ñi gën a noonu jeqiku
gi. Ñu daal di bennal nattukaay yi, ak yoon yi , ci Faraas gepp, ñu daal di
séddalewaat Faraans def ko ay doxaliin yu bees .

Bi ndajem xeet wi di teg sart bi, Luwis 16 doon na jéem a dolli ay kàttanam aki
sañ-sañam, bi mu ko manul nag, la doon jéem a daw, juge ca njéndam la, waaye ñu
jàpp ko ca Farn, ca 22 suye 1791g, njëkk muy génn réew mi, gis nanu tam benn
wayndare bu mu fi bàyyi woon buy feddali ne moom daal nanguwul yoonal yooyu mu
àndoon, ndax ànd googu mu ci àndoon dañu ko cee manante woon , waaye du lu mu
def ci teeyug bakkan.

Ndajem xeet wi eggal na sart bi ci 14 satumbar 1791 g, loolu di bi jeqiku gi
amee ba toll ci ñaari at, bi mu ko defee nag, ndajem xeet wi daal di tas boppam,
daal di fiy taxawal ab jataayub yoonal bu sukkandiku ci li nekk ci sartu Faraas
bu bees bii nga xam ne lu feddali woon àqi ak yelleefi nitug Faraas la woon, ak
war gu mu war a gore te am ag yamoo ci wàllug mboolaay. Moom sart bi tam tàqale
woon na diggante nguurug yoonal gi ak gu doxal gi ak gu àtte gi. Mu jël nguurug
yoonal walla dooley yoonal ji, teg ko ci loxol ab jataay bu askanu Faraas wi di
tànn, mu jël dooley àtte ji , teg ko ci loxol ay àttekat yoy dañu leen di tànn,
mu jël nag dooley wéyal ji walla ju doxal ji , teg ko ci loxol buurub Fraans bi
aki jëwrinam. Ndaxte nguur saxoon na ca Faraas ba ca 21 satumbar 1792 g.

Ci atum 1792g, geneen tànnéef amoon na, gu ñu doon tànnewaat ab jataayub yoonal.
Ci noonu jataayub xeet daal di sosu, boo xam ne li mu njëkk a def mooy jibal
nosteg pénc (systeme republicain) ca Faraas, ca 21 satumbar 1792 g. Ñu féetele
ko doxal réew mi, ak teg sart bu bees buy sukkandiku ci nosteg pénc gu bees gi,
ñu wax ko tam mu seet li nu war a def buur bii di Luwis 16, te teg yoon yuy aar
jeqiku gi, aar it Faraas ci musiba yi ko man a dikkal, juge ci réew yii di :
Otris, ak Brusiyaa, ak Britaani, ak sax yeneen réewi Tugal yoo xam ne dañoo
noonu woon jeqiku gi.

Ñi jiite woon góornamaa bu jataayub xeet boobu nag , ñi ngi sosoo woon ci
“Girondins”yi, ñooy ñi nga xam ne dañoo gëmoon ag yéwénal, te daan woote jëme ci
coppat goo xam ne dañu koy amal cig nànk-nànk, ak ci “Jacopins” yi xam ne, ñoo
gënoon a xaabaabal Girondins yi, dañoo gëmoon ne fii Faraas toll tay ak
nekkiinam wii, danu koo war a soppi bu wér ak doonte loolu dafa laaj doole. Ak
ñu diggdoomu ñoo xam ne taxul woon leen a xaabaabal, ñoom ñooy ña ëppoon ca
jataayub xeet wa, waaye amunu woon gis-gis bu dëgër, ndax leeg-leeg ñu ànd ak
Jacopins yi, leeg-leeg Girondins yi.

Goornamaa bu jataayub xeet wi, daal di nay àtte buur bii di Luwis 16 àtteb ray,
ci 21 samwiye 1793 g, loolu nag tax na ba lu bari ci réewi Tugal yi def ag
jàppaloo kontar Faraas, mu ci mel ne Angalteer, ak Brusiyaa, Otris, Espaañ ak
Holand. Ginnaaw bi nag góornamaa bu jataayu xeet wi daal di taxawal kuréelub
kaaraange, féetale ko liggéeyub aar Faraas ci ñiy noonu jeqiku gi ci biir réew
mi, ñu féetale ko ba tay moom kuréel bi, wàlulug taxawal am mbooloom xare mu
Faraas mu dëgër, ngir aar Faraas, ak jeqiku gi, ak li mu fi jot a indi ci ndam,
ak xéewal, moom jeqiku gi. Góornamaa bi nag ci njiitul Girondins yi am na ndam
ci kaw xarekati Brusiya yi ca xareb Valmy ba, lijjanti na it ba xiir waa Belsig
ci ñu fipp ci kaw Imbraatóor boobii di Francis mi nekkoon imbraatooru nguurug
Rom gu Sell gi. Ñu daal di nangu alali Paap gi ci diiwaanu Afinion, ngir noonu
gi mu noonu woon jeqiku gi (moom Paab gi).

Ñu fàttali leen ne Jacopins yu xaabaabal yooyu, ñoo saytu woon kuréelub
kaaraange gu matale gi, ñoom songoon nañu ci anam gu tar, ci njiitul Robespierre
képp koo xam ne yaakaaroon nañu ne da ngaa àndul ci jeqiku gi ak gaay jeqiku gi.
Jacopins yi nag bari na lu ñu daa mbugal lim bu bari ci waa Faraas yi, ci
tuumaal leen ne dañoo def ay wor yu mag. Ñoom ci seen jëmmi bopp nag ak doonte
jàmaarloo woon nañook jafe-jafe yi leen dikkaloon juge ci réewi Tugal yi leen
wër, te aju woon ci kontar jeqiku gi, ak doonte jàmmaarloo woon nañook ñoom ci
doole ak fulla, te farataal duggug coldaar gu sañ-bañ, ngir aar réew mi, tas te
giimal féttéerlu yi doon am ci yennat ci gox yi nekk ci biir réew mi, duggal
seeni xarekat ci Belsig ak Holand, ànd ak loolu lépp teewul waa Faraas bëggoon
ñu soppi séenuw doxiin ci politig ba mu gën a woyof, gën a teey, gën dal, te gën
a maandu.

Ci 29 sulye 1794g, la céri jataayub xeet wi, tuumaal Robespierre, ne daa wor,
yobbu ko ca mbuggalukaay ba. Jataay bi defaraat na beneen sart, boo xam ne moo
waral ab goornamaab Faraas bu bees, ñu xame ko ci turu goornamaab doxaliin bi.

(1) Def politig bu maandu ci biir doxaliinu réew mi, te du tax mu doyadi mbaa mu
ñàkk fulla ci kanamu ay noonam

(2) Yonni Napoliyon ngir mu song Itaali, ngir yare ci Otris, ak yonneeti ko ci
penku bi.

Nañu fàttaliku ne góornamaab doxaliin bi, mi ngi sosoo woon ci juroomi cér yoo
xam ne dëppoowuñu woon. Ciy jamonoom it la jëmmi Napoliyon feeñ, moom mi nga xam
ne jariñu woon na bu baax ci doyadig góoramaa bii, ak ñàkk dooleem, ngir saxal
fi boppam ci wàllug politig. Ciy jamonoom it lu sakkan ciy làngi politig sosu
woon nañu, ni ñu doon jëfandikoo alal ji gën a ñaaw, gën a bon. Ci fukki fan ci
nowambar 1799g, la Napoliyon ak làngam gi, defoon daane nguur googu ñuy wax
daane nguur gu Brumaire, daaneel goornamaab doxaliin bu néewoon doole boobu,
loolu moo fi indi goornamaab kilifa bi, mooy bi ame ci ñatti kilifa yi nga xam
ne ñoo doon jiite Faraas te Napoliyon jiite woon leen, nga xam ne daanaka
mbooleem sañ-sañ yi ci loxoom lañu nekkoon.

Napoelon Bonaparte, mi ngi judd atum 1769g, ca Asaksio, ca dunub “Corsica” ca
Itaali, dun boobu nga xam ne Faraas da koo mujjoon jënd ci Genova. Napoleon
nekkoon na, ba muy doon gone, ku bëggoon fànnug xare, mi ngi génne ca bànqaasu
xare ba nekkoon Paris, daal di dem nag doon ab ofise, bokk ca kuréelug kano ya
ca xarekati Faraas ya. Moom nag ku soppoon xam-xamu yoon la , taariix, ak
xam-xami xare yi ak yu doxaliin yi. Ku sawaroon la ci dali jeqiku gi , te
fonkoon leen. Moom nag ab biddiwam a ngi féqe ci ginnaaw bi mu songee Itaali.
Àtteg Napoleon walla yor gi mu yoroon Faraas, dafa séddaliku woon ci ñaari xaaj,
bu njëkk bi: mooy kilifag Faraas gu njëkk gi, la ko dale ca 1799g, ba 1804g. Bu
ñaareel bi: moom mooy imbraatoor bi, la ko dale ca 1804g, ba 1815g.

Góornamaab doxaliin bi, dafa féetale woon Napoleon jiiteg xeex boobu mu doon
xeex Otris, jaare ko ca moomeelam yooyee nga xam ne Itaali benn la ci woon, atum
1796g, Ci noonu moom Napoleon mu daal di xeex ak nguurug Sardeñ, xeex bu tar boo
xam ne jañ na ko ci mu xaatim ag wéer ngànnaay gu ñuy wax gu Cherasco. Napoleon
defati ab xare ak dooley Paab gi, moñoxe ko ca Ancona, mu dumaati soldaari Otris
yi ca bëj-gànnaaru Itaali, dàqeeti leen fa, xaatim fa ak ñoom juboo ga tuddoon
Campo Formio, atum 1797g. Ci nii daal la Napoleon doyodile woon Otris, néewal ko
doole, daal di àgg ci njobbaxtalu siw ci wàllu doxal xare. Napoleon, àntu gi
xeexam yooyu àntu woon ci Itaali, tasoon lënkaloo gi waa Tugal defoon, kontar
Faraas, mu mujj Britani rekk moo dese woon xeex beek Faraas.

Politigkati Faraas yi naaloon nañu – Taliraan mi nekkoon jëwrini bitim reew mi
jiite woon leen – naaloon nañu ay naal yu aju woon ci ngàdd Britani, jaare ko ca
sancoom ya, te bañ koo fekk ci biir këram, rawati na moom Britani dafa amoon
mbooloom gaal mu mag ca géejug Mans. Politigkati Faraas yi, li ñu bëggoon ci
loolu mooy sos ab sancu bu Faraas ci géej gu diggu gi, ak man a àgg ca géej gu
xonq ga, ak dog yoonu yaxantu wi daa àggale Britani ca sancoom ya nekk ca penku.

Góornamaab doxaliin bi, lii mi ngi ko dénkoon Napoleon, ci noonu mu jug mooki
gaayam, géeju ci atum 1798g, tukkee ca waaxub Toulon, mbooloom xare mi àndoon ak
moom àggoon na ci ñeenti teemeeri gaal, yu sëfoon ñaar fukki junneek juroom
ñatti soldaar, bokkoon na ci tam teemeer ak juroom ñaar fukk ak juroomi boroom
xam-xam yu waa Faraas. Ñu àgg waaxub Aleksandriya, ca Isipt, nangu ko. Waaye
mbooloom gaalum Britani mi bettoon na mu Faraas mi, ca ndoxum dóoxug Abii Xiir
(golf), moñoxe ko, ci noonu la Britani xañe Faraas cangug géej gi Faraas yàgg a
gent. Fraas sax nag – ni mu ko baaxoo woon – nguurug xare la gu mag gu gën a am
mbooloom xare mu jéeri ci mu géej, mu mel ne mu Britani mi.

Man nanu ne xare bii Napolen daan def ci penku bi, xareb jooñe la woon, ndax kat
ag sof rekk la ca xarey jooñe ya amoon cag njëkk, loolu nag gën na a leere ca
xare ya mu doon def ca Afrig gu bëj-gànnaar ga.

Misra (Isipt) ca jamono jooja, dafa nekkoon réew mu nekkoon ci ron àtte gu
Usmaan[ gi , bu ko defee, buuri Mamaalik yi jiite ko, mu doon jànkoote ak ag
doyadi gu biir, ak xeex gu sax ci biirum reew ngir nangu nguur gi, te tam
ngànnaay yi mu ame woon yu doyadi la woon bu nu leen nattee ci yi Napoleon ame
woon, aki jumtukaayam. Lii moo taxoon Napoleon sonnutoon ci teg loxo Isipt, ak
doonte Mamaalig yi ñoom jàmmaarloo woon nañook moom, xeex ak moom xeex bu tàng
ngir aar seen réew. Waa Isipt yi béguñu benn yoon ci àtteg Napoleon gi, li am
kay mooy dañoo fippoon ci kawam, mooy la amoon, ca Xayra (Keer), ñu koy wax
“jeqikug Xayra gi” . Napoleon jawali na réewi Shaam mook mbooloom xareem mi,
ginnaaw bi mu nangoo Isipt, mu daal di teg loxo Hariis, Gaza, akYafa, daal di
ray dooley kaaraange ja fa nekkoon daan ko aar, te tolloon ci ñeenti junniy
soldaar. Juge fa, diriku jëm Hakka, gaw ko diir bu yàgg, waaye Hakka moom,
toogul rekk faste ay loxoom di seetaan, dafa jànkoonte, jaamaarloo cig njàmbaar,
ci njiitul kilifaam gii di woon Ahmad Basha, nga xam ne mbooloom gaalum xare mu
Britani mi ñoo ko doon dimble tukkee ci géej gi, waa Usmaan yi di ko jàpple ci
jéeri ji.

Bi gaw gi yàggee, te Napoleon ñàkke ca lu bari, te amewu ca lenn njariñ,
xarekatam yi tàmblee tawat, rawati na tawat ji ñuy wax “siburu” di yaram wuy
tàng, bi loolu amee Napoleon, xam ne fii muus du fi naane ñeex, mu deltu
ginnaaw, dellooti Isipt, te jëlewu fa lenn ndam.

Napoleon bàyyikoo na Isipt ci sekkare, dellu Paris, askan wa teertu ko fa cig
yaatal ak mbegte. Xew-xew yi toppante ci Faraas, waaye ci anam gu baaxul ci
góornamaab doxaliin bi. Looloo fi jële boobule góornamaa. Bi ñuy wax bu ñatti
kilifa yi taxaw, atum 1799g, Napoleon nekk ca Kilifa Gu Njëkk ga.

(1) Xareb Faraas boobu ci penku bi, wone woon na solo si Isipt am ak fi mu
féete, ci wàllug jokkoo ak tuxute, ñeel imbraatoorug Britani gi ci penku bi.

(2) Xare boobu Faraas da ci doon seete rekk, ngir xam nu muy def ba man a sanc
walla kolonise réewi Afrig gu bëj-gànnaar gi.

(3)Boroom xam-xami xare boobu, bi ñuy ñëw, indaale woon nañu ay gëstuy xam-xam
yu aju woon ci nàndal , ak jeexiit , indi woon nañu fi it benn sémb bu aju woon
ci gas aw yoonu ndox ci diggante Suwes ak géej gu diggu gi, di kàmbug Suwes
bi(canaalu Suwes), te it indaale woon nau fi ab moolukaayu téere ci araab ñu koy
wax moolukaayu Bolaax bi.

(4) Xare bi wutoon na ay yoon yu man a indi ag jokkoo ci diggante Faraas ak
Isipt, rawati na ci wàlli xam-xam ak njàngale añs.

Napoleon de taxawaloon na màmm gi Otris màmmoon, ci yaatal nguuram, ndaxte amoon
na ndam ci kawam ca xare ba ñuy wax Marenngo atum 1800g, jañoon ko ci mu xaatim
ag juboo gu yees atum 1801g, mooy juboo gi saxaloon ponk ya nekkoon ca kollareg
Campo Formio ga (1787). Napoleon xaatim na ak Britani juboog Amiens, atum 1802g,
looloo waraloon dooley Faraas ji génn Isipt, bu ko defee Angalteer moom itam
noppi ci li dal Otris, bañ cee wax dara.

Napoleon saxoon na di ki nga xam ne moo ame woon sañ-sañu fal niti Jàngu bi ci
Faraas. Paab bi tam – bi Napoleon di sampu niki Imbraatoor, atum 1804g - mooy ki
doon def li ci aju woon ci xeeti ñaanal ak xumbéel.

Napoleon bi mu jotee ci imbraatoor gi, daa daal di nosaat doxaliin wi ci
campeefi nguur gi, mu taxawal fi benn jumtukaay buy yëngu ci luy amal
bëgg-bëggam bii, mu jël lu sakkan ci mbokkam yi ak xaritam yi, jox leen pal yu
kawe yi. Mbooleem dooley nguur ji ak sañ-sañ yi mu tëyyéel leen boppam, teg
boppam it ci kaw mbooleem làngi politig yi, doyadil làngi politig yi ak
barlamaan bi, nos galag yi.

Napoleon de tàbbi woon na ciy xare ak réewi Tugal yi. Britani amoon ndam nag ci
kawam ci wàllug géej gi, ca xare ba ñuy wax (Attaraf Al-aqar), mu song Brusiya,
gañe ko ca xareb Yena ba, atum 1807g. Mu daal di def waxtaan akAleksandar mi
nekkoon Xaysarub Riisi, def ak moom genn dëppoo, ñu koy wax dëppoo gu Talist
atum 1807g, mooy liy wone njobaxtal la Napoleon àggoon ci kàttan. Mu defoon ag
gaw gu goxub Tugal gepp, jëme ko Britani , daal di woon ga (manante) réewi Tugal
yi ci ñu topp ko ci loolu. Loolu indi woon na fi benn jafe-jafe bu koom-koom bu
tar ci réewi Tugal yu bari. Loolu it waraloon na réew yii bañ ko, kontar ko. Mu
xare woon ak Riisi gu Xaysar gi, ndaxte daa gisoon ne moom kat wormaalul gaw
googu mu digale woon. Ci noonu mu jëmale fa menn mbooloom xare mu mag, atum
1812g, ñu dox ba àgg ca péey ba, di Butrusburg, waaye mujj nañu manatuñoo ñàkk a
dëpp, ngir sedd bu tar ba leen fa gaw, ba jamonoy sedd ja duggee. Ak ba tay ngir
jafe ga fa ag jokkoo jafee, guy man a yombal ñuy jot ci li am mbooloom xare di
soxla ngir man a def liggéeyam, muy jotug jumtukaay yeek dund yeek lu ni mel. Bi
ñuy dellu nag la waa Riisi yi sottiku ci seen kaw, ñoom xarekati Napoleon yi,
ray ci lu bar. Bu ko defee Napoleon ñàkk soldaaram yu bari, te amul la mu doon
bëgg.

Bu ko defee, waa Tugal yi ( Otris, Brusia, Rusi ak Britani) boole seen doole,
jàmmaarlook Napoleon, daal di koy dàq ca xareb Libisg, nu koy wax ( xareb xeet
yi ), di woon ci Oktoobar atum 1813g. Ca noona ñu sànni Napoleon ca dun ba tudd
Elba, waaye mu lijjanti ba rëcce fa ci sekkare, ginnaaw bi mu fa defee teemeeri
bis, dem nag Paris, dajale fa xarekat yu bari ci waa Faraas yi, ngir xeexi réewi
Tugal yi ko doon sot. Ñu gañeeti ko, ca xareb Watrlo ba, atum 1815g, sànneeti ko
ca dunub Santa Hilana, mu des fa nag ba kero bi mu faatoo, atum 1821g.

Bu ko defee, réewi Tugal yi def seen ndaje ma nuy wax ndajem Vienne atum 1815g,
ngir séddalewaat kartu Tugal wu politig wi. Daal di fiy saxalaat bu baax kenoy
nguur, te suuxat ko fi. Ak sàmmoonteek yamoo gu reew yi ak sos réew yu am doole
yu peek Faraas wër ko.

(1) Way daje yi delloowaat nañu buuri Tugal ya ca seen réew ya ñu juge woon, teg
ko ci “àqi yoon”, ci noonu nu delloosi njabootug Borbon gi, ngir ñu yilif Faraas
ak Espaañ.

(2) Britani jëloon na sancu yi Faraas moomoon, muy Malta ak Kaab, ak Silaan, ak
Morisos.

(3) Riisi jël moom Varsaw, Otris jël tefesug Dalmas, ak Milano gu Itaali gi,
mujj nag ëpp doole nguur yu ndaw yu Itaali yi. Brusiya moom am ay moomeel yu mag
ci Almaañ, ak ag wàll ci Poloñ. Ñu jël Belsig – cig sañ-bañ – boole ko ci
Holand. Jëlati Norwej – cig sañ-bañ – boole ko ci Suwed . Jëf yii yepp nag
dëppoowuñu woon ak xeetu, walla fonk sa xeet, di “nationalisme” gi doon am ca
Tugal. Lii nag firee nañu ko ne li ko waral mooy Britani daal, ak Riisi ak Otris
ak Brusiya, dañoo defoon seen bopp ay réew yu ñoo am ag kilifteef ci réew yu
Tugal yu ndaw yi.

(1) Jeqiku gi moo fi indi tay, dalub Fonk sa bopp bii nga xam ne, mujj na foo
dem ci Tugal fekk ko fa, ci diirub xarnub fukk ak juroom ñeenteel bepp g, moo
waral réewum Itaali bennoo, te moo jur it bennoo gu Almaañ gi.

(2) Moo fi jële sañ-sañ ak ràññale ci biiri kuréeli mboolaay yi, naan kii moo
kawe kee, wii xeet a gën wee, te man nañu ne mooy jaasi ji mujj rendi nostey
laman ya nekkoon Tugal.

(3) Jeqiku gi ci Faraas mooy gi njëkk ci jeqiku yi, ci taarixu Tugal bu bees bi,
loolu nag li ko waral mooy coppat yi mu indi ciy gisiin aki déggiin, aki xalaat,
ci wàll yu bari ci dundug politig gi, gu mboolaay gi, gu xalaat gi, gu koom-koom
gi ci Tugal, ak fu ko moy. Ay baat yu politig feeñ, yu mboolaay, yu diplomasi yu
bees.

(4) Moo fi jële gisiin wu “àqi Yalla ji” mooy gisiin wi naan buur yi seen àq ak
sañ-sañ, ca ju Yalla ja lañu ko jële, mooy gisiin wi matale woon noste yi amoon
ci Tugal gépp, la ko dale ca ba fa jamonoy laman tàmblee.

(5) Xalaatub jeqiku gi law na ba àgg ci Tugal gépp, ak yeneen réew yu dul Tugal,
yu àadduna bi.



https://wo.wikipedia.org/wiki/Jangoroy_ebola

Jàngoroy Ebola ñu gënoon koo xamee ci Jàngoroy yaram-wu-tàng ju Ebola jenn xeetu
jangoro la juy dal nit walla yenn bàyyima yi te doomu-jàngoro bu ebola di ko
joxe. Xàmmeekaayu jangoro ji mi ngi tàmbalee feeñ ci diggante ñaari fan ba ñetti
ayubés ginnaaw bi la doomu-jàngoro bi duggee, ngay ame yaram-wu-tàng, put guy
metti, sidit yuy metti ak bopp buy metti. Ginnaw feeñte yu njëkk yii, naka-jekk,
yi ciy topp ñooy, xel-muy-teey, waccu ak biir-buy-daw. Su ñu àggee fii ci
jàngoro ji, ñenn nit ñi dañuy tàmbalee am ay nàcc-nàcc yu man a nekk ci biir
yaram wi walla ci biti. Repp gee dee ci nit ñi ko amee dina àgg ci dayoo bu réy.

Jàngoro ji manees na koo jël ci boo laalee dereet walla wal-walaan yu yaramu ab
bàyyima (golo walla njugup) walla nit ñu ko am. Ba tay jii jàppees na ne
maneesul a wàllante jàngoro ji jaare ko ci ngelaw li ci ab barab.

Amagul genn xeetu pac gu wór gees xam ngir fac njangoroy Ebola. Xeetug pac gi
gën a jàppandi ci jamono jii mooy di leen jeem a naanloo ndox mu doy (di ndox mu
am tuuti suukar ak xorom) walla ñu leen di sol ay wal-walaan. Jàngoro ji ju man
a rayaate la, lu ci ëpp ci 50% (juroom-fukk ci téeméer) ba 70%
(juroom-ñeent-fukk ci téeméer) ci ñi muy dal ci dee lañuy mujjee. Jangoroy
yaram-wu-tàng ju Ebola ñoo ngi ko njëkkeen gis ca Sudaan ak ca Kongóo. Naka-jekk
njàngoro ji dafa daan faral di yem rek ci yenn barab yu ndaw yu beru ci yenn
réewi Afrig yu ron-sahara yi. Ci atum 1976 (di at mi ñu ko njëkkee gis) ba 2013,
lu néew 1 000 nit ci at mu nekk daan nañ ko jël. Wàllante gi gën a réy gu Ebola
moo ngi ame ci ndoorteelu 2014 te barab yi mu gën a tasee ñooy réew yu Gine,
Siraa Leyoon, Libeeria a Niseeria. Ci oktoobar 2014 jappees na ne lu mat 10 000
nit jot nañu koo am.



https://wo.wikipedia.org/wiki/Iniwersite_Gaston_Berger_Bu_Ndar

' Iniwersite Gaston Berger mooy Daara ju kawe ji nekk diwaanu Ndar ci réewum
Senegaal.

Léewópóol Sedaar Seŋoor moo amal tegum xeer bu jënk ci wàllum taxawaay
iniwersite wi ci 14 sãwiye 1975.

Taxawaayam mu ngi aju ci sart Royuwaay:N° bu 2 sãwiye 1990, iniwersite wu Ndar
mu ngi teeru limu ndongo wu njënk (600)ci 17 Desàmbar 1990 ci yoonu négandi.

Mu ngi jot gëddam ci ndogalu Royuwaay:N° bu 10 sulet 1996 ak tur bu bees jóge ci
ndogalu Royuwaay:N° bu 4 desàmbar 1996.

Ku ñu ko duppe Gaston Berger, nekk na ab kàngam ci wàllum xeltu, di doomu
Senegaal ak Farãs, juddo Ndar-Géej. Di baayu Maurice Béjart.

Diggànte iniwersite ak Ndar toll na ci fukki (10) km. Boo jóge Risaartool jëmsi
Ndar di nga séen wërngalu kàggu gu mag bi. Iniwersite dafa fekk boole ñaari
dëkk : Sanaar Pël ak Sanaar Wolof. Loolu tax na ndongo yi di ko woowe yenn saay
Sanaar. Itam kërub internetu ndogo daara yi« http://www.Sunusanar.com » la ñu ko
tudde.

Barabu tàggat ak gëstu ci xam-xam jëmale ak xaraala ëmb na bàqasu xayma jëmale,
bànqaas informatig, bànqaas bitil jëmale ak tàggat ci wàllum xéy.

Kërug internet Barabu tàggat ak gëstu caada, diine, taaral, ak jokkoo ëmb na
juróom benn bàqasu :

Royuwaay:PortailRoyuwaay:Infobox Université ' Iniwersite Gaston Berger mooy
Daara ju kawe ji nekk diwaanu Ndar ci réewum Senegaal.

Léewópóol Sedaar Seŋoor moo amal tegum xeer bu jënk ci wàllum taxawaay
iniwersite wi ci 14 sãwiye 1975.

Taxawaayam mu ngi aju ci sart Royuwaay:N° bu 2 sãwiye 1990, iniwersite wu Ndar
mu ngi teeru limu ndongo wu njënk (600)ci 17 Desàmbar 1990 ci yoonu négandi.

Mu ngi jot gëddam ci ndogalu Royuwaay:N° bu 10 sulet 1996 ak tur bu bees jóge ci
ndogalu Royuwaay:N° bu 4 desàmbar 1996.

Ku ñu ko duppe Gaston Berger, nekk na ab kàngam ci wàllum xeltu, di doomu
Senegaal ak Farãs, juddo Ndar-Géej. Di baayu Maurice Béjart.

Diggànte iniwersite ak Ndar toll na ci fukki (10) km. Boo jóge Risaartool jëmsi
Ndar di nga séen wërngalu kàggu gu mag bi. Iniwersite dafa fekk boole ñaari
dëkk : Sanaar Pël ak Sanaar Wolof. Loolu tax na ndongo yi di ko woowe yenn saay
Sanaar. Itam kërub internetu ndogo daara yi« http://www.Sunusanar.com » la ñu ko
tudde.

Barabu tàggat ak gëstu ci xam-xam jëmale ak xaraala ëmb na bàqasu xayma jëmale,
bànqaas informatig, bànqaas bitil jëmale ak tàggat ci wàllum xéy.

Kërug internet Barabu tàggat ak gëstu caada, diine, taaral, ak jokkoo ëmb na
juróom benn bàqasu :

Royuwaay:PortailRoyuwaay:Infobox Université ' Iniwersite Gaston Berger mooy
Daara ju kawe ji nekk diwaanu Ndar ci réewum Senegaal.

Léewópóol Sedaar Seŋoor moo amal tegum xeer bu jënk ci wàllum taxawaay
iniwersite wi ci 14 sãwiye 1975.

Taxawaayam mu ngi aju ci sart Royuwaay:N° bu 2 sãwiye 1990, iniwersite wu Ndar
mu ngi teeru limu ndongo wu njënk (600)ci 17 Desàmbar 1990 ci yoonu négandi.

Mu ngi jot gëddam ci ndogalu Royuwaay:N° bu 10 sulet 1996 ak tur bu bees jóge ci
ndogalu Royuwaay:N° bu 4 desàmbar 1996.

Ku ñu ko duppe Gaston Berger, nekk na ab kàngam ci wàllum xeltu, di doomu
Senegaal ak Farãs, juddo Ndar-Géej. Di baayu Maurice Béjart.

Diggànte iniwersite ak Ndar toll na ci fukki (10) km. Boo jóge Risaartool jëmsi
Ndar di nga séen wërngalu kàggu gu mag bi. Iniwersite dafa fekk boole ñaari
dëkk : Sanaar Pël ak Sanaar Wolof. Loolu tax na ndongo yi di ko woowe yenn saay
Sanaar. Itam kërub internetu ndogo daara yi« http://www.Sunusanar.com » la ñu ko
tudde.

Barabu tàggat ak gëstu ci xam-xam jëmale ak xaraala ëmb na bàqasu xayma jëmale,
bànqaas informatig, bànqaas bitil jëmale ak tàggat ci wàllum xéy.

Kërug internet Barabu tàggat ak gëstu caada, diine, taaral, ak jokkoo ëmb na
juróom benn bàqasu :



https://wo.wikipedia.org/wiki/Fipp_gi_xam-xam_amal_ci_Elektron

Elektron moom yaram su sew la lool, moom daal gën na a ndawe ay milyoŋi yoon,
yeneen yaram yi nga man a gise ci bët rekk, bu ñu rafleel. Moom sax manoo koo
gise ci fésalukaay yu mbëjfeppal(electronique) yu bees yi am leegi. Li ko waral
mooy boo jëloon ay bilyoŋi Elektron dajale leen, du nu toll ne boppu puso.

Elektron nag nekk na ci bépp ne-ne bu Yàlla sàkk, moom nag mooy peek fepp wi,
moom nag foo ko fekk da koy wër ngir xëcc gi ko fepp wiy xëcc. Elektron ni muy
wëre fepp wi - booy xool - day mel ne ni kawkab yi di wëre jant bi. Elektron nag
day yanu ay cëfkay mbëj yuy bañ ,fepp wi di yor ay cëfkay mbëj yuy wuyyu walla
nangu.

Xam nañu ne xam-xamu mbëj moom xam-xam la bu ñu xame bu yàgg ci ki ñuy wax
Taalis, di woon boroom xam-xamu Geres. Ay boroom xam-xam yu bari nag ñëw, gën
koo jëme kanam, bokk na ci ñooñu kii ñuy wax Wilyaam Jilbert, di boroom xam-xamu
Angalteer boo xam ne mooy ki teqale dooley mbëj ak dooley bijjaakon , ci noonu
la wuuteek kii di Taalis mi ne woon ñoom ñaar daal benn lañu. Jilbert it xamoon
na ne duusi mbëj yi ñooy jur dooley bijjaakon. Boroom xam-xamu Almaañ bii di
Anofon Jiyorik, moom itam di ki njëkk a genne wuutuloxo buy juddal mbëj, maanaam
jumtukaay buy tax mbëj di judd, di am, loolu di ci atum 1663 g. Tomas Adison it
ñëw, indil ñu làmp bu mbëj.

Xam-xamu mbëj nag soppiku di xam-xamu elektron ci njëlbeeni xarnub ñaarfukeel g,
loolu nag mi ngi amoon ginnaaw bi boroom xam-xamu Jëmm bu Angalteer bii di Josef
TOMSON jugee, feeñal xam-xamu elektron atum 1897 g, daal di ciy ame neexalub
Nobel ci xam-xamu Jëmm. Li gën a jëmal kanam xam-xamu elektron nag mooy wuññi gi
boroom xam-xam yi wuññi ne fepp (saal biy wuyyu) day xëcc jëme ci boppam lu bari
ci elektron yiy bañ, te moom fepp wi day seddaliku ci fepp yu bari. Ndamul
xam-xam lii ab jéego la bu am solo ci doxub xam-xamu elektron. Jéego bii daal bu
am solo la ci dundug nit ci kaw suuf.

Kon daal jumtukaayi elektron yi, dugal nanu seen loxo ci yombal dund gi, nga gis
nit ñi ñuy jëfandikoo raxasukaay yu mbëj yu boppu (otomatik) yi, ak fompukaay yu
mbëj yu boppu yi, ak jumtukaayu seral yu wuute yi, ak rajook tele yu melo yi, ak
jumtukaayu nataal yi añs.

Gis nga leegi foo dem fekk fa nosukaay, ci bank yi, lonkoo yi(les sociétés),
campeefi nguur yi ak liggéeyuwaay yi. Gis nga xam-xamu fuglug jawwu ji ni mu
nosoo leegi, ak xam kilimaa bi, te loolu lepp elektron a ko waral, leegi man
nanoo xam nu tooyaay bi toll, nu jawwu ji selle, nu gelaw li gaawe, nu tàngoor
wi tànge, nu niir yi kawee añs, te loolu lepp elktron a ko def.



https://wo.wikipedia.org/wiki/Etaa_yu_Bennoo_yu_Aamerik

Diiwaan-yu-Bennoo, walla Diiwaan-yu-Bennoo yu Aamerig ci anam gu gudd am réew la
mu séddaliku ci juroom-fukki diwaan, ñent-fukk ak juroom-ñett yi ñoo taqaloo te
féete ci diggante Mbàmbulaanug Atlas ak Gu-Dal gi, penku ba sowwu, Kanadaa moo
féete bëj-gànnaar, Meksik nekk ci bëj-saalumam. Alaskaa ci la bokk donte taqu
ci, mi ngi nekk ci sowwu Kanadaa. Hawaii moom mi ngi ci diggu mbàmbulaan Gu-Dal
gi. Réew mi am na fukk ak ñenti diiwaan yu tasaaroo ci géeju karayib yi ak
Gu-Dal gi. Péeyam mooy Washington.

Diiwaan-yu-Bennoo yi ci 2008, 302 ciy miliyoŋ ciy way-dëkk lañu amoon, loolu tax
muy ñetteelu réew mi ëppi nit ci àdduna bi, ci ginnaawu Siin ak End. Réyaayam
toll ci 9,4 junni km², di ñeenteel ci àdduna bi, ci ginnaawu Riisi, Kanadaa ak
Siin. Gàddaay gi bari na fa lool, ba tax muy réew mi ëppi xeet yu jaxasoo ci
Suuf si. Koom-koomam mooy bi gën a woomle ci àdduna bi, te moo am njuddéef mu
ñumm mu biirum réew (NJ.Ñ.B) mi ëpp ci àdduna bi.

Turu Réew mi Thomas Paine moo ko tànnoon ci bés bi ñuy am seenug temb ci 4 sulet
1776. Woowiin wu gàtt wi, wi ñuy faral di jëfandikoo ci sunuy waxtaan, ci
njàngale mi ak ci lonkoyoon yi, mooy «Diwaan-yu-Bennoo» (ci wu-angalteer di
United States, ñu tënk ko ci US). Wu gudd wi ñu koy faral di jëfandikoo ci
këyiti nguur gi «Diwaan-yu-Bennoo yu Aamerig».

Ci Alaskaa lañu gise jeexiti nit ki fa njëkk a teew, ci weti 20 000 at nj.j, ci
tefesu atlas ci wetu 13000 at nj.j. Nit ñi njëkk a dëkk ci réew mi ñoo nga
bàyyikoo ca Goxub Asi, jaare woon ko ca xat-xatu Bering. Ci ginnaaw bi la fa
waa-tugal yi ñëw.

Christophe Colomb moo wuññi goxub Aamerig ci 1492, at ma ca topp mu nemmeeku
barab bi nekk Poortorikoo tay jii. Ci XVIu xarnu la réewi Tugal ya fa ëppoon
doole doon seet ay jàlluwaay ci bëj-gànnaar-sowwu ak ay am-am, ci seeni tukki ci
topp tefesu Atlas gi ñu dem ba taxawal fa ay sancu yu sax. Ci bëj-saalum
waa-espaañ yi sos fa seenub sancu duppee ko Espaañ-gu-Bees, di amal ay
tukki-gëstu ci biir réew mi. Ci bëj-gànnaar-sowwu waa-riisi yi sanc fa ci li
topp tefesu Mbàmbulaanu Gu-Dal gi. Ci la tubaab yi tàmbalee yaxantu ak askan yi
fa cosaanoo.

Ci diggante XVIIu ak XVIIIu xarnu, ndànk ndànk, la fukk ak juroom-ñetti sancu
waa-angalteer taxaw ci tefesu penku gi, Lii mooy maamu Diwaan-yu-Bennoo yi.
Waa-fraa yi nemmeeku pegu Misisipi dal di fay sos Luisiyaan



https://wo.wikipedia.org/wiki/Duus

Ab duus wala wanag mooy xeetu wanag wi nit ñi di bàyyi seeni ginaaw kër ci pax
muñ gas ci suuf. Duus yooyu duñu soxla sotti ndox wala duñu soxla ludul benn ba
ñatti liitaru ndox ngir jàllale neefere yi. Sudee niñu ko tabaxee baax na, ñu
koy toppatoo bu baax, mën na tax ba yenn feebar yiy bawoo ci neeferey nit nefere
yi ci mbedd mi wàññiku bu baax. Dina wàññi li weñ yi di jëlee ciy doomu-jàngoro
yiy bawoo ci neefere di leen yóbbu ci lekk yi. Yooyu doomu-jàngoro ñooy gën a
faral di indi feebaru biir bu daw ak feebaru saan. Feebaru biir bu daw faat na
lu tollu ci 0.7 miliyoŋ ciy xale yu amagul juróomi at ci atum 2011 ak 250
miliyoŋ ciy fan yuñ jàngul. Xeetu duus yooyu ñoo gën a yomb ngir tàxale nit ñi
ak seeni ginaaw kër.

Booy tabax xeetu duus boobu war nga def ñatti mbir: gas am pax, wut kubéer gooy
teg ci kawam te wutal ko bën-bën bu xawa yaatu, ak mbañ gàcce. Pax mi war na am
gën gaa néew 3 meetar (10 feet) ci xóotaay ak 1 m (3.2 feet) ci jameetar. OMS
(Mbootaay Wérgi-yaram ci Àdduna bi xelal na nit ñi, ñu tabax duus fu soriwul
lool waye itam fu jegewul lool bay sonal nit ñi ak xet gu bon. ndox mi ci biir
suuf ak ndox mi ci kaw suuf luñu gën sorante gën a baax suku defee benn du laal
moroom ma. Bën-bën bi ci kubéer gi itam warul am lu ëpp 25 sàntimeetar (9.8
inches)ci jameetar ngir moytu xale yi di ci daanu. Waru ñu ko bàyyi muy leer
ndax loolu mën na indi weñ yi. Soo ko bëggee def dangay wut kubéer guy tëj pax
mi su kenn nekkul ci duus bi. Sudee duus bi demee ba tollu ci 0.5 meetar (1.6
feet) ngir mu fees, dañu ko wara ŋàcci wala ñu taxab duus bu bees, daaldi ciy
toxal mbañ gàcce gi wala tabax bu bees. ŋacci neefere yi ci foos lu jafe la. Mën
na indi ay jafe-jafe ci seeni dëkkuwaay ak ci seen wérgi-yaram.

Ginaaw buñ tabaxee duus bi, mën nañu ci yokk yeneen mbir ngir gën ko baaxal. Mën
nañu yokk ab tiyo ci kaw dal bi. Dina tax ngelaw li mën a jàll boole ci di wàññi
xet gu bon gi. Dina tax itam weñ yi wàññiku suñu muurée boppu tiyo bi ak sagar
bu yaraax (ñu bari di faral di jëfandikoo mustikeer). Xeetu duus yooyu dañu wara
am kubéer gu koy tëj ci suuf. Ngir mu gën a dëgër itam mën nañu tabax dal bi ba
ndox mi yépp di dug ci pax mi ba noppi wërale dal bi ak ay birik ak simaa ndax
mu gën a taxaw.

Ci atum 2013 xayma nañu lu tollu ci 1.77 miliyaar ciy nit ñuy jëfandikoo yooyu
xeetu duus. Lim baa ngi ëppee ci réew yu néew doole yi ak ñi dëkk ci kaw ga ak
ci àll bi. Ci atum 2011 lu tollu 2.5 miliyaar ciy doomu aadama amu ñu duus bu
baax ak benn miliyaar ciy doomu aadama yu dem wanag ci seen wetu kër. Asia gu
Gànjool ak Afriku suufi Sahara ñoo gën a bonle ay duus ci àdduna bi. Defarug
duus ci réew yu néew doole yi dafay laaj luy tollu ci diggante 25 ak 60 USD.
Njëgu toppatoo gi ci at mu nekk, tollu na ci diggante 1.5 ak 4 USD nit ku nekk
waaye duñu ci bàyyi xel. Ci yen dëkku kaw yi ci réewum End am na kàmpaañ bu tudd
"No Toilet, No Bride" (Ku amul duus, du am jabar) buñ fa amal ngir duus yi gën a
bari, seenum pexe mooy ñaax jigéen ñi ñu bañ a sëy ak góor gu mënul am duus ci
këram.



https://wo.wikipedia.org/wiki/Doxalkat_mb%C3%ABj

Doxalukaay bu mbëj, ab wuutuloxob mbëj la, boo xam ne kàttan giy duggu ci moom
gu mbëj la te ga muy génne gu doolerandu la. Doxalukaay yu mbëj yi am nañu solo
lool ci dundiinu jamono ju bees ji, te it dëgg la sax, ne limu doxalukaay yu
mbëj yi nekk ci am réew dafay firndeel tolluwaayu jëm-kanamam. Maanaam yokkug
limu doxalukaay yu mbëj yi ci am réew bokk na ci wonekaay yiy firndeel
tolluwaayu yokkuteem ci wàllu xarala mu réew moomu. Ngir dëggal loolu, doy na
xool ci jumtukaay yi nekk ci li ñu wër: ca saxaar ba ci watukaay ak yeneen ak
yeneen, yi ngeen xam ne nit ku bees ki moo ngi koy jëfandikoo bu baax, man naa
ni sax ñooy doxal sunug dund.

Doxalukaay yu mbëj yi dañoo bari te wuute, am na doxalukaay bu dawaan bu wéy,
doxalukaay bu dawaan bu safaanu moom mu séddaliku ci doxalukaay bu demandoo ak
doxalukaay bu demandoodi,.

Dawaanu mbëj bi day jaar ci ag lëmës gees wëndeel ci ab dogub weñ bi tudd
tekkaaralaan bi. Lëmës googu, gi ñu defare ak wëñu përëm (naka-jekk përëm lay
doon waaye manees na koo defaree ak beneen xeetu wommatukaay), dafay jur ab
toolu mbëjbijjaakon, tool bi dafay feeñ niki ag walug bijjaakon, di lees man a
natt. Danu koy jàppee niki jenn doole di lees di wax dooley Lorentz. Toolu
mbëjbijjaakon boobu dafay duggante ak toolu mbëjbijjaakon bu lëmës gu
wëndeeluwaan bi jur, mi melokaanoo teewaayu ñaar walla ñetti seexi dott.
Wëndeeluwaan bi tambalee wëndeelu ci ndimbalu dooley Lorentz; bëj-gànnaaru toolu
bijjaakon bu wëndeeluwaan bi day bijjante ak bëj-saalumu toolu bijjaakon bu
tekkaaralaan bi. Xaaju wëndeelu gu nekk, dott bi day soppeeku, ci noonu la
wëndeelu gi man a wéyee.

Ci atum 1821, lu weesu xamteg feñte gu mbëjbijjaakon gi simikat boobu di Ørsted
xamle woon, la jëmmalkat bu waa-angalteer bii di Michael Faraday defar ñaari
wuutuloxo ngir sàkk li mu duppee ag wëndeelug mbëjbijjaakon: ab doxub dooley
bijjaakon bu mbegewu te wéy, ci lu wër ab wëñ, ci maanaa mooy faramfaceg
doxalukaay bu mbëj gu njëkk.



https://wo.wikipedia.org/wiki/Diola_(peuple)

Joolaa genn la ci giiri Senegaal yi. Ñoom Kaasamaas lañu fekk baax. Ca yoonu
Imbraatóor gu Mali, lañu dem dëkk. mandeŋ yi ñoo leen daq, ñu dem kaasamaas. Ca
bëj-gànnaaru Gine Bisaawóo, ña ga fa tamit. Baynuk yi ñoo doon jiite joolaa yi
ca kaasamaas. Ñoo tabaxoon nguurug Kasanlaa. Joolaa yi ak Baynuk yi, dañu
dëkkandoo woon ak Soose yi, Njaago yi ak Pël yi. Ñoom ñoo fa njëkkoon joolaa yi.

Joolaa yi ca sowwu Kaasamaas lañu tabaxoon seeni nguur, nguuru Banjal, nguruu
Flup. Mbéyum ceep, napp, Sàmm, ñoo doonoon seen xeeti liggéey. Tiramakan
Taraaware, di ab Mandeŋ bu bokkoon ca imbratóor gu Mali, moo leen sancoon ci
ndigalu jambaari buur jooju di Sunjata Keyta. Sunjata Keyta moo yónni woon
Tiramakan ca kaasamaas ngir mu jël nguuri joola yépp yokk ci imbratóoram.

Tiramakan ca la boole nguuri Joolaa yi ak yu Baynuk yi ci genn nguur duppe ko
Kaabu. Nguuru gi demoon na ba ci dexug gaambi gi, ba Bajar, bëj-gànnaaru Gine
bisaawoo. Mandeŋ yi ak Joolaa yi xeexu ñu benn yoon, dañu nekkoon ci jàmm, di
dëkkandoo. Tamit Joolaa yeek Mandeŋ yi dañoo jaaxasoo woon ba bokk ay sant (
Sonko, Saane, Maane, Jaabi, Saañaa).

Ci XVIeelu xarnu la tubaab yi ñëw Kaasamaas. Bi leen tubaab yi bëggee sanc ñoom
dañoo bañoon, taxaw jammaarloo ak ñoom, masu ñoo nangu itam jappum njaam, seenug
njambaar terewuloon waa-portugaal yi mujj leen sanc. Ca XXeelu Xarnu, la Aliin
Situwe Jaata jammaarloo ak tubaat yi ngir dakkal canc gi. Joolaa yépp ànd ngir
xeex, Aliin dajale góor ñépp ngir jammaarlo gi. Waaye seen fippu googu manutoon
antal seen yéene ngir seenug néew-doole ci kanamu sancaan bi. Ci lañu jàppe
Aliin gàddaayal ko Tumbuktu ca Mali, foofu la génne àdduna.

Ci Joola yi am na ay jullit, ay katolig, waaye am na it ay ceddo. Tubaab yi ñoo
leen dugal ca diiney katolig, Wolof yi ak Pël yi ñoo leen dugal ci lislaam.



https://wo.wikipedia.org/wiki/Dawaan_gu_w%C3%A9y

Dawaan gu wéy (ñu man koo tënk ci DC Direct Current ci wu-angalteer, moom lees
di gën a jëfandikoo), di dëddoo ak dawaan gu safaanu AC, xeetu dawaan la gu am
genn jubluwaay. Dawaan gi dafay wéy di dox ci ag ndombo ci genn jubluwaay.
Mbëjfeppal yi ci genn jubluwaay lauy wéy di daw.

Dawaan gu wéy ciy amper lees koy natt. Benn amper mooy ,24*1018 mbëjfeppal ci
saa (I = Q/t), I = dawaan, Q= coulomb, t= saa).

Wenn rëdd wu wéy ak ñett yu ndaw, ci suufam, mooy njunju dawaan gu wéy; dees na
jëfandikoo itam DC (Direct Current). Dawaan gu safaanu moom AC alternating
current lees di jëfandikoo wall njunj wii di ~.

Dawaan gu wéy lees di jëfandikoo lu bari la ci taraay gu suufe ak ci mbëjfeppal,
rawatina ci jumtukaay yiy doxeek tegle yiy man a jur dawaan gu wéy kepp. Ci
daamar yi, su safaanukaay bi juree dawaan gu safaanu dess koy soppali gu wéy.
Saxaar yiy doxee mbëj itam ñoom dawaan gu wéy lañuy jël.

Thomas Alva Edison mooy ki fi taxawal séddaleeg dawaan gu wéy ci wetu njeextalu
XIXu xarnu bi, bi ndefar gi tambalee jëfandikoo mbëj. Ci ginnaaw bi lees ko
wuutaleek dawaan gu safaanu gi Nikola Tesla sakk, ndax limu gën a yomb a yóbb ci
diggante yu gubb.



https://wo.wikipedia.org/wiki/Dalal-j%C3%A0mm

Balaa dara, ma xamal la ne lu yomb la, doy na nga jéem a roy ci li fi nekk. Su
fekkee dangaa bëgg a jéem a bind te ragal a yàq li fi jot a nekk, jéemal ci xëtu
jéemantu wi. Ci wii xët man ngaa jéemantu ci li la solool. Su fekkee nag dangaa
bëgg a jéem a soppi xët yu am ba noppi (wu mel ne wii), jëlal te taqale ëmbiitam
ci xëtu jéemantu yi te nga soppi ko ci sa coobare.

Su fekkee yaakaar nga ni sag bokk ci Wikipedia day doon luy wéy, di bind ay
jukki walla di bokk ci waxtaan yi, mbindu mi doon na lu solowu.

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen (xëtu waxtaanuwaay) 15 Fewriyee 2012 à 09:55 (UTC)



https://wo.wikipedia.org/wiki/Broken/X%C3%ABt-Nj%C3%ABkk

Hello,sorry! I'm out of thread. Is there anyone able to learn me some Wolof? I
could teach some html or asp (i'm an italian web developer). Thanks. Simon.
--87.5.81.222 12:54, 1 September 2006 (UTC)

Hello. Please protect the main page. --de:Bangin / ku:Bangin 17:38, 20 October
2006 (UTC)

a can change the langague of the main page= Xët-Njëk, but i dont now how? user:
ibou

Hello, the Wolof Wiktionary has been nominated for closure, since it is empty.
Is there any interest on the side of the Wolof Wikipedia community to maintain
it? --217.83.105.189 4 juillet 2007 à 10:31 (UTC) (m:User:Johannes Rohr)

Sur la page d'accueil il y a des liens vers d'autres wikis du genre
[http://fr.wikipedia.com Français] qui donne Français. Astuce : il n'y a pas
besoin de passer par le lien url, car il existe un raccourci désormais entre
wikis tel que [[:fr:|Français]] qui donne Français. Guérin Nicolas 23 juillet
2007 à 10:01 (UTC)

Hello! I ask for permission to run my interwiki bot PipepBot here, and to get a
bot flag for it.

Hello! I am a Polish wikipedian and I would like to ask you for your help -
writing a new article about former Polish President who won the Nobel Peace
Prize in 1983 – Lech Wałęsa. I have looked for his biography in your Wikipedia
but without success. Polish Wikipedians will be grateful for your help. Thank
you so much in advance! PS you can find the English version of the article here.
Best wishes from Poland, Patrol110 (xëtu waxtaanuwaay) 13 Nowembar 2009 à 09:45
(UTC)

It would be even better if you would put on the main page a comment which says
which language this is in some common international language, such as English or
French. See, for example, how it is done in the Ukrainian Wikipedia. Good luck!
--Amir E. Aharoni (xëtu waxtaanuwaay) 18 Samwie 2010 à 08:35 (UTC)



https://wo.wikipedia.org/wiki/Broken/Dalal-j%C3%A0mm

Balaa dara, ma xamal la ne lu yomb la, doy na nga jéem a roy ci li fi nekk. Su
fekkee dangaa bëgg a jéem a bind te ragal a yàq li fi jot a nekk, jéemal ci xëtu
jéemantu wi. Ci wii xët man ngaa jéemantu ci li la solool. Su fekkee nag dangaa
bëgg a jéem a soppi xët yu am ba noppi (wu mel ne wii), jëlal te taqale ëmbiitam
ci xëtu jéemantu yi te nga soppi ko ci sa coobare.

Su fekkee yaakaar nga ni sag bokk ci Wikipedia day doon luy wéy, di bind ay
jukki walla di bokk ci waxtaan yi, mbindu mi doon na lu solowu.

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen (xëtu waxtaanuwaay) 15 Fewriyee 2012 à 09:55 (UTC)



https://wo.wikipedia.org/wiki/Bisu_Tamxarit

Bisub Tamxarit Ak Bisub Tamñërit, Bisub Tamxarit di 9eelu fan ci weeru Tamxarit,
bis la budi aw xew ci Jullit ñi, rawatina ñi ëpp ci sunnit yi, Siiha yi it dina
ñu ko xewal ngir naqarlu, ray gees rayoon Useynu Sëtub Yonent bi (Jàmm ci ñoom)
ca réewum Iraak, nees nako fa xumbal, ci àndandoo wàcc ci mbedd yi, di wone séni
naqar, Ci julliti Senegaal yi, Baaxoos na toggi cere ca ngoon ga, ba ca guddi ga
di guddig Fukkéelu fan ba, mu di guddi gu màgg ci lislaam ngir ay xew-xew aki
ngënéel yu ci Yàlla jagleele, ku ca jàppu ba séll julli ñaari ràkkaa, ràkkaa bu
ci ne nginnaaw faatiha nga tari saar wu la soob ci Alxuraan, boo noppee sàbbaal
Yàlla lu la soob, julli ci Yonent bi (Xeewalug yàlla ci moom) lu la soob, te
ñaan say aajo muslu ci balaa yoy at mi.

Ammaa nag yeneen yees ciy def niki, jal suuf di ca këpp bool bañu doon reere, ak
bàyyi ca bool ba ab danku cere ak tuuti ndox bu ñu xëyee di ci sëlmu, mbaa
tusngalu di séentu asamaan ngir ni dañuy gis Faatimata bintu Rasuulilah,
(Tusngalu nag sopp nañu ko ci), Yooyu yépp ku koy def walla ku koy deflu mbaa ku
gis ku gis ku koy def, na ko jàppe ni baax (aada) la rekk xamu ma nag séeni
cosaan waaye tegeesu ko ci diine. Tamñërit di bisub fukkéel ci wéeru Tamxarit,
bis bu màgg la ci xew-xewi àddina rawatina ci Lislaam li ko dale ci sosug nit ba
léegi, Yàlla defal naci ay jaamam xéewal yu rëy aki ngënéel, jéggal ci it ay
jaamam,

Sopp nañu kuko Woor, Sopp nañu ku ci julli ñeenti (4 i) ràkkaa yu boloo, bu ca
ne mu jàng ca Saaru Faatiha benn yoon ak Saaru Lixlaas (Xul huwal laahu) fukk ak
juróom, Sopp nañu ku ca jokk ak bokk, Sopp nañu ku ca seeti dëkkandoo bu di aji
wopp te dëfal ko. Sopp nañu ku ca sangu, Sopp nañu ku ca saraxe, Sopp nañu ku ca
lewwi ku dagg say wee, Sopp nañu ku ca raay boppum jirim bu di ab jullit te jox
ko dara, jirim moodi ku baayam dee te amagul 18 ci ay at, ngir won ko ak cofeel
mu man a jàppe boppam niki ay moroomam, Sopp nañu ku ca tusngalu, Sopp nañu ku
ca siyaare boroom xam-xam,Sopp nañu ku ca yaatal ag njabootam ci lekk ak naan
niki soppi sa cin temu matale, Sopp nañu ku ca jàng Saaru Lislaas (Xul huwal
laahu) junniy yoon (1000), Sopp nañu ku ca jàng ñaan gii:70 i yoon «حسبناالله
ونعم الوكيل نعمالمولي ونعم الموكيل», teg ca ñaan gii «سبحان الله ملء الميزان
ومنتهي العلم ومبلغ الرضي وعدد كلمات الله التامات كلها أسألك السلامة برحمتك
ياأرحم الراحمين ولاحول ولاقوة إلابالله العلي العظيم وهو حسبي ونعم الوكيل نعم
المولي ونعم النصير وصلي الله علي سيدنا محمد وعلي ءاله وصحبه وسلم تسليما» jullig
ñeenti ràkkaa gi nag manees na koo def ci ag booloo, rawatina ñu ko man la defal
séen bopp, te it ginnaaw julli gi Yilimaan ji jàng ñaan gii ci anam gu leer bu
ko defee maamoon ya man koo roy lu mu wax ñu wax ko, Njariñi yenn ci yii: Sangu
ci bis bi day dàq ag ràgg, Tusngalu ci bis bi day jañ Gumba, Soppi sa cin temu
matale day yokk wërsëg. Koor gi Sunu Yonent Muhammad (Jàmmi Yàlla ci moom) wax
nani «Woor léen Tamxarit bisu Juróom ñeenteel ba ak bob fukkéel ba ndax day far
bàkkaari atmi»



https://wo.wikipedia.org/wiki/Baynuk

Baynuk, benn waaso la, ci reewum Senegaal. Ci Kaasamaas lañu dëkk, ñu leen mën
fekk tamit ca Gàmbi ak Gine Bisaawóo. Am na li ñu bokk ak Joolaa yi, Mandiŋ yi,
ak Balaanta, ci cosaan.

Baynuk yi dañu bokk ci waaso yu jëkk nekk Kaasamaas ak Senegaal, waaye ca penku
lañu joge. Foofu Kaasamaas, benn nguur lañu taxawoon, bu ñu naan Kansaalaa, seen
peey di Mampatiŋ. Loolu, ak seeni buur di Gana Sira Bana. Li yëpp, ba Imbraatóor
gu Mali ame la xeewoon. Ba mu yagg, Mandiŋ yi, joge Mali, ñów ci ñoom, di leen
xeex ngir nangu leen. Ku daan jiite Mandiŋ yi mooy Tiramakan Taraaware. Ba
noppi, Mandiŋ yi elif nañu dëkku Baynuk yi ak yeneen xeet ñu fa nekkoon (Joolaa,
Pël...), te taxaw seeni nguur ci seen kaw, mooy nguuru Kaabu. Ba loolu xeewe,
buuru Baynuk yi Kikikor la woon, buur boobu la Tiramakan Taraaware tase ci
xaare.

Ñooñu daan jiite Mandiŋ yi, Naanco lañu leen tudde ci cosaan. Bi ñu elif boobu
reew, di reewum baynuk yi, dañu sey ak ñoom. Moo tax ci seen wallu ndey, Naanco
yi, ci Baynul walla Joolaa, lañu bokk. Li moo tax it, Mandiŋ ak Baynuk ak Joolaa
yi, ay sant yu bare lañu bokkante (Saane, Maane, Jaabi, Jeeme, Sambu, Jaata,
Saaña...). Waaye sant bi ñu leen gën a raññe mooy: Jaandy. Tey sax, Baynuk yi,
ñu bare ay Mandiŋ lañu.

Waaye, loolu yëpp, taxul reewum Baynuk yi nekk, ba atum 1830 ak 1867, bi ngeen
xam ne, seen peey bu ñu naan Birikama tàkk te Kansaala daanu.



https://wo.wikipedia.org/wiki/B%C3%A9sub_Tabaski

Tabaski (ci bati Seereer) Sunna la su far ci ab jullit bu di as gor te man ci ag
jàppndal, ku mukàllaf rekk mag ak gone ñoo ci yam. Waaye nag dina ware ci ñaari
xeeti nësër yii : 1- ci ku ko nësër niki ngani bu ma Yàlla defalee nàngam dinaa
tabaski, 2- ci ku njënd am xar, walla mu yor am xar jublu ci tabaski, manaam kon
xar moo jënd niki am tabaski, manatu la ñàkk.Tabaski it ag bër (`iid) la gu
Yàlla may jullit ñi, Jële nanu ci Anas (gërëmul Yàlla ci moom) mu ne: Bi Yonent
(jàmmi Yàlla ci moom) bi agsee Madina fekkee na léen ñaari bis ñu cay caaxaan,
Mu ne (jàmmi Yàlla ci moom): « Ana luy ñaari bis yii ?» Ñu ne: “Danu ci daa fo
(caaxaan) ci jamonoy ceddo (jaahiliya)” Yonent (jàmmi Yàlla ci moom) bi (jàmmi
Yàlla ci moom) ne léen: «Yàlla jox na léen ñaari bis yu gën yooyu ñaar, ñuy Bisu
tabaski ak Bisu Kori» (Abuu Daawud mooko soloo) Gàttub tabaski it deesu ko rendi
jëkk rendig Yilimaan te Yilimaan it balaa rendi nig ba julli, ci niko Baraan
nettalee jële ci Yonent (jàmmi Yàlla ci moom) bi «Dees na lottal ginnaaw julli»
Ku rendi lu ko jiitu du doon am tabaski xanaa ag ndawal rekk lay doon, noonu la
saxe ci Sunna. Am tabaski sañees na cee maye, sañees na cee lekk, sañees na cee
denc, noonu la saxee ci sunna (Albuxaari mooko solo)



https://wo.wikipedia.org/wiki/Alaaji_Omar_Fuutiyu_TAAL

Alaaji Omar Fuutiyu Taal mi ngi gane àdduna ci ndëkk su ñu naan Elwaar, ci wetu
Podoor atum 1794 -1796 g.j, mu bokkoon ci askan wu cosaanu ci Lislaam, baayam mi
ngi tuddoon Sahiid mom Usmaan mom Muxtaar Tukkloor bi, yaayam tuddoon soxna
Aadama Caam.

Dund na ay at ca barab yu sell ya (Màkka), bi mu déllusee réewam la dogu woon ci
tas Lislaam te jële fi way sanc yi. Ci atum 1853 g.j, la jibal jiyaar ngir
yékkati baatub « Laa ilaaha illal Laah » .

Mu song Karta ak Xaaso nangu leen, def fa imbraatóoram gu lislaam gi. Xareb
Alaaji Oamar fenqoo na’ak bu Federb bi nga xam ne li ko yékkati woon mooy aar
sancoom yi mu amoon ci sowwu bi, ak jéem a tegi loxo penku bi. Alaaji Omar
saxoon na te të ci kanamu dooley sanc gi, waaye ci mujj gi mu daanu ca doji
Banja Gara ya ca Gine atum 1864 g.j. Bu ko defee doom ja Ahmad Seexu daal di
yanu raayob jiyaar bi ci ginnaawam, waaye moom it amoon na ag lott ci kanamu
ngànnaayu sancaan yu lëw yii te aaytal. Bi mu ñàkkee pexe la xaatim ag kóllare
ak tubaay yi atum 1881 g.j, waaye Gayni mi mu defaloon kóllare googu daal di koy
wor, ndax songaat na ko, ga ko ci mu daw, foofu la imbraatóor gi daanoo ci loxoy
tubaab yi, atum 1889 g.j .



https://wo.wikipedia.org/wiki/Alaaji_Maalik_SY

Alaaji Maalik Si ma nga gane àdduna Dëw Faal wetu Gaaya bokk ci tunduw Dagana ci
atum 1855. Waa-juram wu góor tuddoon Usmaan, wu jigéen Faa Wàdd Wele. Mi ngi
jànge alxuraan Luga ci kenn ci taalibey Alaaji Omar Futiyu Taal yi. Bi mu doonee
mag la dem Màkka, bi mu dellusee sax ci jaamu Yàlla ak jàngale ak dugal ñi duli
jullit ci lislaam. Ci noonu la tase njàngalem yoonu Tiijaan ci Senegaal jaare ko
ci tuxoom yi ci Jolof, Kajoor ak Ndar. Ci mujj gi mu dëkksi Tiwaawan ci 1902. Fa
la njëkk a wootee gàmmu.

Ma nga gane àdduna Dëw Faal wetu Gaaya bokk ci tunduw Dagana ci atum 1855.
Waa-juram wu góor tuddoon Usmaan, wu jigéen Faa Wàdd Wele. Usmaan moom doonoon
doomu Muhaz miy doomu Mohamed, sëtu Yuusuf, Daraaman, Sire, Bubu, Yahya, ñoom
ñépp di sëti sëriif Sams Eddin, loolu moo ko tax a askanoo ci araab. Baayam
Usmaan, moo bàyyikoo Gànnaar fa mu doon jànge, ci Ustaas Muhamadu Baaba Al
Daymani, ñëwoon Waalo doon fa wut ab téere bu kenn kii di Maalik Sow bu Gaaya
rekk yoroon, ba mooy mujj doon turandoowam. Ñoom dañoo mujj dooni wolof, ndax ay
maamam sax yàggoon nañu waalo, takkoon fay soxna.

Ni bépp doomu waalo-waalo, ba mu doone gone la dal baa, nijaayam Alfa Mayoro moo
ko doon njëkk a jàngal ba yàgg turandoom Cerno Malik Sow jël ko. Ci 1863, bi muy
am 8 at, la dem Sagata ca Jolof ci baayam ba Amadu Si, mu jógeeti fa dem ci
yeneeni ustaas, ku ci nekk taggak ko ci sag maneel, (fiq, nos-wax, Tawjiid,
añs), ku ci mel ne Ceerno Ngañ Ka mi mu àndaloon dem Careen ci Fuuta Tooro ci
1873, bi muy am 18 at la jeexal njàngum alxuraanam ci tukkeem ca Fuuta, ba tay,
ca Longe, cig leeral, ci sëriñ Abdu Bitey, ak ca Gànnaar. Ca la ñibbee dëkkam,
Nijaayam Alfa Maayoro jox ko wird tiijaan ak maqaamay "mawdo", moom mi jëlee
woon wird bi ci Alaaji Omar Taal ay at laata Maalik di judd. Te bii doonul woon
benn lijaasa rekk bi mu amoon, ndax Mawdo Faal joxoon na ko ci 1876, ak Mohamed
Ali it , ci ginnaaw bi.

Ginnaaw bi mu mokkalee alxuraan, la jàngi fiq, ci lu njëkk, këram la ko doon
jànge, ginnaaw bi mu dem ci Sëriñ Muur Ka. Bi mu mokkalee fiq la dem jàngi
àtteyiin ca Boxal ci Waalo daaraay Sëriñ Ahmadu Njaay, ak ca Kër Kodde ci
Njambur daaray Sëriñ Moodu, ak ca Tayba Séy daaraay Sëriñ Moor Kal Séy. Ginnaw
bi mu jànge Risaala, ci diggante 1882 ak 1880 mi ngi amoon 25 at, la dem Ndar ci
Sëriñ Ahmadu Njaay. Mu jógeeti fa dem Njambur ngir àggalee fa njàngum àtteyiin
ma te door jàng Xalil ci Sëriñ Birahim Jaxate ak Sëriñ Mamadu Wadd. Waaye at ma
ca topp la jeexal Xalil ca Mbokkol ci Kajoor ci Sëriñ Masila.

Ci 1885, bi muy am 30 at, dajale woon na xam-xam bu jéggi-dayoo, loolu mayoon na
ko mu man a doon ustaas, jamono yooyu bokkoon na ci ñi ëppoon xam-xam ci
Senegaal, ndax lépp lu ñu manoon jàngale ci réew mépp jàngoon na ko, demoon na
ci ñi fi ëppoon xam-xam. Ci tukkiy njàng yi mu defoon yépp, ca jamono jooju,
jaaroon na ca tund ya ëppoon boroomi-xam-xam: Gànnaar, Fuuta, Njambur, Kajoor.
ci dëkk yi mu dem man nan cee lim: Ndoj Séy, Pacaas, Ngicc, Jaabe Lidube,
Orefonde, Longe Sëbe, Longe Fulbe, Careen, Ndar, Tayba Séy, Daraaman, añs.

Ginnaaw ag njàngam, Ngambu la dem dëkki di fa liggéey aka jàngale ngir dund ci
ñaqam. Liggéeyam mayoon na ko mu man a aji Màkka jaare ko bëj-saalumu Fraas, ci
Maarsey ak ci Aleksandri, ci 1889, amoon na 33 at.

Bi mu jóge Màkka am maqaamay alaaji, ci la sosee Sawiya bu Ndar ci 1892. Ganeji
Jolof ab diir sos fa ay daara dellu Waalo. Ay tukkeem yu bari ci biir réew mi,
ngir tasaare diine ak xam-xam, ak Wasifa yi doon ame ci Sawiya yi taxoon sancaan
bi tambali koo fuglu, yaakaar ne day woote ngir xeex ko ak ngannaay yi. Ca la ko
kaŋ ba nekkoon Ndar te nekkaloon fi sancaan bi (waa Fraas yi) woolu ngir mu joxe
ay leeral ciy yëngu-yëngoom. Ñoom dañoo foogoon ne dafa dencooni ngannaay ci
biir jakka yi, difa waajal xare ak ñoom. Bi ñu ko ci laaje mu ne:

«Yàlla daf nu digal, man ak yeen, nu jaamu ko, di julli ci moom. Ngeen bañ, ma
nangu. man ak samay taalibe defuñu lenn lu dul kañ yàlla te di julli ci
gën-gi-mindeef. Te li ngeen di wax ci ngannaay yi, genn ngannaay gi ma yor mooy
sama kurus te moom laa fas-yéene xeexee ba Lislaam ak Tijaaniyaa tas ci àdduna
bépp.»

Sancaan yi jàppoon nañu ne Alaaji Maalik moo doonoon nik ki ëppoon xam-xam te
daq a jangalee ci réew mépp. Baat yii di nañu leen fekk ci dencu(archive) yu
Senegaal yi ak yu Fraas. Seede yi gëna neex ci nopp ñooy yu Seex Sidiya, my sëtu
yonnenti bi doonoon it sëriñu xaadir bu mag. Ginnaaw ba mu taxawalee sawiya ca
Ndar, taxawal na beneen ci Ndakaaru ci wetu njéndul nguur gi. Njarnde la dem
dëkki, jóge fa dem Jaksaaw, laataa muy dem Tiwaawan ba faaw. Jibril Gëy moo ko
fa woolu woon ngir mu defal leen tafsiir Alxuraan, ñu faf ko fa téye, ci 1902 mu
sos sawiya bu Tiwaawan. Ci yokkug ndongo yi, mu jël yeneen ustaas ngir ñu
jàppale ko ci njàngale mi. Ca daaram ja, daa nañu fa jàngalee bépp xeetu
xam-xamu lislaam. Ci téemeer ak lu tekk ci ndongo yi mu yoroon, lu mat
juroom-fukk daan nañu dem itam ci jànguy nasaraan si, doomam sëriñ Baabacar Si
daa na ca dem, Loolu firnde la ci xelam ak gis-gisam bu ubbeeku.

Ci Tiwaawan la wootee Gammu gu njëkk, ngir màggal seydinaa Muhammad. Mu door
njàngale mu diggoodi, dëkk bu ne mu yabal fa ab muqadam bu fay jàngale diine.



https://wo.wikipedia.org/wiki/Ag_g%C3%A9nnam_juge_Jolof_j%C3%ABm_Njaar%C3%A9em

Ca ñaar fukk ak ñatt ci weeru sawaal atum balsasin di junni ak ñatti téeméer ak
fan-weer ak ñaar,Sheex Abdul Ahad gane àdduna,ci muharram atum jalsasin di junni
ak ñatti téeméer ak fan-weer ak ñatt,sëñ Abdu Xaadir gane àdduna,ci guddig
àjjuma,ci fukki fan ak ñeent ci silqihda atum jalsasin ba tay sëñ Saaliwu gane
àdduna,ci juroomi fan ci weeru kooru halsasin,di junni ak ñatti téeméer ak
fan-weer ak juroom sëñ Suhaybu gane àdduna di rakki sëñ Abdul Ahad,ci silqihda
hasasin ba tay la sëñ Abdus Samad gane moom itam,ci rabiihus saanii atum
jamsasis,di junni ak ñatti téeméer ak ñéen-fukk ak ñatt,la Sheex Murtadaa gane
àdduna.

Mu dal di fay juge,julli ñaari ràkkaa,ñaan. Alhamdu lillah,ligéey bi àgg na ci
juroom ñaari at,ci teewaayu Sëñ bi ,mu julli fa ñaari iid yi(tëbëski ak
kori),ñaari yoon ci lu wër ,ñatteel bi kay laay sikk,waaye julliwu fa àjjuma .

Nga xam ne da ngay gis ku jël ñaari isib,bind leen ci bis,ak ku jël ñaar bind
leen ,keneen maas leen, ñu tàqalikoo ci loolu ci yoor-yoorub juroom benneelu fan
ba,ku nekk ci nun xam na la mu war a bind,ak baat ba muy yam,ca digganteem ak ka
mu ko seqal, dunu ci dolli ,dunu ci wàññi.

(ci barkeb ñi jaayante ak ngën ji ligéeykati Yonnant bi,daan ko bindal,di ci
gërëmloo aji des ji) maa ngi lay ñaan ag jaayanteek moom gu dëggu,ni miy gërëme
ku jaayante ak moom te di ko samp) ( ci barkeb Andariyi ,boroom mbégal
mi,Muhammad mi nu tudde Bashiir) ( may ma ay mbég yuy leeral sama xol,yu di naa
ci mujj di mbégum sama dëkk) (fàtteel ma ci moom lu dul li nga ma tànnal,may ηoy
(jàpp) ci wépp yiw wees ma tànnal) (may ko ci yaw ak ci jëwrini Yonnant
bi(j.y.m),mébëti xolam,akug jiital) (yaw sama boroom nekkal ma cig aar,ci barkeb
jaamam ba Muhammadul Amiin) (nga dundal ci moom sama xol ci ay xalaat yuy tax
nga gërëm ma ,bu ko defee ma dib jaam buy sant) (na nga ko may ag aju (jébbalu)
gu dëggu,ci darajay ki nga xam ne wommatal nga ko lu wér la) (ci barkeb Sharif
Mafaatim mu dañ mi kumpa,muritam bi nu melal ci ngënéel lu rëy li) (teralal sama
xol ci jikko yu rafet,may njariñ lu sax ñeel mbindéef yi) (rafetalal samag dégg
ak samay wax ñeel képp ku ma waxal yaw boroom may gi) (nekkal ko, ci di ko may
li mu bëgg,ci yiwi ñaari kër yi,mu doon ag am gu mat) (yaw sama boroom ci
darajay Daymaan,Muhammadul Xayri boroom koolute gi) (may ma xol ak làmmiñ wu
laab cig neen, ñu xam ko cig sàmm) (te ma taqoo’k ragal Yàlla ak jëfe lu may tax
a dab ñu mat ña) (may ko mu tukkee fa yaw gërëm ak jàmm,juy des di ànd ak moom
ba àjjana) (ci barke turandoo wa ,muritam bu lewet ba,doomi Sulaymaan, Sëriñ
Joob mu mucc mi) (sarax ma saxug cofeel ak rafetal,ak ag ubbiku ci njàngum
Alxuraan) (ak jëllale ak dëddu lu dul lu rafet,ak jege luy bijjee jëme cig giim)
(màngal jëme ca moom ay barke yu sax,yu ànd ak sellug dund,ak mujj gu rafet) (ak
ci barkeb muriit ba ,doomi Sahiid NJAANI,Muxtaaram mu nu xam, mi mel ni Marjaan)
(may ma saxug noppi ci lu amul njariñ,tey wax lu am njariñ,te am njariñ) (may ma
kepp ku ma xam,mbaa mu dégg ma sopp ma ci lu dul ag xeeb) (yéwenalal ko àddunaam
ak diineem,te nga méng ko yoolub jiyaarkat yi) (ci barkeb mbokkam ma ak saxiixam
(mooy koo bokkal nday ak baay) bu baax bi,Ahmadu Binta boroom yéwén gu nu xam
gi) (may ma ag lewet ak xol bu yaatu,ba ma far nekk dib sang bu yaatu) (may ma
ag cawarte akug toroxlu,ak muñ,te nga sellal samy barab) (na nga ko dundal yaw
buur bi ngën ji dund,te nga def ko ci ginaaw bi muy dund ca àjjana) (ak ca
darajay doomi Faadil jii dib bindaakon,Majamba SILLA kay taarub bindkat yi)
(doxal sama diggante ak lu ñaaw ba fàww,ci lu bir ak lu làqu ak luy jax-jaxiloo)
(dóoral kiiraayul wattu ba fàww ci sama diggante ak bépp saay-saay bu dul jaamu)
(màngal ko yaw boroom bi,ci ñaari kër yi,barke buy aare ci ñaari gàcca yi) (ak
ci barkeb weer wi,doomi Muxtaar mi ñépp xam,di Ahmad waaye nu xame ko ci turu
Moor Alima) (may ma may taarub alxuraan,te nga may ma barkeb jàngale) (kaweelal
sama yite ci luy rafetal sama saayir ,ak sama baatin ànd ak xol bu laab) (may ko
yaw buur bi xam-xam ak jëf,ak teggiin yuy indi lépp lu mu mébat) (ak ci barke
doomi Ahmadul Muxtaar,Ahmadu Awa ,sang bu nu tànn bi) (may ma ag baax gu ag bon
dul toppati,ak ag nangu gu lamb dul jege) (bépp ayib bu man a gàllankoore ci lu
baax,na nga ma ko faral ba ma man a am texe gu sax) (may ko lépp lu mu bëgg,ci
yaw,te nga saxal bànneexam ci ngërëm ) (ak ci darajay ki fëgg te sax fa,di
Muhammad mi niy askanale Wajja) (saxalal samaw làmmiñ ci wax aw yiw,ci waxtu wu
nekk, ma noppi nag wëlif aw ay) (na nga siwal samaw tur ci mbindéef yi,te nga
def ko muy siiwug yiw) (na nga ko may mébatam ci gii ak gee kër,di ku nu laaf ci
mbooloom aji matale ji) (ak ci barke doomi Ahmadu doomi Warxa mu Siin mi,kooku
mooy Ahmadu KAN boroom askan wu nu ñongal wi) (may ma ag aaru te setal sama lépp
ci lépp luy taqal lu set) ((musal ma ci njuumte,may mag lewet,guy béel ak man
,ak jépp jëmm ju mucc) (na nga tawal ci kawam niiri barke yuy sax ciy yëngoom
aki dalam) (ci barke ki niy wooye Ahmadu SAAXO,ki nga xam ne ab deram tër
tilimalu ko) (may ma nooyug kanam gu sax,déet ag ñëkk,gu koy ñaawal) (na nga ma
def may mbégum dëkkandoo yi,tey mbégum mboleem maas gi) (na nga ko def muy
boroomug dund gu teey,na nga def it ag deem di guy teey) (ak ci darajay cam su
nu sangal ,su gànjaru soosu,di Ahmadu mii nga xam ne aw dàkkantalam mooy Moor
SIISE) ( may ma may kok du yékkati ab jéego jëme ko ci lu dul sa gërëm,yaw aji
wattu ji ,ànd aki xéewal) (na nga ma dëdduloo ba fàww ci lu dul luy tax nga
gërëm ma,dëddug ku nu teral) (may ko mu man a saxal li nga gërëm,ba man a làq sa
gërëm) (ak ci barke doomi Muxtaar mi niy dàkkantale Shams,te moom dafa mel ne ab
jant ciw nitam) (jeexalal sama xol ci yaw ,may boroomug dund gu sax ci yaw,tey
boroomi yéene) (na nga ma tàggatal njiit yi,te def leen ñoom ñépp ñuy samay
soppe ci yaw) (ak ci darajay aji ragal ji Yàlla ,aji yéwén jiy teet lépp lu
bon,Ahmad doomi Saynabu ji) (na nga ma may ag ragal Yàlla ,akug wattu akug
dëggu,ci wepp yiw , may sàkku ag dëggal ci yaw) (na nga teetal sama xol ag bëgg
àdduna,bëgg gog da na man a lor kuy wutug jeex ci Yàlla) (na nga ko gindi ciw
yiw wow da na xeeb ba fàww sottikug niir yi,te kenn du ko xeeb) (te ci barkeb
Usmaan mi nga xam ne ñi ngi koy wooye Demba KEBE,méngoo ma te fegal ma njàqare)
(yaw sama boroom,ba fàww,na nga ma aar ci lépp lu my ñaawal niki wor) (may ko
yaw buur bi ba àjjana,muccug yaram ak xol) (asaf naa nag ñu baax lool ci bindkat
yu siiw yu kawey daraja yi) (bañ gi ma leen bañ a indi doyadig pas-pas waralu
ko,waaye kay li ma sartoon a def moo ci mant a boole keneen) (yaw sama boroom,ci
seen barke ñoom ñépp,na nga nangu sama ñaan gii ba fàww) (na nga nu may mu tukke
fi yaw,gërëm ak yërmaande,te nga rafetal mujjug ku nekk ci nun) (ci darajay
Ahmad ligéeykatu Ahmad,xéewal ak mucc yal na ko Yàlla mi ko yatt saxal ci moom)
(ak ñoñam aki saabaam ñiy boroomug soppante ci yaw,ngir sa jëmm,ci lu dul
ngàññante) (li feek kuy ñaan ci barkeb ku àgg ca aji rafet jay yonni yonnant
yi,mi ngi am li muy ñaan). Sama boroom yal na nga nu nagul,yaw ay aji dégg jiy
aji xam.

Nguur gi aayeeti ko mu dem ca jàkka ja,ba mu mujj def jàkkam ca fu jege kër
ga,ndax moom kat daawul wuute jullig mbooloo ca jàkka ja,du guddi,du bëcëg,du
tàngoor du sedd,du xiinadi ,du xiin, mu bàyyil nit ñi ci kër gi aw yoon wu nu
man a jaar julli ji,moom mu wut aw yoonu boppam,wu koy àggale ca mihraab ba,du
nu ko gis mukk,ndare bu daa taxaw ca mihraab ba,ubbi bunt bi ndare palanteer bu
sew bob du tee ñu seen ko,ci mbooleem julli gi, bu ko defee mu daa tëj bunt bi
bu noppee ci julli gi,daan ko ubbi it ngir jàngale.

Nu aayeeti ko muy dox ci yoon yi,te kat nit moom ku soxlawoo loolu la,ba mu mujj
aajowoo sàkk ab palanteer bu sew,te sori ci làkkub kër gi,digganteem ak làkk bi
aw yoon wu yaatoo ñeenti xasab a nga fa,mu fay jaar bu bëggee doxontu suba ak
ngoon,walla guddi.

Seere nanu loolu ndax kat bis dagg nanu ko ci baaraamam,dagguw dàllam it,ngir
xér ci laal jëmmam ju tedd ja . Waaye buuxante bu metti bi mooy waral ñuy dal ci
kawam,ba koy gaañ ,te dunu jublu loolu . Bu ko defee muy gaañu ci loolu ndax
moom jëmm ju tuuti,te doyadib bind la waaye di ku dëgër ca Yàlla,du yoqat,te du
sonnu,ba bi ko mbirum Yàlla mi dikkalee,ñu tànn ñaar ngir ñu toppatoo ko,ñuy
ñaari muritam yi Muhammad mom Abdu Rahmaan Attandaxii, mi faatu,ci ginaaw bi ci
sawaal,atum bahsasin,di junni ak ñatti teemeeer ak juroom ñaar fukk ak ñaar, yal
na ko Yàlla yërëm, kooku moo ko doon toppatoo ak mbokkam mi bind araf
yii,Muhammadul Lamiin JOOB ,ñu duggal ko ab wata guddig àllarba yobb ko
Tuubaa,ci pexe mom danu koo def ngir làq ko nit ñi .

Ñi ko doon gunge juroom lanu woon,sëñ Bashiir moo leen jiite woon . Mu dal di
yonnee ca mbokkam ma,sëñ Muhammadul Faadal,xalifab ñaareel bi, te ca jamono
jooja,ma nga woon ca wurumub dëkk ba,ca wetu Tuubaa , mu yonnee ca Sheex
Ibraayma ca Daarul Muhtii,ak ca sëñ Mbakke BUSO,ca dëkkam ba ca wetu Tuubaa,mu
yonneeti ca mag ña nekkoon Tuubaa, ñooñu daje ci diir bu gàtt,ba nu matee ñaar
fukk ak juroom ñatt,sëñ Mbakke BUSO jiite leen,loolu lépp a ngi ame woon ci làqu
gu tar,ngir bañ fitna, ñi ngi noppi bi fajar daataa jot,def fa ab néeg bu nuy
tëj ak a tijji, bi ko nit ñi yëgee bi suba jotee,coow li jolli,bul laaj nag wax
yeek jëf yi,loolu lépp bi muy am sëñ Moodu Mustafaa ngi Njaaréem di xamal nit ñi
ak di leen dalal .

Buurub woykat yi it ca jamonoom ak wàllam,di Muhammad mom Muhallaa Alhasani
defal ko moom itam marsiya bu yéemee yéeme,mi ngii: bismil laahir rahmaanir
rahiimi,wasallal laahu halaa nabiyihil kariim, Muhammadu mom Muhallaa,mi nu gën
a xame Naana,mi ngi wax di marsiyaal Xutbub Xawsu bu boroomam bu mag bii di
Sheex Ahmadu Bamba mi nu xame ci turu Xaadim,yal na ko Yàlla labal ci géejug
yërmaandeem,te sarax nu ci barkeem, aamiin:



https://wo.wikipedia.org/wiki/%C3%91aareelu_tukki_bi_%28bu_G%C3%A0nnaar_bi%29

Sëñ bi moom daawu leen yeexal lu dul diggante bi muy xaare ndigal lu juge ca
boroomam ak sangam ba,loolu moo daan waral ñuy jort ne daa lànk,te fekk booba
noonu la deme,ci noonu mu dem ànd ak Sheex Siidiya,ba nu àgg ci yenn ci kër yi
nga xam ne du nu woon këram,waaye yu Banii Daymaan lanu,mu wàcc fa ngir ay mbir
ci digganteem ak yenn giir yi,bu ko defee ku baax ki wàcc moom itam,bu niy laxas
mu laxasati def ko ay yoon.

Bu dee wirduw Xaadir moom jëfandikoo na ko lu yàgg,daan ci sàkku ndigal ci képp
ku mu mas a yaakaar ne ku nu ci jiital ga (muxaddam), ba jële woon ko ci ñu
bari. Ginaaw bi mu wóor ko ne ñi mu daa jële du ñu ci woon ay muxaddam maanaam
ñu ñu jiital (ñu ko war a joxe) ,mu sàkku ci Yàlla (t.s) mu may ko ci lol ag
gëlëm mbaa ag dengi-dengi dootu ci nekk. Mu ne bi ma Yàlla yobboo ci géej gi ma
nekk man rekk ak moom la ma Sang Bu Nu Wóolu bi dikkal (j.y.m),dal di rékkee ci
man lépp li ma jële woon ci nit ñi ba dara desatu ci,mu jox ma Xaadiriya ci
diggaleg (jaarale ko ci) Yonnant bi (j.y.m). Tuxal gii ak lu ni mel ci mbidd yi,
danuy wone ne Sëriñ bi daje na ak Yonnant bi(j.y.m) ak Jibriil (j.y.m) ci lu dul
woote ag yonnant,du caangéenug wëhyu,waaye ci kem li Yàlla di jagleel lenn ci
wàlliyoom yu mat yi.

Ku bëgg a am lu ko leer na xool teere bi nu naan “Tanwiirul halaki fii imkaani
ruwyatin nabiyyi wal malaki”di ci maanaa leeralug lu lëndëm këriis ci man a
nekkug gis Yonnant bi (j.y.m) ak malaaka,teere boobu boo bëggee lu leer rekk moo
ciy géej jug mbàmbullan gi.te boo defee ag settantal ci tuxal gii ak li ci
topp,da nga gis la amoon kon ca géej ga muy ni nu nangoo woon li mu jële woon ci
ku dul woon Yonnant bi(j.y.m),ak dello ngi ko ko Yonnant bi delloowaatoon,ak
naayibam yi, ñatti sëriñ yu tedd yi,ngir mu nekk naayibam moom Yonnant bi ( aji
wuutoom),tey ki fi wuutu yooyule sëriñ (g.y.y.ñ),ci seeni wird ,di seen muxaddam
bu nu joyal bi , nga xam ne amul lenn lu ko tënk ci wenn wird,(ku ko neex ak nu
ko neex la koy joxee) ,da nga ci gis it la amoo n ci Sarsaara muy jox ga nu ko
fa joxoon wirduw boppam moom rekk,jagleel ko ko,nga xam ne benn sëriñ bu ko fi
jiitu masu koo yor.

Looloo waraloon daawul digal ku jébbalu ci moom te yoroon aw wird njëkk muy ñëw
mu koy bàyyi,da koy digal kay mu tëye ko te yéene ne moom moo ko ko jox,ku
jébbalu ci moom nag te waxoo ko dara,bu boobaa mu door laa jox wirduw boppam.
Looloo waraloon doomam ju tedd ja,sunu sëriñ,SheexMuhammadul Bashiir naan cig
xasida gog biral na ci ngënéelug wirduw Sëñ bi ci yeneen wird yi,xaaral ma jox
la ko lépp,ma nga ca biir it waxam ja mu naan: ((wommatal nga ma la Jiilaanii
kawee woon)) ba ca bayit ya nga xam ne sëñ Bashiiru tudd na leen ci xasidaam
gii,mi ngii:

Ñu dellu ci wax ci cosaanul wird wi,ak yax bi(yax=nassu ci araab.=texte ci
français) mu bindoon ci ginaaw sotti (sotti = nusxa ci araab.=copie ci français)
ga mu amaloon ca wird wa, muy :

( sunu boroom taxawal (fondumang)na sunuy jëf ci may nu ñu man a root ci gën ji
teen, kon mbégte ñeel nanu (mu jublu ci wirdul maaxuuz)) loolu mooy wirduw sunu
sëriñ bi Sheex Ahmadu Mbakke,mu juge ca boroomam jaar ci Ahmad Yonnant bi) (yal
na ko Yàlla dolli xéewal ak mucc,li feek mi ngi doon ab raas jëm ca texe gu kawe
ga) (jox na ko wird wii jële ko ca aji namm ja muy Yàlla,yéem naa te ñée bii
sëriñ ak yii taalube) (jagleel na ko wurusu luulu wu nu ñongal ci xor,te làq ko
ku dul moom) (wurus ñeel na sunu sëriñ bu nu gërëm bu màgg bi,ku ko am de am
dëkkaaleg ka gën a màgg) (mi ngi ko gènne ci bisub àjjuma,mu jëm ci ku Yàlla
texeel ci doomi jamono ji) (ci juroomi fani sawaali atum (sahidnaa karaman) di
junni ak ñatti téeméer ak ñaar fukk,moom boroom taariix bii,moom miy ndëppul ñu
tedd ñi (ndëpp mooy mbaxana mi nuy solal buur) ) (mooy sunu sëriñ Ahmadu MBAKKE
mi dëgg di tax a tukki ak a took ) (génneel nanu ko ngir jëmmi Yàlla ,kon
billaahi bu ko sàggane) (ngir Yàlla,boo bëggee am li nga bëgg,ndax kat kuy rëbb
ba jam ñay man a dëpp) (yaw sama boroom ci darajay aji wommat ji xeet yi jëme
leen cig jub,di Muhammad miy wuññi njàqare) (yal na Yàlla miy sos niir yi,sotti
ci moom gën jaa selli xéewal ak mucc ak ñoñam aki saabaam) (ak ci darajay sunu
sëriñub Mbakke bii,na nga ma may ma jot ca la ña jiitu bëggoon) (ci ag kawe,bu
ko defee ma bokk ci mbooloom ñi la jege,yaw miy boroom nguur gi) .

Yenn taalube yi nag gis nanu ne li tax Sëñ bi delloolu naar bi Xumaak,fa tubaab
yi am sañ-sañ,ab junj la ci ne ñoom tubaab yi ñoo ko yonni,Yàlla rekk a
xam,waaye pexeem ma moom Yàlla naaxsaayal na ko.

Man nag li ma gis mooy lii mooy dëgg-dëggi laabiir ak doylooYàlla,ak nangu ab
dogalam,miinunu ko ci ku dul moom ci waa jamonoom,li mu nuy fàttali mooy li
daloon ki miy ligéeyal ci yenn ci xareem yi,loolu mooy dafa am benn Ahraabii
(araab bu dëkk ca kaw ga) bu tuddoon Duhsuur bu ko fekkoon mu tëdd,xaw a sori
saabaam yi,mu bocc jaaseem,xàcc ko ne ko ana ku man a dox sama digante ak yaw?
Yonnant bi (j.y.m) ne ko Yàlla,ci noonu waa ji di lox ba jaasi ji rote ci loxo
bi,Yonnant bi (j.y.m) jël ko ne yaw nag ku la man a musal ci man? Mu ne ko amal
yërmaande, Yonnant bi jéggal ko,bañ koo def dara.

Naar bii nag moom bis dellusi na ci Sëñ bi ca Xumaak,taalube yi jug ngir fexeel
ko,Sëñ bi yëg ko génn ci naaj wi,te solul ay dàll,di wax ca kaw: bàyyi leen
ko,bàyyi leen ko,(alaa tuhibboona an yaxfiral laahu lakum) muy:xanaa bëggu leen
Yàlla yëram leen,di ko baamu.

Halawi yi nee nanu xamunu lu tax Sëñ bi tudde ko Biirul Xayri,ndax tur woowu
ñoom masunu koo dégg ci seei baay,ba bi nu fa suulee Sheex Ahmad Bun BUDDIN,nu
dal di xam sekkareb li tax mu tudde ko ko,nu xame ci baatinub Sëñ bi.

Xasida gii ndollent la ci tontub kiy laaj ndax Jibriil da na dikkati ginaaw
yonnat bi. Bokk na ci li mu bind ñeel Sayid Ahmad mom Sheex Muhammadul Haafis
lii: Bismil laahir rahmaanir rahiimi,allaahuma salli halaa sayyidimaa
muhammadinil faatihilimaa uxliqa,wal xaatimi limaa sabaxa,naasiril haqqi bil
haqqi wal haadii ilaa siraatikal mustaqiim,wa halaa aalihii haqqa qadrihii wa
miqdaarihil haziim,na Sheex Ahmadu Bun Sheex Muhammadul Haafis,ak ku dul moom ci
ñoñ Halawi yu goor yi ak yu jigéen yi,ak ku dul ñoom ci jullit ñu goor ñi ak ñu
jigéen ñi,nanu xam ne Yonnat bi jàmm ak xéewal yal nanu nekk ci moom,delloo na
ab nuyyo Sheex Ahmadu,te Sheex Tiijaani moom itam gërëmul Yàlla yal na nekk ci
moom delloo na ko nuyyoo,te Yonnant bi (j.y.m) teral na ko teral gu mel ne gi mu
teral mbokkam mi Sheex Muhammadul Haafis,ki ciy dund yal na ko Yàlla gërëm te
aar ko ci lépp lu mu ragal,ka wéy it mu gërëm ko te yërëm ko,te SheexAhmad
Tiijaan it yal na ko Yàlla gërëm,te jegeel ko,def na ko niki doomam,képp ku jële
wirduw tiijaan ci ñaari sëriñ yii tudd Ahmad yal na leen Yàlla gërëm te aar leen
te yërëm leen,mel na ne jële na ko ca Sheex Muhammadul Haafis (y.y.g),képp ku ko
jële ci ñoom ba noppi bàyyi leen fi di demati ci keneen ci mbooleem sëriñ yi,ànd
ak yéeney bàyyi leen,na ko wóor ne pert na ci àddina ak allaaxira,yal na nu ci
Yàlla musal,képp it ku ko jële ci kenn ci ñoom ñaar,bu ca faatoo tonowu na
adduna ak allaaxira,képp ku xool mbind mii na xam ne bi nu koy bind Sheex Ahmad
Tiijaan (y.y.g) moo taxaw di wax ñuy bind.

Bokk na ci li mu bind ci Ahmadabnil Kawri Addaymaanii, lii:Ahuuzu billaahi minas
saytaanir rajiimi,Bismil laahir rahmaanir rahiimi,yal na Yàlla mu kawe mi dolli
xéewal ak mucc ci sunu sang ,sunu kilifa Muhammad ak ñoñam aki saabaam,xéewal ak
barke ak mucc gog dana ci xamal nit ñi ne Muhammad Ibnu Kawri Addaymaanii,ak
Abuubakrin Bun Fatan Alhasani,Yàlla mu barkeel mi te kawe jéggal na leen ñoom
ñaar,ci bisub Harafa atum “shahidnaa bikaram” di junni ak ñatti téeméer ak ñaar
fukk ak ñaar,te ku ci nekk ci ñoom ñaar xawoon naa alku,sababub loolu mooy
juumug Daymaanii,ak weddig Alhasanii. Ahmadu Bun Kawri moom dëppoowul ak Sheex
Tiijaan ci li mu doon xuus ci wàllug Mahiya,bu dee Aboobakrin moom daa ñàkki
teggiin ak Sheex Tiijaan (y.y.g) ci ñàkk a nangu ag tontoonteem ak Ahmadu Bun
Kawri,Sheex Ahmad Tiijaan nag moom ku beru la wëlif leen ñoom ñaar.Liii mooy
dëgg gi nga xam ne sikk amu ci. Wasalaamu halaykum warahmatul Laahi
wabarakaatuhuu.



