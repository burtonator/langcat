https://ast.wikipedia.org/wiki/MediaWiki

MediaWiki ye un motor pa wikis baxo llicencia GPL, programáu en PHP usando MySQL
como sirvidor de base de datos y sobre Apache, anque tamién pue instalase
n'otros sirvidores web. Anque se desenrolló pa Wikipedia y los otros proyeutos
de la fundación Wikimedia, algamó un creciente usu a partir de 2005, y anguaño
hai munchos wikis basaos nesti software que nun tienen rellación nenguna con
dicha fundación. La mayoría d'ellos dedíquense a la documentación de software o
a temes especializaos.

Tamién se llama MediaWiki al espaciu de nomes onde tán los mensaxes del so
interfaz llistos pa la torna a la llingua llocal de cada wiki.

Foi escritu orixinalmente pa la Wikipedia pol estudiante y desendolcador Magnus
Mankse. Primero, la Wikipedia emplegaba un software basada en Perl denomada
UseModWiki (a esti periodu conózselu como la "Fase I" pola comunidá
wikipedista). Llueu, camudaráse a PHP ("Fase II") el 25 de xineru del 2002. Esti
día ye remembráu como'l Día de Magnus Manske.

A metanes del 2002, el códigu foi reescritu y ameyoráu ("Fase III"); dende
aquella ta desendolcándose de magar el mesmu. El 29 d'agostu del 2003, el motor
wiki emplegáu na Wikipedia, hasta aquel momentu ensin nome, bautizóse col nome
de MediaWiki. Esti escoyóse xugando col nome de la Fundación Wikimedia.

Encamiéntase instalar Mediawiki sobre Linux. En casu de facelo dende Windows,
XAMPP ye un paquete de Software llibre que facilita la xera.



https://ast.wikipedia.org/wiki/RSS

RSS ye un subconxuntu de "dialectos" XML que sirven p'agragar conteníu o "Web
syndication" pudiendo ser accesible por xestores/sitios d'agregación. Úsase
principalmente en sitios web de noticies y blogues.

La tecnoloxía RSS permiti a los usuarios de la internet apuntase en sitios web
que semienten "feeds" (fontes) RSS. Polo normal son sitios web que s'actualicen
o cambien de conteníu regularmente. PA ello, utilícense Feeds RSS que reciben
estes actualizaciones, d'esta manera l'usuariu ta permanentemente informáu de
les actualizaciones de los sitios web a los que ta subscritu ensin que tenga que
los visitar un a un.

Los feeds RSS ufierten conteníu web o resúmenes d'esti conteníu xunto colos
enllaces a les versiones completes d'esi conteníu, amás d'otros metadatos. Esta
información entrégase como un archivu XML nomáu "RSS feed", "webfeed", o canal
RSS.

Dende que se implantó esta tecnoloxía en dellos sitios web vienen usando esti
iconu pa referenciar l'usu de RS xunto col indicativu de XML . L'iconu más
extendíu pa representar l'usu de RSS foi algamáu nun alcuerdu ente la Fundación
Mozilla (que desenvuelve'l restolador web Firefox, que venía mandándose esti
iconu) con Microsoft pa la versión más reciente del so propiu restolador web,
l'Internet Explorer 7. Depués Flock, otru restolador que tien como base'l
Firefox inda en desenvolvimientu, tamién se mandó d'esti iconu. El sitiu web [
http://feedicons.com/ Feed Icons] distribuye de baldre l'iconu en dellos
formatos pa que los usuarios puedan referenciar l'usu de tecnoloxía RSS nes sos
páxines web.

La sindicación de conteníos con RSS ye d'usu xeneralizáu na comunidá de blogues
pa compartir conteníos de textos o archivos multimedia. Nel añu 2000, l'usu de
canales RSS difuncióse dafechu nes grandes empreses de noticies como Reuters,
CNN, y la BBC. Estes empreses permitíen que otros sitios web incorporase les sos
noticies y resúmenes per aciu d'alcuerdos d'usu. Nel casu asturianu'l primer
mediu qu'implementó canales RSS foi Asturnews mandándose d'una llicencia
[Creative Commons], otros medios como La Voz de Asturias o El Comercio Digital
implementaron esta tecnoloxía na segunda parte del añu 2006. Otros medios como
La Nueva España y Asturies.com tovía nun implementen esta tecnoloxía.
L'alministración asturiana tampoco se manda d'ella, a diferencia d'otres
alministraciones autonómiques como ye'l casu de la gallega. La Xunta pola
Defensa de la Llingua Asturiana implementó estos canales nel so nuevu web, a
mediaos del 2005. Los canales RSS tienen n'actualidá munchísimos usos, dende'l
marketing, bug-reports, y cualisquier otra actividá que tenga actualizaciones o
publicación constante de conteníos. Ye normal alcontrar canales RSS nos sitios
más importantes del web, y tamién nos más pequeños.

Un xestor de sindicaciones o agregador ye a probar los sitios web con RSS pa los
sos usuarios y informar de les actualizaciones. Estes aplicaciones son programes
independientes o extensiones de los restoladores web y xestores de correo
electrónico. Hai delles versiones que se manden del web pa xestionar estes
sindicaciones.

Nos sitios web los feeds RSS mándense davezu d'un rectángulu roxu, coles lletres
XML o RSS.

Nel archivu RSS adxúntense delles informaciones como'l títulu, la páxina web del
conteníu, data, autor, y un resume, de les últimes actualizaciones del sitiu que
tas agregando. Cada vez que heba conteníu nuevu l'archivu RSS actualízase, y
adxunta les modificaciones. El RSS ye un formatu estandarizáu mundialmente,
funciona gracies al llinguaxe XML (Extensible Markup Language), y çusase pa
compartir conteníos web. Permiti, por exemplo, que l'alministrador d'un sitiu
web de noticies faga un archivu XML coles últimes noticies asoleyaes, cola fin
que llegue lo primero posible a los sos llectores. Esti archivu ye posible de
lleelu con cualisquier preséu que sea quien a entender el formatu XML del RSS.

Enantes de los canales RSS, había dellos formatos asemeyaos pa la sindicación de
conteníos, pero ningún d'ellos algamó la popularidá abondo o sigue n'usu. La
principal razón d'esto ye que la mayoría d'ellos funcionaba como un serviciu..
Por exemplo, en 1997 Microsoft creó'l Channel Definition Format pa un recursu
que llamó Canal Activu d'Internet Explorer 4.0, y quedó en más o menos popular.

RDF Site Summary, la primer versión de RSS foi implementada por Dan Libby de
Netscape en marzo de 1999 pal so usu en "My Netscape". Esta versión conocióse
como RSS 0.9. En xuneto de 1999, en rempuesta a dellos comentarios y
suxerencies, Libby desenvolvió un prototipu que llamó RSS 0.91 (con RSS
significando Rich Site Summary), simplificando tamién el formatu.

El RSS (Really Simple Syndication) ye un descendiente de RDF (Resource
Description Framework) y sigui les especificaciones del W3C pa RDF, que ye fíu
del XML (Extensible Markup Language), que pola so parte ye fíu del SGML
(Standard Generalized Markup Language).

De xeitu más cenciello, RSS ye un estandar que se basa en XML que permiti
distribuir conteníu en tiempu real, usando agregadores (Programes que descarguen
y enseñen noticies recibíes con RSS).

Sirvi pa recibir un llistáu de actualizaciones de sitios web seleccionaos, nel
mesmu momentu nel qu'esto pase. Ye mui usao en sitios de previsión del tiempu,
información de tráfico, información económica y blogues. Gmail (Serviciu de
correo ellectrónico de Google) tamién se manda de RSS nel so funcionamientu.
Fontes RSS pueden alcontrase en directorios como [ http://www.rssfeeds.com.br
www.rssfeeds.com.br]

Pa usar RSS, necesites un programa o xestor que sea quien a lleer archivos XML,
creando un índiz de les actualizaciones de los sitios seleccionaos. Los
restoladores web de última xeneración, como'l Firefox 2 tienen ente los sos
preseos un xestor de RSS.

Si nun quies instalar un programa pa esto, puedes usar servicios na internet que
faen esta función, na sección d'embaxo: [
http://ast.wikipedia.org/wiki/RSS#Sitios_especializaos Sitios especializaos].

La ventaxa principal d'estos sitiosv remotos ye que dende cualisquier
computadora con accesu a internet, l'usuariu tien accesu a tolos sos feeds
subscritos, ensin necesitar instalar software en cada computadora que vaiga
usar.



https://ast.wikipedia.org/wiki/ISBN

El International Standard Book Number (n'asturianu, Númberu Estándar
Internacional de Llibros o Númberu Internacional Normalizáu del Llibru),
embrivíu ISBN, ye un identificador únicu pa llibros, previstu pa usu comercial.
Creóse nel Reinu Xuníu en 1966 poles llibreríes y papeleríes britániques W. H.
Smith y denomóse orixinalmente Standard Book Numbering (n'asturianu,
‘numberación estándar de llibros’), embrivíu SBN. Adoutóse como estándar
internacional ISO 2108 en 1970.

Pa publicaciones periódiques (revistes, periódicos) úsase'l Númberu
Internacional Normalizáu de Publicaciones Seriaes (ISSN, International Standard
Serial Number, n'español Númberu Internacional Normalizáu de Publicaciones
Periódiques).

Estes partes tienen distintos llargores y, p'ameyorar la so llexibilidá
(llectura humana), ye comeniente, anque non obligatoriu, que se dixebren con
espacios en blancu o con guiones. Amás, utilícense prefixos p'asegurase de que
dos códigos nun puedan empezar de la mesma forma.

En casu d'usase, tien que tar asitiáu correchamente (pueden consultase les
instrucciones n'inglés equí); sicasí nun son abondos yá que hai distintes
axencies responsables de l'asignación de subrangos ISBN, y nun hai nenguna
llista actualizada disponible en isbn.org.

El códigu de país ye 0 o 1 pa países de fala inglesa, 2 pa países de fala
francesa, 3 pa países de fala alemana, etc. El sistema orixinal ISBN escarecía
del códigu de país, pero anteponiendo un 0 a un númberu SBN de 9 díxitos
creábase un ISBN válidu. El códigu de país puede tener hasta 5 díxitos de
llargor; por exemplu, el 99936 úsase pa Bután. Pue consultase la llista de ISBN
per países.

El díxitu de control d'un ISBN de diez cifres calcúlase per aciu d'un cálculu
basáu nel módulu 11: Multiplícase cada ún de los nueve primeros díxitos pola
posición qu'ocupen na secuencia numbérica, esto ye, el primeru por 1, el segundu
por dos y asina socesivamente hasta'l novenu que se multiplica por 9. Depués
súmense estes multiplicaciones y la resultancia divídese ente 11. Tala división
va dexar un restu ente 0 y 10. Si'l restu ta ente 0 y 9, este mesmu valor ye'l
del díxitu de control. Pero si'l restu ye 10, entós afítase como díxitu de
control la lletra X.

Por cuenta de la escasez esistente en ciertes categoríes del ISBN, la
organización internacional d'estándares adoptó enllantar un ISBN de trece
díxitos dende'l 1 de xineru de 2007. Esta actualización pon al par el sistema
del ISBN col sistema de códigos de barres EAN. Hai un documentu d'entrugues
frecuentes (n'inglés) alrodiu de esti cambéu. Los ISBN esistentes prefíxense con
«978» (y el díxitu de control recalcúlase); cuando s'escosen los ISBN «978», va
introducise'l prefixu 979. Hai de solliñar la poca probabilidá de que concasen
los númberos d'identificación del editor asignaos nos ISBN «978» y «979».

Munchos editores, incluyida la editorial Barnes & Noble, optaron por utilizar
l'usu de los ISBN. Pero munchos detallistes prefiren l'estándar más universal
EAN, darréu qu'ésti aplícase a tolos soportes y non namái a los llibros.

Anguaño, el códigu de barres que s'atopa na contraportada de los llibros (o tres
la cubierta nes ediciones de bolsu) ye de formatu EAN13; pueden ser «Bookland»,
esto ye, con un códigu de barres estreme, que codifica cinco díxitos pa la
moneda y el preciu de vienta encamentáu. Hai una descripción detallada del
formatu EAN13 (n'inglés) equí. El códigu «978» pa llibros entepónse al ISBN nos
datos del códigu de barres, y el díxitu de control recalcúlase según la fórmula
EAN13 (módulu 10, 1x y 3x aplicáu en díxitos alternos).



https://ast.wikipedia.org/wiki/Asturianu

L'asturianu ye una llingua romance propia d'Asturies, perteneciente al subgrupu
asturllionés.

Esisten trés variedaes predominantes dientro d'Asturies (l'asturianu central,
oriental y occidental que ye la variante mayoritaria en Llión y Zamora, u se
conoz como llionés), qu'al empar poseyen más subvariantes, magar que por razones
hestóriques y demográfiques l'estándar llingüísticu féxose basáu nel dialeutu
central d'Asturies. En Cantabria conozse tradicionalmente al idioma col nome de
montañés. Esiste una gramática del asturianu, un Diccionariu de la Llingua
Asturiana y unes Normes ortográfiques del asturianu.

La llingua asturiana ye'l resultáu del desendolcu del llatín llantáu pol Imperiu
Romanu nel territoriu de los ástures y cántabros ya dende'l sieglu I. De la
llingua astur, o llingües que falaben estos puelos pre-romanos poco se sabe,
pero de xuru que foi'l deprendizax del llatín con vezos llingüísticos y
articulatorios estremaos a los romanos, y por supuestu, a los d’otros pueblos
peninsulares, lo que-y dió'l so fustax propiu, al traviés d'un procesu de
formación calmu y progresivu.

De temprana documentación, sobre too nos fueros (Avilés 1155, Uviéu 1295,
Campumanes 1247) cartafueyos notariales de los sieglos XII-XIII, o'l Llibru
d'Alexandre (erroniamente atribuyíu a les lletres castellanes) l'asturianu ye
una de les fales meyor conseñaes na Península Ibérica. La normalización
llingüística ye, por embargu, un fechu muncho más recién. Mesmo qu'otres
llingües minoriegues de la Península, darréu'l s. XIV, l'asturianu entamó a
encoyer tres convertise’l castellanu na llingua de les clases altes y
l’'alministración.

Asina, nun ye fasta'l sieglu XVII que nun apaez el primer autor modernu con nome
ya obra conocíos Antón de Marirreguera. A elli sígui-y Francisco Bernaldo de
Quirós, del que numai llegó fasta güei'l poema "El Caballu".

Llueu del sieglu XIX dase un resurdimientu del asturianu que concuaya cola
actitú amosada por Gaspar Melchor de Xovellanos (1744-1811) que reconocía la
vitalidá del “dialeutu d'Asturies” ya entamaba, ente otros proyeutos, un
diccionariu. En 1839 el que foi gran amigu d'él Xosé Caveda y Nava (1796-1882),
iguaba la so Colección de Poesías en Dialecto Asturiano que diba ser el primer
llibru imprentáu nesta llingua.

Nel sieglu XIX rexístrense los primeros intentos d'escribir n'asturianu
codificáu: en 1869 Xuan Junquera Huergo finaba una Gramatica Asturiana xera
fundamental que nun llegó a editase. En 1891 Apolinar Rato y Hevia espublizaba'l
Vocabulario de palabras y frases bables que se hablaron antiguamente y de las
que hoy se hablan en el Principado de Asturias.

Sin embargo, metanes el s. XX l'asturianu entá se consideraba, en xeneral, un
dialeutu, o un conxuntu de fales, conciencia a la que respondía la espublización
d'abondos trabayos estremaos que, dende 1947, venía realizando l'Institutu
d'Estudios Asturianos (IDEA), a traviés del so boletín.

La reconocencia de la esistencia del idioma asturianu cuayó en 1974 cola fechura
d'un garrapiellu d'intelectuales nomáu Conceyu Bable, ya encumó en 1981 cola
confecha de l'Academia de la Llingua Asturiana (ALLA). Los sos Estatutos
vindiquen la codificación, y la tresmisión de la llingüa como ún de los sos
oxetivos cimeros. Dende 1982, l'Academia edita un boletín oficial, Lletres
Asturianes (Ll.A.)

En cuantes a la codificación, la Gramática Bable de Cano Rodríguez (1976)
supunxo un importante intentu: afitó la ortografía so la cenciellez ya menor
distancia col castellanu. Nes siguientes décades ye perimportante'l llabor de
l'ALLA, qu'espublizó, nel mesmu añu de la so fundación, les primeres Normes
ortográfiques y entamos normativos (1981). Siguieren la Conxugación de verbos
(1989) la Gramática de llingüa asturiana (1998) y a lo cabero, el Diccionariu de
llingua asturiana (2000)

Va pocu, el Tribunal Constitucional alcordó pol Autu 27/2010, de 25 febreru
reconocer el derechu de los ciudadanos a esbillar la llingüa del procedimientu
nes sos comunicaciones col Principáu d'Asturies, imponiendo-y a ésti la so
obligación de tramitar los escritos, ya'l so valir a tolos efeutos.

Indoeuropea, itálica, romance, iberorrománica. Forma parte del subgrupu nomáu
ástur. Tien como dialectos internos tamién al nomáu montañés y estremeñu.

Según l'estudiu "Los Asturianos y la Lengua Asturiana. Estudio Sociolingüístico
para el Principado de Asturias", (Uviéu, 1994), del profesor de la Universidá
del País Vascu Francisco Llera Ramos, n'Asturies habría 100.000 falantes nativos
n'Asturies, a los qu'hai d'amestar 450.000 más que la usen como segunda llingua,
siendo a la falar y calletrar. Nesi estudiu cuntábense alrodiu de 50.000
falantes d'asturianu central, 30.000 d'asturianu occidental y 20.000 d'asturianu
oriental.

Nel Principáu d'Asturies el so dominiu espárdese pel territoriu a l'esti del riu
Navia.

Na provincia de Lleón estiéndese pela fastera norte y Oeste hasta'l ríu Cúa, na
de Zamora pela parte Oeste.

Na comarca portuguesa de Miranda l Douro ye llingua oficial y propia d'una
población estimada nunos 15.000 habitantes.

N'Asturies, la llingua asturiana o asturianu, o bable, tienen d'interpretase
como términos referíos a la mesma fala pero con "distintos matices". Llingua
Asturiana o Asturianu, ye la llingua falada n'Asturies. Sicasí, bable nun se
refier a tola estensión de la llingua, sinon a una variante llocal. El términu
usóse per primer vegada nel conceyu de Carreño. En 1794 el carreñegu Carlos
González de Posada escribía nes sos Memories Hestóriques del Principáu
d'Asturies, la primer constatación d'esti términu (bable) al referise al «idioma
asturianu qu'ellí (Carreño) dicen Vable». Darréu, "bable" emplegóse con mayor o
menor frecuencia, pero enxamás goció de muncha fama nel raigón popular, darréu
que los asturianos denominaron mayoritariamente la so tradicional manera de
falar como «asturiano» o «asturianu». Asina consta, por exemplu, nel tomu I del
Atles Llingüísticu de la Península Ibérica, asoleyáu en 1962, au se recueyen los
datos arrexuntaos n'encuestes orales efectuaes enantes de la Guerra de 1936, y
onde a la entruga de cuál yera'l nome que recibía la so llingua, la mayoría de
los encuestaos respondíen «asturiano» o «asturianu».

Lo mesmo ha de caltenese en tiempos más recientes según se desprende de la
encuesta de Llera Ramos efectuada en 1991. La persistencia del términu bable nos
ambientes más familiarizaos cola tradición escrita puede ser la responsable de
que, n'ocasiones, nos niveles populares «bable faiga sinónimu de «fala zarrada»

La insistencia na diversidá llingüística (ye dicir, l'intentu en desaniciar la
referencia al idioma propiu pa falar sólo de «bables»), fizo de "Bable" un
heteroglotónimu, qu'alquier un significáu despeutivu al ser usáu polos
prexuicios políticos y estayes sociales contraries a la normalización del
idioma.

La trescripción faise acordies coles normes del Alfabetu Fonéticu Internacional.

La llingua asturiana ye'l resultáu del desendolcu del llatín faláu nel
territoriu de los antiguos ástures y cántabros. Poro, la inmensa mayoría de les
pallabres de la llingua asturiana, como de les otres llingües romániques, vienen
del llatín: ablana, augua, falar, güeyu, home, llibru, muyer, pesllar, pexe,
práu, suañar....

Bedul, boroña, brincar, bruxa, cándanu, cantu, carrascu, comba, cuetu, güelga,
llamuerga, llastra, llócara, matu, peñera, riega, tapín, zucar...

D'otra miente abondos celtismos fueren integraos pola mesma llingua llatina y
pasaren dempués al asturianu bragues, camín, caballu, camisa, carru, cerveza,
sayu...)

Los pueblos xermánicos qu'asitiaren na península Ibérica, especialmente godos y
suevos, dexaren nel asturianu pallabres como blancu, esquila, estaca, mofu,
serón, espetar, gadañu o tosquilar.

Los arabismos pudieren llegar al asturianu direutamente, per aciu de los
contautos ente los falantes del dominiu asturianu colos árabes o con xente
arabizao del sur de la Península. N’otros casos pudieren llegar al traviés del
castellanu. Los que vienen darréu son dalgunos de los arabismos del asturianu:
acebache, alfaya, altafarra, bañal (posible llatín < *balne-alem), ferre,
galbana, mandil, safase, xabalín, azafate, zuna, zucre

L’asturianu tamién recibió bona parte del so léxicu de llingües allegaes, como’l
castellanu, el francés, l’occitanu o’l gallegu. A traviés del castellanu, tamién
llegaren pallabres d’idiomes más llonxanos.

N’orde d’importancia, el castellanismu asítiase nel primer llugar na llista
d’emprestos al asturianu. Sicasí en dellos casos, pola mor del gran allegamientu
ente‘l castellanu y l’asturianu ye bien lluendio saber si una pallabra ye un
emprestu del castellanu, un resultáu común a les dos llingües dende’l llatín, o
un emprestu del mesmu asturianu pal castellanu. Dalgunos castellanismos
n’asturianu son echar, antoxu, guerrilla, xamón, siesta, rexa, hoxaldre,
vainilla, xaréu, la conxunción y nel asturianu central (asturianu medieval ye)
ocho (asturianu medieval vuechu, senabrés y mirandés vuoitu) privilexu
(asturianu medieval privilleyu) .

El castellanu valió tamién d’intermediariu pa la llegada de pallabres d’otros
idiomes, especialmente d’América. Por exemplu, pasando pel castellanu, llegaren
pallabres del náhuatl (cacagüesa, chicolate, tomate), del quechua ( cóndor,
llama), del caribe (caimán, caníbal, piragua) o del arawak (iguana, furacán).

Tamién pasaren pel castellanu delles pallabres veníes del inglés (esprái,
fútbol, güisqui, ḥoquei, water-polo ), o d’otres llingües: bumerán ( de les
llingües aboríxenes australianes, pasando pel inglés), cachalote (del
portugués), caolín (del chinu), kamikaze (del xaponés), vampiru (del serbiu) o
vodka (del rusu).

Dacuando, los emprestos del gallegu son lluendios d’identificar, pol
allegamientu d’esta llingua coles variedaes más occidentales del dominiu
llingüísticu astur. Suelen considerase pallabres d’orixe gallegu dalgunes como
cachelos, chombada, falcatrúa o quimada.

Los galicismos (pallabres tomaes del francés) y occitanismos apaecen bien ceo,
lo que paez ñiciar que los contautos con xente d’alluendi los Pirineos fueren
frecuentes, non namás al traviés del camín de Santiago, sinón, tamién per vía
marítima. Munches d’estes pallabres pertenecen n’efectu al léxicu marín, anque
na mayoría de los galicismos llegaren al asturianu per vía direuta, n’otros
casos pasaren enantes pel castellanu.

Ente los galicismos podemos amentar sable, malvís, arranchar, chalana, coñá,
espáis, foina, galipote, llixeru, malvís, mesón, pote, somier, tolete, vagamar,
xaqueta, xamán, xalé, xarré, xofer, xira, monxur, arxán, bixú, madama.

Dende los primeros testos, l'asturianu emplega l'alfabetu llatín. En 1981,
l'Academia de la Llingua Asturiana editó unes normes ortográfiques que, con
escases esceiciones, son usaes pola práutica totalidá de los escritores
n'asturianu.

(La trescripción faise d'alcuerdu coles normes del Alfabetu Fonéticu
Internacional).

Como los grafemes ḥ y ḷḷ nun apaecen nos más de los tipos de lletra emplegaos
davezu tanto nes computadores como nes publicaciones gráfiques, suelen camudase
por h. y l.l .

Pa reproducir sones de llingües daes, principalmente del español y del inglés,
delles vegaes empléguense les lletres j (jota), k (ka) y w (uve doble), anque
nun formen parte propiamente del alfabetu asturianu. Ex: Jalisco, Kuwait.

Amás, l'asturianu de Miranda l Douro cuenta con una normativa propia venceyada a
la portuguesa.

La Llei d'Usu y Promoción del Asturianu diz que los neños con edaes ente los 6 y
los 16 años han tener la posibilidá d'estudiar l'asturianu nel collexu como
asignatura voluntaria, anque nun se considera en tolos centros. Ye optativu col
francés y l'alemán como segunda llingua d'enseñu nel bachilleratu.

L'Academia de la Llingua Asturiana fundóse en 1980, col rixu de recobrar
l'antigua institución que yá proyeutare Xovellanos nel sieglu XVIII.

Anque'l primer testu n'asturianu data del sieglu X Nodicia de Kesos y el primer
testu llegal ye'l Fueru d'Avilés, del sieglu XII, nun ye sinón dellos sieglos
depués cuando se tien anuncia del primer facer na lliteratura escrito. El primer
autor d'un testu lliterariu n'asturianu ye del sieglu XVII.



https://ast.wikipedia.org/wiki/Maurice_Merleau-Ponty

Maurice Merleau-Ponty, nacíu en Rochefort-sur-Mer el 14 de marzu de 1908 y
muertu en París el 5 de mayu de 1961, foi un filósofu fenomenólogu francés,
fuertemente influyíu por Edmund Husserl.

Ye frecuentemente clasificáu como esistencialista, por cuenta de la so cercanía
con Jean-Paul Sartre y Simone de Beauvoir, según pola so concepción
heideggeriana del ser, anque darréu por cuenta del so pleitu con Sartre,
Merleau-Ponty negaba pertenencia o alcuerdu con dicha filosofía.

Estudió nel Lycée Janson de Sailly de París y nel Licéu Louis--y-Grand de París,
al terminar los estudios Merleau-Ponty ingresó a la Escuela Normal Superior de
París, na mesma dómina que Sartre, ónde terminó la carrera de filosofía como
segundu de la so clase en 1930.

Empezó a dar clases en Chartres, pero dempués tornó a la Escuela Normal Superior
por un doctoráu en lletres en 1945, que consiguió con dos llibros bien
importantes: La estructura del comportamientu (1942) y la Fenomenoloxía de la
percepción (1945).

Aína conviértese en profesor de filosofía de la Universidá de Lyon (1945 a
1948), y dempués en profesor de psicoloxía infantil na Sorbona (1949 a 1952). A
la fin, vuélvese titular de la cátedra de filosofía del Colexu de Francia a
partir de 1952 y hasta la so muerte en 1961, siendo unu de los más nuevos
n'aportar al mentáu Colexu de Francia.

Merleau-Ponty tamién formó parte del comité editorial de la revista -yos Temps
modernes como editorialista políticu, dende la so fundación n'ochobre de 1945 y
hasta avientu de 1952. Morrió d'un paru cardiaco la nueche del 5 de mayu de 1961
a los 53 años, aparentemente mientres preparaba una disertación referida a
Refugues. El so cuerpu ta soterráu nel Campusantu de Père-Lachaise de París.

Dende la dómina de La estructura del comportamientu y la Fenomenoloxía de la
percepción, Merleau-Ponty quería demostrar que la percepción nun ye la
resultancia casual de les sensaciones "atómiques", en contraposición a la
tradición empecipiada por John Locke, que taba siendo perpetuada por ciertes
corrientes psicolóxiques de la dóminasobremanera la psicoloxía del
comportamientu. Pa Merleau-Ponty, sicasí, la percepción tien una dimensión
activa, na midida na que representa una apertura primordial al mundu de la vida
(al Lebenswelt). En contra del atomismu enantes citáu, Merleau-Ponty llogra
pervalibles conclusiones apelando non yá a la fenomenoloxía (o estudiu lóxicu de
les coses talo como apaecen) sinón tamién col gran apurra de la Teoría de la
Gestalt y los descubrimientos referíos a les funciones psíquiques realizaos
hasta la so dómina.

Esa apertura primordial que significa la percepción activa forma la base de la
so tesis de la importancia primordial de la percepción. Según una formulación de
la fenomenoloxía de Edmund Husserl, la de la consciencia intencional basada na
frase de Franz Brentano: "toa conciencia ye conciencia de daqué", lo qu'implica
una diferencia ente'l "actu de pensar" (procesu cognitivu o noésis) y el
conxuntu de los "oxetos intencionales del pensamientu" (noéma), faciendo de la
correlación noética-noemática el primer pasu de la constitución del analís de la
conciencia. Pa más claridá, el apotegma "toa consciencia ye consciencia de
daqué" implica que toa consciencia ye intencional, ergo: si hai consciencia ye
porque -como yá lo plantegaba Refugues cola so cogito- esiste un ser consciente
(l'humanu) pero esto non basta, la consciencia ye de daqué, tiense consciencia
de daqué esternu al suxetu posesor de la consciencia (nesti casu ye cuando
Sartre fala de transcendencia del ego y nesto coincide Merleau-Ponty, ye asina
entós que la consciencia intencional o consciencia de daqué ye una base pa los
criterios de realidá y d'oxetividá).

Sicasí, al estudiar los manuscritos póstumos de Husserl, que sería una de les
sos mayores influencies, Merleau-Ponty remarca que na so evolución, los sos
trabayos esiben fenómenos que non son asimilables a la correlación
noética-noemática. Esto ye especialmente'l casu cuando unu atiende los fenómenos
del cuerpu (que ye coles mesmes cuerpu-suxetu y cuerpu-oxeto), a los tiempos
suxetivos (la conciencia del tiempu nun ye nin un actu volitivu -voluntariu- de
consciencia nin un oxetu del pensamientu) y a la consciencia que se tien de los
otros (les primeres considerancies de los otros en Husserl lleven al
solipsismo).

Asina, la diferencia ente "actos del pensamientu" (noésis) y los "oxetos
intencionales del pensamientu" (noéma) non paez constituyir una base
irreductible. Más bien manifiéstase nun nivel cimeru d'analís. D'ende que
Merleau-Ponty nun se quede nel postuláu "toa consciencia ye conciencia de
daqué", que supon la formación d'un dialelo ("círculu viciosu")
noético-noemático, sinón que desenvuelve la tesis según la cual "toa conciencia
ye conciencia perceptiva". Con esti actu inaugura un xiru significativu nel
desenvolvimientu de la fenomenoloxía, qu'esixía una revisión de los conceutos a
la lluz de la primordialidad o primáu de la percepción, sopesando les
consecuencies filosófiques d'esta tesis.

Husserl llogra dar una base contra'l solipsismo al utilizar nel so métodu de
amenorgamientu fenomenológica la tesis brentaniana "toa consciencia ye
consciencia de daqué" (vale repitir: de daqué esternu al suxetu y al ego y
consciencia del suxetu), sicasí Husserl na so segunda etapa tien postures casi
platóniques qu'apunten a una recaída na metafísica (el "primer Husserl" pela
cueta punxo los sos esfuerzos en faer de la filosofía una ciencia estricta).
Ante la recaída husserliana en senderos metafísicos la noción de Merleau-Ponty
basada na consciencia perceptiva ye una noción concreta, fisiolóxica, basada no
real del cuerpu humanu.

Ye talmente que Merleau-Ponty converxe en gran midida con Sartre: el cuerpu
humanu ye al pie de lo esterno real la base de la conciencia, y por esto da un
compromisu esistencial ente'l suxetu y les sos circunstancies.

Sicasí l'esistencialismu de Merleau-Ponty diverxe nun puntu crucial del
esistencialismu sartreano: en cuantes que para Sartre la relación intersubjetiva
ye una relación de egos pa los cualos tou otru ego queda amenorgáu a la
categoría d'oxetu, pa Merleau-Ponty la cuestión resulta bien distinta, ye
precisamente esa relación esistencial -y el compromisu qu'implica- lo que fai
que tou ego tenga de reconocer a otru ego como un asemeyáu y yá non yá como un
oxetu.

A lo llargo de les sos obres Merleau-Ponty instaura un analís que reconoz tantu
la corporalidad de la consciencia como una intencionalidad corporal, oldeando
asina cola ontoloxía dualista cuerpo/alma de Refugues, un filósofu a quien
Merleau-Ponty siempres se caltién sollerte a pesar de les importantes
diverxencies que-yos dixebra.



https://ast.wikipedia.org/wiki/Ingl%C3%A9s

L'idioma inglés ye una llingua xermánica occidental col so orixe n'Inglaterra.
Tien unos 400 millones de falantes nativos, magar que como llingua franca
mundial la cifra de persones que l'albidren pue ser de 1.000 millones.

Ye descendiente d'idiomes falaos poles tribus xermániques d'Anglos, Saxones y
Xutos asitiaos na fastera suroriental d'Inglaterra nel sieglu V, espardiéndose
posteriormente sobre territorios ocupaos por idiomes celtes qu'angüaño
sobreviven n'Escocia, Gales, Cornualles ya Irlanda.

Esti inglés ye conocíu como inglés antiguu, llueu influyíu pol noruegu antiguu
de los invasores viquingos. La invasión normanda de 1066 fizo que la llingua de
cultura fuera el francés, calteniéndose na alministración de xusticia hasta'l
sieglu XVIII. L'inglés foi la llingua popular desprestixada hasta'l sieglu XV,
conociéndose como Inglés mediu. Nesta dómina s'inxertaron pallabres d'orixe
llatín, qu'anguaño formen la metá del vocabulariu. L'inglés perdió la mayor
parte de les inflexiones propies del tueru xermánicu. Hacia l'añu 1500 tuvo
llugar el llamáu Gran camudamientu vocálicu tresformando la llingua nel actual
Inglés modernu.

Beowulf y los Cuentos de Canterbury son los meyores exemplos del inglés
premodernu.

La obra de William Shakespeare tamién influyó nel inglés actual, asina como
l'espardimientu del idioma por mor del imperiu británicu, que fizo que llingües
de tou'l mundu influyeren nel léxicu.

Ye la primera llingua en: Antigua, Australia Bahames, Barbados, Bermuda,
Dominica, Estaos Xuníos, Granada, Guyana, Nueva Zelanda, Reinu Xuníu, Saint
Kitts y Nevis, Saint Vincent y les Granadines, Saint Lucia, Trinidad y Tobago,
Xamaica y Xibraltar

Ye primera llingua en Belize (col castellanu), Canadá (col francés), India (col
hindi y otres 17 llingües nos distintos estaos), Irlanda (col irlandés),
Singapur (col malayu, chinu, tamil) y Sudáfrica (col zulú, xosa, afrikaans y
sotho septentrional).

Ye llingua oficial, magar que non la nativa en Camerún, Filipines, Fiji, Gambia,
Ghana, Hong Kong, Kenya, Kiribati, Lesotho, Liberia, Malta, les Islles Marshall,
Estaos Federaos de Micronesia, Namibia, Nixeria, Papúa Nueva Guinea, Pakistán,
Samoa, les Islles Salomón, Sierra Leone, Swazilandia, Tanzania, Zambia y
Zimbabwe.

Esti sistema consonánticu del inglés usa símbolos del alfabetu fonéticu
internacional (IPA) con símbolos SAMPA nos corchetes:

Usa l'alfabetu llatín. La ortografía nun ye fonolóxica sinon histórica, tando
considerada como una de les llingües más abegoses d'aprender de les qu'usen esi
alfabetu.



https://ast.wikipedia.org/wiki/Jos%C3%A9_Antonio_P%C3%A1ez

José Antonio Páez Herrera (Curpa, Provincia de Barinas (actual
estado Portuguesa), Venezuela, 13 de junio de 1790 - 6 de mayo de 1873) fue un
prócer de la independencia de Venezuela. Obtuvo el rango de General y Jefe
del Ejército Nacional de Venezuela y al consolidarse la República fue
nombrado presidente en dos ocasiones.

Entre sus apodos están El León de Payara, El Ciudadano Esclarecido y El Taita.
Nació en la población de Curpa en el actual Estado Portuguesa, el 13 de junio de
1790. Viene de una familia de origen canario, pobre y numerosa. Fue hijo de Juan
Victorio Páez y María Violante Herrera, natural de Cuara1 (Sur de Quibor, Lara).
Vivió en una casa modesta al lado del río de su pueblo natal. Se casa el 1 de
julio de 1809 con Dominga Ortiz, dedicándose al comercio de ganado, aprende el
oficio del llanero y se convierte en un jinete experto en el manejo del lazo y
la lanza. Entre 1810 y 1813 pertenece al escuadrón de caballería dirigido
por Manuel Antonio Pulido, para combatir contra el gobierno español, trabajaba
para el gobernador realista de Barinas, Antonio Tíscar y Pedrosa, y tras
rechazar un ascenso a capitán, regresó a las fuerzas republicanas de Pulido.
Avanza a la ciudad de Barinas, que había sido abandonada por los españoles como
resultado de la Campaña Admirable de Simón Bolívar.



https://ast.wikipedia.org/wiki/Sim%C3%B3n_Bol%C3%ADvar

Simón José Antonio de la Santísima Trinidad Bolívar y Ponte Palacios y Blanco
(24 de xunetu de 1783 - 17 d'avientu de 1830) foi un cabezaleru políticu
d'América Llatina. Lluchó pola independencia de los territorios baxo dominiu
español que güei formen Venezuela, Colombia, Ecuador, Perú, Panamá y Bolivia.
Reverenciado anguaño como héroe nestos países y en bona parte del restu
d'América Llatina.

Bolívar naz en Caracas (güei capital de Venezuela) nuna familia aristocrática,
educáu por dellos tutores, ente los que destaca Simón Rodríguez, qu'inflúi
muncho nes sos idees.

A la muerte los sos pas, cola pa España en 1799 pa completar la so educación.
N'España cásase con María Teresa Rodríguez del Toro y Alaysa en 1802, quien,
nuna breve visita a Venezuela, muerre de fiebre mariello en 1803. Bolívar
regresa pa Europa en 1804 onde s'axunta al séquitu de Napoleón Bonaparte.

Bolívar torna pa Venezuela en 1807. Cuando Napoleón convierte a Xosé en rei
d'España y de les sos colonies en 1808, Bolívar pasa a participar nes xuntes de
resistencia d'América. La xunta de Caracas declara la independencia en 1810, y
Bolívar marcha pa Inglaterra nuna misión diplomática.

Vuelve a Venezuela en 1811. En xunetu de 1812, el cabezaleru de la xunta,
Francisco de Miranda ríndese, y Bolívar tien que fuxir pa Cartagena de Indias.
Ye ehí au Bolívar escribe'l Manifiesto de Cartagena.

En 1813 lidera la invasión de Venezuela. Entra en Mérida'l 23 de mayu, siendo
proclamáu El Libertador ("el llibertador"), algama Caracas el 6 d'agostu y
proclama la Segunda República Venezolana. Pasa, entós, a comandar les fuerces
nacionalistes de Colombia, capturando Bogotá en 1814. Mentantu, depués de dalgún
contratiempu militar, Bolívar vese obligáu a fuxir, en 1815, pa Xamaica onde
pide aida al cabezaleru haitianu Alexandre Sabès «Pétion».

En 1816, concedida esa aida, Bolívar regresa al combate, desembarcando en
Venezuela y capturando Angostura (güei, Ciudá Bolívar).

En 1826, Bolívar intenta promover la integración continental al convocar el
Congresu de Panamá. Aconceyen representantes de Colombia, Guatemala, Méxicu,
Perú y d'Estaos Xuníos. Yera l'entamu de les Conferencies Panamericanes.

Bolívar tuvo munches dificultaes p'alministrar la nomada Gran Colombia. Pel añu
1826 delles revueltes asocediéronse en Venezuela, y, a pesar de l'amnistía y del
arraigu del gobiernu cola participación de los rebeldes, xorreció la disidencia
política na rexón de Nueva Granada.

Bolívar proclamóse dictador en 1828, a pesar de creyer que sedría una midida
provisional. Sofrió una tentativa d'asesinatu en setiembre de 1828 y, magar que
frustráu, esti acontecemiento afectó-y el restu de la so vida.

Bolívar renunció a la presidencia'l 27 d'abril de 1830. Nesti mesmu añu, morrió
de tuberculosis en Santa Marta, Colombia.



https://ast.wikipedia.org/wiki/Espa%C3%B1a

España, oficialmente Reinu d'España, (Reino de España n'español) ye un país
miembru de la Xunión Europea, costituyíu n'Estáu social y democráticu de Drechu
so la forma d'una monarquía parllamentaria, y compuestu de 17 comunidaes
autónomes y 2 ciudaes autónomes.

El so territoriu, con capital en Madrid, ocupa la mayor parte de la Península
Ibérica, al qu'han d'amestase los archipiélagos de les Islles Baleares (nel mar
Mediterraneu occidental) y el de les Islles Canaries (nel océanu Atlánticu
nororiental), asina como nel norte del continente africanu les ciudaes autónomes
de Ceuta y Melilla, amás de los distritos y posesiones menores de les islles
Chafarines, el peñón de Vélez de la Gomera y el peñón d'Alhucemas. L'enclave de
Llivia, nos Pirineos, completa'l conxuntu de territorios xunto cola islla
d'Alborán, les islles Columbretes y una serie d'islles y isllotes frente a les
sos propies costes.

Tien una estensión de 504.645 km², siendo'l cuartu estáu más estensu del
continente, tres Rusia, Ucraína y Francia. Con una altitú media de 650 metros
sobre'l nivel del mar, ye'l segundu país más montañosu d'Europa, tres Suiza. La
so población ye de 46.951.532 habitantes, según datos del padrón municipal de
2010.

D'alcuerdu cola Costitución Española, el castellanu o español ye la llingua
oficial del Estáu. En 2006, yera la llingua materna del 89% de los españoles.
Otres llingües, tamién españoles, son reconocíes como cooficiales n'estremaes
comunidaes autónomes, conforme a los estatutos d'autonomía. La Constitución
reconoz que les modalidaes llingüístiques d'España son ún de los patrimonios
culturales, oxetu d'especial respetu y proteición.

El territoriu peninsular comparte llendes terrestres con Francia y col Principáu
d'Andorra al norte, con Portugal al oeste y col territoriu británicu de
Xibraltar al sur. Nos sos territorios africanos, comparte llendes terrestres y
marítimes con Marruecos. Comparte con Francia la soberanía sobre la islla de los
Faisanes na boca del ríu Bidasoa y cinco faceríes pirenaiques.

El nome d'España deriva d'Hispania, nome col que los romanos conseñaben
xeográficamente al conxuntu de la Península Ibérica, términu esti a la so vez,
deriváu del nome Iberia, preferíu polos autores griegos pa referise al mesmu
espaciu. Sicasí, el fechu de que'l términu Hispania nun ye de raigame llatina
tien llevao a la formulación de delles teoríes sobre'l so aniciu, dalgunes
d'elles controvertíes.

«Hispania» provién del feniciu i-spn-ya, un términu cuyu usu ta documentao
dende'l segundu mileniu enantes de Cristu, n'iscripciones ugarítiques. Los
fenicios constituyeron la primer civilización non ibérica que llegó a la
península pa esparder el so comerciu y que fundó, ente otres, Gadir, anguaño
Cádiz, la ciudá habitada más antigua d'Europa Occidental. Los romanos tomaron la
denominación de los vencíos cartaxineses, interpretando'l prefixu i como
"costa", "islla" o "tierra", con ya col sinificáu de "rexón". El lexema spn, que
n'hebréu se pue lleer como saphan, tornóse como "coneyos" (en realidá damanes,
unos animales del tamañu del coneyu espardíos per África y el Creciente Fértil).
Los romanos, poro, diéron-y a Hispania'l sinificáu de "tierra abondante en
coneyos", un usu recoyíu por Cicerón, César, Pliniu'l Vieyu, Catón, Titu Liviu
y, en particular, Cátulu, que se refier a Hispania como península cuniculosa (en
dalgunes monedes acuñaes na época d'Adrianu figuraben personificaciones
d'Hispania como una dama sentada y con un coneyu a los sos pies). Abondando nel
orixe feniciu del términu, Isidoru de Sevilla, nes sos Etimoloxíes, postula que
tien el so orixe n'Ispani, el topónimu feniciu-púnicu de Sevilla, ciudá a la que
los romanos denominaron Hispalis.

Sobre l'orixe feniciu del términu, l'historiador y hebraísta Cándido María
Trigueros propunxo na Real Academia de les Bones Lletres de Barcelona en 1767
una teoría estremada, basada nel fechu de que l'alfabetu feniciu (al igual que
l'hebréu) carecía de vocales. Asina spn (sphan n'hebréu y araméu) sinificaría en
feniciu "el norte", una denominación que tendríen tomao los fenicios al llegar a
la península Ibérica bordeando la costa africana, viéndola al norte de la so
ruta, polo que i-spn-ya sedría la "tierra del norte". Pola so parte, según Jesús
Luis Cunchillos na so Gramática fenicia elemental (2000), la raigame del términu
span ye spy, que sinifica "forxar o batir metales". Asina, i-spn-ya sedría «la
tierra na que se forxen metales».

Aparte de la teoría d'orixe feniciu, la más aceptada (magar el sinificáu precisu
del términu sigue siendo oxetu d'alderiques, a lo llargo de la hestoria
propuxéronse estremaes hipótesis, basaes en semeyances aparentes y sinificaos
más o menos rellacionaos. Nel entamu de la Edá Moderna, Antonio de Nebrija, na
llinia d'Isidoru de Sevilla, propunxo'l so orixe llariegu como deformación de la
pallabra ibérica Hispalis, que sinificaría la ciudá d'occidente, y que, al ser
Hispalis la ciudá cimera de la península, los fenicios, y, posteriormente los
romanos dieron el so nome a tol so territoriu. Posteriormente, Juan Antonio
Moguel propunxo nel sieglu XIX que'l términu Hispania podría provenir de la
pallabra eusquera Izpania que vendría a sinificar que xebra la mar al tar
compuesta por les voces iz y pania o bania que sinifica "dixebrar" o "partir".
Al respective, Miguel de Unamuno declaró en 1902: "La única torga qu'alcuentro
[...] ye que, según dalgunos paisanos míos, el nome España deriva del vascuence
'ezpaña', llabiu, aludiendo a la posición que tiene la nuesa península
n'Europa".

Otres hipótesis camentaben que tanto Hispalis como Hispania yeren derivaciones
de los nomes de dos reis llexendarios d'España, Hispalo y el so fíu Hispano o
Hispan, fíu y nietu respectivamente d'Hércules.

De magar el periodu visigodu, el términu Hispania, hasta entós usáu
xeográficamente, entamó a emplegase tamién con una connotación política, como
amuesa l'usu de la espresión Laus Hispaniae pa describir la hestoria de los
pueblos de la península nes cróniques d'Isidoru de Sevilla. Esisten delles
teoríes sobre cómo xurdió'l propiu xentiliciu "español"; según una d'elles, el
sufixu "-ol" ye característicu de les llingües romances provenzales y poco
frecuente nes llingües romances falaes entós na península, polo que cunta que
tendría sío importao de magar el sieglu IX col desendolcu del fenómenu de les
pelegrinaciones medievales a Santiagu de Compostela, polos numberosos visitantes
francos que percorrieron la península, favoreciendo que col tiempu se divulgara
l'adaptación del nome llatín hispani a partir del "espagnol" o "espanyol" col
qu'ellos designaben a los cristianos de l'antigua Hispania. Posteriormente,
tendría sío'l llabor de divulgación de les élites formaes les que promocionaron
l'usu d'"español" y "españoles": la pallabra españoles apaez venticuatro vegaes
nel cartulariu de la catedral de Huesca, manuscritu de 1139-1221, mientres que
nel capítulu Estoria de Espanna de la Crónica General redautada ente 1260 y 1274
por iniciativa d'Alfonsu X el Sabiu, emplegóse esclusivamentel xentiliciu
espannoles, adaptación ya al castellanu d'entós que progresivamente evolucionó
hasta ser la llingua oficial d'España.

Los iberos foron los primeros pueblos de los que se tien constancia escrita
qu'ocuparen la península Ibérica. Sábese qu'había poblaciones protoiberes, por
restos arqueolóxicos. Los griegos y fenicios foron los que dexaron los primeros
escritos, anque nunca entraron en contactu con ellos. Los vascones entraríen
nesta categoría.

Anguaño, defínense los iberos polos sos rasgos culturales. Según esti criteriu,
los turdetanos o túrdulos, qu'ocuparon les tierres del antiguu reinu de
Tartessos, considéranse iberos; mientres que, según criterios etnográficos o
llingüísticos, nun lo seríen. La bibliografía sobre los iberos ufre con
frecuencia datos contradictorios y esto débese a que, a vegaes, adóptase un
criterio y otres, otro.

Ente los años 1200 edC y 800 edC tomaron forma na so configuración posterior les
comunidaes prerromanes del noroeste y la cornisa cantábrica, entrando na Edá del
Fierru. Les poblaciones qu´ocupaben una amplia estaya ente estos dos pueblos
conócense como celtíberos. Abulta que les montañes en que vivíen los vascones
xamás foron dafechu romanizaes, polo que se camienta l'orixe d'esta población
inciertu, y seguro mui antiguu, como la so llingua, baraxándose la posibilidá de
que se tratara d'una población protoibérica.

Alrodiu del añu 1100 edC, los fenicios llegaron a la península y fundaron, 80
años dempués de la guerra de Troya, Gadir, la Gades romana, que güei ye Cádiz.
Ello asitia la fundación nel 1104 e.C. y conviértela na ciudá d'Europa
Occidental de la que se tienen referencies más antigües de la so fundación. A la
so vez, los griegos fundaron les sos colonies na costa mediterránea d'Iberia,
nome que dieron a la península.

Entre la primer y segunda de les Guerres Púniques ente Roma y Cartagu, los
cartaxineses invadieron la península. Les sos colonies más importantes
afitáronles na islla d'Ibiza y en Cartaxena, nome que debiera facer referencia a
la nueva Cartagu y absorbieron otres ciudaes nun entamu fenicies como Cádiz o
Málaga. Derrotada Cartagu, Roma entamaría una paulatina ocupación de la
península, que se prolongaría a lo largu de cuasi 200 años. Nes primeres décades
de la ocupación los romanos tuvieron que facer frente al largu sitiu de
Numancia, ciudá celtíbera allugada nes orielles del Dueru, nes prosimidades de
la anguaño Soria, que se prolongaría por cuasi 30 años, y a la guerra de
guerrillas plantegada pol caudillu lusitanu Viriato.

Tres la muerte de Viriato (139 edC), la llucha de los pueblos prerromanos
escontra Roma volveríase más disgregada y esporádica, anque nun finaría dafechu
hasta los tiempos del emperador Augustu col relativu sometimientu de cántabros y
astures. La ocupación remataría col plenu dominiu de la península baxo'l poder
romanu y la so conversión en provincia baxo'l nome d'Hispania. El nome
d'Hispania deriva d'Ispania y esti a la so vez escurque d'una pallabra púnica,
col significáu de tierra de coneyos, anque hai otres posibilidaes (ver
Etimoloxía nel puntu 1 d'esti mesmu artículu). Por primer vegada apaez con
sentíu hestóricu en Titu Liviu 59 edC, que fala d'Hispania y de hispani
(hispanos, con sentíu unitariu).

Los habitantes d'Hispania adoptaron la cultura romana, la so llingua y les sos
lleis, adquiriendo gran importancia dientro del imperiu, puesto qu'inclusive
tres emperadores romanos, Traxanu, Adrianu y Teodosiu, además del filósofu Luciu
Ánneo Séneca y otros personaxes importantes, nacieron na península.

Nel añu 409, suevos, alanos y vándalos invadieron la península Ibérica. Pocos
años dempués, nel 416, los visigodos entraron n'Hispania como aliaos de Roma,
espulsando a alanos y vándalos de la península y arrequexando a los suevos en la
Gallaecia.

La primer idea d'Hispania/España como estáu materialízase cola monarquía
visigoda. Los visigodos aspiraban a la unidá territorial de toa Hispania y
consiguiéronla coles socesives derrotes a los suevos, vascones y bizantinos. La
unidá relixosa vendría cola reconciliación de católicos y arrianos y colos
concilios de la Ilesia Visigoda, un órganu nel que, aconceyaos, el rei y los
obispos de toles diócesis del reinu sometíen a consideranza mientes de natura
tanto política como relixosa, con vocación de llexislar en tol territoriu
nacional. Asina, San Isidoru de Sevilla na so Historia Gothorum congratúlase
porque Suintila "foi'l primero que poseyó la monarquía del reinu de toa España
qu'arrodia l'océanu, cosa qu'a dengún de los sos antecesores-y foi
concedida...". La monarquía visigoda afitó además una capital que centralizaba
tanto'l poder políticu como'l relixosu en Toletum. Sicasí, el carácter electivu
de la monarquía visigótica determinó cuasi siempre una enorme inestabilidá
política caracterizada por continues rebeliones y asesinatos.

Nel añu 689 los árabes llegan al África más noroccidental. L'añu 711, tres la
victoria de los árabes frente a los godos na batalla de Guadalete, entamó la
Conquista musulmana de la Península Ibérica, convirtiéndose ésta nun emiratu o
provincia del imperiu árabe llamada al-Ándalus con capital na ciudá de Córdoba.

L'avance musulmán foi veloz. Nel 712 cayó Toledo, la capital visigoda. Dende
entós, foron avanzando pal norte, y toles ciudaes foron capitulando o
conquistaes. Nel 716 controlaben tola península, anque nel norte yera más bien
nominal que militar. Los visigodos resistieron dalgunos años más na Septimania,
hasta'l 719. De magar entós, dirixeron los sos esfuerzos hacia l'otru llau de
los Pirineos, escontra'l reinu Carolinxu. Esto permitió revueltes na poco
controlada zona noroeste de la península.

Dempués de la cayida del reinu visigodu la península quedó dominada hasta la
cordal Cantábrica, onde taben los pueblos astures, cántabros y vascones, poco
sometíos al reinu godu; y dada la so escasa importancia, nun sofrieron abondo la
presión del Islam, que sostituyera na península Ibérica al poder exercíu pol
reinu godu. Munchos de los señores godos o hispanorromanos convirtiéronse al
Islam, conservaron les sos posiciones y poder.

Nel añu 718 na anguaño Asturies un noble llamáu Pelayu sublevóse escontra los
musulmanes. La sublevación fracasa y ye prindao. Hacia'l 722 vuelve a intentalo
y tien llugar lo que la hestoriografía denominó la batalla de Cuadonga, onde
Pelayo y un grupu d'astures (ente los que s'alcontraben, según dalgunos
hestoriadores, nobles visigodos; l'orixe de Pelayu ye tamién inciertu) vencieron
a una espedición de castigu musulmana. Esti fitu sirviría pa marcar el momentu
de fundación del Reinu d'Asturies y dar aniciu al período conocíu como la
Reconquista, atolenáu como'l restablecimientu del poderíu cristianu na península
Ibérica.

Na parte nororiental de la península y na Septimania goda, los godos que fuxeren
al reinu de los francos pidieron ayuda a estos. Asina Carlomagnu anició una
serie de campañes militares col determín d'afitar un territorio de distensión
militar, más conocíu como marca. La Marca Hispánica constituyóse nel entamu del
sieglu IX pa evitar la penetración de los musulmanes nel territoriu del Reinu de
los Francos. Asina foi como los francos axebraron esi territoriu n'estremaos
condaos, onde señores feudales d'orixe francu o godu representaben al rei de los
francos; teniendo, poro, un desenrollo dalgo estremáu al qu'esperimentaron los
reinos cristianos ibéricos occidentales. Estos condaos en plenu procesu de
feudalización emanciparíense de facto del domiñu francu dempués de la crisis
carolinxa del sieglu IX, al entamar a tresmitise hereditariamente los condaos;
magar hasta 988, los condes de Barcelona renovaron el pautu de vasallaxe colos
reis francos.

Los sieglos VIII y IX sinificaríen un creciente poderíu musulmán na península,
magar de la oposición de los núcleos cristianos del norte. Na fin del sieglu
VIII, l'omeya Abderramán I, afuyíu de Siria, fai d'al-Ándalus, no políticu, un
emiratu independiente del Califatu de Damascu.

Nel sieglu X, Abderramán III torna al-Ándalus en califato independiente de
Damascu, ya con autonomía relixosa y non solo política, como hasta entós. Ye una
época de puxu cultural, gracies a les innovaciones nes ciencias, les artes y les
lletres; con una especial atención que dedicaron al desenrrollo de les ciudaes.
Les ciudaes más importantes foron Valencia, Zaragoza, Toledo, Sevilla y Córdoba.
Ésta, nel sieglu X, con al-Hakam II, llegó a ser la mayor ciudá d'Europa
Occidental, cuntando con 500.000 habitantes y mayor centru cultural de la época.
Sicasí, la decadencia de los territorios musulmanes entamó nel sieglu XI, cuando
comenzaron les pugnes ente les estremaes families reales musulmanes y el
califatu s'esgayó nun mosaicu de pequeños reinos, llamaos de taifes.

Mentanto, cerca de los Pirineos apaecieron otros dos reinos cristianos: Navarra
y Aragón. Al avanzar l'espardimientu cristianu pola península, el qu'hasta entós
fora reinu d'Asturies, cola so capital fincada n'Uviéu dende'l reináu d'Alfonsu
II el Castu, trensformóse en reinu de Lleón en 910 con García I al repartir
Alfonsu III el Grande los sos territorios ente sos fíos. Años dempués, en 914,
muertu'l rei, xube al tronu Ordoñu II de Lleón, qu'aglutina baxo la so corona a
los territorios de Galicia, Asturies y Lleón, fixando definitivamente nesta
ciudá la so capital y confirmando la so supremacía como reinu de Lleón.

L'avance de les conquistes hacia'l sur y la aglutinación en tornu a Lleón d'un
territoriu cada vez más amplio trai consigo la nacencia de «sounidaes»
políticu-territoriales nel so interior: ye'l casu del Castiella. Esti será
adquirío pol rei navarru Sanchu III el Mayor, que lu dexará a la so muerte
n'herencia al so fíu Fernandu. Casáu esti cola hermana del rei lleonés, formará
una coalición navarro-castellana que, tres una guerra y la muerte del rei de
Lleón na batalla de Tamarón permitió-y acceder al tronu d'ésti. Sicasí, a la so
muerte los territorios vuelven a ser repartíos ente los sos fíos: son el reinu
de Lleón, el reinu de Galicia, Castiella, que tamién adquier el rangu rexu y la
ciudá de Zamora. A lo largu de los sieglos siguientes, estos territorios pasarán
a manos del mesmu o d'estremaos monarcas en socesives ocasiones, conformando la
Corona de Castiella, con unes úniques Cortes.

Los estremaos territorios conservaben el so carácter de reinu y delles
particularidaes xurídiques (el rei qu'aglutinaba baxo la so corona toos estos
territorios entitulábase Rei de Lleón, de Castiella, de Galicia... añidiendo
socesivamente los de los nuevos territorios que se diben conquistando), ensin
que sicasí conservaren una autonomía semeyada a la de la Corona d'Aragón.
Asinamesmu, nacerá de Lleón otra unidá territorial de gran trescendencia
posterior: Portugal, que se costituyirá como reinu. Cal señalar, a lo cabero,
como ún de los momentos más destacaos los reinaos d'Alfonsu VI y Alfonsu VII en
Lleón l'adopción del títulu d'emperador, el primeru como "emperador de les dos
relixones", el segundu como "emperador d'España".

El devenir de los reinos cristianos peninsulares nes décades siguientes pasará
pola costitución de cuatro unidaes monárquiques: la denominada Corona de
Castiella, conceptu qu'implica la esistencia d'un solu monarca sobre dellos y
estremaos reinos y territorios (Lleón y la propia Castiella, además de Galicia y
otros); la Corona de Aragón, que se costituyera mediante la xunión dinástica en
1137 del reinu d'Aragón y el condáu de Barcelona; el reinu de Navarra y el reinu
de Portugal. Asina como toa una serie de reinos de taifa musulmanes.

Nel sieglu XIII, la Corona de Castiella, la más puxante de les hispániques,
enantó los sos dominios hacia'l sur peninsular, mientres que la d'Aragón
añidiría los reinos de Valencia y de Mallorca col rei Xagó I el Conquistador, y
posteriormente formaríen parte d'esta Corona: Cerdeña, Sicilia y otros
territorios del Oriente mediterraneu.

Na fin d'esti periodu, 1402, y en competencia con Portugal, la Corona de
Castiella anició la conquista de les islles Canaries hasta entós habitaas
esclusivamente polos guanches. La ocupación al entamu foi llevada a cabo por
parte de señores normandos que rendíen vasallaxe al rei Henrique III de
Castiella. Esti procesu de conquista nun finará hasta 1496 y será rematao por la
propia acción de la corona castellana.

Mientres na Corona d'Aragón, la gran mortandá provocada pol andanciu de la Gran
Peste de 1348, asina como de les males colleches qu'entamaron col ciclu de 1333
(«lo mal any primer»), provocaron una gran inestabilidá tanto social como
económica.

A la muerte del Rei Martín I l'Humanu (1410), los representantes de los Estaos
que costituyíen la Corona d´Aragón, escoyeron nel Compromisu de Caspe a Fernandu
d'Antequera, de la castellana Casa de Trastámara como futuru rei Fernandu I nel
que recayíen por herencia materna los drechos dinásticos. Magar d'una revuelta
protagonizada pol Conde d'Urxel, Fernandu I foi coronáu y entamó'l reináu de los
Trastámara na Corona d'Aragón.

Dempués del espardimientu pol Reinu de Nápoles nel periodu d´Alfonsu V el
Magnánimu, la Corona de Aragón sofrió una crisis nel Principáu de Cataluña
provocada poles disputes ente Xuan II, fíu de Fernandu d'Antequera, y la
Xeneralidá de Cataluña y el Conseyu de Cientu (Consell de Cent), por mor de la
prindada del so fíu y herederu Carlos de Viana; asina como poles tensiones de
les clases sociales ente la Busca y la Biga y les revueltes de los campesinos de
Remensa, que coincidieron cola Guerra Civil Catalana (1462 - 1472) y debilitaron
a Cataluña, que perdió d'esi mou la hexemonía na Corona aragonesa.

En contrapartida Valencia convirtióse nel puertu marítimu que centralizó la
espansión comercial de la Corona de Aragón. Amuesa de la so puxanza ye qu'algamó
los 75.000 habitantes a mediaos del sieglu XV. Paralelamente, la capital
llevantina esperimenta un puxu cultural conocíu como Sieglu d'Oru Valencianu.

Aragón, ensin salida al mar, quedó como proveedor de cereal, ganáu y llana del
restu de los estaos de la Corona. La so economía yera fundamentalmente agrícola
y los privilexos de los ricoshomes y nobles impidieron el desendolcu d'una
burguesía competente, polo que'l so pesu nel marcu d'equilibrios ente los estaos
de la Corona aragonesa amenorgó.

Con la xuba al tronu de Fernandu'l Católicu, segundu fíu y herederu de Xuan II,
(1479) les tensiones sociales amenorgaron; cola robla de la Sentencia Arbitral
de Guadalupe (1486) afitóse una nueva estructura nel campu catalán p'acabar cola
conflictividá del mediu rural.

Na fin de la Edá Media, col matrimoniu de Sabela I de Castiella y Fernandu II
d'Aragón, estas dos coronas peninsulares aliáronse, conquistando'l reinu
musulmán de Granada en 1492 y, posteriormente, el de Navarra en 1512 que
continuó siendo un reinu, acuñando moneda propia y con aduanes nel ríu Ebro
hasta les guerres carlistes del sieglu XIX. Los reis navarros abellugáronse nes
sos posesiones allende los Pirineos y posteriormente convertiríense en rei de
Francia.

Tamién entamaron una política matrimonial con Portugal que finó en 1580, cuando
Felipe II d'España xubió al so tronu, meciendo por cabera vez baxo un mesmu
soberanu tola península Ibérica.

En 1492, decrétase la espulsión de los xudíos que nun tuvieren aceptao la
conversión al cristianismu, semeyando a Felipe IV de Francia. El 12 d'ochobre
d'esi mesmu añu Cristóbal Colón, en nome de los Reis Católicos, llega, por
primer vegada, a América coles sos naves (en memoria d'esti fitu afitóse'l doce
d'ochobre como'l día de la Fiesta Nacional d'España, antaño nomada tamién de la
Hispanidá). Entama la carrera pola esploración y conquista de les tierres
americanes, a la que se meceríen posteriormente otros países como Portugal,
Francia y Inglaterra entamando la colonización europea d'América partiendo a
islles del Caribe hasta mesoamérica a cargu de Francisco Hernández de Córdoba y
dempués Hernán Cortes.

La Monarquía Española conviértese, nun procesu aniciáu a la fin de la
Reconquista, na nación más poderosa y influyente del mundu. Nel reináu de los
Reis Católicos entama tamién una tímida espansión norteafricana, conquistándose
delles ciudaes, ente elles Melilla (1497).

Tres la muerte de Sabela la Católica, en 1504, la so fía Xuana asocédela nel
tronu de Castiella. Xuana taba casada con Felipe I, al que llamaron el Fermosu,
fíu del Archiduque d'Austria y Emperador del Sacru Imperiu Romano-Xermánicu.
Felipe muerre bien mozu y a Xuana incapacítase-y por lloca. El so fíu Carlos I
d'España hereda les Corones de Castiella y Aragón, además del sacru Imperiu
Romano-Xermánicu y les posesiones de la Casa de Borgoña. Na so madurez, decide
retirase a la vida relixosa recluyéndose nel Monesteriu de Yuste (Cáceres) en
1556. El so fíu Felipe II hereda la Corona Hispánica con toles sos posesiones y
el so hermanu Fernandu I d'Habsburgu el Sacru Imperiu Romano-Xermánicu.

Felipe II d'España corónase rei de Portugal en 1580 col nome de Felipe I de
Portugal. L´ordinal «segundu» caltúvolu pa respetar la vía castellana (Felipe I
de Castiella foi Felipe'l Fermosu). Nel so reináu prodúcense la gran victoria de
Lepantu en 1571 cola que se consiguió arrebater l'espardimientu de los turcos
nel Mediterraneu y la desastrosa aventura de la Grande y Felicísima Armada en
1588.

España, y en mayor midida Castiella, dada la prohibición de comercio pa la
Corona de Aragón, sigue prosperando baxo la dinastía Habsburgu, per aciu del
comerciu coles colonies americanes; pero al tiempu sostenta guerres escontra
Francia, Inglaterra y les Provincies Xuníes.

Cuando'l caberu rei de la dinastía de los Habsburgu, Carlos II d'España, morrió
ensin descendencia; Felipe de Borbón, sobrín nietu de Carlos II y nietu del rei
de Francia, Lluis XIV, asocediólu nel tronu col nome de Felipe V d'España,
siendo aceptáu y xuráu por tolos territorios d'España. A los pocos años de
reináu, prodúzse la Guerra de Socesión Española.

Ente 1707 y 1716, los Decretos de Nueva Planta de Felipe V suprimen o amenorgan
los fueros y vezos de los reinos y territorios que llucharan escontra él na
Guerra de Socesión.

Dalgunos quieren ver nestos decretos una unificación llegal d'España, pero, per
un llau, los decretos, al ser estremaos pa Valencia, Aragón (onde primero foi
igual que'l de Valencia, pero llueu foi modificáu), Baleares y Cataluña,
afectaron de miente estremada a cada territoriu, y además, tanto Navarra como
les Provincies Vasques y el Valle d'Arán, que nun faltaran al so xuramentu de
llealtá a Felipe V, siguieron calteniendo los sos fueros. En 1713, España
robla'l Tratáu d'Utrecht col que pierde les sos posesiones europees y, poro,
dexa de ser la primer potencia mundial. ‎ El restu del sieglu XVIII, foi'l
sieglu de la Ilustración. Fernandu VI y Carlos III, fíos y socesores de Felipe
V, faen una política de renovación que modernizó España, no que se conoz como
Despotismu Ilustráu. Nesti sieglu, anque España continúa siendo una importante
potencia, Francia y el Reinu Xuníu pasan a ocupar un protagonismu cada vez mayor
nel escenariu internacional.

La Edá Contemporánea nun entamó mui bien pa España, en 1805, na Batalla de
Trafalgar la escuadra hispano-francesa foi derrotada ante Gran Bretaña, colo que
significa la fin de la supremacía española nos mares mundiales a favor de Gran
Bretaña, mientres Napoleón que tomara'l poder tres trunfar la Revolución
Francesa, aprovechando les disputes ente Carlos IV y el so fíu Fernandu, ordenó
l'unvéu del so exércitu escontra España en 1808, col pretestu d'invadir Portugal
y cuntando cola complicidá de Manuel Godoy, a quien prometiera'l tronu d'una de
les partes nes que camentaba axebrar el país vecín; imponiendo al so hermanu
Xosé I nel tronu. Ello ocasiona la Guerra de la Independencia Española
qu'avagaría 5 años. Nesi tiempu ellaboróse la primer Constitución española, y
una de les primeres del mundu, nes nomaes Cortes de Cádiz. Foi promulgada'l 19
de marzu de 1812, festividá de San Xosé, polo que popularmente se la conocía
como La Pepa. Tres la derrota de les tropes de Napoleón na batalla de Vitoria en
1813; Fernandu VII vuelve al tronu d'España.

Nel reináu de Fernandu VII la monarquía española esperimentará'l pasu del vieyu
réxime al estáu Lliberal. Tres la so llegada a España, Fernandu VII deroga la
Constitución de 1812 y escorrexa a los lliberales constitucionalistes, dando
entamu a un terriu absolutismu. Mentanto Guerra d'Independencia Hispanoamericana
continuará'l so cursu, y magar del esfuerciu bélicu de los defensores de la
monarquía española, al rematar el conflictu únicamente les islles de Cuba y
Puerto Ricu, n'América, siguirán formando parte del territoriu estatal d'España
qu'al finar la década ominosa y col encontu lliberal a la Pragmática Sanción de
1830 a la so vez organizaráse nuevamente en monarquía parlamentaria.
D'estamiente entrambos procesos revolucionarios darán orixe a los nuevos estaos
nacionalaes esistentes anguaño, y la fin del reináu de Fernandu VII señala
tamién la estinción del Absolutismu en tol mundu hispánicu.

La muerte de Fernandu VII abri un nuevu periodu de fuerte inestabilidá política
y económica, el so hermanu Carlos María Isidro encontáu nos favoratibles
absolutistas, rebélase escontra la designación de Sabela II, fía de Fernandu
VII, como heredera y reina constitucional, y escontra la derogación de la Llei
Sálica de la dinastía Borbón, qu'impedía la socesicón de muyeres a la corona,
españando la Primera Guerra Carlista. El reináu de Sabela II caracterízase pola
alternancia nel poder de progresistas y moderaos magar esta alternancia se
motiva más por pronunciamientos militares d'entrambos signos que por una
pacífica cesión del poder en función de los resultaos electorales.

La revolución de 1868, nomada La Gloriosa, obligó a Sabela II a abandonar
España. Convocáronse Cortes Costituyentes que se pronunciaron pol réxime
monárquicu y, a iniciativa del Xeneral Prim, úfrese la corona a Amadéu de
Saboya, fíu del rei d'Italia. El so reináu foi breve pol cansanciu provocáu
polos políticos del momentu y el refugu d'importantes sectores de la sociedá,
además de pola pérdida del so cimeru encontu, el mentáu Xeneral Prim, asesináu
enantes de qu'Amadéu llegara a pisar n'España. Siguidamente proclamóse la I
República, que tampoco gozó de llarga vida, anque sí mui axitada: n'once meses
tuvo cuatro presidentes (Figueras, Pi y Margall, Salmerón y Castelar); nesti
convulsu periodu produciéronse graves tensiones territoriales llegándose a
producir fenómenos tan pintorescos como la declaración de la ciudá de Cartaxena
como "Cantón independiente" y finó colos pronunciamientos de los xenerales
Martínez Campos y Pavía, que sumió'l Parlamentu.

La Restauración proclama rei a Alfonsu XII, fíu de Sabela II. España esperimenta
una gran estabilidá política per aciu del sistema de gobiernu preconizáu pol
políticu conservador Antonio Cánovas del Castillo. Básase nel turnu de los
partíos Conservador (Cánovas del Castillo) y Lliberal (Sagasta) nel gobiernu. En
1885 morrió Alfonsu XII y encargóse la rexencia a la so viuda María Cristina,
hasta la mayoría d'edá del so fíu Alfonsu XIII, nacíu tres la muerte del so pá.
La rebelión independentista de Cuba en 1895 afala a los Estaos Xuníos a
intervenir na zona y tres el tracamundiáu incidente del españíu del acorazáu
Maine el 15 de febreru de 1898 nel puertu de L'Habana, declara la guerra a
España. Cola derrota, España perdió les sos últimes colonies (Cuba, Filipines,
Guam y Puerto Rico) n'ultramar.

El sieglu XX entama con una gran crisis económica y la sosiguiente inestabilidá
política. Hai un paréntesis de prosperidá comercial, afaláu pola neutralidá
española na Primer Guerra Mundial. La socesión de crisis gubernamentales, la
marcha desfavoratible de la guerra nel Rif, l'axitación social y el descontentu
de parte del exército, desembocan nel Güelpe d'Estáu del xeneral Primo de
Rivera, el 13 de setiembre de 1923. Afitó una dictadura militar que foi aceptada
por gran parte de les fuerces sociales y pol propiu rei Alfonsu XIII.

Na dictadura suprímense llibertaes y drechos. L'abegosa coyuntura económica y el
crecimientu de los partíos republicanos fai la situación cada vez más
insostentable. En 1930, Primo de Rivera presentó la so dimisión al rei y marchó
a París, onde morrió al pocu tiempu. Asocediólu na xefatura del Directoriu´'l
xeneral, Dámaso Berenguer; y, dempués, por breve tiempu, l'almirante Aznar. Esti
periodu fue nomáu Dictablanda.

Decidíu a buscar un desenguedeyu a la situación política y afitar la
Costitución, el rei afala la cellebración d'elecciones municipales el 12 d'abril
de 1931, éstes dieron una rotunda victoria a les candidatures
republicano-socialistes nes grandes ciudaes y capitales de provincia, magar el
númberu total de conceyales yera mayoritariamente monárquicu. Hubo
manifestaciones organizaes desixendo l'afitamientu de la República, lo que lleva
al rei a abandonar el país. Una vez que'l rei abandonó les sos obligaciones,
proclamóse la II República'l 14 d'abril.

Na República prodúxose una gran axitación política y social, marcada por una
acusada radicalización d'izquierdes y dreches. Los líderes moderaos foron
boicotiaos y cada parte pretendió crear una España a la so midida. Nos dos
primeros años, gobernó una coalición de partíos republicanos y socialistes. Nes
elecciones cellebraes en 1933, trunfaron les dreches y en 1936, les izquierdes.
La creciente ola de violencia incluyó quema d'ilesias, la sublevación monárquica
de Sanjurjo, la revolución de 1934 y bien d'atentaos escontra líderes políticos
rivales.

El 17 de xunetu de 1936 subleváronse les guarniciones del África Española, dando
aniciu la Guerra Civil. España quedó dixebrada en dos zones: una baxo l'autoridá
del gobiernu republicanu y otra controlada polos sublevaos, na que'l xeneral
Francisco Franco foi nomáu Xefe d'Estáu. L'encontu alemán y italianu a los
sublevaos, muncho más firme que'l pegoyu de la Xunión Soviética y Méxicu a la
España republicana, y los continuos enfrentamientos ente les facciones
republicanes, permitieron la victoria de los sublevaos l'1 d'abril de 1939.

La victoria del xeneral Franco supunxo l'afitamientu d'un réxime autoritariu. El
desendolcu d'una fuerte represión sobre los vencíos, obligó al exiliu a miles
d'españoles y condergó a otros tantos a la muerte o al internamientu en campos
de trabayu. Magar que Franco caltuvo al país non belixerante na II Guerra
Mundial, el so non disimuláu sofitu a les potencies del Exe afaló a un
aisllamientu internacional de calter políticu y económicu. Sicasí, los
condicionamientos de la guerra fría ente Estaos Xuníos y la Xunión Soviética y
los sos respectivos aliaos fixeron que'l réxime franquista sía toleráu poles
potencies "occidentales" y a la fin reconocío por les mesmes finando el so
aisllamientu. Robláronse alcuerdos con Estaos Xuníos permitiendo l'asitiamientu
de bases militares conxuntes hispano-estaoxunidenses n'España.

En 1956, Marruecos, que fora protectoráu español y francés, adquirió la so
independencia y púnxose en marcha un plan d'afitamientu económicu del país. En
1969, Franco nomó a Xuan Carlos de Borbón, nietu d'Alfonsu XIII, príncipe
d'España, el so socesor a título de Rei. Magar que'l réxime caltuvo una férrea
represión escontra cualesquier oposición política, el desendolcu industrial y
económico español resultó mui importante na dictadura.

El dictador morrió'l 20 de payares de 1975. Xuan Carlos I foi proclamáu rei dos
díes dempués. Abrióse un periodu conocíu como Transición. Remató col afitamientu
d'una Monarquía Parlamentaria en 1978, dempués de la renuncia a los sos drechos
históricos realizada por D. Xuan de Borbón, pá del rei. Tres les primeres
elecciones democrátiques, Adolfo Suárez, del partíu Unión de Centru Democráticu
(centro-drecha), foi elexíu presidente de Gobiernu. Llevó a cabu importantes
reformes polítiques y entamó les negociaciones pa la entrada d'España na
Comunidá Económica Europea. Dimitió en 1981. Nesti periodu la banda terrorista
vasca ETA cometió un gran númberu d'atentaos, especialmente escontra miembros
del exércitu y de les fuerces de seguridá, asina como otros de calter
indiscrimináu. Na sesión de votación d'investidura del socesor de Suárez,
Leopoldo Calvo-Sotelo (UCD), el 23 de febreru (23-F), tuvo llugar un intentu de
güelpe d'Estáu aniciáu por altos mandos militares. El Congresu de Diputaos foi
tomáu pol teniente coronel Tejero. L'intentu foi albortáu el mesmu día, teniendo
llugar la intervención del rei Xuan Carlos en defensa del orde constitucional.
En 1981 roblóse en Bruxeles el protocolu d'aferimientu a la OTAN dando aniciu al
procesu d'inxertadura na Alianza que remató na primavera de 1982, demientres el
gobiernu d'UCD.

Nes elecciones siguientes (1982), venció'l Partido Socialista Obrero Español,
con Felipe González como presidente de gobiernu. Caltúvose nel poder nes trés
siguientes llexislatures. En 1986 España incorporóse a la Comunidá Económica
Europea, precursora de la Xunión Europea y esi mesmu añu cellebróse un
referéndum nel que se consultó al pueblu sobre la permanencia o non na OTAN. El
PSOE defendió'l sí. En 1992 España apaeció de forma llamativa nel escenariu
internacional cola cellebración de los Xuegos Olímpicos en Barcelona, la
declaración de Madrid como Ciudá Cultural Europea y la cellebración en Sevilla
de la Esposición Universal EXPO 92.

Nesti periodu prodúxose una fonda modernización de la economía y la sociedá
españoles, caracterizada poles reconversiones industriales y la sostitución del
modelu económicu tardofranquista por otro de corte más lliberal -lo qu'afaló a
trés importantes fuelgues xenerales-, la xeneralización del pensamientu y los
valores contemporáneos a la sociedá española, el desendolcu del estáu de les
autonomíes, la tresformación de les Fuerces Armaes y l'enorme desendolcu de les
infraestructures civiles. Sicasí, hubo tamién una situación d'eleváu desemplegu
y hacia la fin del mesmu prodúxose una importante entrulladura económica, que
nun entamó'l so recobramientu hasta 1993 —cuando la tasa de desemplegu amenorgó
del 23% al 15%—, y se destapó'l casu GAL de terrorismu d'estáu.

Les elecciones de 1996 dieron la victoria al Partíu Popular, con José María
Aznar como presidente, cargu qu'exerció per dos llexislatures, algamando nes
elecciones xenerales de 2000 la mayoría absoluta que caltuvo hasta 2004, onde'l
PSOE declaró vencedor.

El sieglu XXI entamó colos efectos del 11 de setiembre de 2001, que llevaron a
España a venceyase en dos conflictos: la ocupación d'Afghanistán y la invasión
d'Iraq. Esti últimu conflictu y la xestión del atentáu del 11 de marzu de 2004
en Madrid provocaron un distanciamientu ente'l gobiernu y parte de la opinión
pública española. Too ello desembocó na elección d'un nuevu gobiernu del PSOE,
tres les elecciones xenerales cellebraes el 14 de marzu de 2004.

L'euro, moneda oficial na llamada «Zona Euro» d'Europa dende 1999, convirtióse
na moneda de cambiu oficial l'1 de xineru de 2002, reemplazando a la peseta. Los
ciudadanos entamaron a usalu na vida cotidiana, magar de les protestes pola xuba
encubierta de los precios que supunxo esti cambiu de moneda. Ente 1993 y 2007
prodúxose una importante espansión de la economía española, basada
fundamentalmente nel sector de la construcción, que quedó acenada poles
consecuencies globales de la crisis económica de 2008.

Na fin del sieglu XX España recibió a una gran cantidad d'inmigrantes de países
llatinoanoamericanos como Ecuador, Colombia, Arxentina, Bolivia, Perú o
República Dominicana, asina como d'estremaes zones d'África, Asia y Europa. El
fuerte crecimientu económicu de tipu espansivu que presentó'l país dende 1993
requirió una gran cantidá de mano d'obra. Según anunció'l director del Bancu
d'España en febreru de 2007, España podría asitiase como la séptima mayor
economía del mundu.

El Partíu Socialista Obreru Español ganó les elecciones cellebraes el 14 de
marzu de 2004, convirtiéndose José Luis Rodríguez Zapatero nel quintu presidente
del gobiernu de la democracia.

Con Zapatero como Presidente del Gobierno retírense les tropes españoles que
permanecíen n'Iraq. Ello ocasionó un considerable enfriamiento de les
rellacionies diplomátiques colos Estaos Xuníos. Roblóse la Constitución Europea
y realizóse'l referéndum de la Constitución Europea, nel que los ciudadanos
españoles aprueben el tratáu. Tamién s'aprobó'l matrimoniu homosexual, ente
otres reformes de calter social prometíes nel programa electoral de los
socialistes.

El miércoles 22 de marzu de 2006 la organización terrorista ETA anunció'l so
segundu altu al fuegu, frayáu'l sábadu 30 d'avientu d'esi mesmu añu col
allugamientu d'una furgoneta bomba na recién estrenada Terminal 4 del Aeropuertu
de Barajas, atentáu nel que dos persones perdieron la vida.

Les elecciones del 9 de marzu de 2008 dieron la victoria de nuevo al PSOE y
renovaron el gobiernu de José Luis Rodríguez Zapatero. Los socialistes ganaron
los comicios con 169 escaños (5 más que nes elecciones de 2004) frente a los 154
del Partíu Popular (6 más que nes elecciones de 2004). Los partíos nacionalistes
sofrieron un importante descensu, a esceición de CIU que caltuvo los sos 10
diputaos. Izquierda UXunida perdió'l so grupu parlamentariu propiu nel Congresu
de los Diputaos, al algamar solo 2 escaños. Les elecciones de 2008 postiaron y
reforzaron el bipartidismu.

España ye una monarquía parlamentaria, con un monarca hereditariu qu´exerce como
Xefe d'Estáu —el Rei d'España—, y un parlamentu bicameral, les Cortes Xenerales.

El poder executivu fórmalu un Conseyu de Ministros presidíu pol Presidente del
Gobiernu, qu'exerce como Xefe de Gobiernu. Ye'l monarca quien propón al
Presidente del Gobiernu tres les elecciones xenerales y quien lu caltién nel
cargu mientres conserve l'enfotu del Congresu de los Diputaos.

El poder llexislativu afítase nes Cortes Xenerales, que son el órganu supremu de
representación del pueblu español. Les Cortes Xenerales compónense d´una cámara
baxa, el Congresu de los Diputaos, y una cámara alta, el Senáu. El Congresu de
los Diputaos cuenta con 350 miembros elexíos por votación popular, en llistes
zarraes y per aciu de representación proporcional escoyíos por circuscripciones
provinciales, pa servir en llexislatures de cuatro años. El sistema nun ye
absolutamente proporcional pola mor de qu´esiste un númberu mínimu d´escaños por
circuscripción (3) y se usa un sistema proporcional soncemente correxíú pa
favorecer les llistes mayoritaries (el Sistema d'Hondt). El Senáu cunta anguaño
con 259 escaños, de los cuales 208 son escoyíos direutamente per aciu del votu
popular, por circuscripciones provinciales, en cadaguna de les cuales elíxense 4
senadores, siguiendo un sistema mayoritariu (3 pa la llista mayoritaria, 1 pa la
siguiente), esceptu nes islles, Baleares y Canaries (nes que la circuscripción
ye la islla) y los otros 51 son designaos polos órganos autonómicos pa servir,
tamién, por periodos de cuatro años.

El poder xudicial ta formao pol conxuntu de Xulgaos y Tribunales, integráu por
Xueces y Maxistraos, que tienen la potestá d´alministrar xusticia en nome del
Rei (víase Poder Xudicial d'España).

España ye anguaño lo que se noma un "Estáu d´Autonomíes", un estáu formalmente
unitariu pero que furrula como una federación descentralizada de comunidaes
autónomes, cada una d´elles con estremaos niveles d´autogobiernu. Les
diferencies dientro d´esti sistmea débense a que´l procesu de trespasu de
competencies del centru a la periferia foi atalantao nun entamu como un procesu
asimétricu, que garantizara un mayor grau d´autogobiernu solo a aquelles
comunidaes que buscaben una triba de rellación más federalista col restu
d´ESpaña –comunidaes autónomes de réxime especial– (Andalucía, Cataluña,
Galicia, Navarra y País Vascu). Por otru llau, el restu de comunidaes autónomes
–comunidaes autónomas de réxime común– dispondría d´un menor autogobiernu.
Sicasí, taba albidrao qu´a midida que foran pasando los años, estas comunidaes
foran adquiriendo gradualmente más competencies.

Anguaño, España ta considerada como ún de los países europeos más
descentralizaos, ya que tolos sos estremaos territorios alministran de miente
llocal los sos sistemas sanitarios y educativos, asina como dalgunos aspectos
del presupuestu públicu; dalgunos d´ellos como´l País Vascu y Navarra, además
alministran la so financiación pública cuasi ensin cuntar (escepción fecha del
cupu) cola supervisión del gobiernu central. Nel casu de Cataluña Navarra y el
País Vascu, tán equipaos colos sos propios cuerpos policiales, dafechu
operativos y enxebre autónomos que reemplazan les funciones de la Policía
Nacional nestos territorios, salvo en Navarra tovía en procesu de trespasu
(víase Mossos d'Esquadra, Ertzaintza, y Policía Foral de Navarra).

La responsabilidá de la defensa nacional recai nes Fuerces Armaes que tienen
asignaes per aciu del artículu octavu de la Costitución Española "la misión de
garantizar la soberanía e independencia de España, defender su integridad
territorial y el ordenamiento constitucional".

Les Fuerces Armaas Españoles axebráronse tradicionalmente en trés armas:
Exércitu de Tierra, Armada y Exército del Aire. A estes armes súmase la Guardia
Real, un cuerpu protocolariu esgayáu que realiza llabores fundamentalmente de
seguridá.

España forma parte de les naciones más importantes del EUFOR, y del Eurocuerpu,
asina mesmu ocupa una posición destacada na estructura de la OTAN, na qu´inxirió
en 1982. Además de ser la sexta flota naval más poderosa y poseer el cuerpu
d'Infantería de Marina más antiguu del mundu.

España forma parte d'organizaciones globales como les Naciones Xuníes (dende'l
14 d'avientu de 1955), la Organización del Tratáu del Atlánticu Norte (dende´l
30 de mayu de 1982) y la Organización pa l'Andecha y el Desendolcu Económico;
continentales como la Xunión Europea (dende´l 1 de xineru de 1986), la
Organización pa la Seguridá y la Facendera n´Europa, el tratáu de la Xunión
Europea Occidental y de la Axencia Europea de Defensa; y organizaciones que
estrechan llazos hestóricos y culturales del vínculu transatlánticu como la
Xunión Llatina, la Comunidá Iberoamericana de Naciones, y la ABINIA.

El gobiernu español contribúi a la financiación de la ONU nun 2,52% del so
presupuestu añal (2006).

Na robla y ratificación de la Convención escontra la Tortura y Otros Tratos o
Penes Crueles, Inhumanos o Degradantes (CAT) y na Convención Internacional sobre
la Eliminación de toles Formes de Discriminación Racial (CERD), España reconoció
la competencia de recibir y procesar comunicaciones individuales por parte del
Comité pa la Eliminación de Discriminación Racial perteneciente a la Comisión de
Drechos Humanos.

España ye una nación organizada territorialmente en 17 comunidaes autónomes y 2
ciudaes autónomes. El Títulu VIII de la costitución afita la organización
territorial del Estáu en municipios, provincies y comunidaes autónomes, éstes
con competencies pa xestionar los sos propios intereses con un ampliu nivel
d´autonomía, poderes llexislativos, presupuestarios, alministrativos y
executivos nes competencies esclusives que l´Estáu-yos garantiza al traviés de
la Costitución de cada Estatutu d´autonomía. Anque Navarra nun se costituyó
propiamente en Comunidá Autónoma, siendo una Comunidá Foral, y nun teniendo
desenrrollao un Estatutu d´Autonomía, sinon articulando un ameyoramientu de los
sos fueros tradicionales, ye considerada comunidá autónoma a tolos efectos,
según la interpretación del Tribunal Costitucional.

Cada comunidá autónoma ta formada por una o delles provincies, faciendo un total
de 50.

Dende 2003 adoptóse Nomenclatura de les Unidaes Territoriales Estadístiques, o
unidaes NUTS, de trés niveles, con fines meramente estadísticos basaos nes
normatives europées y fixados pol Eurostat. Les 50 provincies españoles y les
dos ciudaes autónomes alcuéntranse clasificaas nos niveles NUTS-3; les 17
comunidaes autónomes alcuéntranse clasificaas nos niveles NUTS-2; y pa los
niveles NUTS-1 creyóronse los grupos de comunidaes autónomes.

España reclama hestóricamente la retrocesión de la colonia (anguaño Territoriu
Británicu d'Ultramar) de Xibraltar, magar amosóse últimamente favoratible a
fórmulas de soberanía compartida. La reclamación entamó dende´l momentu en que
tropes angloholandeses tomaron la plaza en nome del archiduque Carlos durante la
Griesca de Socesión Española (1704), pasando posteriormente a manos britániques
per aciu del Tratáu d'Utrecht (1713). La reclamación, que incluyó operaciones
militares, foi particularmente intensa durante´l sieglu XVIII, sumió durante´l
XIX y primer metada del XX y foi llevada pol gobiernu franquista a Naciones
Xuníes durante la década de 1960. Ellí, encuadrada nos procesos
descolonizadores, España obtuvo l´encontu a la so postura al reconocer les
resoluciones al efectu (2231 y 2353) que´l procesu descolonizador debía respetar
el drechu a la integridá territorial d´España y que los intereses, y non los
deseyos de los xibraltareños, debíen ser respetaos (Víase Hestoria de
Xibraltar). España nun reconoz, sicasí, la soberanía británica sobre l´istmu
qu´amece´l continente col peñón..

Otramiente, Portugal nun reconoz la soberanía española sobre la fastera, na
provincia de Badajoz, d'Olivenza, qu´inclúi los municipios d´Olivenza y Táliga
(magar nun reclama activamente la so soberanía), cedida por Portugal a España
per aciu del tratáu de Badajoz (1801). Les resoluciones del Congresu de Viena
son interpretaes de forma diverxente por entrambos países. Mientres Portugal
camienta qu´aquelles obligaben a España a devolver Olivenza, España cuida que se
trata d´una cenciella declaración de bonos deseyos, ensinn capacidá resolutiva,
razón pola qu´Olivenza siguió amecida a España. A la fin, España nun reconoz les
pretensiones de soberanía de Portugal sobre les islles Xabaces.

Tamién la soberanía sobre´l deshabitáu isllte de Perejil alcuéntrase disputada
con Marruecos. Anque desaloxada tres l´incidente de la islla Perejil (2002), por
alcuerdu ente entrambos países nun s´alcuentra asitiada ellí denguna fuerza
militar o policial, ensin que denguna de les partes tenga renunciao a les sos
pretensiones de soberanía. Otramiente, Marruecos reclama informalmente la cesión
de los territorios de Ceuta y Melilla, asina como les denominaes places de
soberanía nel continente africanu. Dalgunos movimientos irredentistes en
Marruecos, como´l partíu Istiqlal, reclaman l´inxerimientu nel nomáu "Gran
Marruecos" de les islles Canaries.

Esisten n´España estremaos movimientos polítocos de signu independentista,
venceyaos a nacionalismos periféricos, como por exemplu´l vascu, el gallegu o´l
catalán, que reclaman la independencia de España de los territorios nos que son
activos. Estos movimientos danse cimeramente en Cataluña, Galicia, Navarra y el
País Vascu, onde esisten partíos esplícitamente independentistas como la Unión
do Povo Galego, Esquerra Republicana de Catalunya, Aralar o EA, asina como los
seguidores de la llamada izquierda abertzale que nun se desvenceyan d´ETA (la so
postrera denominación formal ye Batasuna, partíu ilegalizáu n´España pero llegal
en Francia). Outramiente, partíos como´l BNG, PNV y CiU oscilen ente postures
autonomistes y abiertamente independentistes. Amás esisten otros nacionalismos
de menor influencia como'l castellán y l'andaluz y partíus políticos que los
refrenden como'l PCAS y *EULV-CA (IULV-CA).

Asitiada n'Europa Occidental, ocupa la mayor parte de la península Ibérica y,
fuera d'ella, dos archipiélagos (el de les islles Canaries nel océanu Atlánticu
y el de les islles Baleares nel mar Mediterraneu) y dos ciudaes, Ceuta y
Melilla, nel norte d'África.

Además, tien posesiones menores non continentales como les islles Chafarines, el
peñón de Vélez de la Gomera y el peñón d'Alhucemes, toos frente a la costa
africana. La islla d'Alborán, les islles Columbretes y una serie d'islles y
isllotes alcuéntranse frente a les costes peninsulares.

N´estensión territorial ye´l cuartu país d'Europa, por detrás de Rusia (que ye'l
mayor, inclusive teniendo en cuenta solo´l territorio conteníu n´Europa, ver
cita 10), Ucrania y Francia, y el segundu de la Xunión Europea.

Les llendes físiques d´España son les siguientes: al oeste, Portugal y l'océanu
Atlánticu; el mar Mediterraneu al este; l'estrechu de Xibraltar, océanu
Atlánticu y mar Mediterraneu al sur; y los Pirineos, xunto col golfu de Vizcaya
y el mar Cantábricu al norte.

España tien un clima mui estremao a lo llargo de tol so territoriu. Predomina el
calter mediterraneu en cuasi tola so xeografía. Les costes del sur y
mediterráneas tienen un clima nomáu mediterraneu de costa que tamién tien el
Valle del Guadalquivir: temperatures suaves, precipitaciones abondantes cuasi
tol añu exceptu en branu.

A midida que nos adentramos nel interior el clima ye más estremu, alcontrámonos
col clima mediterraneu continental, qu´abarca cuasi tola Península, temperatures
baxes n´iviernu, altes en branu y precipitaciones irregulares (dependiendo de la
posición xeográfica). Polo xeneral, les comunidaes occidentales reciben más
precipitaciones que les orientales. Asina pues, Galicia y el Cantábrico tienen
un clima oceánicu, caracterizáu pola abondancia de precipitaciones durante tol
añu, especialmente n´iviernu, y unes temperatures fresques.

El clima de montaña puede observase n´altitudes altes, Cordillera Cantábrica,
Pirineos, altos puntos de la C. Ibérica, Sistema Central y Cordilleras Béticas,
asina como n´altitudes altes en Canaries, onde se dan temperatures baxes
(iviernos fríos o mui fríos) y precipitaciones xeneralmente abondantes.

Los climas áridos o semiáridos (menos de 300 mm añales) alcontrámoslos en
ciertos puntos peninsulares del este: Almería (afamáu´l desierto de Tabernas)
o´l Cabu de Gata (onde se rexistran menos de 200 mm añales), Granada (Guadix),
Murcia, Alicante y Valle del Ebru onde l´efectu foehn ye´l principal causante de
tan baxes precipitaciones.

El calter sotropical ye característicu de les Islles Canaries, con unes
temperatures calecíes durante tol añu y poques precipitaciones (más abondantes
nes islles occidentales). Sicasí, esti clima tamién se da nes costes sureñes de
la península (Málaga, Granada, Almería), onde tienen temperatures relativamente
amoroses durante tol añu, anque les precipitaciones son dalgo más abondantes
qu´en Canaries.

El relieve d'España caracterízase por ser eleváu abondo, con una altitú media de
660 metros, y montañoso si se compara col restu de países d´Europa, con
escepción de Suiza, Austria y los microestaos d´Andorra y Liechtenstein, cuya
altitú promediu ye mayor abondo. Na España peninsular, el relieve articúlase
alreor d´un gran Tesu Central qu´ocupa la mayor parte del centru de la Península
Ibérica y que tien una altitú media de 660 metros. Fuera de la meseta, ta la
depresión del ríu Guadalquivir, asitiada nel suroeste de la península, y la del
ríu Ebru, nel noreste de la mesma. Los cimeros sistemas montañosos son:
Pirineos, sistema Ibéricu, cordal Cantábrica, sistema Central y cordales
Bétiques (Sobética y Penibética)

España tenía 47.190.493 habitantes en xineru de 2011. La densidá de población,
de 93,49 hab/km², ye menor que la de la mayoría d´otros países d´Europa
Occidental y la so distribución a lo llargu del territoriu ye mui irregular: les
zones más densamente poblaes concéntranse na costa y alreor de Madrid, mientres
que´l restu del interior s´alcuentra mui soncemente ocupáu.

L'aniciu d'entidaes alministratives qu´agrupen a los municipios que costitúin un
área metropolitana ta nes manes de les comunidaes autónomes. Hasta´l momentu,
nun esiste denguna área metropolitana regulada por un órganu alministrativu.
Asina, por exemplu, l´Área Metropolitana de Barcelona foi suprimida en 1987 pola
Xeneralidá de Cataluña. Dalgunes árees metropolitanes coinciden, sicasí, con
comarques, cuya regulación ta tamién en manes de les comunidaes autónomes.

46.063.511 habitantes en 2008, según el Institutu Nacional d'Estadística (INE),
distribuyíos per Comunidaes Autónomes según la siguiente tabla:



https://ast.wikipedia.org/wiki/Francia

Francia (en francés: France), ye un estáu soberanu miembru de la Xunión Europea,
con capital en París, que s'esparde sobro una superficie total de 675 417 km² y
cunta con una población de 65,1 millones d'habitantes.

Constituyíu n'Estáu social y democráticu de Drechu, la so forma de gobiernu ta
organizá como república semipresidencialista col nome oficial de República
Francesa (République française) y la insinia Liberté, Égalité, Fraternité
(Llibertá, Igualdá y Fraternidá).

El territoriu de Francia, y la so parte metropolitana, tamién llamada Francia
continental, allúgase na Europa Occidental, onde llenda, al sur, col Mar
Mediterraneu, l'enclave de Mónaco (4,4 km) y Italia (488 km); al suroeste, con
España (623 km), Andorra (56,6 km) y el Mar Cantábricu; al oeste, col Océanu
Atlánticu; al norte, cola Canal de la Mancha, el Mar del Norte y Bélxica (620
km), y al este, con Luxemburgu (73 km), Alemaña (451 km) y Suiza (573 km). El so
territoriu insular européu comprende la islla de Córcega, nel Mediterraneu
occidental, y estremaos archipiélagos costeros nel Atlánticu. N'América, ye
territoriu de Francia la Guyana Francesa, que llenda con Brasil (673 km) y
Surinam (510 km), y les islles y archipiélagos de Martinica, Guadalupe,
Saint-Barthélemy, Saint-Martin, que llenda coles Antilles Neerlandeses, y de
Saint Pierre y Miquelon. Nel Océanu Índicu, son franceses les islles de Mayotte
y de Reunión, mesmo que los archipiélagos de la Polinesia Francesa y de Nueva
Caledonia, nel Océanu Pacíficu. Son territorios de Francia deshabitaos l'atolón
d'Islla Clipperton, nel Pacíficu Oriental, y les nomaes Tierres Australes y
Antártiques Franceses.

Francia ye un país enforma desarrolláu económica y socialmente, con una elevada
difusión internacional de la so cultura y influyente nel planu xeopolíticu. Ye
la sesta economía mundial en términu de PIB, miembru del G8, de la Zona Euro y
del Espaciu Schengen, y atecha a munches de les más importantes multinacionales,
líderes n'estremaes estayes de la industria y del sector primariu, amás ye'l
primer destín turísticu mundial, con más 75 millones de visitantes estranxeros
al añu. Francia, llar de la primer Declaración de los Drechos del Home y del
Ciudadanu, ye miembru fundador de les Naciones Xuníes y ún de los cinco miembros
permanentes del so Conseyu de Seguridá. Francia abelluga los llares del Conseyu
d'Europa y del Parllamentu Européu, entrambes n'Estrasburgu, y les de la
Organización pa l'Andecha y el Desendolcu Económicu y de la Unesco, en París. Ye
tamién una de les ocho potencies nucleares reconocíes y miembru de la OTAN.

Antigua potencia colonial, la so cultura y civilización alcuéntrase espardida
per países de tol mundu axuntaos na organización de la Francofonía. L'idioma
francés ye una de les llingües con mayor espardimientu, tradicionalmente
emplegada como llingua de la diplomacia, que, cabero a delles llingües
rexonales, conforma'l patrimoniu llingüísticu de Francia, miembru de la Xunión
Llatina.

El territoriu francés tien una estensión de 675.417 km², lo que representa'l
0,5% de les tierres remanecíes del planeta (Puestu 40u nel mundu). La Francia
metropolitana, ye dicir, europea, cunta con 551.695 km² (datu del Institutu
Xeográficu Nacional francés), mientres que la Francia d'ultramar tien otros
123.722 km² (ensin considerar la Tierra Adelia pol Tratáu Antárticu en 1959 que
suspendió la reconocencia de toles soberaníes nesta rexón). Les sos islles de
mayor tamañu son Nueva Caledonia, Córcega, Guadalupe y Martinica.

La demarcación política de la Francia continental europea sofítase nes sos
«llendes naturales», siendo estes (en sentíu antihorariu): el Mar del Norte, la
Canal de la Mancha, l'Océanu Atlánticu (Golfu de Bizkaia); los Pirineos (llende
con España); el Mar Mediterraneu (Golfu de Lleón, Costa Azul); los Alpes; los
montes Jura; el ríu Rin. El Rin ye llende solo nuna parte del so cursu, puntu
dende'l que y hasta'l Mar del Norte, nun esisten accidentes xeográficos
qu'allinden de miente natural la llende con Bélxica, Luxemburgu y Alemaña. La
islla francesa más importante n'Europa ye Córcega, allugada nel mar
Mediterraneu. Na Francia metropolitana les llendes espárdense a lo llargo de
2.889 km y la llinia costera por otros 3.427 km. N'África, Asia, Oceanía,
América del Norte y el Caribe, el territoriu francés ye insular. La Guyana
Francesa ye l'únicu territoriu continental fuera d' Europa, llenda al norte col
Océanu Atlánticu (378 km); al oeste con Surinam (510 km), al este con Brasil
(673 km). La islla de Saint Martin tien una llende meridional coles Antilles
Neerlandeses (10,2 km).

Francia tien parte de los Pirineos y los Alpes, entrambos al sur. Otros macizos
montañosos son el Jura (na llende con Suiza), les Ardenes, el Macizu Central y
la Cordal de los Vosgos. El Mont Blanc nos Alpes con 4.808 metros d'altura ye'l
cume más altu d'Europa occidental. El puntu más baxu del país ta nel delta del
ríu Ródanu: -2 m. El territoriu cunta tamién con llanuras costeras hacia'l norte
y oeste del país.

Esisten importantes restos del paleolíticu inferior nel ríu Somme y los Pirineos
tradicionales (Home de Neandertal), mesmo qu'en La Chapelle-aux-Saints, Le
Moustier y La Ferrasie. Del paleolíticu superior hai abondantes vestixos de los
homes de Cro-Magnon, Grimaldi y Chancelade, dataos nunos 25.000 años
d'antigüedá, que tán allugaos nel valle de Dordoña. Ente les más afamaes
pintures rupestres del mundu tán les de Lascaux y de Font de Gaume, nos Pirineos
franceses.

Nel mesolíticu dalgunes actividaes agropecuaries foron reemplazando
n'importancia a les cueves, y nel neolíticu (dende'l III mileniu e.C.) xurdió la
cultura megalítica (qu'emplegó menhires, dólmenes y enterramientos). Dende
alredor de 1500 e.C. anicia la edá del bronce, desarrollándose rutes
comerciales. Atopóse utillaxe de la industria achelense del homo erectus de fai
900 o 1000 años na cueva Le Vallonnet, nel sur de Francia. La edá del fierro y
les cultures celtes asítiense dientro del I mileniu e.C.

Les llendes de la Francia moderna (1810) son aprosimadamente iguales que les de
l'Antigua Galia, que foi habitada polos celtes (galos). Galia foi conquistada
por Roma y el so líder Xuliu César (que venció'l xefe galu Vercingétorix) nel
sieglu I edC, y los galos adoptaron l'idioma romanu (el llatín, del
qu'evolucionó'l francés nel norte y l'occitanu nel sur) y la so cultura. El
cristianismu enraigonó nos sieglos II y III, y afitóse firmemente nos sieglos V
y VI, naquella época Xerónimu d'Estridón (San Xerónimu) escribió que Galia yera
la única rexón "llibre d'herexía".

Nel añu 451, Atila, el líder de los hunos invadió la Galia col gabitu de los
pueblos francos y visigodos y llograron aniar na parte principal de la Galia.
Nel sieglu IV, la llende del este de Galia a lo llargo del Rin foi cruzada por
Pueblos xermánicos, principalmente los francos, de la que deriva l'antiguu nome
de "Francie". La "Francia moderna" debe'l so nome al dominiu de los reis capetos
de Francia, alredor de París. Los francos foron la primer tribu ente los
conquistadores xermánicos d'Europa, dempués de la cayida del imperiu romanu, en
convertise al cristianismu (concretamente a la corriente arriana) col bautismu
del rei Clodovéu en 498; asina, Francia consiguió'l títulu de "Fía mayor de la
ilesia", y el país adoptaría esto como xustificación pa nomase "el reinu más
cristianu de Francia".

La Dinastía Merovinxa gobernó la Francia d'anguaño y parte d'Alemaña ente los
sieglos V y VIII. El primer rei foi Clodovéu I, que conquistó gran parte del
territoriu galu ente 486 y 507 y se convirtió al cristianismu ortodoxu (por
oposición a la herexía arriana, siendo bautizáu en Reims hacia'l 496.

La esistencia como entidá diferenciada entamó col Tratáu de Verdún (843), cola
axebra del Imperiu Carolinxu de Carlomagnu en Francia Oriental, Francia Central
y Francia Occidental. Francia Occidental comprendía aprosimadamente l'área
ocupada pola Francia moderna, de la que foi precursora.

Los Carolinxos gobernaron Francia hasta 987, cuando Hugu Capetu foi coronáu rei
de Francia. Los sos descendientes, la Dinastía de los Capetos, la Casa de
Valois, y la Casa de Borbón, amestaron progresivamente'l país con una serie de
guerres y herencies dinástiques. La monarquía algamó'l so apoxéu durante'l
sieglu XVII y el reináu de Lluis XIV. Nesti tiempu Francia poseyía la población
más grande d'Europa y la so política, la so economía y la so cultura influyíen
en tol continente. Francia tamién consiguió munches posesiones d'ultramar
n'América, África y Asia.

La Toma de la Bastilla marca l'entamu de la Revolución francesa, un procesu
social y políticu que se desarrolló ente 1879 y 1799, siendo les sos principales
consecuencies l'abolición de la monarquía absoluta y la proclamación de la
República, eliminando les bases económiques y sociales del Antiguu Réxime en
Francia.

Dempués d'una serie d'esquemes gubernamentales de breve duración, Napoleón
Bonaparte tomó'l control de la república en 1799, faciéndose primer cónsul y
emperador del qu'agora se conoz como'l Primer Imperiu Francés (1804-1814).
Aparte de les sos proeces militares, a Napoleón tamién se-y conoz pol
afitamientu del Códigu Napoleónicu, un códigu civil que permanecería vixente
hasta la segunda metada del sieglu XX y sirviría de modelu a otros países, como
España. Conózse-y tamién pol so talentu pa tenese arrodiáu de brillantes
espertos con un eleváu sentíu del Estáu, que supieron crear el marcu xurídicu y
alministrativu de la Francia contemporánea. Otros, sicasí, considéranlu un
dictador tiránicu que les guerres que fixo causaron la muerte de millones de
persones, y ún de los personaxes más megalómanos y nefastos de tolos tiempos.

Dempués de llevar a la victoria los exércitos de la Revolución nuna guerra de
defensa del territoriu nacional acenáu polos exércitos de les monarquíes
europees, el so exércitu, la "Grande Armée", conquistó la mayor parte d'Europa
continental. Nos territorios invadíos, Napoleón nomó a los miembros de la
familia Bonaparte y a dalgunos de los sos xenerales más cercanos como monarques
d'esos territorios. Anguaño, la familia real sueca desciende del xeneral
bonapartista Bernadotte.

Tres de la derrota final de Napoleón en 1815 na batalla de Waterloo y per aciu
del Congresu de Viena, la monarquía francesa foi reinstaurada, pero con nueves
llimitaciones constitucionales. Magar la organización política de Francia osciló
ente república, imperiu y monarquía per 75 años dempués de que la Primer
República cayera depués del güelpe d'Estáu de Napoleón Bonaparte, lo cierto ye
que la revolución marcó la fin definitiva del absolutismu y asoleyó un nuevu
réxime onde la burguesía, y en dalgunes ocasiones les mases populares, se
convirtieron na fuercia política dominante nel país. En 1830, una sublevación
civil afitó la monarquía constitucional de xunetu, que duró hasta 1848. La
Segunda República Francesa de breve duración finó en 1852 en que Napoleón III
proclamó'l Segundu Imperiu francés.

Nesti nuevu imperiu produzse un bultable desendolcu de los medios de tresporte,
mesmo qu'una bonanza económica. Enanta la rede bancaria y róblase un tratáu
llibrecambista con Inglaterra en 1860 quque favorez el comerciu internacional.
Sicasí la política esterior tuvo una serie de fracasos importantes como la
Segunda Intervención Francesa en México y sobre too la estreldosa derrota na
Guerra Franco-Prusiana de 1870 na que Napoleón III foi vencíu dafechu y el so
réxime foi sostituyíu pola tercer república francesa.

Francia tuvo posesiones coloniales en delles partes del mundu, dende l'entamu
del sieglu XVII hasta los años 1960. Nos sieglos XIX y XX, el so imperiu
colonial yera'l segundu más grande del mundu dempués del Imperiu británicu. Nel
so picu, ente 1919 y 1939, el segundu Imperiu colonial francés espardió sobre
12.347.000 kilómetros cuadraos de tierra. Incluyendo la Francia metropolitana,
l'área total de la tierra baxo soberanía francesa algamó 12.898.000 kilómetros
cuadraos nos años 20 y 30, que ye l'8,6% del área de la tierra del mundu.

Anque en última instancia acabó como vencedor na Primer Guerra Mundial, Francia
sofrió unes pérdides humanes y materiales enormes que la debilitaron nes décades
por venir. Los años 30 tuvieron marcaos por una variedá de reformes sociales
inxeríes pol gobiernu del Frente Popular. Francia y Reinu Xuníu declararon la
guerra a l'Alemaña nazi'l 3 de setiembre de 1939 por mor d'un tratáu soscritu
con Polonia, que'l so territoriu fora invadío pola Wehrmacht, l'exércitu alemán.
Al entamu de la Segunda Guerra Mundial, Francia llevó a cabo una serie de
campañes fracasaes de rescate en Noruega, Bélxica y los Países Baxos ente 1939 y
1940. Dempués del ataque relámpagu de l'Alemaña Nazi ente mayu y xunu de 1940 y
el so aliáu, la Italia fascista, la direición política de Francia robló
l'Armisticiu del 22 de xunu de 1940. Los alemanes afitaron un réxime autoritariu
baxo la tutela del mariscal Philippe Pétain conocíu como Francia de Vichy,
qu'adoptó una política de collaboración cola Alemaña Nazi. Los opositores del
réxime formaron l'estáu de Francia Llibre fuera de Francia, sustentaron la
resistencia francesa y foron sumando cada vegada más territorios coloniales a la
so causa. La Francia continental foi lliberada col esfuerciu común de los
aliaos, Francia Llibre y de la resistencia francesa en 1944.

La Cuarta República Francesa afitada dempués de la Segunda Guerra Mundial lluchó
pa caltener el so estatus económicu y políticu como potencia mundial. Intentó
recuperar el control sobre'l so imperiu colonial, afectáu pola guerra. La
tentativa poco entusiasta en 1946 de recuperar el control na Indochina Francesa
dio llugar a la Primer Guerra d'Indochina, que terminó en derrota francesa na
Batalla de Dien Bien Phu en 1954. Solo unos meses más sero, Francia fexo frente
a un nuevu conflictu, incluso más ásperu que l'anterior, na so más vieya colonia
importante, Arxelia.

L'alderique por caltener el control d'Arxelia, entós llar d'un millón de colonos
europeos, debilitó'l país y guió cuasi a la guerra civil. En 1958, la cuarta
república débil y inestable llevó a la Quinta República Francesa, que s'enconta
nun fuerte poder executivu. Charles de Gaulle caltuvo'l país amecíu mientres
toma'l camín al extremu de la guerra. La Guerra d'Arxelia y la guerra civil
qu'españó n'Arxelia ente los favoratibles d'abandonar la colonia y los colonos
que s'arreyaben a caltener la presencia francesa, acabó en 1962, cola
declaración d'Evian qu'incluyíen la cellebración d'un referéndum d'autodetermín.
El xeneral De Gaulle tamién tuvo qu'afrontar otra dura prueba en mayu de 1968,
de la que salió trunfante nes elecciones anticipaes convocaes en xunu del mesmu
añu.

En 1981, François Miterrand ye escoyíu presidente de Francia, y gobernó dende
1981 hasta 1995. Llueu, Jacques Chirac sedría escoyíu presidente de Francia,
gobernando ente 1995 y 2007. Francia sofitó a Estaos Xuníos na primer guerra del
Golfu (1990), asina como nel baltu del réxime talibán. Nes últimes décades del
sieglu, la reconciliación y l'andecha de Francia con Alemaña foron el pegoyu de
la Xunión Europea. Francia tuvo na vanguardia de los Estaos miembros europeos de
la xunión qu'intentaben esplotar l'enfotu de la xunión monetaria pa crear una
xunión europea política, una defensa y un aparatu amecíos y más capaces de la
seguridá.

Dominique de Villepin, a la tiesta de la diplomacia francesa, lideró'l bloque de
países que s'opunxo a la invasión d'Iraq de 2003, acenando con utilizar el so
drechu a vetu nel Conseyu de Seguridá, llevando de pasu a un enfriamientu de les
rellaciones cola alministración de George W. Bush. El candidatu de los
conservadores, Nicolas Sarkozy, ganó los comicios electorales del 6 de mayu de
2007 pa ocupar la Presidencia de la República Francesa, asocediendo a Jacques
Chirac.

La Francia metropolitana ta dividida en 96 departamentos (en francés
départements), agrupaos en 22 rexones (en francés régions). El nome de los
departamentos correspuende na mayoría de los casos a un ríu o un monte del so
territoriu. Cada departamentu tien asignáu un númberu, n'orde alfabéticu,
qu'apaez por exemplu nes matrícules de los coches o nos códigos postales.

Francia ye consideráu un país de primer mundu pol so nivel de vida (IDH). Ye la
quinta economía mundial en términos nominales, y a nivel européu allúgase tres
d'Alemaña, con un PIB en dólares superior al del Reinu Xuníu. En 2006 el
crecimientu económicu francés llegó al 2% siendo'l más baxu de la zona euro y
los sos índices de desemplegu ente los más altos.

La economía francesa tien una gran base d'empreses privaes, pero la intervención
estatal nes grandes compañíes ye superior a la d'otres economíes del so tamañu.
Estayes claves con grandes inversiones n'infraestructura como l'eléctricu, les
telecomunicaciones o la estaya aeronáutica, históricamente foron dirixíes
direutamente o indireutamente pol Estáu, anque dende l'entamu de la década de
1900 la participación estatal foi amenorgando.

Los sos pegoyos son estremaos: tresporte, telecomunicaciones, industries
agro-alimentaries, productos farmacéuticos, aeronáutica, defensa, tecnología, lo
mesmo que'l sector bancariu, los seguros, el turismu, y los tradicionales
productos de luxu (marroquinería, prêt-à-porter, perfumes, alcoholes, etc.). El
PIB por sector: agricultura (2,7%), industria (24,4%), servicios (72,9%). Otra
miente, la enerxía solar ta entamando a tener cada vez mayor puxu en Francia.
Tien una industria aeroespacial importante guiada pol consorciu européu Airbus
además de tener una base espacial llamáu puertu espacial de Kourou. En
telecomunicaciones destaca France Télécom como'l primer operador del país.

Ensin la producción petrolífera, Francia esfotóse nel desenvolvimientu de la
enerxía nuclear, qu'agora representa aprosimadamente'l 78% de la producción
d'electricidá del país. Los residuos radiactivos son almacenaos n'instalaciones
de retratamientu. En 2006 la producción neta d'electricidá algamó 548.8 TWH, de
los que:



https://ast.wikipedia.org/wiki/Reinu_Xun%C3%ADu

El Reinu Xuníu de Gran Bretaña ya Irlanda del Norte ye un país del norte
d'Europa miembru de la Xunión Europea (XE) formáu por Inglaterra, Escocia y
Gales (na islla de Gran Bretaña) ya Irlanda del Norte (na islla d'Irlanda). Ye
una monarquía constitucional y una democracia parllamentaria. La principal
cámara del Parllamentu ye la Cámara los Comunes, integrada por 650
parllamentarios elixíos por sufraxu universal. Unes 700 persones puen optar a ún
escañu na cámara cimera, o Cámara de los Lores (títulu vitaliciu). Esiste un
Parlamentu allugáu n'Escocia, con sede n'Edimburgu, con grandes poderes
llocales, y una Asamblea Galesa, con sede en Caerdydd, con autoridá más
llimitada.

Los ingleses suponen más del 80% de la población, los escoceses casi el 10% y
los galeses ya irlandeses del norte parte del restu. El Reinu Xuníu tamién
recueye diverses comunidaes d'inmigrantes, sobro too, de les sos antigües
colonies del Caribe, India, Pakistán, Bangladesh y África. La so economía ta
sofitada nel Sector Servicios, magar que caltién la so capacidá industrial nel
seutor de les cimeres teunoloxíes ente otros. L'área metropolitana de Londres ye
una de les places finacieres más importantes del mundu.

Más tarde, col Acta de Xunión de 1800, el reinu amestárase'l Reinu d'Irlanda,
formando el Reinu Xuníu de la Gran Bretaña ya Irlanda. La creación de la
República d'Irlanda en 1921 supunxo la lliberación de l'islla, anque los
irlandeses de la provincia del Ulster, quedaríen baxo soberanía británica.
Tamién el nome camudaríase fasta llegar al d'agora, Reinu Xuníu de la Gran
Bretaña ya Irlanda del Norte.

El Reinu Xuníu foi la potencia marítima ya industrial dominante del sieglu XIX,
qu'estendió les idees d'Occidente a gran parte del mundu. L'Imperiu Británicu,
dominaría una cuarta parte de la superficie de la Tierra, y una tercera parte de
la población del mundu, en resume, l'imperiu más grande de la hestoria.
L'imperiu Británicu sedría afeutáu enforma pola I Guerra Mundial, y la II Guerra
Mundial. Dende'l sieglu XIX el gobiernu empezó a dar mayor autonomía a les sos
colonies, un procesu que nun finaría fasta'l sieglu XX.

En 1973, el Reinu Xuníu tornaría a formar parte de la Xunión Europea. Magar que
siempre hebo una fuerte oposición a la permanencia en dicha institución, ya
qu'hai sectores que quieren deslligase por completu de la mesma. El Reinu Xuníu
fuera ún de los estaos que nun adoptaron l'Euru, con Suecia y Dinamarca.

El Reinu Xuníu ye una monarquía parllamentaria sofitada nuna Common law, pero
nun tien una constitución, siendo l'únicu país d'Europa que nun la tien. Les sos
práutiques son inherentes a les instituciones del gobiernu, que son la Corona,
el gabinete de ministros, el Conseyu Priváu y el Parllamentu.

La capital del Reinu Xuníu ye Londres. Alcuéntrase tarazáu en cuatro
territorios, rexones o tamién nomaos países constituyentes: Inglaterra, Escocia,
Gales ya Irlanda del Norte, siendo la capital del estáu tamién la d'Inglaterra.
Les otres rexones tienen allugaes les sos capitales n'Edimburgu, Caerdydd y
Belfast respeutivamente. Toes tienen una cierta autonomía, siendo mayor nel
territoriu norirlandés. Asina mesmu, tamién posee 14 territorios d'Ultramar:



https://ast.wikipedia.org/wiki/Ice_T

Tracy Marrow (16 de febreru de 1958), meyor conocíu pol so nome artísticu Ice-T,
ye un actor y músicu estaunidense nacíu en Newark, New Xerséi.

Depués de dase a conocer como solista, Ice-T fíxose famosu como líder de la
banda de metal Body Count, fundada en 1990. Col grupu, tuvo muncho discutiniu
poles lletres del cantar "Cop Killer", que munchos atalantaron que afalaba a la
violencia escontra'l oficiales de la polícia.

Ice-T tamién se dio a conocer como actor. Dende l'añu 2000 interpreta'l rol del
Detective Odafin ''Fin'' Tutuola na serie televisiva Law & Order: Special
Victims Unit na cual trabaya hasta l'actualidá .

Ice-T nació sol nome Tracy Mamadoucapdou, fíu de Solomon y Alice Mamadoucapdou,
en Newark, New Xerséi. Cuando neñu, la so familia camudar a Summit, New Xerséi.
Solomon yera un afro-americanu de piel escuro, mientrás que Alice yera creole.
Por décades, Solomon trabayó como mecánicu de cintes tresportadores na Rapistan
Conveyor Company. Dende neñu, Tracy notó'l racismu al ver como los sos amigos
blancos trataben a neños de piel más escuro, y como nun lo trataben asina al
porque'l so tonu de piel yera más claru. Al cunta-y esto a la so madre, Alice
díxo-y "Queríu, la xente ye estúpida"; el so conseyu y esti incidente
enseñáronlu a Marrow a controlar la forma en que la ignorancia d'otros
afectábalu.

Alice morrió d'un ataque al corazón cuando Tracy taba en tercer grau. Solomon
crió a Tracy como padre solteru por cuatro años, cola ayuda de l'ama de llaves,
nesi tiempu tracy escontra karate en karate aprendió munches coses de sabiduría
y al igual que 2Pac tracy interesar na Poesía diba a clases de poesía na so
escuela. La primer esperiencia de Tracy con una actividá illegal asocedió depués
de que-y robaren una bicicleta que Solomon regalára-y para Navidá. Cuando Tracy
cuntar al so pá, Solomon encoyó los costazos y dixo, "Pos, entós yá nun tienes
bicicleta." Tracy dio en robar partes de bicicletes y construyó delles
bicicletes con elles, Tamién tracy nesi tiempu yera fanáticu del Basquetbol yera
unu de los meyores del so barriu y na escuela xugaba Rugby. Tracy siempres foi
bien caleyeru la so segunda casa yera la cai, tracy con solu 12 años yá lu había
vistu toa drogues, armes, violencia, etc yá que vivía nun Ghetto. Cuando Tracy
tenía 12 años, Solomon morrió d'un ataque cardiacu. Per munchos años,
AllMusic.com caltuvo que los sos padres "morrieron nun accidente
automovilísticu", pero Ice-T dixo que foi'l quien tuvo envolubráu nun accidente,
lo cual asocedió décades más tarde.

Dempués de la muerte del so padre, Tracy foi vivise a la cárcel de menores
d'edá, depués pasó a vivir de volao con una tía cercana, y depués foi a vivir
con otra tía y el so maríu en View Park, un vecinderu de clase media baxa en Los
Angeles. Mientrás el so primu Earl preparar pa dir a la universidá, Tracy
compartió un cuartu col. Earl yera fanáticu de la música rock, Heavy Metal y
Punk solo escuchaba emisores de rock, heavy metal y punk locales. Al compartir
el cuartu, esto espertó l'interés de Tracy na música heavy metal tamién earl
tenía amigos punk que tamién yeren amigos de tracy nesi tiempu. el maríu de la
so tía yera adictu al Crack y la so tía yera alcohólica, la so tía escuchaba
música Country y el so tíu escuchaba Rocksteady y Funk.

Tracy asistió a Palms Junior High, que yera na so mayoría d'estudiantes blancos,
ya incluyía estudiantes negros de South Central, Long Beach, Pasadena, Inglewood
y Compton. Dempués de graduase, asistió a Crenshaw High School, que yera na so
mayoría d'estudiantes negros. Marrow dar a conocer ente los sos amigos porque
nun bebía alcohol, nun fumaba, nin usaba drogues, como resultáu de los sos
instintos de supervivencia. Mientres esti tiempu, la tensión ente bandes
intensificar nes escueles de Los Angeles. Estudiantes que pertenecíen a los
Bloods y a los Crips asistíen a Crenshaw y engarraben nos pasiellos de la
escuela. Tracy xunir a los Crips, y empezó a lleer les noveles de Iceberg Slim,
que memorizaba y lleía a los sos amigos, qu'esfrutaben d'escuchalo diciéndo-y
"Yo, kick some more of that shit by Ice, T" (o "llee un pocu más d'esa mierda de
Ice, T"). D'ende'l so nome artísticu, tamién vía películes de crime, mafiosos,
gánster, etc esto influyir en metese'l mundu criminal. tamién dempués de clases
Marrow y los sos amigos pasar a una plaza a beber Alcohol y fumar cigarillos y
Marihuana, tamién se xuntaben na nueche y robaben cases y Marrow empezó a tener
dineru. Marrow y otros Crips escribieron y cantaron "Crip Rhymes", muncho
primero de la llegada del hip hop y la música rap, dempués d'eso Marrow foi unu
de los más populares de la so escuela.

A la edá de 17, Tracy recibió'l dineru del Seguro social pola muerte del so
padre p'arrendar un apartamentu por $90 al mes nun barriu probe y peligroso.
Marrow siguía siendo de la peada Crips y empezó a vender Marihuana, Heroína,
Cocaína y Crack y a robar radios d'autos y asaltar negocios a mano armada pa
ganar dineru, lo cual nun yera abondu pa caltener a la so novia y fía. Esto
llevar a xunise al Exércitu de los Estaos Xuníos polos beneficios económicos.
Sirvió dos años na unidá 25 d'Infantería. El so oficial cimeru ordenólu a Marrow
dirixir a un grupu de soldaos a robar suministros pa él. Marrow y el so grupu
fueron arrestaos pol robu. Mientres esperaben xuiciu, recibió una bonificación
de $2500, pasó 7 meses na cárcel y decidió escapar y desertar les sos xeres del
exércitu, tornando 7 meses más tarde. Recibió un castigu non xudicial Artículu
15, y completó l'entrenamientu avanzáu d'infantería.

Mientres el so tiempu nel exércitu, Marrow interesar na música hip hop. Nesti
tiempu escuchó'l cantar "Rapper's Delight", de Sugar Hill Gang y esta inspirar a
cantar les sos propies llíriques sobre la música d'ésta y otros cantares.
Sicasí, la música nun s'afaía a les sos llíriques nin al so estilu de cantar.
Esto llevó a Marrow a tratar de desenvolver les sos mañes como raperu.

Como líder d'escuadrón en Schofield Barracks, Marrow conoció un manejador de
prostitutes llamáu Mac en Hawaii, onde la prostitución nun yera bien controlada,
pola gran cantidá de visites de soldaos y turistes. Mac almiró que Marrow
pudiera citar a Iceberg Slim, y enséñolu cómo remanar prostitutes, Marrow foi
chulu por un tiempu y asina ganaba dineru. Marrow pudo entós mercar equipu de
música a precios económicos en Hawaii, incluyendo mecedores, bocines, y otros
equipos. D'esta forma, empezó a aprender sobre grabación y música. Tamién nesi
tiempu empezó a arreyase cola mafia, Marrow foi un mafiosu un tiempu.

Al llegar el final de la so carrera nel Exércitu, Marrow enteróse al traviés del
so superior que podía dexar l'Exércitu más tempranu, yá que yera un padre
solteru. Por esta razón, abandonó l'exércitu cuatro meses enantes de esperar y
por una beca foi a la universidá y duru 3 meses hasta que lo pillaron con
drogues, empezara a vender drogues na universidá y tamién consumía él. Depués
d'esto foi a un centru de rehabilitación de drogues y alcohol, ellí conoció a un
productor qu'igual yera drogadictu, esti productor ayudar a grabar el so primer
álbum.

Dempués de dexar l'Exércitu, Marrow deseyaba caltenese alloñáu de les bandes y
la violencia, y decidió camudase al Bronx por un tiempu p'aprender de la cultura
Hip Hop, nel Bronx aprendió a rapear y afaer el rap al so estilu y empezó a usar
el so equipu de música pa dase a conocer como disc jockey en Los Angeles, tamién
empezó a faer boxéu clandestín y diba a batalles de rap. Como tributu al so
ídolu, Iceberg Slim, Marrow adoptó'l nome artísticu de Ice-T. Mientres
participaba como DJ en fiestes, llamaba más l'atención poles sos maña como
raperu, y decidió siguir esi camín, tamién Marrow fíxose amigu de raperos
Underground y faíen Freestyle rap. Depués de terminar la so relación cola so
novia Adrienne, Marrow dexó de trabayar y empezó a vivir na cai colos
vagamundos, depués d'eso empezó a trabayar de mecánicu y tamién competía en
carreres clandestines de motos onde apostaben dineru. Marrow siempres ganaba les
carreres y ganaba enforma dineru, al dase cunta que de mecánicu ganaba una
miseria tornó a la vida criminal, robando xoyeríes colos sos amigos de la
escuela, pretendiendo que yeren veceres mientres planiaben los robos, y depués
rompiendo les vitrines con martiellos y tamién robaben autos, vendía armes
illegalmente na cais de Compton y South Central gracies a eso paso un mes na
cárcel, lo que Marrow describió depués nos sos cantares, tamién marrow y los sos
amigos cutieron a un empresariu con manoples y quitáron-y el so dineru,
l'empresariu al atopar unu de los amigos de Marrow meter a la cárcel. Como
vengación Marrow y los sos amigos balearon la so empresa con AK-47. Marrow
tamién empezó a arreyase n'engarradielles pa ser respetáu, depués d'eso mandaba
dellos barrios Crips de Los Ánxeles, Marrow nesi tiempu yera tou un matón y
gánster.

En 1982, Marrow conoció al productor William Strong de Saturn Records, quien
grabó'l so primera senciellu, "Cold Wind Madness", tamién conocíu como "The
Coldest Rap". El mesmu convirtióse nun ésitu na escena "underground", a pesar de
que les estaciones de radio nun la tocaben pol so fuerte conteníu llíricu. A
pesar d'esti ésitu, Marrow nun consideró siguir la so carrera musical
seriamente. Unu de los amigos de Marrow, Sean Y. Sean, foi arrestáu por posesión
de mariguana, y mercancía robada por Marrow. Sean asumió la responsabilidá,
sirviendo dos años en prisión. Marrow dixo que tien una delda de gratitud con
Sean, yá que el so tiempu en prisión dexó-y a Marrow dedicase a la so carrera
como raperu.

Marrow tuvo envolubráu nun accidente automovilísticu, y foi hospitalizáu como
John Doe yá que nun tenía nengún tipu d'identificación, por cuenta de les sos
actividaes criminales. Al ser dáu d'alta del hospital, decidió abandonar la vida
criminal y siguir la so carrera de raperu profesional.



https://ast.wikipedia.org/wiki/Sergio_Ag%C3%BCeros

Sergio Agüeros González (Torrelavega, Cantabria, 21 de febreru de 1975) ye un
cantante de tonada.

La so neñez pasóla nel pueblu cántabru de Cires y vivió la tonada nel ambiente
familiar.

Como ye habitual, entamó a participar nos concursos de tonada (ganando en delles
ocasiones la Muestra de Folklore Ciudá d'Uviéu o el de la Canción Cántabra) y a
destacar como una de les voces más moces y renovadores de la mesma.

En 2005 se crea el grupu Tanea, que lu componen Sergio Agüeros, Nando Agüeros,
Pedro Pablo Cossío (cantantes de tonada) y Ana y Arancha (voces femeninas y
panderetas).

En 2006 Tanea saca su primer discu llamau "Aquel niño que yo fui" En 2009 Tanea
publica otru discu, titúlase "Los que perdieron el Norte" En 2012 (junio) Tanea
vuelve a publicar otru discu llamau "Acuérdate", nel que la mayoría de les
canciones interpretalas su hermanu José Fernando. Ye obligau destacar que en
esti últimu discu colaboran VICTOR MANUEL (interpretando la canción "Vientu del
Norte", dentro del discu aquel neñu que yo fui) y DAVID BUSTAMANTE
(interpretando "La Santina", tamién ta nel mesmu CD). Tamien Nando Agüeros
interpreta dentro del discu "acuérdate" la canción PAXARINOS, de Victor Manuel.
Toes estes canciones dejolas aqui baxu con enlaces del youtube:

LA SANTINA (Nando Agüeros) http://www.youtube.com/watch?v=TfabxbKsOb0 LA SANTINA
(GRUPU TANEA Y BUSTAMANTE, en directu)
http://www.youtube.com/watch?v=dlJ1HtJZiiY&feature=related PAXARINOS (Nando
Agüeros) http://www.youtube.com/watch?v=sDxiaXoQ-rU VIENTU DEL NORTE (TANEA Y
VICTOR MANUEL) http://www.youtube.com/watch?v=YUtg0_FvMto

Sergio vien formando parte de la rellación de les meyores voces del añu del
Memorial Silvino Argüelles.



https://ast.wikipedia.org/wiki/Estaos_Xun%C3%ADos_d%27Am%C3%A9rica

Los Estaos Xuníos d'América, conocíos tamién como Estaos Xuníos, y tamién como
America polos sos habitantes, ye una república federal compuesto por 50 estaos,
el distritu federal de Columbia (nel que s'alluga la so capital, Washington DC),
cinco grandes territorios autónomos (Puerto Rico, Guam, les Islles Vírxenes
d'Estaos Xuníos, les Islles Marianes del Norte y Samoa Americana) y otros
territorios menores. 48 de los sos estaos, y el distritu federal, son contiguos,
y llocalícense na rexón central d'América del Norte, ente Canadá y México; los
otros dos estaos, Alaska y l'archipiélagu de Hawaii, asítiense respectivamente
na parte noroccidental de Norteamérica y nel océanu Pacíficu. Con una estensión
de 9,8 millones de km² y una población de más de 324 millones d'habitantes, los
Estaos Xuníos son el tercer país mayor del mundu por superficie total y tamién
el terceru con mayor población. Ye ún de los países del mundu más multicultural,
con una población étnicamente muy diversa como resultáu de varios sieglos
d'inmigración a gran escala dende otros países del mundu. La so xeografía y
clima son tamién perdiversos, lo que da al país gran abondancia d'ecosistemes
distintos, con bayura de flora y fauna.

Los primeros habitantes del país emigraron dende Asia, al traviés del estrechu
de Bering, a lo menos fai 15.000 años y a ellos xuniéronse los colonos europeos
a partir del sieglu XVI. Los Estaos Xuníos formáronse a partir de la xuntura de
trece colonies britániques espardíes a lo llargo la costa Este (la que mira pal
océanu Atlánticu) del continente. Los problemes ente Gran Bretaña y les sos
colonies norteamericanes foron aumentando tres de la Guerra de los Siete Años, y
culminaron na nomada Revolución Americana, na que los delegaos de les trece
colonies decidieron por unanimidá declarase independientes de la so metrópoli.
La guerra que siguió a esa declaración d'independencia finó en 1783, col
reconocimientu del nuevu estáu por Gran Bretaña; foi la primer guerra
d'independencia d'una colonia escontra la so metrópoli europea que ganó la
colonia. L'actual constitución adoptose en 1788 como una modificación de los
Artículos de la Confederación, l'acuerdu inicial de 1781 ente les trece colonies
que foi denunciáu por dalgunes por tener dao demasiaos poderes al gobiernu
federal. Les primeres diez enmiendes al testu de 1788, nomadas conxuntamente la
Carta de Derechos (Bill of Rights), foron diseñadas pa garantizar les llibertaes
civiles fundamentales de los ciudadanos, y ratificaes en 1791.

Los nacientes Estaos Xuníos aniciaron una agresiva espansión per toa América del
Norte demientres el sieglu XIX, desplazando a les tribus de nativos americanos,
tomando nuevos territorios y convirtiéndolos en nuevos estaos que s'incorporaben
a la Xunión. Pa 1848 la federación estendíase yá d'océanu a océanu. Na segunda
metá del sieglu XIX la Guerra civil estaunidense supunxo el final de la
esclavitú. Pa finales d'esi sieglu entamó la espansión del país hacia'l Pacíficu
(Hawaii convirtiose nel 50º estáu en 1898), nún momentu en que la so economía
entamó a espolletar enforma. La guerra hispano-estaunidense de 1898 y la Primera
Guerra Mundial confirmaron l'estatus del país como una potencia militar de nivel
mundial. Estaos Xuníos acabó la Segunda Guerra Mundial como una superpotencia:
foi el primer país en desarrollar armes nucleares y el primeru n'usales en
batalla. Esti calter de superpotencia acentuose tres del final de la Guerra
Fría: tres de la disolución de la Xunión Soviética en 1991 los Estaos Xuníos
quedaron como única superpotencia del mundu.

Los Estaos Xuníos son la primer economía del mundu, col mayor productu nacional
brutu (PNB), tantu nominal como real. Figura nos primeros puestos en múltiples
ránkings de desarrollu económicu y social, como los que miden l'ingresu mediu
por persona, el desarrollu humanu o la productividá por trabayador. Magar
qu'aveza a considerase la so economía como post-industrial, con un sector
servicios dominante, el so sector manufactureru ye entá el segundu mayor del
mundu. Con namái un 4,4% de la población mundial, tien un PNB que ye'l 25% del
mundial, y el so gastu militar ye'l 33% del total agregáu del de tolos países
del mundu; de resultes d'ello, ye la principal potencia económica y militar del
planeta. La so influyencia política y cultural nel restu del mundu ye enorme, y
ye tamién un país líder n'investigación científica y nel desendolcu
d'anovaciones tecnolóxiques.

Colonizada por migraciones asiátiques nel XI mileniu e.C., nel sieglu XVI foi
esplorada por españoles, ingleses y franceses. L'asentamientu continuu européu
más antiguu ye San Agustín (Florida), fundáu pol asturianu Pedro Menéndez
d'Avilés, tres esterminar una comunidá hugonote que fuxere de la persecución nel
so país.

Mentanto los españoles ocupaben Florida, ingleses, franceses, holandeses y
suecos ocupaben el noreste del actual país. A mediaos del sieglu XVII los
ingleses ocuparon los territorios de les restantes naciones menos el territoriu
francés que foi cedíu tres la Guerra de los siete años (1763).

Tres la guerra d'independencia de los Estaos Xuníos surdió Estaos Xuníos con
llendes al norte col Canadá británicu y al sur y oeste coles posesiones
españoles, col ríu Mississippi como frontera. La compra de Louisiana en 1803
duplicó'l territoriu del nuevu país y en 1846 yá ocupaba'l territoriu
continental actual (Alaska compraríenla a los rusos en 1867). Tres la Guerra de
Secesión la parte noroeste del país anició la revolución industrial
convirtiéndose en primera potencia nesi sen en 1892. Tres la Primera Guerra
Mundial tenía formáu un imperiu colonial y dominaba'l mercáu mundial de
capitales. Tres la Segunda Guerra Mundial convirtióse en superpotencia cola
Xunión Soviética y en 1991 n'hiperpotencia.

La Constitución estaunidense, promulgada'l 17 de setiembre de 1787, ye la
constitución escrita más antigua del mundu. Tien namái siete artículos, magar
que foi enmendada 27 vegaes. Les diez primeres enmiendes que se-y añedieron son
conocíes col nome de Declaración de Derechos, que foi aprobada pol congresu en
avientu de 1791. La nación ta estructurada como un estáu federal; cada estáu ta
sodividíu en condaos, y estos en distritos y municipios.

Cada estáu, pela so banda, ta mandáu por un gobernador y tien un congresu
bicameral. Namái Nebraska tien un únicu cuerpu llexislativu.

El presidente del país ye, dende'l 20 de xineru de 2009, Barack Hussein Obama.
El so vicepresidente, que ye tamién presidente del Senáu, ye Joe Biden. El
presidente (speaker) de la Cámara de Representantes ye John Boehner, y el
cabezaleru de la mayoría del Senáu ye Harry Reid. Los ministros llámense equí
secretarios, y son los siguientes:

El país cunta con importantes recursos minerales, y estensos xacimientos d'oru,
petroleu, carbón y uraniu. Les principales producciones agrícoles son el maíz,
el trigu, el zucre y el tabacu. Na industria destaquen los automóviles,
l'aeronáutica y los productos electrónicos. Sicasí, el principal seutor
económicu ye'l sector servicios. Los Estaos Xuníos son el tercer destín
turísticu, detrás de Francia y España.

Los principales socios comerciales de los Estaos Xuníos son Canadá y Méxicu,
países colos que tien robláu el Tratáu de Llibre Comerciu d'América del Norte,
conocíu poles sigles NAFTA n'inglés. Otros importantes socios comerciales son
China y Xapón.

Los Estaos Xuníos tán compuestos étnicamente (2010) por un 72,4% de blancos, un
16,3% d'hispanos, un 12,6% d'afroamericanos, un 4,8% d'asiáticos, un 0,9%
d'indios americanos y nativos d'Alaska y un 0,2% de nativos de Hawaii. Hai
tamién un 2,9% de la población de xente que ye un amiestu de dos races, y un
6,2% que cai embaxu la categoría "otres races".

Los Estaos Xuníos son anguaño ún de los focos más importantes de la creación
artística y de renovación de la conocencia. Sicasí, bien de manifestaciones
culturales de los Estaos Xuníos queden tapecíes por una cultura popular,
difundida masivamente nel mundu enteru per aciu del cómic, el cine, la música y
internet. Son asina frecuentes, sobre manera n'Europa, les descripciones y les
crítiques de la cultura de los Estaos Xuníos como una socultura o una cultura
imperialista.



https://ast.wikipedia.org/wiki/Siria

Siria ye un país d'Asia, allugáu na oriella oriental del mar Mediterraneu, na
fastera conocida como Mediu Oriente. Tien llendes con Israel, El Líbanu,
Xordania, Iraq y Turquía.

L'actual estáu siriu ye solo una parte de la Siria histórica, tamién conocida
como Gran Siria o Bilad ax-Xam (بلاد الشام n'árabe) y de la que formaben parte
territorios qu'anguaño pertenecen a Xordania, El Líbanu y Israel.

Los principales ríos de Siria son l'Orontes, l'Eufrates col so afluente Khabur y
el Tigris, que marca en parte la llende con Turquía. Hai anguaño un contenciosu
ente ésti últimu país, Siria y Iraq pola mor del so proyeutu de construcción
d'una serie de preses nel Tigris y l'Eufrates que tendríen por consecuencia la
mengua del caudal de los dos ríos.

Siria foi'l centru d'una civilización semita de gran importancia, alredor de les
ciudaes d'Ebla y Ugarit, onde tuvo llugar el descubrimientu del bronce.

Tierra de pasu, el país conoció na antigûedá les dominaciones socesives de
cananeos, hitites, hebreos, asirios, perses, griegos, romanos y bizantinos.

A partir del sieglu IV, empezaron a instalase na Siria actual tribus vinientes
del sur d'Arabia. La victoria de Yarmuk sobre los bizantinos nel añu 636
permitió a los árabes dominar tol país.

Na dómina de la dinastía Omeya (661-750), de la que foi capital Damascu, Siria
conoció una dómina d'esplendor, cola construcción de palacios y mezquites, el
desarrollu de les ciencies y les artes y la espansión territorial.

La llegada de la dinastía abasí (750-1258) desplazó'l centru del poder a la
nueva capital, Baghdad, y Siria convirtióse nuna más de les provincies del
imperiu.

La constante llucha contra los cristianos, debilitó'l país y facilitó la
invasión de los mongoles nel sieglu XIII. La dinastía de los mamelucos
exipcianos frenó l'avance de los mongoles y derrotó a los cruzaos en 1291,
dominando Siria hasta 1516

L'Imperiu otomanu anexonó Siria en 1516 y dividióla en cuatro provincies,
(Damascu, Trípoli, Alep y Saida).

El debilitamientu del imperiu otomanu llevó a les intervenciones franceses (en
1799 y 1860) y exipcia (1831).

Na Primer Guerra Mundial, tres la promesa británica de concede-yos la
independencia, los sirios enfrentáronse colos turcos y los alemanes.

Pesie a esta promesa, en 1916, británicos y franceses roblaron un tratáu
secretu, los alcuerdos Sykes-Picot, pa repartir ente ellos los territorios
árabes del imperiu otomanu. Iraq y Palestina correspondieron-yos al Reinu Xuníu,
mientres que Francia quedóse cola Siria y el Líbanu actuales.

En 1918 les tropes britániques ocuparon Damascu, pero retiráronse al añu
siguiente dexando la zona baxo control francés.

En 1920, la Sociedá de Naciones confió a Francia'l mandatu sobre Siria y Líbanu.
Sicasí, los nacionalistes árabes nun reconocieron esti mandatu y proclamaron
unillateralmente como rei a Fayçal ibn Hussein. Ente 1925 y 1926, Francia hubo
de facer frente a la insurreición y bombardió Damascu en dos ocasiones.

Na Segunda Guerra Mundial, les fuercies britániques y de la Francia llibre al
mandu del xeneral Catroux espulsaron al representante del gobiernu de Vichy y
reconocieron oficialmente la independencia de Siria,que nun se fizo efectiva
hasta la fin de la guerra, en 1946.

Tres algamar la independencia Siria participó na primer guerra contra l'estáu
d'Israel en 1948.

La derrota del país llevó a una inestabilidá política y una serie de golpes
d'estáu militares. La oposición ente les facciones pro-iraquines y pro-exipcies,
saldóse en favor de los últimos cola creación de la República Árabe Unificada.
Esti estáu, qu'axuntaba Siria al Exiptu de Naser tuvo malapenes cinco años
d'esitencia, ente 1958 y 1963.

Dende 1963 el gobiernu ta en manes del Partíu Baas, que, depués d'un primer
periodu de moderación, averóse a la XRSS y llevó a cabu política agresiva que
desembocó na Guerra de los seis díes contra Israel, de consecuencies
catastrófiques pal país.

En 1971 tomó'l poder el xeneral Hafez al-Asad, que trató de romper
l'aisllamientu políticu del país con una política esterior más moderada. Sicasí,
nel planu interior, instauró un réxime autoritariu y represivu.

En 1973, Siria participó n'otru conflictu bélicu contra Israel, la Guerra de Yom
Kippur, na que perdió'l control de los altos del Golán.

Nos últimos trenta años, la política siria tuvo marcada pola pola intervención
na guerra civil libanesa a partir de 1975, que llevó a la ocupación de bona
parte del país. Tamién rescampla la hostilidá pa con Iraq, contra'l que combatió
na Guerra del Golfu en 1991.

L'asesinatu del primer ministru libanés Rafik Hariri en febreru de 2005, del que
s'acusó a Siria, provocó una fola de protestes nel país y presiones
internacionales, que llevaron a la retirada de les tropes siries n'abril del
mesmu añu.

Siria ta dividida en 14 provincies o muhafazat (محافظة , singular muhafazah) que
lleven el nome de la capital.

Siria reclama como parte del so territoriu nacional la provincia de Hatay,
anexonada por Turquía en 1938 y los altos del Golán, ocupaos por Israel tres la
Guerra de los seis díes en 1967 y anexonaos definitivamente en 1981.



https://ast.wikipedia.org/wiki/Magnoliophyta

Les angiospermas, comúnmente llamaes plantes con flores (taxón Magnoliophyta o
Angiospermae), son les plantes con grana que les sos flores tienen verticilos o
espirales ordenaos de sépalu los, pétalos, estambres y carpelos, y los carpelos
zarren a los óvulos y reciben el polen sobre la so superficie estigmática en
llugar de directamente sobre l'óvulu como nes gimnospermes. En dellos testos
considérase que namái les angiospermas son plantes con flores, una y bones el
floriamientu d'otres espermatofitas ye distinta.[nota 1]

Magnoliophyta ye'l nome del taxón allugáu na categoría taxonómica de división,
que nel sistema de clasificación de Cronquist (1981, 1988) coincide na so
circunscripción coles que n'otros sistemes de clasificación son les llamaes
angiospermas (en llatín Angiospermae, como nel sistema de clasificación de
Engler y el modernu sistema de clasificación APG III del 2009, n'inglés
angiosperms, como nel sistema de clasificación APG II del 2003).

El términu "angiospermas" provién de dos palabres griegues: αγγειον (angíon-
vasu, ánfora) y σπέρμα (sperma, grana); asina, esti términu compuestu significa
"granes envasadas", en referencia a que les sos óvulos (y darréu les sos granes)
tán zarraos pola fueya fértil portadora de los óvulos o carpelo. D'esta forma,
el granu de polen pa fecundar al óvulu, tien de contactar una superficie del
carpelo preparada pa ello (el "estigma") en llugar de cayer directamente sobre
l'óvulu como en gimnospermes.

La estructura particular de les sos flores nun ye la única diferencia que tienen
col restu de les espermatofitas, otros calteres morfolóxicos distintivos son:
l'amenorgamientu del gametofito femenín a namái unes poques célules, la doble
fecundación (cola formación d'un texíu nutritivo característicu, triploide,
llamáu endosperma, de la que se fecunda al óvulu), y un xilema y floema
distintivos, más recién que los del restu de les traqueofites, y más eficientes
en munchos aspeutos (anque'l xilema paez evolucionar yá dientro del clado,
siendo les angiospermas más primitives similares nos sos tubos xilemáticos a les
gimnospermes).

Les angiospermas son un grupu de espermatofitas reconocíu como monofilético
dende fai enforma tiempu por cuenta de los sos calteres morfolóxicos
distintivos, y que la so monofilia foi sostenida darréu polos analises
moleculares d'ADN.

La diversificación que sufrió esti grupu ye estelante. Nel rexistru fósil
apaecen a principios del Cretácicu (fai unos 130 millones d'años), momentu a
partir del cual apaecen enormes cantidaes de fósiles d'especies bien diverses,
como si apaecieren con tola so diversidá de golpe, lo que Darwin llamó nel so
momentu un "abominable misteriu". Entá güei cerca del 90% de les plantes
terrestres pertenecen a esti grupu. Con unes 257.000 especies vivientes (Judd et
al. 2002), les angiospermas son les responsables de la mayor parte de la
diversidá en espermatofites, en embriofites y en viridofites.

Según tien munches especies, esti grupu caracterizar por tener una enorme
diversidá de vezos, y ocupar prácticamente tolos nichos ecolóxicos posibles. Hai
plantes arbustivas y herbals, hai terrestres y acuátiques, atópense tantu nos
desiertos como nos banzaos, nel nivel del mar como a lo cimero de los montes. La
so diversidá d'especies ye muncho más alta en zones tropicales y húmedes
(alredor del 60% de les especies son de zones tropicales y un 75% tien una
crecedera óptimo en climes tropicales), onde apoderen dafechu'l paisaxe, y va
menguando'l so númberu escontra les llatitúes altes, llegando a tener una
representación aprobetada nes flores más fríes como la de la tundra (qu'inda
güei ta apoderada poles coníferes).

Les angiospermas pueden a definise como traqueofitas coles siguientes
carauterístiques:

Tradicionalmente les angiospermas fueron clasificaes en monocotiledónees y
dicotiledónees; pero güei sábese que les dicotiledónees nun formen un grupu
monofilético, polo qu'esti sistema de clasificación nun reflexa la filogenia de
les angiospermas. Anguaño estúdiase les relaciones filogenéticas en base a los
datos moleculares, describiendo clados en llugar de nomar los taxones que sían
cimeros al nivel d'orde y evitando l'usu de les terminaciones llatines nestos
clados. La filogenia más actualizada (2013) da'l siguiente cladograma (amosar en
negrina los clados principales):

Yá en 1999, Qiu y los sos collaboradores publicaron na prestixosa revista Nature
que, polos estudios moleculares del ADN, les angiospermas más antigües
(n'inglés, basal angiosperms), yeren, de más antigua a menos antigua:
Amborellaceae, Nymphaeaceae, y un orde nuevu de 3 families al que llamaron
Austrobaileyales, qu'entiende a les families Schisandraceae, Trimeniaceae y
Austrobaileyaceae. Determinaron qu'unu a unu estos trés clados fuéronse
esprendiendo de la caña principal de les angiospermas, a estes 5 families güei
conocer col nome de los graos ANITA ("ANITA grade" n'inglés).

D'esta miente establecióse a Amborellaceae como la familia más antigua de
angiospermas, hermana de tol restu. Esti puntu foi refugáu por un trabayu
posterior en que s'analizaba'l xenoma completu de los plástidos de dellos
taxones, pero'l trabayu foi darréu severamente criticáu nes sos falles
metodolóxiques (Soltis y Soltis 2004).

Nel 2002 Judd et al. na segunda edición del so llibru Plant Systematics,
reconocieron el desprendimientu d'estes families antigües del clado más recién
de angiospermas, y al clado más recién llamar Núcleu de les angiospermas (Core
Angiosperms en inglés), nome col que se conoz al clado anguaño.

Dientro del núcleu de les angiospermas, dellos estudios xenéticos, moleculares y
tamién morfolóxicos fechos hasta'l 2006, confirmaron la presencia de 5 clados
claramente definíos: les monocotiledónees, Chloranthaceae, Ceratophyllaceae, un
clado qu'axunta a delles de les families que Cronquist llamara Magnoliidae y
que'l so nome decidir caltener, y un clado qu'entiende a tol restu de les
angiospermas (aprosimao'l 75% de les especies de angiospermas), qu'enantes se
conocía como "el de les dicotiledónees tricolpadas", y anguaño conozse como
"Eudicotas" o eudicotiledóneas (n'inglés Eudicots).

El clado de les magnólidas estrémase de la mesma en dos clados hermanos, unu
qu'axunta a Piperales con Canellales (Canellaceae y Winteraceae), y otru
qu'axunta a Laurales con Magnoliales. Estos dos clados, y estos 4 ordes de los
que tán compuestos, ta consensuáu que son monofiléticos.

El Angiosperm Phylogeny Group (A.P.G.) axuntó la información molecular y
xenética que s'atropara nos últimos años sobre la filogenia de angiospermas, y
collo creó un primer árbol taxonómicu en 1998, y un segundu árbol taxonómicu nel
2003. Puede dicise qu'ésti foi'l primer intentu de convertir en taxones a les
meyores en filogenia. Como novedá puede remarcase que nel árbol del 2003,
evitóse l'usu de la nomenclatura taxonómica clásica penriba d'orde, y los
taxones cimeros a orde fueron llamaos con nomes informales". Polo xeneral
l'árbol del 2003 (conocíu como APG II) ye bien aceptáu pola comunidá científica,
anque namái unos puntos d'él tán consensuaos por tolos trabayos cladísticos
fechos hasta la fecha (ver por casu Qiu et al. 2005), y hai que tener en cuenta
qu'inda nun ta determináu l'árbol filogenético (y polo tanto tampoco'l
taxonómicu) definitivu.

Taxonómicamente, Angiospermae foi considera una división o phylum (Eichler,
Bessey, Hutchinson, Kubitzki) o una subdivisión (Engler, Wettstein, Melchior).
Usóse tamién el términu Magnoliophyta (Takhtajan, Cronquist, Dahlgren) y
Magnoliopsida (Thorne). En toos estos casos subdividir en dos grupos:
dicotiledónees y monocotiledónees.

Un sistema de clasificación qu'incorporó les últimes meyores en filogenia a la
clasificación, ye'l Sistema de clasificación APG III publicáu nel 2009 (que
reemplazó al APG II del 2003 y al anterior APG de 1998). Les correcciones al
sistema de clasificación APG III, realizaes colos trabayos que fueron publicaos
darréu al 2009, pueden atopase nel APWeb o Angiosperm Phylogeny Website
(n'inglés), calteníu por unu de los miembros del APG III (P. F. Stevens). Nestos
sistemes yá nun s'usa la terminoloxía llatina y llámase-yos a cencielles
"angiospermas".

Nuna carta que lu escribió a un amigu, Charles Darwin referir a apaición
repentina de les angiospermas como un "abominable misteriu". Nos rexistros
fósiles más antiguos, les primeres plantes vasculares daten de fai 400 millones
d'años. Depués nel Devónicu y nel Carboníferu predominaron les lycophytes,
sphenophytes y progimnospermes, que fueron dominantes hasta fai unos 300
millones d'años. Les primeres plantes con grana apaecieron nel Devónicu tardíu,
y eso llevó a la típica flora del Mesozoicu apoderada por gimnospermes. Los
fósiles más antiguos de angiospermas atopaos hasta la fecha daten aprosimao de
fai 140 millones d'años (principios del Cretácicu), y el númberu d'especies
atopáu aumenta de forma llamativa col tiempu xeolóxicu, en comparanza a otres
plantes non angiospermas. Diversificáronse rápido dende fai unos 100 millones
d'años, llegando a apoderar los biomas del globu salvu rexones polares fai unos
65-75 millones d'años, dominancia que se caltién hasta la fecha. Pa esa dómina
yá esistía la mayor parte de les families de angiospermas que conocemos anguaño,
ya inclusive dalgunos de los xéneros actuales.

Hasta la fecha d'edición d'esti artículu, especúlase que les primeres
angiospermas yeren pequeñes plantes afeches a vivir na solombra, en llugares
venaos y probablemente tamién húmedos (Feild, Arens y Dawson 2003), hipótesis
llamada n'inglés "the dark and disturbed hypotesis". Les evidencies provienen
del analís de les "angiospermas basales" actuales. Con al respective de la
evidencia nel rexistru fósil, Willis y McElwain señalen que los frutos fósiles
más antiguos atopaos (pertenecientes a partes de fueyes, flores, frutos y polen
de los clados ceratophyllales, juglandales y ranunculídeos, ente otros) tienen
granes lo suficientemente pequeñes como pa suponer que les primeres angiospermas
esvalixábense y colonizaben los ambientes al traviés de lo que n'ecoloxía se
conoz como "estratexa r", la estratexa de los primeres colonizadores de los
ambientes venaos (Willis y McElwain 2002). Hai que tener en cuenta que pa faer
esti analís, Feild, Arens y Dawson asumieron a Chloranthaceae como una familia
de angiospermas basales, y incluyir nel so analís, sicasí l'allugamientu de
Chloranthaceae nel árbol filogenético entá nun recibe consensu (Qiu et al.
2005).

Aparentemente, según el rexistru fósil les angiospermas aniciar a llatitúes
baxes (cerca del Ecuador), nes que yá taben bien distribuyíes fai unos 130
millones d'años, y volviéronse florísticamente prominentes fai 120 millones
d'años. Depués, fai unos 100 millones d'años, esvalixar escontra llatitúes más
altes. Nel rexistru fósil de fai 70 millones d'años, el 60-80% del polen atopáu
en baxes llatitúes ye de angiospermas, ente que namá'l 30-50% del polen atopáu
n'altes llatitúes ye de angiospermas, correspondiendo'l restu del polen atopáu a
gimnospermes y pteridofites. Aparentemente esta reticencia de les angiospermas
p'apoderar la flora nes llatitúes más altes debióse, en parte, a les
llimitaciones estacionales de lluz y mugor qu'hai a altes llatitúes,
llimitaciones que tienen d'ufiertar poques oportunidaes a les especies
colonizadores de angiospermas pa reemplazar a l'antigua vexetación, bien
establecida y afecha, de gimnospermas y pteridofitas (Willis y McElwain, 2002).
Esti amenorgamientu de la diversidá col aumentu de la llatitú, probablemente
tuviera más que ver con restricciones na bioloxía de les angiospermas esistentes
nesi momentu, que con baxos índices de dispersión (Willis y McElwain, 2002).
Ello ye que entá güei la diversidá d'especies de angiospermas ye más baxa que la
de gimnospermas en biomas boreales como'l de la tundra. Magar les primitives
angiospermas nun paecen ser especies invasivas nes altes llatitúes, esi
escenariu paez camudar más tarde, cola apaición de angiospermas más recién pa
les cualos les altes llatitúes paecen ufiertar un escenariu óptimo p'apoderar
l'ambiente y especiarse darréu. Por exemplu, el sur de Gondwana paez ser l'orixe
del xéneru Nothofagus, qu'apaeció fai unos 70 millones d'años y entá anguaño ye
un componente importante de la flora del Hemisferiu Sur.

Les evidencies señalen qu'un bon númberu de cambeos na composición florística
del Cretácicu (fai 140-80 millones d'años) coinciden con una dómina de cambeos
ambientales globales, qu'inclúi una actividá tectónica elevada, un
amenorgamientu del osíxenu nos océanos, y una espansión del suelu oceánicu con
una definitiva rotura de la Pangea cola consecuente formación de los continentes
d'África y Suramérica, y volviendo estremables los platos de la India, Australia
y la Antártida. Tamién hubo cambeos importantes na composición de l'atmósfera
por cuenta de la intensa actividá volcánica (principalmente aumentu de la
concentración de dióxidu de carbonu), probablemente un subsiguiente aumentu de
la temperatura global, un aumentu d'unos 100 metros nel nivel del mar, y la
desapaición de los xelos polares.

Esta hipótesis sostien que los vezos alimenticios de los dinosaurios pueden
haber promovido l'apaición de les angiospermas. Les evidencies señalen que na
dómina de l'apaición de les angiospermas los dinosaurios yeren principalmente
saurópodos y estegosaurios, quien teníen una amplia dieta de texíos de
coníferes, y tienen de representar una presión de herbivorismo importante nes
copes de les coníferes adultes, presión qu'aseguraba'l desenvolvimientu de les
gimnospermas xuveniles. Fai unos 144 millones d'años camudó la composición de la
comunidá d'herbívoros, apaeciendo nuevos grupos de dinosaurios
("ornithischianos", mazcadores eficientes) que probablemente amontaron la
mortalidá ente los xuveniles de gimnospermas, creando claros na cobertoria de
plantes y nuevos ambientes altamente alteriaos. Les evidencies dende'l puntu de
vista de les angiospermas amuesen que les angiospermas primitives paecen tener
un rápidu ciclu de vida y una alta habilidá de colonización de hábitats venaos.
Sicasí anguaño esta hipótesis ye refugada pola comunidá científica,
principalmente porque nun analís del rexistru fósil, l'apaición de los distintos
tipos de dinosaurios herbívoros nun paez tar correlacionada cola diversificación
de les angiospermas, nin nel tiempu nin nel espaciu.

La hipótesis señala que les flores del Cretácicu ceo teníen calteres que se
venceyen a la polinización zoófila, como estambres con anteres curties y poca
producción de polen, y granos de polen cubiertos con un material
"pollenkitt-like" (que los xunta al cuerpu de los insectos que los visiten).
Tamién señalen que'l polen atopáu yera de mayor tamañu qu'el que ye esvalixáu
pol vientu en forma efectiva. Amás, aparentemente les primeres angiospermas yá
presentaben signos de ser autoincompatibles, lo cual nun dexara la
autofecundación. Toes estes carauterístiques suxuren que yá les primeres
angiospermas yeren polinizadas por insectos. Les ventayes adaptatives de la
polinización por insectos son: la posibilidá d'intercambiu xenéticu ente
individuos bien alloñaos y en poblaciones bien pequeñes. Esto facer una
hipótesis bien curiosa, pero los rexistros fósiles son ambiguos. Aparentemente
los aparatos bucales de los insectos y les especies de angiospermas
diversificáronse aprosimao na mesma dómina, pero los analises nun amuesen una
relación bien significativa: los dípteros (mosques y mosquitos), los coleópteros
(escarabayos) y los primeres himenópteros (aviespes) apaecieron primero que les
primeres angiospermas, dellos himenópteros y los lepidópteros (camparines y
polillas) apaecieron más o menos na mesma dómina que les angiospermas, y otres
especies d'himenópteros, incluyendo Anthophila (abeyes), apaecieron fai 100
millones d'años, polo que son más recién que les angiospermas. Per otru llau,
hai cada vez más evidencies de que los "polinizadores avanzaos" (abeyes,
aviespes y mosques) tienen de xugar un rol importante na evolución y radiación
de ciertos grupos de angiospermas, pero la evolución de les angiospermas como
grupu nun puede ser esplicada puramente pol so coevolución colos insectos.

Una esplicación alternativa propón que les angiospermas a cencielles tienen
tases altes de mutación, lo que xenera una cantidá importante de plantes afeches
a distintes condiciones ambientales, lo que promueve la so especiación por
selección natural.

Una parte significativa de la flora actual tantu del Hemisferiu Norte como del
Hemisferiu Sur, apaeció per primer vegada a fines del Cretácicu (fai 100-65
millones d'años), incluyendo a families como Ulmaceae (hai rexistros fósiles del
xéneru Ulmus), Betulaceae, Juglandaceae, Fagaceae (especialmente Nothofagus) y
Gunneraceae. La mayor parte de los árboles apaecíos nesta dómina, anguaño tienen
una distribución que ye principalmente tropical o subtropical. Ye interesante
notar que la mayor parte de les angiospermas actuales son básicamente tropicales
nos sos requerimientos, con aprosimao la metá de toles families de angiospermas
confinaes a rexones tropicales, y unos trés cuartos de les families llegando a
óptimos de crecedera n'ambientes tropicales. Poro, anque dalgunes d'elles sían
consideraes como de hábitats templaos del hemisferiu norte o del hemisferiu sur,
probablemente inda tengan munches de les carauterístiques que-yos dexaron
sobrevivir nel ambiente en que s'aniciaron.

Escelente artículu d'introducción a les Angiospermas, con cuadros de comparanza
de les clasificaciones en Engler (1898), Cronquist (1981) y APG II (2003) -
Diversidá Vexetal Facultá de Ciencies Esactes y Naturales y Agrimensura
(UNNE-Universidá Nacional del Nordeste, Corrientes-Arxentina).



https://ast.wikipedia.org/wiki/Italia

Italia, oficialmente la República italiana (Repubblica Italiana n'italianu), ye
un país d'Europa que forma parte de la Xunión Europea (UE).

El so territoriu consiste cimeramente na Península Itálica y dos grandes islles
nel mar Mediterraneu: Sicilia y Cerdeña. Pel norte ta bordeáu pelos Alpes, per
onde llenda con Francia, Suiza, Austria y Eslovenia. Los estaos independientes
de San Marino y Ciudá del Vaticanu son enclaves dientro'l territoriu italianu.
Italia forma parte del G8 o grupu de les ocho naciones más industrializaes del
mundu. Asitiada nel corazón del antiguu Imperiu Romanu, ta enllena d'ayalgues
que reconstrúin la hestoria de los pegoyos de la civilización occidental.

Italia foi llar de munches cultures europees como los Etruscos y los Romanos y
tamién foi el bierzu del movimientu de la Renacencia, qu'entamó na rexón de
Toscana y ceo s'espardió per toa Europa. La capital d'Italia, Roma, foi per
sieglos el centru políticu y cultural de la civilización occidental, y tamién ye
la ciudá santa pa la Ilesia Católica, pues dientro de la ciudá s'alcuentra'l
microestáu del Vaticanu.

La pallabra Italia (del griegu Italus Sevelorus) desinaba nel sieglu V e.C.,
según l'hestoriador griegu Antíocu de Siracusa, la parte meridional de l'anguaño
rexón italiana de Calabria —l'antiguu Bruciu—, habitada poos ítalos. Dos
escritores griegos daqué más recientes, Helánicu y Timeu, venceyan el mesmu nome
cola pallabra indíxena vitulus ('xatu'), cuyo sinificáu desplicaron pol fechu de
ser Italia un país bayurosu en ganáu bovín. Nel sieglu I e.C., el toru, símbolu
del pueblu Smanita soblevadu escontra Roma, ye representao nes monedes emitíes
polos insurrectos abatiendo a una lloba, símbolu de Roma: la llienda viteliú (de
los ítalos) confirma que venceyaben el nome d'Italia col xatu-toru. Otramiente
tamién ye posible que los ítalos tomaran el so nome d'un animal-totem, el xatu
que, nuna primavera sagrada, los afalara hasta los llugares nos que asitiaron
definitivamente.

Col tiempu, el nome espardióse por tola Italia meridional p'abarcar dempués tola
península. Nel sieglu II e.C., l'heistoriógrafu griegu Polibio llama Italia al
territorio comprendíu ente l'estrechu de Mesina y los Apeninos septentrionales,
anque el so contemporáneo Catón espurre'l conceptu territorial d'Italia hasta
l'arcu alpinu. Sicilia, Cerdeña y Córcega nun pasarán a formar parte d'Italia
hasta'l sieglu III d. C., per aciu de les reformes alministratives de
Dioclecianu, anque les sos estrechos llazos culturales cola península permiten
consideralas como parte integrante.

Otra teoría camienta que la denominación «Italia» derivaría cuasi con toda
seguridá d'una colonia griega nel Bruciu (anguaño Calabria), la de los italos
(referible a los italiotas). Pola so parte la pallabra italos en griegu antiguu
encamentaba al toru mozu; cuando acabó la hexemonía de los rasena («etruscos»)
n'Italia y entamó la romana, los pueblos peninsulares qu'acomuñaron escontra la
incipiente potencia romana adoptaron como emblema al toru.

La hestoria d'Italia ye seique la más importante pal desendolcu de la cultura y
sociedá del área mediterránea y de la cultura occidental como un too. El país
foi anfitrión de munches actividaes humanes en tiempos prehestóricos, d'eiquí
que s'afayaren bien de yacimientos arqueolóxicos n'estremaes rexones: Lazio,
Sicilia, Toscana, Umbría y Basilicata. Dempués de la Magna Grecia, la
civilización etrusca y especialmente l'imperiu romanu, que vieno a dominar el
Mediterraneu por munchos sieglos, tres cuya caída nació Italia como estáu
(Odoacru proclamáu rei d'Italia) llegaron al humanismu medieval y la Renacencia,
qu'ayudó na formación de la filosofía y el arte européu. La ciudá de Roma tien
dalgunos de los exemplos d'estilu barrocu más importantes de toda Europa.

Ente los sieglos XIV y XVI, Italia nun yera una unidá política, escachada nun
cientu d'estaos. Nel norte esistíen les ciudaes estáu como la República de
Venecia, la República de Florencia o la República de Xénova. Alredor de la ciudá
de Roma los Estaos Pontificios, y al sur el Reinu de Nápoles, posteriormente
conformante de la Corona d'Aragón y poro de la Monarquía Hispánica. Dada la so
escachadura, foi escenariu de los intereses de les potencies europees durante
los sieglos XVI, XVII y XVIII, tales como les Guerres italianes, la Guerra de
Socesión Española, el conflictu hispano-austriacu poles posesiones napolitanes,
asina como de les griesques revolucionaries franceses y napoleóniques. Tovía
hubo conflictos durante la primer metada del sieglu XIX, nel qu'aprució'l
sentimientu nacionaliegu italianu que desembocará na Unificación d'Italia,
materializada'l 17 de marzu de 1861, cuando los estaos de la península itálica y
les Dos Sicilies se mecieron formando'l Reinu d'Italia, el cual sería organizao
pol monarca Víctor Manuel II, de la dinastía Saboya, hasta entós gobernante en
Piamonte y rei de Cerdeña. L'artífice de la unificación italiana, sicasí, foi el
Conde Camillo Benso di Cavour, el ministru en xefe del rei. Roma, pola so parte,
caltúvose desapartada del restu d'Italia baxo'l mandu del papa y nun foi parte
del reinu d'Italia hasta'l 20 de setiembre de 1870, fecha final de la
unificación italiana, llueu foi fecho un plebiscitu nel que s'escoyó a Roma como
la capital del dicho Reinu. El Vaticanu ye un enclave independiente, arrodiáu
dafechu per Italia, al igual que San Marín.

La dictadura fascista de Benito Mussolini ocurrida en 1922 llevó a Italia a una
alianza cola Alemaña nazi y l'Imperiu del Xapón, lo que l'afaló a la derrota
d'Italia tres la Segunda Guerra Mundial. Durante'l trescursu d'esta griesca y
nos años posteriores, miles d'italianos emigraron fuera del país teniendo como
destín cimeramente América, Francia y Alemaña.

El 2 de xunu de 1946, un referéndum sobre la monarquía afitó la república como
sistema de gobiernu italianu, adoptando'l país una nueva constitución el 1 de
xineru de 1948. Los miembros de la familia real foron llevaos al exiliu, pola so
rellación col réxime fascista, hasta'l 10 de payares de 2003, cuando pudieron
regresar a Italia per aciu de la modificación de la constitución pol parlamentu
italianu.

Los Trataos de Roma de 1957 roblaos por seyes países europeos fixeron d'Italia
ún de los países fundadores de la Xunión Europea.

El relieve presenta cuatro grandes unidaes rexonales: al Norte, un sector
continental domináu polos Alpes; a los sos pies, la llanura del Po; al Sur un
sector peninsular articuláu polos Apeninos; y finalmente les tierres insulares.

El sistema alpino esparde por territoriu italianu la cuasi totalidá de la so
vertiente meridional. Nesti gran conxuntu montañosu rescamplan les formaciones
calcárees de los Dolomites (Marmolada, 3.342 m de alt.) y nel sector cristalín,
de formes más agrestes, dalgunes de los cimeros cumes de tol sistema alpín:
Monte Rosa (4.634 m), Cervino (4.478 m). Dalgunos pasos de montaña (Mont Cenis,
Simplon, Brennero) facilitan la comunicación coles rexones vecines. La rexón
prealpina presenta llargos y fondos valles, con bien de llagos: Garda (370 km²),
Mayor, Como, Iseo. Al Sur de los Alpes, ente éstos y los Apeninos, espárdese la
llanura del Po (el ríu más llargu del país, con 652 km de longitud), fuexa
tectónica rellenada polos depósitos sedimentarios aportaos polos ríos que
descienden de los Apeninos y, especialmente, de los Alpes (Adigio, 410 km;
Piave), y que avenan la llanura que s'abre al mar Adriáticu pol llitoral NE
d'Italia.

El restu de llanures italianes, anque numberoses, son d'escasa estensión, y
atópanse preferentemente nel llitoral tirrénicu, formaas por importantes ríos
(Arnu, Tíber) o por llanures costeres (Maremma, Agro Pontino). La cadena de los
Apeninos constitúi la espina dorsal de la península italiana, y nella estrémense
trés sectores: los Apeninos septentrionales, los de menor altura y de formes más
suaves (monte Cimone, 2.163 m); los Apeninos centrales, tamién nomaos Abruzos,
que costitúin el techu de la cadena (Gran Sasso, 2.914 m), y presenten modelaos
de triba cárstico; a lo cabero, los Apeninos meridionales, que tienen el so
puntu culminante nel monte Pollino (2.271 m). A dambes vertientes de la cadena
espúrrense formaciones de cuetos, denominaos Soapeninos o Antiapeninos,
rescamplando los del reborde O, onde s'elevan dalgunos volcanes (Vesubiu, monte
Amiata, Campos Flégreos).

Nel estremu S de la península Itálica, la islla de Sicilia ye considerada una
prollongación de los Apeninos (montes Nebrodi, Peloritani, Madonia),
rescamplando'l monte Etna, que colos sos 3.345 m de alt. ye'l volcán activu más
altu d'Europa. La islla de Cerdeña ye asinamesmu montañosa (montes de
Gennargentu), anque cabe destacar la fuexa tectónica de Campidano, entre
Oristano y Cagliari.

La climatoloxía italiana, magar el so calter mediterraneu, presenta bultables
variaciones rexonales. En primer llugar, pola mor de la so bultable estensión en
llatitúd: medies añales en Milán de 23 °C en xunetu y 1,5 °C en xineru, mientres
qu'en Palermu, diches medies son de 26,2 y 11 °C. Otramiente, per aciu de les
condiciones orográfiques: los Alpes, qu'actúen de torga ante los vientos del
Norte, rexistren les mayores precipitaciones (de 3.000 a 3.800 mm añales); los
Apeninos, pola so parte, afiten una clara distinción ente las sos dos
vertientes: la tirrénica, que queda espuesta a les corrientes llentes del Oeste,
y la vertiente adriática, a sotavento de diches influencies (menos de 500 mm
añales n'Apulia).

Italia ta dividía en 20 rexones o regioni (singular regione). 5 d'elles tienen
un estatus especial d'autonomía que-yos permite facer lleis en ciertes
competencies que tienen tresferíes. Son les que tan marcaes con *.



https://ast.wikipedia.org/wiki/Israel

L'Estáu d'Israel ye un país d'Asia, asitiáu na oriella oriental del Mar
Mediterraneu, na zona conocida como Mediu Oriente.

Llenda al norte con El Líbanu y Siria, al este con Xordania, al oeste col mar
Mediterraneu y al sur col golfu d'Aqaba (Mar Bermeyu) y Exiptu.

L'antigua tierra de Canaán, asitiada al suroeste del llamáu Creciente Fértil,
foi dende antiguu tierra de tránsitu y puntu Entemedio ente les florecientes
civilizaciones del ríu Tigris y el Éufrates, per un sitiu, y el valle del Nilu
pol otru. La rexón tuvo estremada en pequeñes ciudaes-estáu o reinos locales
independientes, como Moab, Edom, Xudá, Israel, Aram o Fenicia, qu'hubieron de
faer frente a les socesives invasiones tantu d'imperios estremeros (Exiptu,
Asiria o Babilonia ), como de nómades arábigos o los Pueblos del Mar como los
filisteos. Nesa tierra vieron la lluz dos de los mayores afitaos de la
civilización occidental: l'alfabetu semíticu, orixe de munchos alfabetos antiguu
y modernu, y un monoteísmu del que proceden les relixones abrahámicas,
estendiéndose dambos llogros por tou Occidente. Tamién vio nacer les primeres
ciudaes del mundu (como Xericó), fai siete mil años, en plena revolución
neolítica, según unu de los primeros puertos del mundu, l'antigua Jaffa.

La Tierra d'Israel foi sagrada pal pueblu xudíu dende tiempos bíblicos,
allugando los llugares más sagraos del xudaísmu. Acordies con la Torá , foi
prometida por Yahveh a los trés Patriarques del pueblu xudíu como la so patria;
dellos estudiosos asitiaron esti periodu nos entamos del segundu mileniu e.C. En
tiempos de Akenatón (c. 1350 e.C.) esistíen numberoses tribus hebrees asitiaes
na ribera oriental del ríu Xordán, tratando de crucialo y asitiase nes tierres
más fértiles de la ribera occidental. Nos últimos tiempos de Ramsés II, con
Canaán estremada ente exipcios ya hitites, nueves tribus hebrees llegaron a
veres del Xordán. Delles d'elles aliáronse pa invadir Canaán, realizando esta
coalición a la manera tribal, identificándose como los descendientes de los fíos
de Xacob, Yisra'el, nietu del patriarca Abraham , polo que se autodenominaron
fíos d'Israel.

Estes tribus hebrees, que teníen el mesmu orixe que los amorreos y falaben un
dialectu de la mesma llingua semítica que yá se falaba en Canaán, cruciaron el
ríu Xordán alredor del añu 1240 e.C. y conquistaron Jericó, dende onde
s'estendieron poles rexones montascoses de la zona, adoptando l'alfabetu
semíticu y munchos otros aspeutos de la cultura cananea. Según la versión
tradicional, a finales del sieglu XI e.C. Saúl estableció'l primeru d'una serie
de reinos israelites en Canaán, los cuales gobernaríenla intermitentemente
mientres los siguientes mil años. Escontra l'añu 1000 a. C. estableciéronse dos
reinos, Israel y Xudá, que llegaron a formar una monarquía xunida n'oposición
militar a los filisteos y otros pueblos estremeros. Según la hestoria
tradicional basada nes Escritures, esti reinu unificáu foi gobernáu polos reis
David y Salomón enantes de la so separación definitiva (nel añu 924 e.C.); el
cercu de Tel Dan ye aceptada xeneralmente como la más antigua (y única hasta la
fecha) evidencia arqueolóxica de la esistencia de la dinastía de David.

L'últimu momentu de plena independencia del pueblu xudíu foi'l curtiu periodu de
la rebelión de Bar Kojba. Mientres tres años (132-135) les fuerces xudíes
aguantaron al Imperiu romanu, hasta que finalmente la revuelta foi entartallada
pol emperador Adriano .El fracasu de la revuelta causó la espulsión definitiva
de los xudíos del país y la reconstrucción de Xerusalén como colonia romana col
nome de Aelia Capitolina. Una vegada destruyíu l'Estáu xudíu y exiliada la mayor
parte de la so población, los romanos camudaron intencionadamente la
denominación del país, que pasó a denominase Siria Palestina o a cencielles
Palestina, un nome deriváu de los antiguos adversarios de los xudíos, los
filisteos. Curiosamente la Mishná y el Talmud, dos de los testos más importantes
del xudaísmu, fueron escritos nel esiliu a partir d'esta dómina.

Tres la división del Imperiu romanu, Palestina tuvo baxo'l dominiu de Bizanciu
hasta l'añu 639, nel que se produxo la conquista árabe. La dinastía Omeya
(661-750), pesie a los munchos problemes que la complexidá social y étnico del
territoriu qu'apoderaben plantegaba, nun rexistró nin grandes problemes
nacionales (ente les distintes etnies del imperiu, y especialmente ente los
árabes y les demás) nin tampoco choques ente comunidaes relixoses, nin ente los
non musulmanes y el poder central. El califatu Abasí (750-1258), tamién conocíu
como Califatu de Baghdad, asocedió al omeya, y sustituyólu finalmente la
dinastía Selyúcida (1071).

Ente 1096 y 1244 motivaos pol fervor relixosu, la perda de poder bizantín ante
los turcos y l'imposibilidá de pelegrinar a Xerusalén, la nobleza europea
promovio delles Cruzaes. La Primer Cruzada tuvo llugar en 1099 y remató cola
conquista de Xerusalén y l'establecimientu de cuatro Estaos Cruciaos n'oriente
mediu, ente ellos el Reinu de Xerusalén. Mientres la toma de Xerusalén los
cruzaos fexeron una cruenta matanza, que nun respetó xudíos nin musulmanes. A lo
llargo de les siguientes década de dominiu cristianu prodúxose l'asentamientu de
colonos europeos, sobremanera italianos y francos y una notable medría comercial
impulsáu poles Repúbliques marítimes. Saladín, (fundador de la dinastía Ayubí ,
n'aquel momentu sultán d'Exiptu y Siria) conquistó la ciudá de Xerusalén nel añu
1187, La Tercer Cruzada dexó la supervivencia del Reinu de Xerusalén, magar tuvo
confináu a una estrecha franxa de tierra próxima a la mariña. La dinastía Ayubí
sustituyóse pola de los Mamelucos en 1250, que cola toma d'Acre en 1291 acabaron
col Reinu de Xerusalén.

El surdimientu del sionismu, fundáu por Theodor Herzl, dio llugar a la segunda
Aliyá (1904-1914) nel cursu de la cual emigraron a Israel unos 40.000 xudíos. En
1909 un grupu de xudíos rusos que llegaron dempués del fracasu de la revolución
de 1905, fundaron Degania, el primera kibutz .

En 1917, el Ministru d'Asuntos Esteriores británicu, Arthur James Balfour,
emitió una declaración onde se promovía la idea del establecimientu d'una patria
en Palestina pal pueblu xudíu (la llamada Declaración Balfour). En 1920,
Palestina foi axudicada al Reinu Xuníu pa la so alministración como Mandatu de
la Sociedá de Naciones .

La meyora del nazismu en 1933 dio llugar a la Quinta Aliyá. Los xudíos en
Palestina amontaron la so población d'un 11% en 1920 a un 30% en 1940 y yeren
propietarios del 6% del territoriu del Mandatu británicu (incluyendo a l'actual
Xordania) en 1943. L'Holocaustu ,xuntu cola negativa de les potencies
occidentales d'abrir les sos fronteres, causó otra fola d'inmigrantes a
Palestina, alzando'l so númberu hasta los 600.000 habitantes xudíos.

En 1947, tres l'españíu de la violencia por grupos militantes árabes y xudíos y
ante la imposibilidá de conciliar a dambes poblaciones, el gobiernu británicu
decidió retirase de Palestina y punxo en manos de la ONX el resolvimientu del
conflictu. Tres l'informe de la comisión Peel, una comisión internacional
qu'evaluó la situación sobre'l terrén, l'Asamblea Xeneral de les Naciones Xuníes
aprobó'l 29 de payares de 1947 un plan qu'estremaba a Palestina en do Estaos,
dando a los árabes y a los xudíos una estensión semeyante de terrén (el 54% del
total pa Israel, pero incluyía'l desiertu del Neguev, que representaba de la
mesma el 45% de la superficie del país). Xerusalén quedaría como una ciudá
internacional alministrada poles Naciones Xuníes. La ONX nun adoptó nenguna
disposición pa executar el Plan y, apenas dos semana dempués, nuna xunta pública
celebrada'l 17 avientu, la Lliga Árabe aprobó otru resolvimientu que refugaba de
forma taxativa la de la ONX y na qu'alvertía que, pa evitar la execución del
plan de la ONX, emplegaría tolos medios al so algame, incluyendo la intervención
armada. Ben Gurión proclama l'Estáu d'Israel, nun muséu de Tel Aviv, bajo la
semeya de Theodor Herzl (14 de mayu de 1948).

Nun hubo nengún intentu per parte de la ONX d'evitar la intervención armada que
proclamara la Lliga Árabe meses atrás y, a otru día de la declaración
d'independencia, los cinco países árabes vecinos declararon la guerra al
naciente Estáu d'Israel y trataron d'invadilo. Na guerra intermitente que tuvo
llugar mientres los siguientes 15 meses (con delles tregües promovidas pola
ONX), Israel conquistó un 26% de terrén adicional al del antiguu mandatu, ente
que Trexordania ocupó les árees de Judea y Samaria, anguaño conocíes como
Cixordania , y Exiptu ocupó'l territoriu correspondiente a l'actual franxa de
Gaza.

La inmigración de los supervivientes del Holocaustu y la de los refuxáu xudíos
qu'habitaben en países árabes, en dellos casos dende enantes de l'arabización,
dobló la población xudía en Palestina al añu de declarase la independencia
d'Israel. Mientres la década siguiente aprosimao 600.000 xudíos orientales, una
cifra equivalente a la de refuxáu palestinos, fuxeron o fueron espulsaos de
territorios árabes, nos que delles comunidaes xudíes llevaben viviendo dende
faía casi 2000 años, y abelugar n'Israel (adicionalmente unos 300.000 xudíos
emigraron a Francia y a los Estaos Xuníos, quedando una ínfimo población xudía
nos países árabes, principalmente en Marruecos y Túnez. En total unos 900.000
xudíos convirtiéronse nos otros refuxáu que se menta nel resolvimientu 242 de la
ONX). (vease Éxodo xudíu de países árabes).

La guerra del Sinaí desencadenóse arriendes de la nacionalización de la canal de
Suez per parte d'Exiptu y a los ataques de fedayines que sufría Israel. Francia
ya Inglaterra establecieron una alianza militar secreta con Israel y atacaron
por sorpresa y de forma coordinada a Exiptu, desmantelando por completu
l'exércitu exipciu y aniquilando la so fuerza aéreo. En solo una selmana, Israel
conquistó la península del Sinaí al completu, incluyendo zones estratéxiques,
como Sharm el-Sheij, que ye clave pal accesu al estrechu de Tirán y el golfu de
Akaba, fundamental pa lliberar la salida al mar dende'l puertu israelín de
Eilat. Si los oxetivos d'Israel fueron tou un ésitu militar, pa Francia y Reinu
Xuníu foi tou un fiascu, últimes rabotaes de los dos vieyes potencies
colonialistes en cayente.

La guerra del Sinaí representó una derrota militar en toa regla pa Exiptu, pero
una victoria moral y política. La presión diplomática conxunta de los Estaos
Xuníos y de la Xunión Soviética, insólitamente d'alcuerdu frente a la sorpresiva
maniobra de Londres y París que pretendíen recuperar la canal de Suez, obligó a
Israel a retirase de la península del Sinaí y de la Franxa de Gaza, esto ye,
tuvo que tornar a la situación pre-bélica que lu llevara a conquistar 60.000
kilómetros cuadraos en solo una selmana. Tres l'altu'l fueu decretáu pola ONX,
Exiptu aceptó la fuerza d'interposición de la ONX na frontera (UNEF, una Fuerza
d'Emerxencia creada al efeuto), pa caltener la desmilitarización de la rexón y
evitar los incidentes fronterizos. A Israel costó-y arrenunciar a les enormes
conquistes llograes nesta guerra rescamplu, pero en cuenta de la retirada llogró
que la frontera con Exiptu quedara protexida d'infiltraciones guerrilleres,
gracies al esplegue de la fuerza multinacional, y ganó con ello nueve años de
tranquilidá.

En septiembre y ochobre de 1953 Israel empezó a esviar les agües del ríu Xordán,
produciéndose graves tensiones. En 1964, Israel empezó a faer operativa la
esviadura, estrayendo agua del ríu Xordán pal so acueductu nacional. Del 13 al
17 de xineru, tien llugar el cume árabe n'El Cairo, onde los dirixentes árabes
afirmen la so oposición a la esviadura de les agües del ríu Xordán per parte
d'Israel. Al añu siguiente, los Estaos árabes empecipiaron la construcción del
Plan Diversión Enagua Cabecera .Al terminar, esviaría l'agua del Dan Banias por
que nin entrara a Israel nin al Llagu Tiberiades, sinón que fluyera a un muriu
de contención allugáu en Mukhaiba pa Xordania y Siria. Tamién esviaría l'agua
del Hasbani al ríu Litani, n'El Líbanu. La esviadura amenorgaría la capacidá del
tresporte d'agua escontra Israel n'aprosimao un 35%. A pesar de la esviadura,
inda en 1990 la disponibilidad d'agua per cápita n'Israel yera de 470 metros
cúbicos, ente que na vecina Xordania yera de 260 metros cúbicos un 45% menos que
nel casu israelín. La Fuerces de Defensa d'Israel (FDI) atacaron el proyectu en
Siria en marzu, mayu y agostu de 1965, perpetuando una serie enllargada d'actos
de violencia na frontera que contribuyó directamente a los acontecimientos que
llevaron a la guerra.

En 1996, bajo'l tratáu de paz Israel-Xordania, Israel alcordó aprovir a Xordania
de 50 millones de metros cúbicos d'agua añalmente.

La Guerra de los Seis Díes foi un conflictu armáu que tuvo llugar n'Oriente
Mediu nel añu 1967. Alvertíu pola retirada de los Cascos Azules de la frontera
del Sinaí, el bloquéu de los estrechos de Tirán y los movimientos de tropes
d'Exiptu, Siria y Xordania al otru llau de la frontera, al par de la
concentración d'unidaes iraquines y kuwaitíes y d'otros países árabes, Israel
decidió pasar a la ofensiva pa esconxurar lo que suponía una inminente agresión
y atacó a Exiptu . Magar que los medios de comunicación árabes prometíen la
destrucción y aniquilación de tola población israelina, devolviendo al primer
planu les alcordances de la shoá , otres fontes punxeron en dulda, con
posterioridá, que los árabes fueren realmente a atacar Israel.

Mientres el conflictu, Israel conquistó a Exiptu la península del Sinaí hasta la
Canal de Suez, empecipiando con posterioridá un plan de colonización de la
península. En 1973 Exiptu recuperó la ribera esti de la Canal, mientres la
llamada guerra de Yom Kipur; en tantu les tropes israelines, recuperaes de la
sorpresa inicial, cruciaron la Canal, deteniéndose a 101 kilómetros de la
capital d'Exiptu, El Cairo. Tres esta acción rescamplu, Exiptu foi l'únicu (amás
Xordania) país árabe que robló la paz con Israel, formalizada nos alcuerdos de
paz de Camp David, que tuvo como más señaláu resultáu la devolución de la
península del Sinaí (quitando la Franxa de Gaza), la reconocencia del Estáu
d'Israel per parte d'Exiptu, y l'establecimientu de rellaciones diplomátiques
per primer vegada ente Israel y unu de los sos 4 países estremeros, incluyendo
l'intercambiu d'embaxadores.

Tamién mientres la guerra de 1967 conquistaría Israel los territorios de
Cisxordania con Xerusalén Este, entós bajo alministración de Xordania, según
ocuparía los Altos del Golán, en territoriu siriu. N'ochobre de 1973 , mientres
la guerra de Yom Kipur, les tropes siries atacaron les posiciones israelines nos
Altos del Golán, ente qu'Exiptu lluchaba a lo llargo de la canal de Suez. Tres
les primeres conquistes siries, Israel espulsó a los sirios de los Altos del
Golán y avanzó hasta llegar a 32 kilómetros de Damascu. Tres l'alcuerdu de cese
de fueu robláu ente Siria ya Israel en mayu de 1974, establecióse una zona
desmilitarizada ente asítiesles siries ya israelines. Israel incorporó los Altos
del Golán al so sistema alministrativu en 1981, nel Distritu Norte ,magar
formalmente nun los hai anexionado.

La invasión israelina d'El Líbanu, empecipiada'l 6 de xunu de 1982 tres
l'asesinatu del embaxador israelín en Reinu Xuníu, Shlomo Argov, a manos del
grupu de Abu Nidal, provocó la fuxida de la OLP a Túnez, ocupando'l so vacíu'l
grupu armáu Hezbolá , sofitáu polos réximes siriu ya iranín. Israel retiróse
unilateralmente d'esta zona'l 24 de mayu de 2000, acatando'l resolvimientu 425
del Conseyu de Seguridá de la ONX de 1978, por cuenta de la promesa electoral
del primer ministru Ehud Barak de buscar una paz de compromisu tantu con Siria
como con El Líbanu, propuesta de paz que darréu foi refugada pol réxime siriu,
que caltuvo la so presencia n'El Líbanu hasta 2005 y el so encontu militar a
Hezbolá .

El resolvimientu 303 de l'Asamblea Xeneral de la ONX, del 29 d'avientu de 1949,
declaró: «La ciudá de Xerusalén va establecese como un corpus separatum bajo un
réxime internacional especial y va ser alministrada poles Naciones Xuníes».
Sicasí, la guerra que darréu dempués de la Declaración d'Independencia
desencadenaron los países árabes contra Israel fixo inaplicable dicha
resolvimientu. En 1950, tres l'armisticiu, Israel proclamó a Xerusalén como la
capital del so nuevu Estáu. Esta declaración de capitalidad solo afectaba a la
parte occidental de la ciudá, que yera l'alministrada per Israel, ente que la
otra parte (incluyendo la Ciudá Vieya) quedó en manos de Xordania.

Namái un mes dempués, como midida de castigu pola anexón, la ONX aconseyó a les
sos Estaos miembros que treslladaren les sos embaxaes a Tel Aviv. Los postreros
n'adoptar esa midida fueron Costa Rica y El Salvador: el primeru anunció'l
treslláu de see'l 16 d'agostu de 2006 y el segundu fíxolu el 25 d'agostu de
2006. Sicasí, Paraguay y Bolivia caltienen les suyes en Mevaseret Zion, un
suburbio de Xerusalem. Pela so parte, Estaos Xuníos aprobó una llei en 1995 que
declaraba que «Xerusalén tien de ser reconocida como la capital del Estáu
d'Israel» y, acordies con dicha llei, tien previstu treslladar de nuevu la so
embaxada a Xerusalén, anque nun lo realizó inda.

Israel ye una democracia parlamentaria con un sistema pluripartidista y
separación de poderes con sufraxu universal. El sistema políticu israelín ta
formáu pol poder lexislativu, el poder executivu y el xudicial. Les sos
instituciones más importantes son el presidente, que se desempeña como xefe
d'Estáu, la Kneset (el parllamentu unicameral del país), el primer ministru y el
so Gabinete, que formen el gobiernu, y el sistema xudicial, que'l so más altu
tribunal ye la Corte Suprema y la so independencia ta garantizada por llei.

Israel ta gobernáu por 120 miembros parlamentarios, conocíu como la Kneset. La
Kneset básase na representación proporcional de los partido políticos. Les
elecciones parlamentaries celébrense cada cuatro años, pero la Knesset puede
eslleir el gobiernu en cualquier momentu por una Cuestión d'enfotu. Les Lleis
fundamentales d'Israel funcionen con una constitución non escrita. En 2003, la
Knesset empezó a redactar una constitución oficial sobre la base d'estes lleis.

El Sistema Xudicial d'Israel consiste d'un sistema de trés niveles. El nivel más
baxu son los tribunales de magistrado, asitiáu na mayoría de les ciudaes de tol
país. Percima d'ellos tán los Tribunales de Distritu, qu'actúen como tribunales
de apelación y tribunales de primera instancia, que tán asitiaos en cinco de los
seis Distritos d'Israel. El tercer y más altu nivel el Tribunal Supremu
d'Israel, asitiáu en Xerusalén. Cumple un doble papel como Corte Suprema de
xusticia y como Tribunal Cimeru de Xusticia. Nesti últimu papel, la Corte
Suprema dicta normes como un tribunal de primera instancia, que dexa que les
persones, tanto ciudadanos como non ciudadanos, presentar un pidimientu contra
les decisiones de les autoridaes estatales. L'ordenamientu xurídicu d'Israel
combina la Llei Inglesa de Derechu anglosaxón, derechu civil, y les Lleis Xudíu.
Básase nel principiu de Stare decisis (precedente) y ye un sistema acusatorio,
onde les partes nel pleitu tienen de presentar pruebes ante'l tribunal. Nel
tribunal los casos son decidíos por xueces profesionales en llugar de xuraos. El
matrimoniu y el divorciu tán so la xurisdicción de los tribunales relixosos:
xudíu, musulmanes, drusos y cristianos. La elección de los maxistraos ye lleváu
a cabu por un comité de miembros de la Kneset, maxistraos de la Corte Suprema, y
miembros de la Asociacion d'Abogaos d'Israel.

El so grau de respetu a los derechos políticos y a les llibertaes civiles
conviértenla nel únicu país de la rexón consideráu "llibre" d'alcuerdu a la
evaluación qu'efectúa Freedom House. El nivel de llibertaes civiles dexa la
crítica abierta en temes d'Estáu per parte de grupos tal como B'Tselem, una
organización d'intelectuales israelinos de derechos humanos bien crítica coles
actuaciones del gobiernu en Gaza y Cisxordania, amás d'otros grupos
antisionistas o antiisraelíes qu'operen legalmente n'Israel.

El territoriu d'Israel ta estremáu en 6 distritos o mejozot (מחוזות), dirixíos
por un comisariu designáu pol Ministeriu del Interior. Son los siguientes:
Central, Haifa, Xerusalén, Norte, Meridional y Tel Aviv.

De la mesma los distritos estrémense en quince subdistritos conocíu como nafot
(נפות), que son de la mesma estremaos en cincuenta región naturales. Les rexones
naturales son unidaes non alministratives qu'utiliza'l Gobiernu d'Israel pa
cuestiones estadístiques y el censu de población.

Los distritos son un heriedu del Imperiu otomanu y ente el so atribuciones
atopen les d'ellaborar la lexislación local, controlar los impuestos y los
presupuestos locales, aprobar los proyectos d'obres públiques y conceder creitos
a los gobiernos locales.

Tocantes a los territorios ocupaos mientres la Guerra de los Seis Díes, los
Altos del Golán tán integraos administrativamente nel Distritu Norte, y
Cisxordania integra'l Distritu de Xudea y Samaria, solo reconocíu por Israel.

A efectos estadísticos, el país ta estremáu en tres árees metropolitanes: Tel
Aviv y Gush Dan (con una población de 3.150.000), Haifa (con una población de
996.000), y Beerseba (población 531.600). Sicasí, la ciudá más grande d'Israel,
tantu en población como en superficie, ye Xerusalén, con 732.100 habitantes nuna
área de 126 kilómetros cuadraos. Tel Aviv, Haifa y Rishon LeZion atópense ente
les ciudaes más poblaes d'Israel, con una población de 384.600, 267.000 y
222.300 respectivamente.

L'Estáu d'Israel partir El Líbanu nel norte, frontera reconocida oficialmente
pola ONX tres la retirada israelina del sur de dichu país; con Xordania al este
y con Exiptu al sur, dambes fronteres reconocíes a partir de los alcuerdos de
paz roblaos con dambos países.

Israel entá nun afitó les sos fronteres con Siria nin cola Autoridá Palestina na
zona de Cixordania, anque nesti sentíu la comunidá internacional suel considerar
como frontera la Llinia Verde, la llinia d'armisticiu ente Israel y los sos
vecinos árabes que funcionó como frontera de facto hasta la Guerra de los Seis
Díes. Israel tamién caltién grandes bloques d'asentamientos próximos a dicha
llinia ya inclusive más allá, especialmente en redol a Xerusalén Este y el
Bloque Etzión, y na ciudá d'Ariel en Cisxordania. En septiembre de 2005, Israel
remató'l so retirada unilateral de la Franxa de Gaza hasta la Llinia Verde».

En 2007 Israel caltenía rellaciones diplomátiques con 161 países y disponía de
94 misiones diplomátiques en tol mundu. Tres miembro de la Lliga Árabe
normalizaron les rellaciones con Israel: Exiptu y Xordania, que roblaron trataos
de paz en 1979 y 1994 respectivamente y Mauritania, qu'optó por completes
rellación diplomátiques con Israel en 1999. Dende 2003 les rellaciones con
Marruecos caltiénense en constante aumentu y el Ministru d'Asuntos Esteriores
d'Israel visitó'l país. En virtú de la lexislación israelina, El Líbanu, Siria,
Arabia Saudita, Iraq y Yemen son países enemigos y los ciudadanos israelinos nun
van poder visitalos ensin permisu del Ministeriu del Interior. Dende 1995 Israel
ye miembru de Diálogu Mediterraneu, que fomenta la cooperación ente siete países
de la Cuenca del Mediterraneu y los miembros de la Organización del Tratáu del
Atlánticu Norte.

Estaos Xuníos, Turquía, Alemaña, Reinu Xuníu y India atópense ente los más
íntimos aliáu d'Israel. Estaos Xuníos foi'l primer país en reconocer al Estáu
d'Israel, siguíu pola Unión Soviética. Puede considerase a Israel como'l so
principal aliáu en Asia Sudoccidental, sobre la base de polítiques compartíes y
los valores relixosos. A pesar de nun establecer plenes rellaciones
diplomátiques ente Turquía ya Israel hasta 1991, Turquía cooperó col Estáu
desque confirmó la reconocencia d'Israel en 1949. Sicasí, los llazos de Turquía
con otres naciones de mayoría musulmana de la rexón dieron llugar n'ocasiones a
la presión de los Estaos árabes por que modere la so rellación con Israel.
Fuertes venceyos ente Alemaña ya Israel inclúin la cooperación científico y
educativo y dambos Estaos caltienen solíos venceyos nos sectores económico y
militar. India estableció plenos llazos diplomáticos con Israel en 1992 y
fomentó sólidos venceyos col país tantu nel sector militar como nel cultural
dende entós. El Reinu Xuníu, que caltuvo rellaciones diplomátiques plenes con
Israel dende la so formación, realizó dos visites del xefe d'estáu en 2007. Les
rellaciones ente los dos países consolidáronse mientres el gobiernu del ex
primer ministru Tony Blair por cuenta de los sos esfuerzos por atopar un
resolvimientu a los dos estaos. El Reinu Xuníu ye vistu como una rellación
natural" con Israel a cuenta del mandatu británicu de Palestina. Irán tenía
rellaciones diplomátiques con Israel sol gobiernu de la dinastía Pahlevi, pero
retiró la so reconocencia d'Israel mientres la Revolución iranina.

En 2009, tantu Venezuela como Bolivia rompieron rellaciones diplomátiques con
Israel por mor del conflictu de la Franxa de Gaza de 2008-2009.

Nel casu de la India, Israel caltién rellaciones diplomátiques con dichu país
dende 1991. Enantes d'esa fecha la India tenía una posición más pro-árabe y
pro-soviética, votando inclusive en contra de la fundación d'Israel na Asamblea
Xeneral de les Naciones Xuníes en 1948, argumentando que s'oponía a la creación
de países basaos na relixón (como'l casu de la so oposición a la fundación del
Pakistán islámicu y el Jalistán sij); sicasí, ye posible que dichu
distanciamientu debiérase más a motivos geopolíticos. Sía que non, una serie de
factores provocaron l'acercamientu d'India con Israel a partir de 1991, ente
ellos la disolución de la Unión Soviética (que tenía fuertes venceyos cola
India), la declaración de la Organización de la Conferencia Islámica de que
Caxmir yera lexítimamente territoriu de Pakistán en 1986, y les crítiques de
dicha organización contra India en materia de derechos humanos del musulmanes
nel 2001, lo qu'alloñó a la India del mundu islámicu. La llegada al poder del
Likud n'Israel, con Ariel Sharon al frente, y el Bharatiya Janata n'India,
lideráu por Atal Bihari Vajpayee, tuvo tamién la so influencia, yá que tantu'l
Likud como'l BJP son partíos conservadores, amestaos a grupos nacionalistes
relixosos de xudíos y hindús respectivamente y que promueven una política de
mano dura contra'l terrorismu islámicu.

La visita de Ariel Sharón a la India en 2003 foi la primer visita d'un primer
ministru israelín. Dicha visita foi avafada por airado protestes contra Sharón
protagonizaes principalmente por musulmanes, onde se-y acusaba de xenocidiu y
crímenes de guerra en pancartes. Jaswant Singh foi'l primera canciller de la
India en visitar Israel nel añu 2000. Anque les rellaciones diplomátiques ente
Israel y l'India permanecieron normales entá col cambéu de gobiernu al
centru-izquierdista Congresu Nacional Indiu, el musulmanes d'India siguen siendo
mayoritariamente pro-palestinos.

N'Israel estremen trés rexones xeomorfolóxiques, d'Oeste a Este: la enllanada
litoral mediterránea, el cordal central y el Valle del Xordán (la depresión más
fonda de la Tierra). A estos trés rexones, hai que sumar la del desiertu de
Neguev, planicie y montes de caliar, asitiáu al sur d'Israel. Les rexones grebes
ocupen más de la metá del territoriu d'Israel.

Entá siendo ermu bona parte del territoriu, nos valles abonden los llirios, y
tamién los árboles como pinos, ocalitos, olivos y acacies. Les retames crecen
esporádicamente nel desiertu del Neguev. Esisten iniciatives de reforestación
que se lleven a cabu per tol país, especialmente nos montes, onde los pinos,
carbayos, cipreses y lloreos enraigonen de forma esitosa.

Asitiáu ente los desiertos d'África y Asia, d'una parte, y del Mar Mediterraneu,
templáu y húmedu, de la otra, Israel atópase nuna encruciada d'influencies
climátiques que dexaron estremar hasta cuarenta tipos distintos de clima en tan
amenorgada superficie. El réxime térmicu varia notablemente cola altitú y la
continentalidad, especialmente pel hibiernu: d'oeste a esti va pasándose d'un
clima típicu mediterraneu a unu continental. Les rexones montascoses suelen ser
airoses y bien fríes -dacuando con nevaes-. El picu del Monte Hermón ta cubiertu
de nieve la mayor parte del añu y Xerusalén xeneralmente recibe siquier una
nevada cada añu. Les ciudaes costeres, como Tel Aviv y Haifa, tienen un típicu
clima mediterraneu con fríu y lluviosu, con iviernos llargos y branos bien
calorosos. Nel estremu sur, nel Golfu d'Eilat, el clima ye tropical secu.

La temperatura más alto del continente asiáticu (53,7° C o 129° F) rexistróse en
1942 nel kibutz Tirat Zvi, al norte del valle del Xordán.

Polo xeneral apréciase una estación seca (abril-ochobre) y una lluviosa (dende
ochobre-payares hasta abril). De mayu a setiembre, son rares les agües n'Israel.
El mayor porcentaxe d'agües algámase ente mediaos de xineru y principios de
marzu. La pluviosidá amóntase de sur a norte y d'este a oeste.

Con escasos recursos hídricos, Israel desenvolvió delles y variaes tecnoloxíes
pal aforru d'agua, incluyíes les de riego por pinga. Los israelínes tamién
aprovechen la considerable lluz solar disponible pa la enerxía solar, lo que fai
d'Israel la nación líder n'usu per cápita de enerxía solar.

Israel ye consideráu como'l país más avanzáu del sudoeste d'Asia nel
desenvolvimientu económicu ya industrial. El país clasificóse no más alto na
rexón pol Ease of Doing Business Index del Bancu Mundial, según nel Índiz de
Competitividá Global del Foru Económicu Mundial. Tien el segundu mayor númberu
de compañíes Startup nel mundu (dempués de Estaos Xuníos) y el mayor númberu
d'empreses que coticen na bolsa de NASDAQ fuera de América del Norte. En 2007,
Israel ocupó la 44ª posición más alta del Productu Internu Brutu y el 22º más
altu productu internu brutu per cápita (en paridá de poder adquisitivu) con O
232,7 mil millones de dólares y O 33,299, respectivamente. En 2007, Israel foi
convidáu a xunise a la Organización pa la Cooperación y el Desenvolvimientu
Económicu, que promueve la cooperación ente los países que se xunten a los
principios democráticos y esplotar les economíes de llibre mercáu.

A pesar de los llindaos recursos naturales, el desenvolvimientu intensivu de
l'agricultura y el sector industrial mientres les últimes década convirtió a
Israel prácticamente n'autosuficiente na producción d'alimentos. Importantes
importaciones a Israel, con un total d'O 47,8 mil millones en 2006, son los
combustibles fósiles, materies primes y equipu militar. Les principales
esportaciones inclúin frutes, verduras, productos farmacéuticu, software,
productos químicos, tecnoloxía militar, y diamantes; en 2006 les esportaciones
israelines algamaron los 42,86 mil millones. Israel ye líder mundial nel
caltenimientu de l'agua y la enerxía geotérmica, y el so desenvolvimientu de
tecnoloxíes de vanguardia en software, comunicaciones y les ciencies de la vida
han remembráu comparances con Silicon Valley.

Intel y Microsoft construyeron el so primeros centros estranxeros de
Investigación y desenvolvimientu n'Israel. Tamién otres empreses multinacionales
d'alta tecnoloxía, como IBM, Ciscu Systems y Motorola, abrieron centros
tecnolóxicos nel país

N'Israel cultívase algodón de fibra llarga d'alta calidá y hai piscifactoríes
especializaes na cría de truches, carpes y otros pexes. Cuenta tamién con fama
reconocida nel campu de la moda y como destín turísticu. El turismu,
especialmente'l turismu relixosu, ye otra industria importante n'Israel, con
clima templáu, sableres, llugares arqueolóxicos y hestóricos, y xeografía
singular, recurriendo tamién a los turistes.

En 1998, la revista Newsweek asitió a Tel Aviv ente los diez ciudaes más
influyentes del mundu nel ámbitu tecnolóxicu. Yá nos años 90 Israel propunxo al
mundu árabe vecín tresformar al Mediu Oriente n'unu de los más importantes
centros tecnolóxicos y financieros del mundu.

El turismu ye una industria fundamental d'Israel. Tar allugáu en Tierra Santa
ufierta una gran variedá de llugares relixosos, hestóricos y d'importantes
xacimientos arqueolóxicos. Amás, dispon de modernos centros turísticos nes sos
sableres y rexones pa realizar ecoturismo. Ye importante señalar la creciente
importancia del turismu de sol y sablera, allugáu sobremanera na zona del Mar
Muertu. Nesta zona hai tamién numberosos balnearios y spas.

Israel tien la mayor esperanza de vida escolar del sudoeste d'Asia, y ta xuntu
con Xapón cola segunda más alta esperanza de vida escolar del continente
asiáticu (dempués de Corea del Sur). Coles mesmes Israel tien la mayor tasa de
alfabetización n'Asia Sudoccidental, acordies coles Naciones Xuníes. La Llei
d'Educación del Estáu, aprobada en 1953, estableció cinco tipos d'escueles:
estatal laicu, estatal relixosu, ultra ortodoxu, escueles comunales y les
escueles árabes.

La educación ye Derechu a la educación obligatoria n'Israel pa los neños d'edaes
entendíes ente los trés y dieciocho años. Los estudios estrémense en trés
niveles - escuela primaria (graos 1-6), escuela entemediu (graos 7-9) y High
school (graos 10-12) - que rematen colos exames del certificáu del Bagrut.
Materies básiques como matemátiques, Torah, idioma hebréu, lliteratura hebrea y
xeneral, inglés, historia y educación cívica son necesaries pa recibir un
certificáu de Bagrut. N'escueles árabes, cristianes y druses, l'exame sobre los
estudios de la Torah sustitúyense por un exame del islam, el cristianismu o'l
patrimoniu drusu. En 2003, más de la metá de tolos israelinos aprobaron el
docenu grau llogrando'l certificáu de matriculación.

Los ocho universidaes públiques d'Israel tán subvencionaes pol Estáu. La
Universidá Hebrea de Xerusalén, la universidá más antigua d'Israel, alluga la
Biblioteca Nacional d'Israel, el más grande repositorio de llibros de temes
xudíu del mundu. En 2006, la Universidá Hebrea foi considerada 60ª y 119ª ente
les meyores universidaes del mundu. Otres universidaes importantes nel país
inclúin el Technion, el Institutu Weizmann de Ciencies, la Universidá de Tel
Aviv, la Universidá Bar-Ilan, la Universidá de Haifa, y la Universidá Ben-Gurion
del Néguev. Los siete universidaes d'investigación d'Israel (con esclusión de la
Universidá Abierta) clasificáronse ente los meyores 500 nel mundu. Israel
ocupa'l tercer llugar nel mundu col númberu de ciudadanos que tienen títulos
universitarios (20 por cientu de la población). Mientres la década de 1990, una
arribación d'un millón d'inmigrantes de la ex Unión Soviética (cuarenta por
cientu de los cual son titulaos universitarios) emburriaron a Israel a aguiyar
el sector de l'alta tecnoloxía. Cuatro israelinos ganaron el Premio Nobel en
Ciencies. Los biólogos Avram Hershko y Aarón Ciechanover del Technion
compartieron el Nobel de Química en 2004. El psicólogu americanu-israelín Daniel
Kahneman ganó en 2002 el Nobel d'Economía. En 2005 Robert Aumann, de la
Universidá Hebrea de Xerusalén, tamién ganó'l Nobel d'Economía. Israel lidera la
producción de publicaciones científiques per capita nel mundu, siendo unu de los
primeros estaos en dichu ranking; nun estudiu realizáu en 2006 ocupaba'l tercer
puestu mundial, con 1018 artículos per añu y por cada 1.000.000 persones. Tamién
presume de ser unu de los países con más patentes rexistraes per cápita. En
2003, Ilan Ramon convirtióse nel primera astronauta israelín, qu'actuó como
especialista del STS-107, na fatal misión del Tresbordador espacial Columbia.

Apúrraslos israelinos a la ciencia y a la tecnoloxía fueron bien significatives
y más si tiense en cuenta'l so pequeñu tamañu. Dende la so fundación, Israel
dedicó notables esfuerzos a la ciencia y a la inxeniería. Los científicos
israelinos realizaron contribuciones relevantes a la xenética, a la informática,
a la electrónica, a la óptica y a otres industries d'alta tecnoloxía. La ciencia
israelina ye bien conocida pola so vanguardista tecnoloxía militar. Israel foi
tamién pionera en tecnoloxía agrícola avanzada. Israel tien una alta reputación
en física teórica y tamién ye apreciada la so desenvuelta medicina.

Israel ocupa'l tercer puestu en gastu en Investigación y Desenvolvimientu,
l'octavu en preparación tecnolóxica (d'alcuerdu al gastu de les sos compañíes en
I+D, la creatividá de la so comunidá científica, el númberu d'ordenadores
personales y l'índiz de penetración d'Internet), l'undécimu n'innovación, el
decimosestu n'esportaciones d'alta tecnoloxía y el decimoséptimu en llogros
tecnolóxicos na llista Nation Master de países nel mundu por estándares
económicos.

Israel ye un país de tamañu pequenu, con una población de 7 millones
d'habitantes (2005); d'ellos, el 78% son xudíos, y el 19% árabes. Nos
territorios de Xudea y Samaria (tamién conocíos como Cixordania) y Xerusalén
Este, en 2005 la población yera de 2,3 millones. Según el Ministeriu del
Interior israelín viven unos 200.000 colonos israelinos nos asentamientos
establecíos nos territorios palestinos.

En septiembre de 2005 les autoridaes israelines punxeron en marcha'l Plan de
desconexón de la Franxa de Gaza, que pasó a ser alministrada pola Autoridá
Nacional Palestina. El procesu de retirada del territoriu implicó conflictos
dientro de la sociedá israelina, por cuenta de la retirada de casi 8.000 colonos
xudíu que vivíen na Franxa de Gaza, frente a una población de 1,4 millones de
palestinos.

En 1948, cuando naz el nuevu Estáu, la población total d'Israel yera de 914.700
habitantes, 156.000 d'ellos non xudíu (principalmente árabes). Ente 1948 y 1960
la población inmigrante xudía amontóse en 1,1 millones de persones, emigraos
dende países musulmanes, por medrana a les represalies pola fundación del nuevu
Estáu d'Israel, como Yemen (60.000), Iraq (140.000), Siria (35.000), El Líbanu
(5.000), Túnez (120.000), Marruecos (400.000), Libia (150.000), Irán (200.000) y
Arxelia (150.000). Tamién emigró al nuevu Estáu la exigua comunidá xudíu
d'Europa tres el Holocaustu, menos d'un cuartu de millón de persones. Otros
fluxos inmigratorios posteriores produciéronse tres la cayida de la Unión
Soviética, tres la cual munchos xudíos de Rusia, Ucraína y Bielorrusia
decidieron emigrar a Israel, según munchos xudíos d'Arxentina tres la grave
crisis económica que sufrió esti país nos últimos años. La población sefardina
nel Estáu d'Israel ye anguaño d'unes 500.000 persones.

Apréciase una doble ocupación del territoriu: per un sitiu les ciudaes
(Xerusalén, Tel Aviv, Haifa, Beersheba y Eilat son les principales), y per otru
llau una ocupación rural en forma de kibutz, un establecimientu agrícola con una
forma d'esplotación del terrén y convivencia comunal.

En 2006, la Oficina Central d'Estadístiques israelina definía trés árees
metropolitanes: Tel Aviv (3 millones d'habitantes), Haifa (980.600) y Xerusalén,
la capital (706.368).

La cultura d'Israel ye indixebrable de la hestoria del xudaísmu y del pueblu
xudíu que lu precieden. La diversidá cultural d'Israel derívase de la diversidá
de la so población: xudíos de tol mundu llevaron les sos tradiciones cultural y
relixosu consigo, creando un crisol de costumes y creencies de la cultura xudíu.
Israel ye l'únicu país del mundu onde la vida xira en redol al calendariu
hebréu. El trabayu y les vacaciones escolares son determinaes poles fiestes
xudíu, y el día oficial de descansu ye'l sábadu, el Shabat. La importante
minoría árabe d'Israel tamién dexó'l so calquier na cultura israelina n'esferes
tal como l'arquitectura, música, y cocina.

La lliteratura israelina ye principalmente la poesía y la prosa escrita en
hebréu, como parte de la renacencia del hebréu como llingua falada dende mediaos
del sieglu XIX, anque un pequenu espaciu de la lliteratura publicar n'otros
idiomes, como l'árabe y l'inglés. Por llei, dos copies de tolos impresos
publicaos n'Israel tienen de ser depositaos na Biblioteca Nacional d'Israel y na
Universidá Hebrea de Xerusalén. Nel 2001, la llei foi enmendada pa incluyir
grabaciones d'audiu y vídeu según tamién otros medios de comunicación non
impresos. Nel 2006, el 85 por cientu de los 8000 llibros treslladaos a la
biblioteca taben n'hebréu. La Selmana del Llibru Hebréu (en Plantía:Lang-he-n)
celébrase en xunu con carauterístiques de les feries del llibru, llectures
públiques y apariencies del autores israelinos por tol país. Mientres la
selmana, el principal premiu lliterariu d'Israel, el Premiu Sapir, ye apurríu.
En 1966 Shmuel Yosef Agnón compartió'l Premio Nobel de Lliteratura col autor
xudíu alemán Nelly Sachs.

La música israelina contién una gran variedá d'influencies procedentes de la
Diáspora; música yemenita, melodíes Hasidicas, música árabe, música griega, jazz
y pop rock y son toos parte de la escena musical, de la que fai bon usu
d'elementos de la cultura moderna. Los cantares populares nacionales, conocíes
como Plantía:Hebréu (Shirei Eretz Israel o "Cantares de la Tierra d'Israel"),
narren les esperiencies de los pioneros na construcción de la patria xudíu,
Eretz Israel. Ente los Israelinos de fama mundial atópase la Orquesta
Filarmónica d'Israel, que s'atopa n'actividá dende fai más de setenta años y
anguaño realiza más de docientos conciertos cada añu. Israel tamién produció
munchos músicos vultables, dalgunos llograron l'estrellalgu internacional. Noa,
Itzhak Perlman y Pinches Zukerman son dalgunos de los músicos nacíos n'Israel
aclamaos internacionalmente; tambien destaquen Mayumana o Dana International.
N'otru orde de coses, Israel participó nel Festival del Cantar d'Eurovisión casi
cada añu dende 1973, ganando la competencia tres vez y dos vez foi see de la
mesma. Eilat entamó'l so propiu festival de música internacional, el Rede Sía
Jazz Festival, cada branu dende 1987.

Tamién orixinarios d'Israel son dellos intérpretes que tán adquiriendo gran
relevancia na actualidá como Oren Lavie.

Siguiendo cola tradición del Teatru yiddish en Europa oriental, Israel caltién
una vibrante escena. Fundáu en 1918, el Teatru Habima en Tel Aviv, ye la más
antigua compañía de teatru de repertoriu y teatru nacional.

Tel Aviv, Haifa, Herzliya y Xerusalén tienen los más importantes museos d'arte,
y munchos pueblos y kibutz disponen de pequenos museos. El Muséu d'Israel na so
capital, Xerusalén, ye una de les más importantes instituciones culturales
d'Israel, onde s'agospien los manuscritos del Mar Muertu xuntu con una estensa
colección d'arte popular y relixosu xudíu y arte europeo. El Muséu Nacional del
Holocaustu, Yad Vashem, ye'l mayor agospiamientu del mundu d'archivos
rellacionaos cola información sobre l'Holocaustu. El Beth Hatefutsoth (Muséu de
la Diáspora), nel campus de la Universidá de Tel Aviv, ye un muséu interactivo
dedicáu a la hestoria de les comunidaes xudíu de tol mundu. Amás de los
principales los museos nes grandes ciudaes, hai bien alta calidá de espacios
d'arte en munches ciudaes y kibutz. Mishkan -y'Omanut nel kibutz Ein Harod
Meuhad ye'l mayor muséu d'arte nel norte del país.

Anque'l fútbol y el baloncestu son los deportes más populares, Israel llogró
ésitos tamién n'otros deportes, como balonmano y atletismu.

A pesar de tar asitiáu xeográficamente n'Asia, Israel participa en competiciones
internacionales deportives acomuñáu siempres a federaciones (UEFA, EHF) o
competiciones europees (Eurobasket). Probablemente'l club israelín más conocíu
internacionalmente ye'l Maccabi Tel Aviv, que llogró cinco títulos europeos de
baloncestu (incluyendo dos euroliga en 2004 y 2005). Esto ye debíu al refugu de
los países árabes, al par de dellos africanos y asiáticos, a participar con
Israel n'eventos deportivos. La FIFA, dende'l mundial de 1970, decidió incluyir
a Israel na UEFA pa evitar que los países árabes retirárense en masa.

Beerseba convirtióse nun centru nacional de axedrez y llar de munchu campeones
d'axedrez de l'antigua Unión Soviética. La ciudá acoyó l'equipu Campeón del
Mundu d'axedrez en 2005, y na ciudá enseña axedrez nos xardinos d'infancia. Dos
años dempués, en 2007, un israelín llogró'l segundu llugar nel Campeonatu
Mundial d'Axedrez. Hasta la fecha, Israel ganó seis medayes olímpiques dende la
so primer victoria en 1992, incluyendo una medaya d'oru en windsurf nos Xuegos
Olímpicos d'Atenes 2004. Israel nos Xuegos Olímpicos

Esisten tres religión principales practicaes n'Israel: xudaísmu (76%), islam
(16%) y cristianismu (2,1%). Hai tamién dalgunes otres minoríes como drusos,
bahá'ís ya inclusive budistes. El Derechu israelín garantiza de forma esplícita
iguales derechos a tolos ciudadanos con independencia de la so relixón o grupu
étnicu. Sicasí, la llei otorga tratu preferencial en determinaos aspeutos
p'aquellos individuos que cumplen los criterios de la Llei de la Torna, lo cual
ye un asuntu revesosu pos la mentada llei difier del criteriu relixosu sobre
quién cumple'l estatus de xudíu.



https://ast.wikipedia.org/wiki/Irving_Berlin

Irving Berlin (11 de mayu de 1888 – 22 de setiembre de 1989), nacíu Israel
Isidore Baline (por [1]), en Tiumén, Rusia (o probablemente Mogilev, anguaño en
Bielorrusia), foi un compositor y lletrista De Broadway estaunidense, unu de los
más prolíficos y famosos de la hestoria contemporanea d'América.

Berlin, xudíu, foi unu de los pocos compositores de Tin Pan Alley/Broadway
qu'escribieron tanto les lletres como la música de los sos cantares. Anque nun
llegó a aprender nunca a lleer música más allá d'un nivel elemental, compunxo
alredor de 3000 cantares, munches de les cualos, incluyendo "Cheek to
Cheek","God Bless America", "White Christmas", "Alexander's Ragtime Band" y
"There's Non Business Like Show Business", dexaron una buelga indeleble na
música y cultura estaunidense. Produció 17 películes y 21 espectáculos de
Broadway, amás de los sos cantares individuales.

La familia de Irving Berlin emigró a los Estaos Xuníos en 1891. Los sos padres
yeren Leah (L.lena) Jarchin y Moses Baline; el so padre foi un rabino que
consiguió trabayu como certificador de carne siguiendo la llei kosher (ver [2]).
Tres la muerte del so padre en 1896, Irving hubo de buscar trabayu pa
sobrevivir; tuvo emplegáu como vendedor de periódicos y tamién realizó
actuaciones na cai pa consiguir dineru. La dura realidá de tener que trabayar
entá en trabayos ínfimos pa nun morrer de fame dexó una buelga fonda na
valoración del dineru per parte de Berlin.

Cuando taba trabayando como camareru cantante nel Pelham's Cafe en Chinatown,
Berlin foi riquíu pol propietariu pa escribir un cantar orixinal pal café, por
cuenta de que un negociu rival tenía'l so propiu cantar publicáu. "Marie from
Sunny Italy" foi la resultancia editándose puestu. Anque solo ganó 37 centavos,
abrió-y les puertes d'una nueva carrera y un nuevu nome: Israel Baline foi
equivocadamente impresu como "I. Berlin" na partitura.

Munches de los sos primeros cantares, ente elles "Sadie Salome (Go Home)", "That
Mesmerizing Mendelssohn Tune" y "Oh How That German Could Love" algamaron un
modestu ésitu tantu en forma de partitures, de grabaciones, nel escenariu del
vodevil, o como interpolaciones en diversos espectáculos; pero foi "Alexander's
Ragtime Band", escrita en 1911, la que lo catapultó como una de les más
importantes estrelles de Tin Pan Alley. Richard Corliss, nuna semeya de Berlin
en Time Magacín en 2001, escribió:

Tres l'ésitu de "Alexander", se rumoreó que Berlin taba escribiendo una ópera
ragtime, sicasí produció la so primer obra estensa pa los escenarios musicales,
"Watch Your Step" (1914), protagonizada por Irene y Vernon Castle, la primer
comedia musical en faer un usu caltriante de los ritmos sincopados. Un
espectáculu similar tituláu "Stop! Look! Listen!" siguió a aquel en 1915.

En 1917, mientres la Primer Guerra Mundial, entró nel exércitu estaunidense y
llevó al escenariu una revista musical Yip Yip Yaphank mientres tuvo en Camp
Upton en Yaphank, New York. Presentada como "un llíu militar cocináu polos mozos
de Camp Upton", la repartu del espectáculu formar con 350 miembros de les
fuerces armaes. La revista foi un tributu patrióticu al exércitu estaunidense, y
Berlin compunxo un cantar tituláu "God Bless America" pal espectáculu, anque
finalmente nun fixo usu d'ella. Cuando foi realizada años dempués, "God Bless
America" fíxose tan popular que se suxurió que podría aportar a l'himnu
nacional. Permaneció hasta güei como una de los cantares de mayor ésitu y más
conocíes en tolos Estaos Xuníos. Ye particularmente recordada la interpretación
de la mesma que se realizó tres l'ataque terrorista del 11 de setiembre de 2001,
cuando miembros del congresu cantar nes escaleres del capitoliu. Dellos cantares
de la revista Yaphank fueron más tarde incluyíes na película de 1943 This Is the
Army, na que tamién apaecíen otros cantares de Berlin, tantu'l cantar que da
títulu al filme como una versión de "God Bless America" por Kate Smith.

Tres la guerra, Berlin construyó'l so propiu teatru, el Music Box, como local pa
revistes añales qu'incorporaben los sos últimos cantares; la primera d'eses
revistes foi "The Music Box Revue of 1921." El teatru ta inda n'usu, dacuando.
Anque la mayoría de les sos obres pal escenariu de Broadway tomaron la forma de
revistes -- colecciones de cantares ensin una tema común -- escribió unos
cuantos book shows. The Cocoanuts (1925) foi una comedia, con un repartu nel
qu'apaecíen, ente otros, los hermanos Marx.

Face the music (1932) yera una sátira política con un llibretu de Moss Hart, y
Louisiana Purchase (1940) yera una sátira d'un políticu sureñu, obviamente
basada nes proezas de Huey Long. As Thousands Cheer (1933) yera una revista una
tema; cada númberu yera presentáu como una sección d'un periódicu, dalgunu
d'ellos tocando asuntos del momentu. L'espectáculu presentaba una sucesión de
cantares esitosos, como "Easter Parade", "Heat Wave" (presentada como'l
pronósticu del tiempu), "Harlem on My Mind" y la que quiciabes ye la so balada
más poderosa, "Supper Time", un acoradáu cantar sobre'l fanatismu racial, con un
pesu inusual nuna revista musical y que foi cantada por Ethel Waters nuna
desgarradora interpretación.

Mientres la Segunda Guerra Mundial, en recibiendo un permisu del xeneral George
Marshall, Berlin entamó una revista toa de soldaos col espíritu del Yip Yip
Yaphank. This Is the Army estrenóse'l 4 de xunetu de 1942 con una repartu de más
de 300 soldaos, y permaneció nel escenariu mientres tres años, primero en
Broadway, depués nuna xira polos Estaos Xuníos y dempués nel estranxeru.

El musical de Broadway más esitosu de Berlin foi Annie Get Your Gun (1946),
producíu por Richard Rodgers y Oscar Hammerstein II. Basáu llibremente na vida
de la tiradora Annie Oakley, la música y les lletres fueron escrites por Berlin,
con un llibretu de Herbert Fields y de la so hermana Dorothy Fields. Berlin
fuera contratáu en finando Jerome Kern. En principiu, refugó la ufierta,
afirmando que nun sabía nada de música hillbilly, pero l'espectáculu terminó per
cumplir les 1147 representaciones. Sábese que'l cantar de la tiradora, "There's
Non Business Like Show Business", tuvo a puntu de nun ser incluyida nel
espectáculu porque Berlin albidraba equivocada de que nun-y gustaba a Rodgers y
Hammerstein. Annie Get Your Gun ta consideráu'l meyor musical de Berlin non solo
pola cantidá d'ésitos musicales que contién sinón porque los sos cantares
combinen acertadamente la descripción de los personaxes cola ayuda al
desenvolvimientu de la hestoria.

El siguiente espectáculu de Berlin, Miss Liberty (1949), foi un relativu
fracasu. Call Me Madam (1950), con Ethel Amenorguen interpretando a Perle Mesta,
funcionó daqué meyor, pero'l so últimu espectáculu Mr. President (1962) foi un
fracasu tan enorme que llevó a Berlin a retirase de la escena pública.

En 1927, una de los cantares de Berlin, "Blue Skies", un ésitu dende 1926, foi
interpretada na primer película falada, The Jazz Singer, cantada por Al Jolson.
Top Hat (1935) foi la primera d'una serie de películes musicales fomentaes por
Berlin que cuntó cola presencia d'intérpretes populares y curiosos (como Bing
Crosby, Fred Astaire, Judy Garland y Ginger Rogers), con argumentos románticos y
una banda sonora a base de les sos nueves y vieyos cantares. Otres películes
d'esti tipu seríen On the Avenue (1937), Holiday Inn (1942), Blue Skies (1946) y
Easter Parade (1948). La versión fílmica de This Is the Army (1943), que cuntó
cola presencia del mesmu Berlin cantando "Oh, How I Hate to Get Up in the
Morning", foi un ésitu, pero otres versiones de los sos musicales, como Annie
Get Your Gun (1950) y Call Me Madam (1953), fueron menos esitoses que los sos
espectáculos explícitamente escritos pa Hollywood.

La película Holiday Inn contenía "White Christmas", una de los cantares más
grabaos de la hestoria. Nesa película, cantar Bing Crosby per primer vegada, y
vendió unes 30 millones de copies una vegada que se grabó independientemente. El
cantar foi reutilizada como'l títulu del musical White Christmas, nel que
participaben Crosby, Danny Kaye, Rosemary Clooney y Vera-Ellen. El senciellu de
Crosby foi reconocíu como'l más vendíu en cualquier categoría mientres más de 50
años, hasta qu'en 1997 el cantar de Elton John n'homenaxe a Diana de Gales,
"Candle In the Wind", superar. Sicasí, la tema cantada por Crosby vendió
millones de copies adicionales al traviés de les sos múltiples apaiciones en
recopilatorios, ente los que s'inclúin el mesmu Merry Christmas de Crosby,
editáu en 1949.

La versión más familiar de "White Christmas" nun ye, con tou, la de Holiday Inn.
Crosby foi llamáu otra vegada a los estudios de Decca el 19 de marzu de 1947 pa
volver grabar la tema, por cuenta de que tomar principal de 1942 terminárase por
estropiar por cuenta del so usu frecuente. Les condiciones de grabación
incluyeron la presencia, igual que nel orixinal de la John Scott Trotter
Orchestra y de les Ken Darby Singers. La grabación resultante ye la que ye, en
realidá, la más conocida pal públicu.

El so amigu y colega Jule Styne dixo d'él que "It's easy to be clever. But the
really clever thing is to be simple." Preguntáu avera del llugar de Berlin na
música americana, Jerome Kern dixo que nun lo tenía pos "Irving Berlin is
American music." (Irving Berlin ye la música americana).

Berlin casóse en dos causes. La so primer muyer, la cantante Dorothy Goetz,
hermana del compositor Y. Ray Goetz, contraxo la pneumonía y la fiebre tifoideo
nel so viaxe de novios a Cuba, y morrió cinco meses dempués tres la so boda en
1912 a la edá de veinte años. La so muerte inspiró'l cantar de Berlin "When I
Lost You", que se convirtió n'unu de los sos primeros ésitos. Curiosamente, un
añu enantes de la muerte de Dorothy Berlin, Irving Berlin, Y. Ray Goetz y Ted
Snyder co-escribieron un cantar llamáu "There's a Girl in Havana" (Hai una moza
en L'Habana).

La so segunda muyer foi Ellin Mackay, una católica irlandesa-americana y
heredera de la fortuna minera de Comstock Lode, según escritora vanguardista que
publicara en The New Yorker. Casóse en 1926, cola oposición de les sos
respectives families, qu'oxetaron motivos relixosos, llegando'l padre d'ella,
Clarence Mackay, un fervosu católicu, a desheredarla. Ensin la dispensa de la
Ilesia, tuvieron que casase nuna ceremonia civil el 4 de xineru de 1926 y fueron
darréu refugaos por sectores antisemites de la sociedá: a Ellin, por casu,
anulóse-y la invitación pa la boda de la so amiga Consuelo Vanderbilt, entá nun
siendo esta católica. Económicamente, nun tuvieron problemes, pero Berlin asignó
a la so muyer los derechos del so cantar "Always", que lu rindiría costantemente
grandes beneficios.

La pareya tuvo tres fíos—Mary Ellin Barrett, Linda Emmett y Elizabeth Peters — y
un fíu, Irving Berlin, Jr., que morrió de neñu un día de navidá.

El patriotismu de Berlin foi real y fondu. Demasiao mayor pal serviciu militar
cuando'l so país entró na Segunda Guerra Mundial en 1941, dedicó'l so tiempu y
enerxía a escribir nuevos cantares patrióticos, como "Any Bonds Today?", donando
los beneficiu de This Is the Army al propiu exércitu, y entreteniendo a les
tropes con una compañía itinerante d'esi espectáculu, na qu'él yera un miembru
más. Tres les actuaciones nos Estaos Xuníos, l'espectáculu foi a Londres en
1943, nun momentu en que la ciudá taba inda so los ataques alemanes. Tres una
xira poles Isla Britániques, l'espectáculu mover al norte d'África y dempués a
Italia, tocando en Roma solo selmanes dempués de que la ciudá fora lliberada.
Depués fueron a Oriente Mediu y el Pacíficu, onde les actuaciones realizáronse
de cutiu cerca de zones de combate. En reconocencia a esta importante y valiente
contribución a la moral de les tropes, a la fin de la guerra Berlin foi
reconocíu con lloa Medaya al Méritu pol presidente Truman.

Políticamente conservador, Berlin sofitó la candidatura presidencial del xeneral
Dwight Eisenhower, y el so cantar "I Like Ike" tuvo una amplia presencia na
campaña de Eisenhower. Nos sos últimos años fíxose tamién conservador nes sos
apreciaciones musicales; nun fixo usu de los nuevos estilos emerxentes n'Estaos
Xuníos mientres los años cincuenta y sesenta, como'l rock and roll y
prácticamente abandonó la composición tres el fracasu del so musical Mr.
President en 1962. En 1968, Berlin foi galardonáu col Premiu Grammy a los
llogros de toa una carrera (Grammy Lifetime Achievement Award). Convirtiéndose
virtualmente nun recluyíu nos sos últimos años de vida, Berlin nun asistió a la
fiesta pola so 100 cumpleaños. Sicasí, sí asistió a les celebraciones pol
centenariu de la Estatua de la Llibertá en 1986.

Berlin morrió d'un ataque al corazón en Nueva York a los 101 años y foi soterráu
nel Woodlawn Cemetery nel Bronx, Nueva York.



https://ast.wikipedia.org/wiki/Alema%C3%B1a

Alemaña (n'alemán Deutschland), oficialmente República Federal d'Alemaña ye un
país d'Europa central que forma parte de la Xunión Europea. Llenda pel norte col
mar del Norte, Dinamarca y el mar Bálticu; al este con Polonia y la República
Checa; al sur con Austria y Suiza, y al oeste con Francia, Luxemburgu, Bélxica y
los Países Baxos. El territoriu d'Alemaña abarca 357.021 km² y tien un clima
templáu. Con más de 82 millones d'habitantes, representa la mayor población ente
los estaos miembros de la Xunión Europea y ye'l llar del tercer mayor grupu
d'emigrantes internacionales.

Les palabres alemán y Alemaña provienen del llatín y yeren utilizaes na
antigüedá polos romanos pa nomar a los alamanes —nun ye lo mesmo qu'alemanes—,
el pueblu xermánicu más averáu al territoriu del Imperiu Romanu. D'ehí foi usada
pa nomar al país enteru. Amás d'alemán, ta tamién espardíu l'usu del xentiliciu
xermanu, deriváu del nome con que los romanos se referíen a les tribus non
romanes de la fastera central d'Europa, territoriu al que llamaben Xermaña.
Dende'l sieglu X, los territorios alemanes formaron una parte central del Sacru
Imperiu Romanu Xermánicu qu'avagó hasta 1806. A lo llargo del sieglu XVI, les
rexones del norte del país convirtiéronse nel centru de la Reforma Protestante.
Como un modernu estáu-nación, el país foi mecío en mediu de la Guerra
franco-prusiana en 1871. Tres la Segunda Guerra Mundial, xebró en dos estaos a
lo llargo de les llinies d'ocupación aliaes en 1949 pero reunificóse de nuevu en
1990. Foi miembru fundador de la Comunidá Europea (1957), que se convirtió na
Xunión Europea en 1993. Ye parte de la zona Schengen y adoptó la moneda común
europea, l'euru, en 1999.

Ye una república parllamentaria federal de selce estaos (Bundesländer). La
capital y ciudá más grande ye Berlín. Ye miembru de les Naciones Xuníes, la
OTAN, el G8, les naciones G4, y firmó'l Protocolu de Kioto. Ye la tercer mayor
economía mundial en cuantes al PIB nominal, la primera d'Europa, y el mayor
esportador de mercancíes del mundu en 2007. En términos absolutos, asigna'l
segundu mayor presupuestu añal de l'ayuda al desendolcu nel mundu, mientres que
los sos gastos militares ocuparon el sestu llugar. El país desendolcó un altu
nivel de vida y afitó un sistema completu de seguridá social. Tien una posición
clave nes decisiones europees y caltién una estrecha rellación con delles
asociaciones a nivel mundial. Ye reconocida como xefa nos seutores científicu y
teunolóxicu.

Camiéntase que la etnoxénesis de les tribus xermániques prodúxose na Edá de
Bronce nórdica, o, como más llueu, na Edá de Fierro prerromana. Dende'l sur
d'Escandinavia y el norte d'Alemaña, les tribus entamaron el so espardimientu al
sur, este y oeste nel sieglu I edC, entrando en contautu coles tribus celtes de
la Galia, asina como Irán, el Bálticu, y les tribus eslaves del Este d'Europa.
Poco se conoz sobre la hestoria temprana de los pueblos xermánicos, sacantes lo
conocío al traviés de les sos interaiciones col Imperiu Romanu y los rexistros
de xacees arqueolóxiques.

Mientres el reinu de César Augusto, los xermanos familiarizáronse coles
táutiques de griesca romanes, calteniendo al tiempu la so identidá tribal. En 9
edC, trés lexones romanes dirixíes por Varo foron derrotaes polos Queruscos y el
so líder Arminio na Batalla de la viesca de Teutoburgu. Poro, l'Alemaña moderna,
no que cinca al Rin y el Danubiu, caltúvose fuera del Imperiu Romanu. Na dómina
de Tácito, tribus xermániques asitiaron a lo llargo del Rin y el Danubiu,
ocupando la mayor parte de la zona moderna d'Alemaña. Nel sieglu III vio'l
xurdimientu d'un gran númberu de tribus xermániques del Oeste: Alamanes,
Francos, Chatti, Saxones, Frisones, y Turinxos. Nesi momentu estos pueblos
entamaron el periodu de les grandes migraciones que duró dellos sieglos.

L'imperiu medieval remanecía d'una xebra del Imperiu Carolinxu en 843, fundáu
por Carlomagnu en 800, y esistió n'estremaes formes, hasta 1806, el so
territoriu espardíase dende'l ríu Eider nel norte hasta la costa mediterránea
nel sur.

Lo alemán ye un sentimientu de pertencia a la nación alemana, esistente dende
hai más de mil años, anque'l país agora nomáu Alemaña foi xunificáu en 1871 en
Versalles, cuando l'imperiu encabezáu por Prusia foi constituíu. Alemaña formó
un imperiu, el segundu Reich alemán. Reich ye la torna alemana d'imperiu, anque
que pue tamién sinificar reinu.[ensin referencies]

Tres la Segunda Guerra Mundial tuvo xebrada en dos partes, lo cual tien el so
raigañu na partición en cuatro alministraciones subordinaes a los Estaos Xuníos
d'Améric, Reinu Xuníu, Francia (que van formar na Alemaña Occidental, la
República Federal d'Alemaña) y la XRSS (que formaría nel territoriu de l'Alemaña
Oriental, la República Democrática Alemana).

Alemaña espárdese dende los Alpes nel sur col so puntu más altu, la Zugspitze,
hasta les costes de la Mar del Norte y Báltica nel norte. Nel centru'l país
asítiense los valles del Rhin y los montes y viesques del Hunsrück, Taunus y
Thüringer Wald.

Ye una república federal, democrático-representativa y parllamentaria. El
sistema políticu alemán opera baxo un marcu establecíu na Constitución de 1949
conocíu como la Grundgesetz (Llei Fundamental). Al llamar el documentu
Grundgesetz, en cuenta de Verfassung (constitución), los autores espresaron la
intención de que sedría sustituyíu por una constitución afecha una vegada
qu'Alemaña foi reunificada como un estáu. Les enmiendes a la Grundgesetz
xeneralmente riquen una mayoría de dos tercios de dambes cámares del
parllamentu; los artículos que garanticen los derechos fundamentales, la dixebra
de poderes, la estructura federal, y el derechu d'aguantar a los intentos de
derrocar la constitución son valederos en perpetuidá y nun pueden ser
modificaos. Magar que la intención d'entamu yera otra, la Grundgesetz tien
vixencia dempués de la reunificación alemana en 1990, anque con dellos cambeos.

El Bundeskanzler (Canciller Federal), anguaño Angela Merkel, ye'l xefe de
gobiernu y exerz el poder executivu, semeyante al papel d'un Primer Ministru
n'otres democracies parllamentaries. El poder llexislativu recae nel parllamentu
compuestu pol Bundestag (Dieta Federal) y el Bundesrat (Conseyu Federal), qu'en
xunto formen un únicu tipu d'órganu llexislativu. El Bundestag ye escoyíu pente
medies d'eleiciones direutes respetuoses de la representación proporcional. Los
miembros del Bundesrat representen a los gobiernos de los dieciséis estaos
federales y son miembros de los gabinetes d'estáu. Los respeutivos gobiernos
estatales tienen el derechu de nomar y remover a los sos unviaos en cualesquier
momentu.

Dende 1949, el sistema de partíos tuvo apoderáu pola Unión Demócrata Cristiana
(CDU) y el Partíu Socialdemócrata d'Alemaña (SPD), anque los partíos más
pequeños, como'l Partíu Democráticu Llibre (FDP, que tuvo miembros nel Bundestag
dende 1949) y l'Alianza 90/Los Verdes (Die Grünen, que controló escaños nel
Parllamentu dende 1983) desempeñaron tamién un papel importante.

El xefe d'Estáu alemán ye'l Bundespräsident (presidente), escoyíu pola
Bundesversammlung (convención federal), una institución integrada polos miembros
del Bundestag y un númberu igual de delegaos estatales. El segundu funcionariu
alemán más altu nel orde de precedencia ye'l Bundestagspräsident (presidente del
Bundestag), que ye escoyíu pol Bundestag, siendo responsable de supervisar les
sesiones del cuerpu. El terceru, y más altu oficial de la Xefatura de gobiernu
ye'l Canciller, que ye designáu pol Bundespräsident dempués de ser escoyíu pol
Bundestag. El Canciller puede remover de manera constructiva al traviés d'una
moción de non enfotu por parte del Bundestag, onde al empar escuéyese a un
socesor.

Nel planu de la Xunión Europea, cuenta cola representación más numberosa nel
Parllamentu Européu, en virtú de la so condición de país más pobláu de la
Xunión; amás, l'alemán Hans-Gert Pöttering ye'l Presidente del Parllamentu
Européu y Günter Verheugen ye ún de los vicepresidentes de la Comisión Europea
pal periodu 2004-2009.La Presidencia alemana del Conseyu de la Xunión Europea,
nel primer semestre de 2007, tuvo enmarcada dientro del sistema d'alministración
rotativa de dicha institución. Foi la dolcena ocasión qu'Alemaña asume la
Presidencia dende que s'empecipiara esti procesu en 1958. La vegada anterior foi
mientres el primer semestre de 1999 baxo la presidencia de Joschka Fischer. Como
ye habitual, anque'l xefe de gobiernu d'Alemaña ye Angela Merkel, foi
Frank-Walter Steinmeier el Ministru Federal de Relaciones Esteriores el que
ofició como Presidente del Conseyu de la Xunión Europea. Ente los aspeutos más
destacaos d'esta Presidencia tuvieron l'alcuerdu sobro'l usu del 20% d'enerxíes
anovables na XE pal 2020, según la redaición de la Declaración de Berlín, pero'l
mayor llogru foi l'alcuerdu que dio aniciu al Tratáu européu de Lisboa.

Les fuerces armaes reciben el nome de Bundeswehr; compuestes pol Exércitu
(Heer), la Fuerza Naval (Deutsche Marine), la Fuerza Aéreo (Luftwaffe), los
servicios médicos centrales y los cañes del comandu de l'ayuda de serviciu
común. En tiempu de paz, la Bundeswehr ye ordenáu pol Ministru de Defensa y el
Canciller, el que amás ye comandante en xefe cuando'l país ta nel estáu de
guerra. El serviciu militar obligáu dura nueve meses y el gobiernu destina'l
1,6% del PIB pa la defensa nacional. Pol so altu grau de desenvolvimientu
tecnolóxicu civil nel ámbitu de la Inxeniería nuclear y aeroespacial, ye capaz
de desenvolver armes nucleares si'l so gobiernu decídelo. El so industria
militar produz armes que van dende tanques, aviones y vehículos blindaos, hasta
artillería, submaríns y barcos de combate. La mayoría de les armes son
manufacturadas pa la Fuerza Armada Federal o pa los aliaos na OTAN.Según
l'artículu 24 GG Alemaña puede llindase nel so soberanía pa caltener la paz
europea o mundial y trabayar en xunto con una organización internacional.
Alemaña forma parte de la OTAN y como tala participó en Afghanistán, Kosovo y na
Segunda Guerra del Golfu, ente otres. Amás, al par de la Unión Europea trabayó
pola paz en Darfur.

El Tribunal de xusticia ye independente del poder executivu y el lexislativu.
Tien un estatutu civil que se basa nel derechu romanu con delles referencies al
derechu germánico. El Bundesverfassungsgericht (Tribunal Constitucional
Federal), con see en Karlsruhe, ye'l Tribunal Supremu alemán responsable
d'asuntos constitucionales, col poder de realizar procesos de revisión xudicial.
Actúa como la más alta autoridá xurídica y asegúrase de que les práctiques de
los poderes lexislativu y xudicial afáense a la práctica la Llei Fundamental pa
la República Federal d'Alemaña (Llei Fundamental). Actúa con independencia de
los otros órganos del Estáu, pero nun puede actuar nel so propiu nome.El sistema
del tribunal supremu, llamáu Oberste Gerichtshöfe deas Bundes, cuenta con
dependencies especializaes. Pa les causes civiles y penales, el más altu
tribunal d'apelación ye'l Tribunal Federal de Xusticia, con see en Karlsruhe y
Leipzig. La sala ye d'estilu inquisitorial. Otros tribunales federales son el
Tribunal Federal del Trabayu en Érfurt, el Tribunal Social Federal de Kassel, el
Tribunal Federal de Facienda en Múnich y el Tribunal Alministrativu Federal en
Leipzig.El derechu penal y derechu priváu tán codificados nel planu nacional nel
Strafgesetzbuch y el Bürgerliches Gesetzbuch, respectivamente. El sistema penal
diríxese escontra la rehabilitación del criminal, el so envís secundariu ye la
protección del públicu polo xeneral. Pa llograr esti postreru, el condergáu
penal pue ser puestu en prisión preventiva (Sicherheitsverwahrung), amás de
regular la pena si se-y considera una amenaza pal públicu polo xeneral. El
Völkerstrafgesetzbuch regula les consecuencies de los crimes de lesa humanidá,
xenocidiu y crimes de guerra.El poder lexislativu ta estremáu ente la federación
y los estaos. La llei fundamental Axusta que los estaos tienen de siguir les
disposiciones del poder lexislativu a nivel estatal, sacantes casos designaos
pola mesma llei fundamental. La llei federal prevalez sobro la llei de cada
estáu, una y bones el poder lexislativo mora nel nivel federal. El Bundesrat ye
l'órganu federal al traviés del cual los estaos participen na lexislación
nacional. Cada estáu tien los sos propios tribunales constitucionales.

Alemaña ye la tercer potencial mundial en términos de PIB tres los Estaos Xuníos
y Xapón. Ye una economía de mercáu na que la seguridá social ta garantio con
unos amplios derechos sociales como grandes pagues de desempregu, axudes
sociales, etc. Magar que'l gobiernu actual y quiciabes tamién tolos vinientes
realizarán una política más aforradora en términos sociales pa rebaxar el
déficit del estáu, Alemaña inda desendolca una de las políticas sociales mayores
de la Xunión Europea.

Los sos encontos industriales son estremaos; les tribes cimeres de productos
aniciaos son medios de tresporte, aparatos eléctricos y electrónicos,
maquinaria, productos químicos, materiales sintéticos y alimentos procesaos. Ye
focu de bayura y eso espéyase na creciente economía del centru d'Europa. Con una
infraestructura de carreteres amplies y un escelente nivel de vida, ye una de
les naciones más desenrollaes del mundu.

Francia ye'l más importante sociu comercial d'Alemaña y viceversa. En 2005,
Francia con un 10,2%, volvió a ser el cimeru destinu de les esportaciones
alemanes y l'orixe del 8,7% de les importaciones. En 2006, más del 14 % de les
esportaciones franceses tuvieron como destinu a Alemaña y cerca del 17 % del
total de les importaciones franceses vieno d'Alemaña.

Los países de la Xunión Europea son los cimeros mercadores de los productos
alemanes (Reinu Xuníu el 7,8% y Italia'l 6,9% en 2005. El cimeru socio comercial
d'Alemaña fuera d'Europa son los Estaos Xuníos, país al que en 2005 fexo'l 8,8%
de les sos esportaciones y del que recibió el 6,6% de les sos importaciones.

La ciudá de Frankfurt, qu'alluga el Bancu Central Européu, ye'l centru
financieru de Alemaña y ún de los mayores de tola Xunión Europea.

Dende que nos años 1930 l'Alemaña nazi entamara l'aniciu de la primer rede
d'autopistes a gran escala nel mundu, el país tién vías de comunicación rápidas
(Autobahnen) que suman cerca de 12.000 km añubriendo dafechu'l territoriu.
Además tien más de 40.000 km de carreteres, lo que lu torna nel país con mayor
densidá de víes pa vehículos. Toles autopistes del país son gratuites pa
vehículos particulares; de magar 2005, los camiones de carga tienen qu'aportar
un portalgu que se descuenta automáticamente vía satélite, una vez que'l camión
dexa la ruta, y que ye porcentual al númberu de kilómetros recorríos.

Alemaña ye líder mundial tamien nel aniciu de canales. Esta triba de
construcción milenaria emburrióse de magar el sieglu XIX. La Canal de Kiel,
qu'amece'l mar del Norte col mar Bálticu, ye ún de los de mayor balumbu. Bien de
canales fluviales, como la Rin-Meno-Danubio, la Dortmund-Ems o la
Elba-Seitenkanal, apurren al país una completa rede de canales.

Otra miente, les enerxíes renovables n'Alemaña representen un papel que medra
nel desenrollu del país, especialmente dende que'l partíu políticu Alianza
90/Los Verdes formó parte del gobiernu central. Ciudades como Friburgu de
Brisgovia tienen modernes instalaciones pal aprovechamientu de la enerxía solar.
Les grandes fasteres industriales, como cuenca del Ruhr, rexón Rin-Meno o
Colonia, tienen desenvuelto un dinamismu económicu que caltién la so base
industrial y que además consiguió afitase nel área de los servicios.

Con más de 82 millones d'habitantes, ye'l país más pobláu na Unión Europea.
Sicasí, la so tasa de fecundidá de 1,39 fíos por ma ye unu de los más baxos del
mundu, y la Oficina Federal d'Estadística envalora que la población va
amenorgase a ente 69 y 74 millones en 2050 (69 millones d'asumir una migración
neta de +100000 per añu, 74 millones d'asumir una migración neta de +200.000 per
añu). Alemaña tien una serie de grandes ciudaes, siendo Berlín la más poblada,
sicasí la mayor aglomeración urbana ye la rexón Rin-Ruhr.

Dende avientu de 2004, unos siete millones de ciudadanos estranxeros fueron
rexistraos, y el 19% de los residentes del país son estranxeros o tienen dalgún
aniciu estranxeru. El grupu más numberosu (2,3 millones) ye de Turquía, y la
mayoría del restu son de países europeos como Italia, Serbia, Grecia, Polonia y
Croacia. Naciones Xuníes alluga a Alemaña como'l tercer mayor receptor
d'emigrantes internacionales en tol mundu, alredor del 5%, o 10 de los 191
millones d'emigrantes, esto ye alredor del 12% de la población del país. De
resultes de les restricciones, el númberu d'inmigrantes que busquen asilu
xustificando aniciu étnicu alemán (na so mayoría procedentes de l'antigua Unión
Soviética) foi menguando costantemente dende 2000.

El país ye de cutiu llamáu Das Land der Dichter und Denker (la tierra de poetes
y pensadores). La cultura alemana empezó muncho primero del surgimiento
d'Alemaña como nación-tao y tomó a tola zona de fala alemana. Dende los sos
raigaños, la cultura, n'Alemaña formóse poles principales corrientes
intelectuales y populares n'Europa, tanto relixoses como llaiques. Como
resultáu, ye difícil identificar una determinada tradición alemana dixebráu del
marcu más ampliu de l'alta cultura europea. Otra consecuencia d'estes
circunstancies ye'l fechu de que delles figures hestóriques, tales como Wolfgang
Amadeus Mozart y Nicolás Copérnico, ente otres, anque nun fueron ciudadanos
d'Alemaña nel sentíu modernu, tienen de ser consideraos nel contestu del ámbitu
cultural alemán pa entender el so trabayu.N'Alemaña desenvolviéronse dalgunos de
los más renomaos compositores de la Música clásica europea, con inclusión de
Johann Sebastian Bach, Ludwig van Beethoven, Johannes Brahms y Richard Wagner. A
partir del añu 2006, Alemaña ye'l quintu mercáu de la música nel mundu ya
influyó na música pop y rock al traviés d'artistes como Kraftwerk, Scorpions,
Rammstein y Tokio Hotel.Numberosos pintores alemanes gociaron de prestíu
internacional al traviés del so trabayu n'estremaes corrientes artístiques. Hans
Holbein el Mozu, Matthias Grünewald, y Alberto Durero yeren importantes artistes
del Renacimientu, Caspar David Friedrich del Romanticismu, y Max Ernst del
surrealismo. Ente les contribuciones alemanes na arquiteutura inclúyense los
estilos carolingio y Otoniano, que son importantes precursores del románicu. La
rexón más tarde convirtióse nel sitiu de les obres importantes n'estilos como'l
gótico, renacentista y barrocu. Ye especialmente importante nos primeros
movimientos modernos, sobremanera al traviés del movimientu Bauhaus fundáu por
Walter Gropius. Ludwig Mies van der Rohe convirtióse n'unu de los más renomaos
arquiteutos del mundu na segunda metá del sieglu XX. La fachada de vidriu nos
rascacielos foi idea suya.

Alemaña foi'l llar de dalgunos de los más destacaos investigadores en distintos
campos científicos. Ye así que cerca de 100 alemanes (de nacionalidá o aniciu)
fueron galardonaos col Premiu Nobel. El trabayu de Albert Einstein y Max Planck
foi crucial pa la fundación de la física moderna, que Werner Heisenberg y Max
Born desarrollararon entá ye más. Ellos fueron precedíos por físicos como
Hermann von Helmholtz, Joseph von Fraunhofer, y Daniel Gabriel Fahrenheit.
Wilhelm Conrad Röntgen afayó los rayos X, un llogru que-y fixo'l primer ganador
del Premiu Nobel de Física en 1901. N'Alemaña y otros países los rayos X
denominar Röntgenstrahlen (rayos de Röntgen). El trabayu de Heinrich Rudolf
Hertz nel ámbitu de la radiación electromagnética foi fundamental pal
desenvolvimientu de les modernes telecomunicaciones. Wilhelm Wundt ye célebre
por desenvolver el primer llaboratoriu de psicoloxía, a la que dio la categoría
de ciencia. Alexander von Humboldt y el so trabayu como científicu natural y
esplorador foi fundacional pa la biogeografía.Numberosos importantes matemáticos
nacieron n'Alemaña, incluyíos Carl Friedrich Gauss, David Hilbert, Bernhard
Riemann, Gottfried Leibniz, Karl Weierstrass y Hermann Weyl. Alemaña foi tamién
el llar de famosos inventores ya inxenieros, como Johannes Gutenberg, el que
s'acredita la invención de la imprenta de tipos móviles n'Europa; Hans Geiger,
el ceador del contador Geiger, y Konrad Zuse, que construyó'l primer ordenador
dixital dafechu automáticu. Inventores, inxenieros ya industriales, como'l conde
Ferdinand von Zeppelin, Otto Lilienthal, Gottlieb Daimler, Rudolf Diesel, Hugo
Junkers y Karl Benz contribuyeron a dar forma moderna al automóvil y a la
tecnoloxía del tresporte aereu.Importantes instituciones d'investigación son la
Sociedá Max Planck, el Helmholtz-Gemeinschaft y la Sociedá Fraunhofer. Estes
trabayen de forma independente o conectaes externamente al sistema universitariu
contribuyendo nuna midida considerable a la producción científica. El prestixosu
premiu Gottfried Wilhelm Leibniz concédese a diez científicos y académicos cada
añu. Con una axudicación máxima de 2,5 millones d'euros, ye unu de los premios
d'investigación más altamente dotaos nel mundu.

La responsabilidá de la supervisión educativa recai principalmente nos estaos
federales a títulu individual, ente que'l gobiernu namái tien un papel
secundariu. El xardín d'infancia ye de caracter opcional, y imparte educación pa
tolos neños ente trés y seis años, dempués, la escolarización ye obligada a lo
menos mientres diez años. La educación primaria suel durar cuatro años y les
escueles públiques nun tán estratificados nesta etapa. En contraste, la
educación secundaria inclúi cuatro tipos d'escueles sobro la base de la capacidá
del alumnu según lo determinao polos encamientos del profesorado: el Gymnasium,
qu'inclúi la mayoría de neños más intelixentes, prepara a los estudiantes pa los
estudios universitarios y l'asistencia dura ocho o nueve años, dependiendo del
estáu; el Realschule tien una gama más amplia d'especial interés pa estudiantes
entemedios y dura seis años; el Hauptschule prepara alumnos pa la enseñanza
profesional, y el Gesamtschule combina los trés enfoques.El Informe TRÍA, evalúa
les habilidaes de los estudiantes de 15 años d'edá nos países de la Organización
pa la Cooperación y el Desenvolvimientu Económicu y una serie de países socios.
En 2006, los escolares alemanes ameyoraron la so posición con al respective
d'años anteriores, clasificándose (estadísticamente) nun nivel
significativamente superior a la media (rangu 13) nes ciencies, y non
significativamente percima o per debaxo de la media en matemátiques (rangu 20) y
habilidaes de llectura (rangu 18). Estrémesles sociu-económiques son alzaes, y
el rendimientu de los alumnos ye más dependente d'esti factor que na mayoría
d'otros países.Pa entrar nuna universidá, los estudiantes de secundaria precisen
aprobar l'exame Abitur, semeyante al Advanced Level, tamién ye posible entrar a
la universidá con un Fachabitur, que ye un Abitur especializáu, por casu, en
economía. Los estudiantes que tengan un diploma d'una escuela de formación
profesional pueden entrar a una Universidá de Ciencies Aplicaes. La mayoría de
les universidaes alemanes son de propiedá estatal. En toles universidaes hai que
pagar los impuestos alministrativos, los cuales son ente 50 y 200 euros. En
dellos Estaos amás hai que pagar por derechos de matrícula que xuben hasta los
500 euros por semestre.Les universidaes son reconocíes a escala internacional,
lo qu'indica l'eleváu nivel d'educación nel país. Nel ranking THES 2006, diez
universidaes alemanes fueron clasificaes ente les primeres doscientes del mundu.

El cristianismu ye la mayor denominación relixosa con 53 millones d'adeptos
(64%). La segunda mayor relixón ye'l islamismu con 3,3 millones de siguidores
(4%), siguíu pol budismu y el xudaísmu, dambos con cerca de 200.000 adeptos
(0,25% ). L'hinduismu tien unos 90.000 adeptos (0,1%). Toles demás comunidaes
relixoses tienen menos de 50.000 (o inferior a 0,05%) adherentes. Cerca de 24,4
millones d'alemanes (29,6%) nun rexistraron denominación relixosa. El
protestantismu concéntrase nel norte y l'este y el catolicismu romanu
concéntrase nel sur y l'oeste. Caúna d'elles entiende alredor del 31% de la
población; el 1,7% de la población total declárase a sí mesmos cristianos
ortodoxos, ente ellos los serbios y los griegos son los más numberosos.
L'anterior papa, Benitu XVI, nació en Baviera. El númberu de persones ensin
relixón, ente elles los ateos y agnósticos xuben a 29,6% de la población, y son
especialmente numberosos na antigua Alemaña del Este y les principales árees
metropolitanes. De los 3,3 millones de musulmanes la mayoría son sunites y
alevites de Turquía, pero hai un pequeñu númberu de xiítes. Según la encuesta
del Eurobarómetru de 2005, el 47% de los ciudadanos alemanes respondieron "Creo
qu'hai un Dios", ente que el 25% respondió "Creo qu'hai una especie d'espíritu o
fuerza vital" y el 25% dixo "Nun creo qu'esista nengún tipu d'espíritu, dios, la
vida o la fuerza".

L'alemán ye l'oficial y principal idioma faláu n'Alemaña. Trátase d'unu de los
23 idiomes oficiales na Xunión Europea, y unu de los trés idiomes de trabayu de
la Comisión Europea, xuntu col inglés y el francés. Amás hai otros idiomes
minoritarios que son reconocíos nativos: el danés, el sorabu, el romaní y el
frisón. Estos tán protexíos oficialmente pola ECRML. Les llingües más utilizaes,
sacantes el propiu alemán, son el turcu, el polacu, los idiomes de la Península
Balcánica y el rusu. L'alemán estándar ye una llingua xermánica occidental y ta
estrechamente rellacionada col inglés, el neerlandés y el suecu. La mayoría del
vocabulariu alemán derívase de la caña xermánica de la familia llingüística
indoeuropea. Importantes minoríes de palabres derivaes del llatín, griegu, y una
cantidá menor de francés. L'alemán escríbese usando l'alfabetu llatín. Amás de
les 26 lletres estándar, l'alemán cunta con trés vocales con diéresis, esto ye,
ä, ö y ü, y la ß Eszett o scharfes S (s fuerte). En tol mundu, l'alemán ye faláu
por aprosimao 100 millones de falantes nativos y tamién alredor d'80 millones de
falantes non nativos. National Geographic Collegiate Atles of the World.
Willard, Ohio: R.R Donnelley & Sons Company, 257-270. ISBN
Regular:0-7922-3662-9, 978-0-7922-3662-7. Deluxe:0-7922-7976-X,
978-0-7922-7976-1. L'alemán ye l'idioma principal de cerca de 90 millones de
persones (18%) na Xunión Europea. El 67% de los ciudadanos alemanes afirmen ser
capaces de comunicase en siquiera una llingua estranxera, el 27% a lo menos en
dos idiomes distintos del propiu.

La lliteratura alemana remóntase a la Edá Media y les obres d'escritores como
Walther von der Vogelweide y Wolfram von Eschenbach. Estremaos autores y poetes
alemanes ganaron gran sonadía, incluyendo Johann Wolfgang von Goethe y Friedrich
Schiller. Les colecciones de cuentos populares publicaos polos Hermanos Grimm
popularizó'l folclore alemán nel planu internacional. La influyencia d'autores
del sieglu XX inclúin Thomas Mann, Bertolt Brecht, de Hermann Hesse, Heinrich
Böll y Günter Grass.La influyencia d'Alemaña na filosofía ye históricamente
significativa y munchos notables filósofos alemanes contribuyeron a dar forma a
la filosofía occidental dende la Edá Media. Gottfried Leibniz y les sos
contribuciones al racionalismo, Immanuel Kant, Georg Wilhelm Friedrich Hegel,
Friedrich Wilhelm Joseph Schelling y Johann Gottlieb Fichte que forxaron el
idealismo, Karl Marx y Friedrich Engels formularon la teoría comunista, Arthur
Schopenhauer desenvuelvo la composición de pesimismu metafísicu, Friedrich
Nietzsche desenvuelvo'l Perspectivismo, la obra de Martin Heidegger en Ser y
Tiempu, y el de les teoríes sociales Jürgen Habermas fueron especialmente
influyentes.

Alemaña ye'l mercáu de televisión más grande d'Europa, con unos 34 millones de
llares que disponen de televisión. Les numberoses cadenes públiques rexonales y
nacionales entámense acordies con la estructura política federal. Alredor del
90% de los llares alemanes tienen televisión por cable o televisión por
satélite, y los telespectadores pueden escoyer ente una variedá de llibre accesu
pública y les canales comerciales.El país ye'l llar de dalgunos de los más
grandes conglomeraos de medios de comunicación, incluyendo Bertelsmann y
l'editorial Axel Springer.

El cine alemán foi especialmente influyente mientres los años de la República de
Weimar colos expresionistas alemanes como Robert Wiene (El gabinete del Doctor
Caligari) y Friedrich Wilhelm Murnau. La dómina nazi produció obres
significatives como la película Münchhausen (1943) o'l revesosu trabayu de la
directora Leni Riefenstahl.Mientres el periodu 1970–1980 directores como Volker
Schlöndorff, Werner Herzog, Wim Wenders, Rainer Werner Fassbinder asitiaron el
cine alemán de vuelta na escena internacional coles sos películes de cutiu
provocadores. Más apocayá, películes como Das Boot (1981), Lola rennt (1998),
Good bye, Lenin! (2003), Gegen die Wand (2004), Der Untergang (2004) y Das Leben
der Anderen (2007) gociaron d'ésitu internacional.El Festival de Cine de Berlín,
celebráu añalmente dende 1951, ye unu de los festivales de cine más prestixosos.
La ceremonia añal de los Premios del Cine Européu celébrase cada dos años na
ciudá de Berlín, onde s'atopa la Academia de Cine Européu. Los estudios
Babelsberg, en Potsdam, son los más antiguos de gran escala nel mundu y
constitúin un centru internacional pa la producción de películes.

La participación de Alemaña nos Xuegos Olímpicos foi una de les más destacaes
desque se realiza esti eventu. El país entamó los Xuegos Olímpicos de Branu en
1936 y en 1972 Alemaña Occidental fixo lo propio.Alemaña ganó la mayoría de les
medayes d'oru y el total de medayes mientres los Xuegos Olímpicos de Turín 2006
como yá asocediera nos dos anteriores Xuegos Olímpicos d'Iviernu en Nagano 1998
y Salt Lake City 2002.



https://ast.wikipedia.org/wiki/Emperador_romanu

Emperador romanu ye'l términu utilizáu polos historiadores pa referise a los
gobernantes del Imperiu romanu tres el final de la República romana.

Na antigua Roma nun esistía'l títulu d'Emperador Romanu, siendo esti más bien
una abreviatura práctica pa una complicada xunta de cargos y poderes. A pesar de
la popularidá actual del títulu, el primeru n'ostentalo realmente foi Miguel I
Rangabé a principios del sieglu IX, faciéndose llamar Basileus Rhomaion
("Emperador de los romanos"). Hai que tener en cuenta que naquella dómina'l
significáu de Basileus camudara de "soberanu" a "emperador". Tampoco esistía
nengún títulu o rangu análogu al títulu d'Emperador, sinón que tolos títulos
asociaos tradicionalmente al emperador teníen el so orixe na dómina republicana.

El discutiniu sobre los emperadores romanos ta influyíu en gran midida pol puntu
de vista editorial de los historiadores. Los mesmos romanos nun compartíen el
modernu conceutu monárquicu de "Imperiu" y "Emperador". A lo llargo de la
hestoria, l'Imperiu Romanu caltuvo toles instituciones polítiques y les
tradiciones de la República Romana, incluyendo'l Senáu y les asamblees.

Polo xeneral, nun puede describise a los emperadores como gobernantes de iure.
Oficialmente, el cargu d'emperador yera consideráu como'l "primeru ente iguales"
(primus inter pares), y munchos d'ellos nun aportaron a gobernantes de facto,
sinón que frecuentemente fueron simples testaferros de poderosos burócrates,
funcionarios, muyeres y xenerales.



https://ast.wikipedia.org/wiki/Arxel

Arxel (n'árabe: الجزائر Al-Ŷazā'dir, "les islles"; en francés: Alger; en
tamazight: , Ledzayer) ye la capital y la mayor ciudá d'Arxelia. Envalórase
qu'en 2010 la población de la ciudá ye de 2.239.613 persones, y que tol área
metropolitana ta habitáu por 4.375.000 persones. Arxel ta asitiada na mariniega
mediterraneu y ye el principal puertu del noroeste d'África en dichu mar.

Conocida como "Arxel la blanca" pol blancu rellumante de los sos edificios
vistos dende'l mar, nel so día foi considerada como una de les ciudaes árabes
más romántiques. Anguaño ye una ciudá moderna, que los sos edificios y aveníes
d'estilu colonial francés entamaren a ser construyíos nel sieglu XIX; na coral
de la ciudá, l'alcazaba (casbah), coles sos caleyes llaberíntiques, correspuende
a la ciudá vieya y foi declarada Patrimoniu de la Humanidá pola Unesco nel añu
1992.

El nome d'Arxel, Alger en francés, ye una deformación francesa del catalán
Aldjer, de la mesma deformación del nome árabe dau por Buluggin ibn Ziri,
fundador de la dinastía de los Ziríes, cuando edificó la ciudá en 960 nes ruines
de l'antigua ciudá romana de Icosium, y la denomara Djezaïr Beni Mezghanna.
Delles desplicaciones, sicasí, foren daes en cuanto al significáu del nome dau
por Buluggin ben Ziri.

Una primer desplicación sería que'l nome árabe Al-Djaza’dir (الجزائر), "los
castros", fore dau en referencia a los castros que s'atopaben entós frente al
puertu d'Arxel, y que fueron xuníos pa llevantar el muelle autual. La referencia
a la islla podría, según xeógrafos musulmanes de la Edá Media, tamién designar
la mariña fértil d'Arxelia, arrequexada ente'l vastu Sáhara y el Mediterraneu,
surdiendo entós como una islla de vida, Al-Jaza'dir.

Según la lleenda, Arxel foi fundada pol héroe mitolóxicu Hércules. Según los
restos arqueolóxicos atopaos na ciudá en 1940, calcúlase que la so fundación
sedría anterior al sieglu IV e.C. Nel so orixe, foi un puertu feniciu llamáu
Ikosim, y pertenecía a los antiguos reinos bereberes de Mauretania y de Numidia.
El so nome que foi llatinizáu como Icosium cuando a dende'l añu 146 e.C. foi
integrada n'área d'influencia del Imperiu romanu, arriendes d'una alianza ente'l
rei bereber Masinisa y el xeneral romanu Escipión l'Africanu, mientres les
guerres púniques.

A la muerte del rei Ptolomeo de Mauritania en 40 e.C., la rexón d'Arxel foi
anexonada al imperiu romanu ya incluyida na provincia romana de Mauritania
Cesariense.

Nel sieglu V foi conquistada polos vándalos que la gobernaron mientres un sieglu
hasta la so derrota frente al exércitu bizantín en 533. Foi entós integrada nel
Imperiu bizantín.

Nel sieglu VIII, los árabes conquisten el norte d'África ya introducen l'Islam.
La rexón d'Arxel taba habitada entós polos Maghrawes, una tribu bereber Zenata.
A la fin d'una llarga guerra, el xefe bereber Sanhaja Ziri ben Esquitái vence y
espulsa por cuenta de los Fatimíes a entamos del sieglu X. Autorizó al so fíu,
Buluggin ibn Ziri, a fundar, o a reconstruyir y ampliar, trés ciudaes: Medea,
Miliana y Djazaïr Beni Mezghanna, "les islles de los fíos de los Mezghannas",
l'autual Arxel.

En redol al añu 1068 (un sieglu enantes de la llegada de los almohades), el
xeógrafu ya historiador Abu Abdullah al-Bakri describe la ciudá na so
Descripción del África septentrional como una ciudá importante y monumental que
fuera la capital d'un vastu imperiu".

A partir del sieglu X conviértese nun importante puertu pol que pasaba gran
parte del comerciu del Mediterraneu, pero nun adquier braera importancia hasta'l
sieglu XV cola llegada de numberosos moriscos granadinos, espulsaos polos Reis
Católicos. Sedríen esos granadinos los qu'ocuparen y fortificaren en 1510 el
peñón asitiáu frente al puertu, pero forenn desagospiaos por Barbarroja en 1530,
que, cola proteición del Imperiu otomanu convirtió la ciudá nuna base pa la
piratería qu'acosaba tantu a barcos mercaderes como militares españoles y
británicos. Una espedición contra la ciudá per parte del Emperador Carlos I
fracasó en 1541.

El rei francés Carlos X mandó unviar una espedición militar a Arxel utilizando
como sida un incidente ente'l cónsul francés y el bey d'Arxel. El 14 de xunu de
1830 la ciudá foi conquistada polos franceses. Primeramente una ocupación
temporal, la colonia arxelina duró más de 132 años hasta la so independencia en
1962.

Mientres la segunda guerra mundial, y tres el desembarco aliáu nel norte
d'África en payares de 1942, Arxel tuvo un papel principal al ser el cuartel
xeneral del xeneral Charles de Gaulle hasta'l final de la guerra. Darréu'l
socialismu revolucionario tuvo un fuerte impautu en Arxelia. Mientres la llucha
pola independencia contra Francia (1954-1962) foi escenariu d'importante
enfrentamientos. En 1962 proclamar capital de l'Arxelia independiente.

Mientres la guerra de la independencia'l Comandante Azzedine miembru del FLN foi
nomáu pol Gobiernu provisional de la República d'Arxelia (GPRA) como responsable
de la Zona Autónoma d'Arxel. Na guerra d'independencia Arxel foi escenariu
d'atentaos y combates ente les distintes faiciones nes que se destacar los
partidarios de la independencia. FLN, GPRA, los guerrilleros llamaos fedayín y
los partidarios de la permanencia en Francia. Los llamaos Piednoirs y otros
grupos como'l OAS y los sos comandos Delta.

La ciudá esperimentó un espeutacular aumentu de población doblándose la so
población en poco tiempu (en 1983 malpenes vivíen un millón y mediu de
persones). Anguaño más del 10% de la población del país concentrar na capital.

El 11 d'avientu de 2007, dos bombes españaren en zones de clase alta de la
ciudá. Más de 67 persones morrieron nesti atentáu que foi atribuyíu al grupu Al
Qaeda del Magreb Islámicu.

Arxel foi edificada nes estribaciones de les llombes del Sahel arxelín. Los 230
km² de la metrópoli estiéndense sobre una trentena de kilómetros. La ciudá ye
bordiada nel norte y al esti pol mar Mediterraneu, y apoderada por una serie de
llombes.

L'Arxel precolonial, l'Alcazaba o Kasbah, tien siete puertes: Bab El-Oued, Bab
Azzoun, Bab Dzira, Bab El Bhar, Bab Ezzouar, Bab Jedid y Bab Sidi Abd Rahmane.
Cubre'l lladral d'una llomba nel centru de la ciudá, y baxa hasta'l puertu.

El 59% de la población ye d'orixe árabe, el 38% bereber y el 3% nacíos proceden
del estranxeru, principalmente de China, Vietnam y Malí.

Esisten n'Arxel múltiples edificios d'interés arquiteutónicu, como'l barriu de
Casbah, la plaza de los Mártires (Sahat ech-Chouhada ساحة الشهداء), los
edificios gubernamentales (d'antiguo el consuláu británicu), la mezquita
Kechaua, la ilesia católica Notre Dame d'Afrique, el Muséu nacional del Bardu
(que'l so edificiu yera una casona turca), l'antigua Biblioteca Nacional
d'Arxelia (palaciu turcu edificáu rematáu ente 1799-1800) y la Nueva Biblioteca
Nacional, construyida nun estilu reminiscente de la British Library.

L'edificiu principal de la Casbah construyir en 1516 nel llugar d'un edificiu
antiguu y sirvió como palaciu hasta la conquista francesa. Una carretera
traviesa'l centru del edificiu, la mezquita convertir en cuarteles, y de la sala
d'audiencies namái queden ruines. Esiste entá un minarete y delles columnes y
árcos de mármol.

La Gran Mezquita (Jamaa-el-Kebir الجامع الكبير) ye la mezquita más antigua
d'Arxel. Foi construyida orixinalmente por Yusuf ibn Tasufin, pero reconstruyida
en múltiples ocasiones. El púlpitu (minbar منبر) contién la inscripción del añu
en que l'edificiu foi llevantáu, 1097. El minarete foi llevantáu pol sultán de
Tremecén, en 1324. L'interior de la mezquita ye cuadráu y estremáu en pasiellos
por columnes y arcos carauterísticos del arte musulmano.

La Nueva Mezquita (Jamaa-el-Jedid الجامع الجديد) data del sieglu XVII y la so
planta ye de cruz griega. Na parte cimera atópase'l so gran cúpula, con cuatro
pequeñes más nes esquines. El minarete mide 27 metros d'altu y l'interior guarda
cierta semeyanza al de la Gran Mezquita.

La ilesia de la Santa Trinidá (edificada en 1870) alcuéntrase a la fin de la cai
d'Isly, cerca del sitiu del baltáu Fort Bab Azoun باب عزون. L'interior ta bien
decoráu con dellos mármoles coloriaos. Munchos d'esos mármoles contienen
inscripciones memoriales sobre residentes ingleses (voluntarios y non
voluntarios) d'Arxel dende los tiempos de John Tripton, cónsul británicu en
1580.

La mezquita Kechaua (Djamaa Ketchaoua جامع كتشاوة), a los pies de la Casbah, foi
enantes de la independencia de 1962 la catedral de San Felipe, llevantada en
1845 a partir d'otra mezquita del añu 1612. La entrada principal, qu'algama 23
pasos, ta bien afatada con un pórticu sosteníu por cuatro columnes de mármol.
Delles d'eses columnes vienen de la mezquita orixinal. Nuna de les capiyes
reposen los restos de San Gerónimo. La construcción del templu recibe
influencies del arte musulmano y bizantín.

Arxel tien una universidá con facultaes de derechu, medicina, ciencia y lletres.
El Muséu nacional del Bardu contién delles escultures antigües y mosaicos
descubiertos en Arxelia, xuntos con medayes y dineru arxelino. El puertu d'Arxel
ye salvaguardáu de tolos vientos. Hai dos puertos, dambos artificiales: el
puertu vieyu o del norte y el del sur o puertu de Agha. El puertu del norte
cubre una área de 95 heutárees. Una apertura nel cai del sur dexa una entrada
nel puertu de Agha, construyíu na mesma Badea Agha. Dichu puertu tien tamién una
entrada independiente sobre'l so llau sur. El puertu interior foi construyíu en
1518 por Khair-ad-Din Barbarossa. El faru qu'asitiáu nel Fuerte de Penon foi
construyíu en 1544.

Arxel foi una ciudá cercada dende l'empiezu de la so hestoria hasta'l final del
sieglu XIX. El franceses, dempués de la so ocupación na ciudá (1830),
construyeron una muralla, un parapetu y una cabiana, con dos fortaleces
terminales, Bab Azoun al sur y Bab-el-Oued al norte. Les fortaleces y la parte
de les muralles fueron baltaes a empiezos del sieglu XX.

La ilesia de Notre Dame d'Afrique, construyida ente 1858-1872 nun amiestu de los
estilos romanu y bizantín, ta asitiada sobre'l nivel del mar, nes llombes de
Bouzareah, 2 milles al norte de la ciudá. Enriba del altar ta la estatua de la
Virxe representada como una muyer negra. La ilesia tamién contién una estatua
sólida de plata del Arcángel Miguel, perteneciente a la confrería de pescadores
napolitanos.

La empresa de tresportes urbanos y suburbanos d'Arxelia (ETUSA) lleva'l serviciu
d'autobuses n'Arxel y les zones perifériques. Tán en funcionamientu 54 llinies,
qu'operen dende les 5:30 h hasta les 00:45 h.

Los servicio ferroviarios tán xestionaos pola empresa estatal SNTF (Société
Nationale deas Transports Ferroviaires en francés o Sociedá Nacional de los
Tresportes Ferroviarios) coneutando'l centru de la capital cola so periferia y
con delles ciudaes. Tien 3.572 km de víes a lo llargo del país.

Ta construyéndose una llinia de tranvía pa coneutar el centru col este de la
ciudá, diendo pola mariña, con un llargor previstu de 23 km y un total de 38
estaciones. En mayu de 2011 el primer tramu, de 7,2 km de llargu y 13
estaciones, entró en serviciu. Xune los barrios de Bab Ezzouar y Bordj El
Kiffan.

La primer llinia del Metro d'Arxel foi inaugurada'l 31 d'ochobre de 2011,
convirtiéndo asina a Arxelia nel segundu país africanu con un sistema de metro.
La llinia xune'l barriu de Haï el Badr cola plaza de la oficina central de
correos (Grande Poste), nel corazón de la ciudá. Tien 10 km de llargu y 10
estaciones.

El Aeropuertu Internacional Houari Boumedienne ta alcontráu en Dar el Beïda
(d'antiguo Maison Blanche), a 20 km de la ciudá. Un autobús coneuta'l centru de
la ciudá col aeropuertu cada trenta minutos. La terminal ta operada pola empresa
arxelina EGSA (Entreprise de gestion deas services aéroportuaires en francés,
Empresa de xestión de los servicios aeroportuarios n'español). Dende'l 5 de
xunetu de 2006, una nueva terminal xestionada pola empresa francesa Aéroports de
Paris (ADP) (Aeropuertos de París n'español) amplió la capacidá de tráficu
internacional del aeropuertu. Ufierta vuelos a munches ciudaes europees, África
occidental, Oriente Mediu y a Norteamérica.

Arxel ye'l mayor polu deportivu d'Arxelia. En distintes disciplines, los clubes
d'Arxel consiguieron munchos títulos nacionales ya internacionales, amás cunta
con un enorme complexu deportivu (Complexu OCO - Mohammed Boudiaf). Ente los
estadios más importantes de la ciudá cabo destacar el Stade 5-juillet-1962
(Estadiu 5 de xunetu de 1962), con capacidá pa 70.000 espeutadores, y el Stade
20 Août 1955 (Estadiu 20 d'agostu de 1955), con capacidá pa 15.000 espeutadores.
Nel primeru suel apostar los sos partíos como local la selección arxelina de
fútbol.



https://ast.wikipedia.org/wiki/Segunda_Guerra_Mundial

La Segunda Guerra Mundial foi una guerra que tuvo llugar nel sieglu XX ente los
años 1939 y 1945 y na que participó un gran númberu de países. Foi la mas
cruenta y destructiva guerra hasta güei, onde morrieron mas de 50 millones de
persones.

El desenrollu de polítiques totalitaries n'Italia y Alemaña constituyeron una
amenaza constante n'Europa. La política non intervencionista de los Estaos
Xuníos, dexó a les grandes potencies europees como los únicos alversarios
escontra estos países totalitarios. La incompetencia de la Sociedá de Naciones
pa resolver los problemes desencadenó que los estaos practicasen sistemes
d'aliances y una carrera de rearme.

L'1 de setiembre de 1939 Alemaña invadió Polonia achaplando l'exercitu polacu en
18 díes. Polonia foi repartida ente Alemaña y la Xunión Soviética.

La nueva táctica alemana conoceráse a partir d'aquella como "guerra rellampu".
Taba basada na rapidez y eficacia del exércitu, dotáu d'armamentu de gran calidá
y cantidá, asina como un númberu importante de tropes acorazaes (les divisiones
Panzer). N'abril de 1940 Alemaña invadió Noruega y Dinamarca y en mayu Holanda,
Bélxica, y Luxemburgu, siendo esto clave na invasión de Francia. La invasión de
Francia fízose peles Ardenes belgas evitando asina la llinia Maginot principal
defensa de los franceses. Esto obligó a los ingleses a embarcase en Dunquerke.
El 14 de xunu los alemanes tomen París, llevando a Henri Pétain a solicitar un
armisticiu, el cual significó la dixebración de Francia en dos zones, la Francia
ocupada y la Francia llibre, con capital en Vichy. En Gran Bretaña Charles de
Gaulle creó el movimientu de resistencia Francesa.

Tres cayer Francia, Gran Bretaña quedose sola na llucha escontra Alemaña. Hitler
intentó l'aniquilación inglesa al traviés de la Lufwaffe na batalla d'Inglaterra
(agostu - ochobre de 1940). La violenta ofensiva aérea foi repelida peles
fuercies aérees ingleses. Ante esti fracasu Hitler optó por bloquiar la islla
colos famosos U-Boot (somarínos), tando a puntu d'algamalo, pero les nueves
táctiques antisubmarines asina como los conwois ganaron la batalla nel
Atlánticu. Italia entró en guerra en xunu de 1940, del llau Alemán. N'ochobre de
1940 invadió Grecia siendo derrotá. Los alemanes tuvieron que dir a socorrer al
so aliáu invadiendo ellos con ésitu Grecia y Yugoslavia. Nel norte d'África los
ingleses vencieron a los italianos en Libia, y en 1941 espulsáronlos d'Eritrea,
Somalia y Abisinia. De nueu Alemaña viose obligá a mandar refuerzos n'ayuda de
los italianos, mandando al norte d'África a tropes esperimentaes en combate nel
desiertu, el nomáu Africa Korps, al mandu del xeneral Erwin Rommel, entrando en
marzu de 1941 victoriosos n'Exiptu y recuperando'l dominiu del norte d'África.

El 22 de xunu de 1941, los alemanes abren el frente oriental invadiendo la XRSS,
rompiendo asina el pactu de non agresión firmáu en 1939. En cinco meses llegaron
a 30 km de Moscú, pero'l duru iviernu rusu y les tropes de refuerzu llegaes de
Siberia, acabaron coles tropes alemanes fracasando por primera vegada la táctica
de "guerra relampagu" que tantos esitos-yos diera nel pasáu. A partir d'equí
palantre la balanza entamó a empinase del llau de los Aliaos.

El 7 d'avientu de 1941, los xaponeses lanzaron el ataque escontra Pearl Harbour,
con graves daños pa la flota de los Estaos Xuníos, obligando a estos a entrar en
guerra. En 1942 les fuercies caltuviéronse estabilizaes, siendo nel fin d'esti
añu cuando entamaron a llegar les victories aliaes.

Na batalla naval de Midway (4 - 7 de xunu de 1942) la flota xaponesa foi
derrotada pela de los Estaos Xuníos siendo casique aniquilada. El 7 d'agostu los
marines americanos desembarcaron en Guadalcanal, entamando una de les batalles
mas cruentes de la guerra y que supunxo'l fin del avance xaponés nel Pacíficu.

N'ochobre de 1942 les tropes ingleses de Bernard Montgomery derrotaron a les
alemanes de Rommel n'El Alamein.

El desembarcu de tropes ingleses y americanes n'Arxelia y Marruecos obligó a les
fuercies del exe a retroceder hacia Tunicia, onde se rindieron.

Nel frente oriental foi decisiva la batalla de Stalingráu (setiembre de 1942 -
febreru de 1943). El exércitu alemán foi sorprendíu pel iviernu, l'aviación y
los tanques rusos al intentar cercar la ciudá. Les tropes alemanes
supervivientes y les ruses, enfrentáronse nun combate practicamente cuerpu a
cuerpu na ciudá, siendo la victoria pa estos últimos.

La contraofensiva soviética continuó. Los alemanes atacaron nun intentu de
frenar a los rusos en Kursk y Orel, pero salieron de nueu derrotaos. Estes
victories resultaron decisives na guerra. L'avance rusu llogró ocupar Kiev,
Leningráu, y Crimea en xunetu de 1944, llegando a Varsovia, onde foron frenaos
pelos alemanes.

A partir de 1945 los rusos entamaron la ofensiva final, tomando Hungria,
Polonia, y Prusia, facilitando asina la ocupación d'Alemaña polos aliaos.

Nel frente occidental el desembarcu de Normandía nel ''dia D'' (6 de xunu de
1944) dirixíu pol xeneral Dwight Eisenhower foi un duru golpe pa los alemanes,
viéndose desbordiaos al abrise un nuevu frenti.

A mediaos de setiembre Francia, Bélxica, y Luxemburgu foron lliberaes, siguiendo
l'avance hacia Berlín. Los aliaos cruzaron el Rin en marzu de 1945 entrando
n'Alemaña. El 16 d'abril ocuparon Nuremberg, el 20 Munich y el 25 sitiaron
Berlín. El 30 d'abril Hitler suicídase nel so rufuxu. El 2 de mayu Alemaña
capitula y l'armisticiu foi firmáu l'8 de mayu en Berlín. La guerra n'Europa
finara.

Nel Pacificu continuó la guerra. Les tropes de los Estaos Xuníos desembarcaron
en Luzón, Mindanao, y Corregidor, y lliberaron les Filipines. Los soviéticos
ocuparon Manchuria, y los australianos Bornéu.

A pesar de los terribles bombardeos sobre l'archipielagu, Xapón negábase a
abandonar les armes, polo que'l gobiernu de los Estaos Xuníos decidió utilizar
bombes atómiques escontra ellos.

El 6 d'agostu cai la primer bomba n'Hirosima y el 9 d'agostu la de Nagasaki.
Xapón ríndese'l 14 d'agostu y la capitulacion firmóse'l 2 de setiembre a bordu
del acorazáu Missouri.



https://ast.wikipedia.org/wiki/Restolador_web

Un restolador web o navegador web, ye una aplicación software que permite al
usuariu recuperar y ver documentos d'hipertestu, polo xeneral fechos en HTML,
dende servidores web de too'l mundu al traviés d'Internet. Esta rede de
documentos nomase World Wide Web (WWW). Los documentes nun tienen que tar
obligatoriamente nun servidor, tamién puede accedese a los documentos de la
propia máquina del usuariu. Los navegadores d'anguañu permiten amosar o
executar: gráficos, secuencies de videu, soníu, animaciones y programes de tou
tipo amás del testu y los hiperenllaces.

Los documentos que s'amuesen, nomaos páxines web, tienen hiperenllaces que
encadenen una porción de testu o una imaxe a otru documentu, normalmente
rellacionáu col testu o la imaxe.

El seguimientu d'enllaces d'una páxina a otra, ubicada en cualisquier
computadora conectada Internet, ye lo que nomamos navegación; que ye de donde
sal el nome de navegador.

El primer restolador, desarrolláu nel CERN a fines de 1990 y entamando 1991 por
Tim Berners-Lee, yera bastante sofisticáu y gráficu, pero namás valía pa
estaciones NeXT.

El restolador Mosaic, que valía nun primer momentu pa entornos UNIX sobre X11,
fue'l primeru que llegó a estendese gracies a que'l NCSA preparó de secute
versiones pa Windows y Macintosh. D'otra mena, poco más tarde entró nel mercáu
Netscape Navigator que superó aína'n capacidaes y velocidá a Mosaic. Esti
navegador tien la ventaxa de funcionar en cuasi tolos UNIX, así como en entornos
Windows.

El popular restolador web de Microsoft, Internet Explorer, anque salío tarde al
mercáu de los restoladores web, consiguió desbancar al Netscape Navigator ente
los usuarios de Windows. Nos caberos años vívese una auténtica esplosión del
númberu de restoladores, qu'ufierten cada vegada más integración col entornu de
ventanes nel que trabayen. Netscape Communications Corporation lliberó el códigu
fonte del so restolador, ñaciendo asina el navegador Mozilla.

Finalmente Mozilla reescribiose dende cero tras decidise a desarrollar y usar
como base un nuevu conxuntu de widgets multiplataforma basáu en XML namáu XUL y
esto fizo que tardara bastante más de lo previsto en espublizase, apareciendo
una versión 1.0 de gran calidá y pa munchísimes plataformes y idiomes al
tiempu'l 5 de xunu de 2002 (esta versión 1.0 de Mozilla fue'l primer navegador
n'asturianu).

A fines de 2004 aparez nel mercáu Mozilla Firefox, una rama de desarrollu de
Mozilla que pretende facese con parte del mercáu d'Internet Explorer. Ye un
navegador más llixeru que'l so hermanu mayor.

La comunicación entre'l servidor web y el restolador faise al traviés del
protocolu HTTP, anque la mayoría de los restoladores soporten otros protocolos
como FTP, Gopher, y HTTPS (una versión cifrada de HTTP basada en SSL).

La función principal del restolador ye descargar documentos HTML y amosalos en
pantalla. Anguaño, amás d'esti tipo de documentos rendericen col mesmu imáxenes,
sones y dellos casos vídeos (streaming) en dellos formatos y protocolos. Amás,
pueden almacenar la información nel discu o facer marcadores de les páxines más
visitaes o preferíes.

Dalgunos de los restoladores web más populares vienen no que vien nomándose una
Suite. Estes Suites traen varios programes integraos pa lleer noticies d'Usenet
y corréu lletrónicu al traviés de los protocolos NNTP, IMAP y POP.

Los primeros restoladores web sólo soportaben una versión mui simple de HTML. El
rápidu desarrollu de los restoladores web privativos llevó al desarrollu de
dialeutos non estándares de HTML y a problemes d'interoperabilidá na WWW. Los
más modernos (como Amaya, Mozilla, Opera y versiones recientes d'Internet
Explorer) soporten los estándares HTML y XHTML (entamando con HTML 4.01, los que
deberíen vese igual en toos ellos).



https://ast.wikipedia.org/wiki/Primera_guerra_mundial

La Primera Guerra mundial (de 1914 a 1918) camudó la forma de facer la guerra
nel mundo, y anque entamó n'Europa, el fueu bélicu amburó a tou'l mundu y sobre
too implicará l'aniciu de la política intervencioniega de los Estaos Xuníos
n'Europa. Foi'l primer conflitu armáu n'afeutar más de la metá del planeta.
Enantes de la Segunda Guerra Mundial, llamábase a la primera la Gran Guerra o la
Guerra de Guerres.

La guerra xestose nes rocees ente les grandes potencies europees. Los bandos
cabezaleros foron les Potencies Aliaes, d'un llau, y les Potencies Centrales
d'otru. Pero ye perdifícil desplicar por qué s'anició la guerra, y nun hai una
sola causa, sinon munches entremezclaes.

La chispa qu'oficialmente dio aniciu a la guerra foi l'asesinatu el 28 de xunu
de 1914 en Sarajevo del príncipe herederu del tronu austro-húngaru, Franz
Ferdinand, archiduque d'Austria. L'estudiante serbo-bosniu Gavrilo Princip
matolos a tiros a él y a la so muyer, la condesa Sophie Reichsgräfin Chotek, nun
atentáu mui complicáu del cual nunca nun se supo bien la hestoria (hebo una
conspiración de delles persones, y un collaciu de Princip tirara una bomba a la
comitiva, que feriera a otres persones; Princip disparó un ratu dempués, cuandu
ya paecía que l'atentáu fallara).

Dempués del atentáu de Sarajevo, Austria-Hungría echó-y la culpa al gobiernu de
Serbia (lo que yera en parte verdá, anque indireutamente). Plantegó-y a Serbia
un ultimátum de 10 puntos el 23 de xunetu de 1914. Serbia aceutó cuasi tolos
puntos el día 25, pero Austria-Hungría dixo que nun yera bastante. Rusia
pidió-yos entós a los austro-húngaros que camudaren los términos del ultimátum,
y que si atacaben Serbia, Rusia entraría na guerra axudando a Serbia.

Austria-Hungría declaró-y la guerra a Serbia el 28 de xunetu, y Rusia movilizóse
énte Austria-Hungría. Entós Alemaña alvirtió a Rusia de que diba axudar a
Austria-Hungría, y dempués de delles xestiones diplomátiques ensin ésitu Alemaña
declaró-y la guerra a Rusia el 1 d'agostu.

Francia movilizóse esi mesmu día, y Alemaña declaró-y la guerra el día 3.
Alemaña, pa atacar Francia, decidió cruzar Bélxica violando un tratáu de
neutralidá anterior; esto fizo que Gran Bretaña-y declarara la guerra a Alemaña
el día 4. Col tiempu, y por motivos estremaos, foron xuniéndose a la guerra nel
bandu aliáu Italia, Xapón (23 d'agostu de 1914), Estaos Xuníos (6 d'abril de
1917)... y nel bandu de les potencies centrales l'Imperiu otomanu y Bulgaria.

Nel frente occidental, los alemanes cuntaben con ganar rápido la guerra a los
franceses con pocos soldaos, y que les batalles más grandes diben dase dempués
nel frente rusu. Esto taba nel nomáu Plan Schlieffen. Los franceses iguaron el
Plan XVII, nel qu'esperaben un ataque frontal (que nun yera lo que taba previsto
nel Plan Schlieffen). Los alemanes ganaron a los franceses na Batalla de
Charleroi (21 d'agostu). Pero na Primera Batalla del Marne los franceses
ficieron replegase a los alemanes, y con esto terminóse'l plan Schlieffen y la
idea d'una victoria rápida.

Les fuercies equilibráronse, y entrose na guerra de posiciones. Los soldaos
entamen a lluchar en cárcoves, poniendo alambraes y mines. Yera cuasi imposible
ganar una destes batalles contra una defensa tala, y los exércitos calteníen les
posiciones. L'emplegu masivu de teunoloxíes comu'l alambre d'espinos,
artillería, ametralladores, gases venenosos... fizo la guerra particularmente
dura y sangrienta, y les defenses más fuertes que los ataques.

L'exércitu rusu yera descomanáu en cuanto al númberu de soldaos (8 millones en
1914), pero la realidá ye que los soldaos yeren campesinos ensin formación
militar afayaíza, ensin bones armes y con mandos mediocres. Na Batalla de
Tanenberg (del 26 al 30 d'agostu de 1914) los alemanes interceutaren los
mensaxes de los rusos, que diben ensin cifrar, y sabíen lo que diben facer les
sos tropes. El I y el II exércitu rusos alcontráronse col VIII exércitu alemán.
Nesa batalla el II exércitu rusu foi práuticamente elimináu. En total hebo
alredor de 50.000 muertos, 30.000 d'ellos rusos, y otros 95.000 soldaos rusos
fechos presos. Paul von Hindenburg ya Erich Luddendorff algamaron perimportantes
victories contra los rusos, nesta batalla y na de Mazure (del 6 al 15 de
setiembre de 1914). En 1915 los alemanes echaron a los rusos de Polonia, no que
se llamó Gran Retirada.

La marcha de la guerra, xunto con otros munchos factores, influyó na Revolución
Bolxevique de 1917. Dempués de la revolución, los rusos firmaron la paz de
Brest-Litovsk el 3 de marzu de 1918.

Hebo dellos otros frentes. Na Batalla de los Dardanelos o Batalla de Gallipoli,
en 1915, los británicos y los franceses intentaron conquistar la capital otomana
ensin conseguilo. Lawrence de Arabia lluchó n'África col envís de dar sofitu a
les tribus árabes pa que llucharen énte los otomanos; n'Africa hebo munches
otres batalles y estratexes, desendolcándose tou un frente de la guerra nes
colonies y xugando coles influyencies de los respeutivos países.

El bloquéu naval de la Entente contra Alemaña taba dando munchos problemes a los
alemanes, y esti país entamó la guerra submarina ensin restricciones, hundiendo
barcos de mercancíes y civiles, cosa qu'enantes nun se facía de cutio. Los
Estaos Uníos nun entraren na guerra, que consideraben un problema internu
europeu. Pero dellos ataques submarinos contra barcos d' Estaos Uníos ficieron
al presidente Woodrow Wilson declarar la guerra a Alemaña'l 6 d'abril de 1917.
Austria-Hungría nun quiso firmar una paz aparte colos Estaos Uníos, polo que
estos tamién declararon la guerra a esta potencia.

Los alemanes camentaron que diben ganar la guerra entantes de que los Estaos
Uníos tuvieren tiempu d'aportar a Europa con toles tropes necesaries pa ser un
problema. Luddendorff iguó planes pa una gran ofensiva na primavera de 1918 nel
frente occidental; tenía l'envís d'entamar maniobres de distraición pa separtar
los exércitos británicu y francés. Pero dexó les meyores fuercies en Rusia (pa
controlar el territoriu conquistáu) y namás que traxo una pequeña parte de les
fuercies del Este pal Oeste.

La operación emtamó'l 21 de marzu de 1918, y diba munchu tiempu que nun
s'emplegaba nenguna táutica na guerra. Con táutiques d'infiltración y poca
artillería, los alemanes golpiaron puntos febles de mandu y lloxística de los
franceses y británicos. Avanzaron 60 km.

Cañones superpesaos Krupp pudieron acercase y bombardear París. Los alemanes
creyíen que diben ganar la guerra llueu, pero nun foi asina. Ente marzu y abril
morrieron 270.000 soldaos alemanes. Dempués de delles ofensives alemanes, los
aliaos ficieron retirase a los alemanes na Segunda Batalla del Marne,
qu'entamara con un ataque alemán.

La que se llamó ofensiva de los cien díes entamose el 8 d'agostu de 1918. Na
Batalla d'Amiens participaron 414 tanques y 120.000 soldaos aliaos. Na Segunda
Batalla del Somme los aliaos (ente ellos 130.000 soldaos de los Estaos Uníos)
algamaron una victoria perimportante, faciendo retirase 55 km a los alemanes. El
2 de setiembre taben na mesma posición qu'enantes d' entamar la guerra, anque
los aliaos teníen munchos problemes colos tanques, que fallaben y nun podíen
pasar.

Luddendorff viose implicáu en dellos problemas políticos n'Alemaña, y foi
destituíu pol Kaiser el 26 d'ochobre. Los sucesos internos empobinaron Alemaña a
camudar les sos formes de gobiernu de manera importante; acabaron cola
abdicación del Kaiser (cuasi pola fuercia) y traxeron la República de Weimar.

Bulgaria firmó l'armisticiu el 29 de setiembre de 1918. El 30 d'ochobre rindióse
l'imperiu otomanu. El 3 de payares foi Austria-Hungría la que pidió un
armisticiu; l'imperiu desmembróse col fin de la monarquía de Habsburgu y Austria
ya Hungría firmaron armisticios separtaos. Nel 11 de payares de 1918, a les
23:00, Alemaña firmó l'crmisticiu y entamó a retirar los sos soldaos del frente
occidental.

Formalmente, la guerra siguió hasta'l Tratáu de Versalles, el 28 de xunu de
1919.

Teunolóxicamente, dizse que la Gran Guerra foi una guerra con táutiques del
sieglu XIX fecha con teunoloxía del sieglu XX. Aparte de lo dicho enriba sobre
les ferramientes de la guerra de cárcoves (de les que, n' especial, la
artillería causó un númberu de muertos y feríos tremendu, y les armes químiques
-gas mostaza, cloru, fosgenu- tuvieron un efeutu sicolóxicu mui fuerte)
desendolcose por primera vegada l'emplegu de l'aviación na guerra. Tamién
l'emplegu de submarinos foi perimportante na Primera Batalla del Atlánticu. Los
tanques, emplegaos polos británicos, inauguraron l'emplegu d'armamentu mecanizáu
que diba dominar el sieglu XX.



https://ast.wikipedia.org/wiki/Asia

Asia, ye el más grande de los seis continentes que constituyen el planeta Tierra
siendo Europa en realidá un apéndiz d'ella, nomándose delles vegaes Eurasia.
Asia asítiase na metá oriental del Hemisferiu Norte, dende'l Océanu Glacial
Árticu pol Norte hasta l'Océanu Índicu pol Sur. Pol este llenda col Océanu
Pacíficu y pol oeste hasta los Montes Urales (Océanu Atlánticu si contamos
Europa).

La población asiática asítiase mayormente na fastera que va de Xapón a Pakistán
incluyendo les islles d'Indonesia y Filipines, concentrándose ellí la metá de la
humanidá. Esto débese al clima monzónicu que permite dos o más colleches de
cereales, sobre too arroz.

Les más importantes (con más de 75 millones de falantes) son el chinu, hindi,
bengalí, árabe, xaponés, punyabí, wu, xavanés, telugu, coreanu, maratí,
vietnamita y tamil. Como idiomes de rellación son perconocíos l'indonesiu,
inglés y francés.

Les relixones más siguíes son el budismu, islamismu, hinduismu, confucionismu,
taoísmu, sintoísmu, xudaísmu, y cristianismu, siendo'l continente el trubiecu de
toes elles.

Según la teoría más aceutada anguaño (2004), tolos seres humanos proceden
d'África y d'ellí fueron aportando a Asia, desendolcándose estremaes especies
humanes, siendo la cabera descubierta l'Home de Flores.



https://ast.wikipedia.org/wiki/Cuba

Cuba, oficialmente República de Cuba, ye un país d'América asitiáu nun
archipiélagu del Mar de les Antilles, tamién conocíu como Mar Caribe. Al norte
alcuéntrense los Estaos Xuníos y Les Bahames, al oeste Méxicu, al sur les Islles
Caimán y Xamaica, y al sudeste Haití.

La población del país yera en 2010, según la Oficina Nacional de Estadísticas,
de 11.241.161 habitantes. En cuantes a la distribución por grupos étnicos, el
65% son blancos, el 24% mulatos y el 10% negros; el 1% sobrante ye de xente
d'otros grupos étnicos non especificaos.

La llei cimera del país, la Constitución, foi promulgada en febreru de 1976, y
reformada pola Asamblea Nacional en 1992. Amás, una nueva llei de reforma
constitucional declaró, en xunu de 2002, la irrevocabilidá del réxime socialista
na islla. El Partíu Comunista de Cuba ye l'únicu del país, y a él
correspuénde-y, según la constitución, el papel de ser la fuerza dirixente
superior de la sociedá y l'Estáu.

El poder executivu del país recái nel presidente del país. El que lo foi dende
1959, Fidel Castro, delegó, el 31 de xunetu de 2006, el poder nel so hermanu
menor Raúl pa operase d'una enfermedá intestinal. En febreru de 2008 renunció pa
siempres al poder dempués de tener gobernao el país 49 años y 55 díes, y Raúl
Castro foi ratificáu como nuevu presidente del país.

El xefe del estáu y, poro, del Conseyu d'Estáu, ye, dende'l 24 de febreru de
2008, Raúl Castro Ruiz. El so vicepresidente primeru ye José Ramón Machado
Ventura, y los otros vicepresidentes son Esteban Lazo Hernández, Abelardo Colomé
Ibarra, Ramiro Valdés Menéndez y Gladys Bejerano Portela. El presidente de
l'Asamblea Nacional ye Ricardo Alarcón de Quesada.



https://ast.wikipedia.org/wiki/Agua

L'agua ye un compuestu químicu tresparente, ingoloru, insípidu, químicamente
formáu por hidróxenu y oxíxenu, de fórmula empírica H2O, que funde a 0 °C y
fierve a 100 °C, el que, nun estáu más o menos impuru, constitúi la lluvia, los
mares, los llagos, los ríos, etc.

Na ñatura, toa l'agua alcuéntrase amestao con otres sustancies (sales minerales,
gases, partícules en suspensión,...). Nunca nun podremos atopar agua puro.
L'augua puro namái pue obtenese nun llaboratoriu al traviés de procesos de
purificación, como la destilación.

L'agua ye una sustancia con una cadarma química peculiar. La disposición nel
espaciu de los átomos d'hidróxenu al respeutive l'átomu central d'oxíxenu
permite la formación d'enllaces febles ente átomos d'O y d'H de molécules
estremaes (puntos d'hidróxenu). Esto afeuta a les propiedaes físiques de l'agua,
sobremanera les temperatures de fusión y bullidura, que son relativamente otres
comparaes con sustancies químiques de pesu asemeyáu como por exemplu'l metanu,
l'amoniacu, l'etanu, la so capacidá de se disolver sustancies polares, y la
densidá temperatura alterao (por esto flota sobre l'agua llíquido).

Como toles sustancies, l'agua pue camudar d'estáu. Referise a l'agua ye
referiese a l'estáu llíquidu, xelu a l'agua n'estáu sólido, y al vapor d'agua
n'estáu gasioso. La temperatura de fusión de l'agua, a una presión de 1013 HPa,
ye de 0 °C, y la bullidura de 100 °C (a la mesma presión).

L'agua presenta un simbolismu percomplexu nes estremaes cultures, davezu lligáu
a la idea de llimpieza. Nel cristianismu, por exemplu, emplégase demientres el
bautismu pa llimpiar el pecáu orixinal col agua bendito. Nel Islam, les
abluciones son necesaries enantes d'entamar a rezar y llimpiar el cuerpu de los
muertos.

Munchos ríos reverénciese, como por exemplu'l Nilu n'Exiptu o'l Ganxes na India.

Ye ún de los cuatro ellementos clasicos xunto al fueu, l'aire y la tierra. Les
más de les vueltes, l'agua taba nel oríxe de la vida (Ex.: nel Xénesis, cuando
Dios separta les agües del cielu y de la Tierra).



https://ast.wikipedia.org/wiki/Sieglu_XX

El sieglu XX foi'l periodu entendíu ente'l 1 de xineru de 1901 y el 31 d'avientu
del 2000. Foi'l décimu y últimu sieglu del II mileniu. Nun tien de confundir se
cola centena d'años conocida como centuria de los 1900, qu'empezó'l 1 de xineru
de 1900 y terminó el 31 d'avientu de 1999.

Caracterizado poles meyores de la tecnoloxía; medicina y ciencia polo xeneral;
fin de la esclavitú nos llamaos países desenvueltos; lliberación de la muyer na
mayor parte de los países; pero tamién por crisis y despotismos humanos en forma
de régimen totalitarios, que causaron efectos tales como les Guerres Mundiales;
el xenocidiu y el etnocidio, les polítiques de esclusión social y la
xeneralización del desempléu y de la probeza. De resultes, afondáronse les
desigualdaes en cuanto al desenvolvimientu social, económicu y tecnolóxicu y
tocantes a la distribución de la riqueza ente los países, y les grandes
diferencies na calidá de vida de los habitantes de les distintes rexones del
mundu. Nos últimos años del sieglu, especialmente a partir de 1989-1991 col
derrumbe de los réximes colectivistes d'Europa, empezó'l fenómenu llamáu
globalización o mundialización.

Al faer balance d'esta centuria, Walter Isaacson, director xerente de la revista
Time declaró: “Foi unu de los sieglos más sorprendentes: inspirador, espantible
dacuando, fascinante siempres”.

Nos alboreceres del sieglu XX, la dinastía manchú de China, el Imperiu otomanu y
dellos imperios europeos controlaben gran parte del mundu. Tan solo'l Imperiu
británicu apoderaba una cuarta parte del planeta y de los sos habitantes. Muncho
primero de rematar el sieglu, tales imperios habíen quedáu apostraos a los
llibros d'hestoria. “Pa 1945 —indica The Times Atles of the 20th Century—
terminara la era del imperialismu.” A la fin del sieglu, tres la disolución de
la Unión Soviética, el primeru y mayor estáu socialista, los Estaos Xuníos
d'América quedaron como única superpotencia mundial.

El sieglu XX na Hestoria de la Humanidá foi marcáu pola primer y pola segunda
guerres mundiales, pol nacionalismu, pola descolonización, pola Guerra Fría y
por conflitos mientres y dempués de la Guerra Fría. Y tamién pola
homogeneización cultural por cuenta de los desenvolvimientos nos tresportes y
nes comunicaciones, poles esmoliciones col medioambiente, poles viaxes
espaciales y pola nacencia de la revolución dixital.



https://ast.wikipedia.org/wiki/Brasil

El Brasil, oficialmente República Federativa do Brasil, ye'l país más grande
d'América del Sur y el quintu más grande y pobláu del mundu.

Brasil tien llendes con toos menos dos de los países sudamericanos: Chile y
Ecuador. Al norte llenda con Colombia, Venezuela, Guyana, Surinam y Guyana
Francesa; al sur Arxentina, Uruguay y Paraguay; al este l'Océanu Atlánticu y al
oeste Bolivia y Perú.

El presidente del país ye, dende'l 31 de agostu de 2016, Michel Temer. Los
presidentes de la Cámara de Diputaos y el Senáu son, respeutivamente, Rodrigo
Maia y Renan Calheiros.

La so economía tien importancia a nivel americanu y mundial, cola agricultura
(ye'l mayor productor de café, naranxa y zucre a nivel mundial), la ganadería
(tien la mayor cabaña bovina del mundu y ye'l mayor esportador mundial de
carnes), la minería (piedres precioses, fierro, niobiu, bauxita) y la industria
(automóviles, aviones, ordenadores, etc.). El PIB de Brasil ye'l mayor d'América
Llatina.

En Brasil alcuéntrense grandes árees metropolitanes, 12 con más de 2.000.000
d'habitantes:

Caltiénense tamién creyencies y costumes de los indíxenes, especialmente nel ríu
Amazones.

Provenientes de la esclavitú negra, practíquense creyencies africanes como
l'animismu, y otres como la macumba o candomblé y la umbanda.



https://ast.wikipedia.org/wiki/Xap%C3%B3n

Xapón, en xaponés 日本/Nihon o Nippon, oficialmente 日本国 Nihon-koku o Nippon-koku,
'Tao de Xapón'; que significa lliteralmente: el país del orixe del sol, ye un
país insular del este d'Asia. Ta allugáu ente l'océanu Pacíficu y el mar del
Xapón, al este de China, Rusia y la península de Corea.

Xapón ta formáu por cuatro islles principales: Honshū, Hokkaidō, Kyūshū y
Shikoku, que formen el 97% de la superficie total del país, y por otres 6.848
islles menores axacentes.

Tien una población de 127 millones de persones, la décima más numberosa del
mundu. L'área metropolitana de Tokyo, qu'inclúi a la ciudá capital de Tokyo y
les prefectures de la so contorna, ye l'área urbana más grande del mundu en
términos de población, allugando a más de 30 millones d'habitantes.

Les islles de Xapón tuvieron habitaes dende'l periodu Paleolíticu Superior. Les
primeres menciones escrites asocedieron de manera curtia en llibros d'hestoria
de China del sieglu I. La influencia del mundu esterior siguío de llargos
periodos d'aislamientu caracterizó la hestoria de Xapón. Desque s'adoptó una
constitución en 1947, la forma de gobiernu de Xapón foi la d'una monarquía
constitucional, con un emperador y un parllamentu escoyíu, conocíu como la
Dieta.

Conocíu como «La tierra del sol naciente», ye una de les mayores potencies
económiques del mundu. Ye miembru de la Organización de les Naciones Xuníes, G8,
G4 y APEC. Tamién ye'l sestu país esportador y l'octavu importador.

El nome Xapón (Nippon/Nihon 日本, significa lliteralmente: 'l'orixe del sol'),
tien un orixe chinu: pinyin rì běn, Wade-Giles jih pen, l'oriente, el llugar
dende onde sal el sol. El calter 日 ye la evolución d'un círculu con un puntu
central que representa al sol, y 本 simboliza'l raigañu d'un árbol y tamién tien
el significáu d'orixe. La espresión «país del sol naciente» fai referencia a
esta etimoloxía del nome en xaponés.

El nome en xaponés, Nippon, ye utilizáu en sellos y n'eventos deportivos
internacionales, mentanto que Nihon ye utilizáu más comúnmente dientro de Xapón.
L'adaptación occidental y asturiana, Xapón, remanez del nome chinu. La pallabra
utilizada nel chinu mandarín pa denomar al país foi rexistrada por Marco Polo
como Cipangu, probablemente la so treslliteración de rìběnguó (Wade-Giles jih
pen kuo). Nel malayu la pallabra china tresformóse en Japang y foi más llueu
adoptada polos mercaderes portugueses nel sieglu XVI. Estos, foron los primeros
en llevar el nome a Europa.

Según la lleenda descrita nel Kojiki y nel Nihonshoki, Xapón foi fundáu nel
sieglu VII edC pol Emperador Jinmu. Mientres los sieglos V y VI, el sistema
caligráficu chinu y el budismu fueron introducíos xuntu con otres costumes
chines al traviés de la península coreana o direutamente dende China. Los
emperadores fueron gobernantes oficiales, pero'l verdaderu poder permanecía
xeneralmente en manes de poderoses cortes nobles, rexentes o shogunes
(gobernadores militares).

Mientres el sieglu XVI, mercaderes de Portugal, de los Países Baxos,
d'Inglaterra y d'España llegaron a Xapón y fundaron misiones cristianes.

En 1549, llegó a Xapón pa pedricar el cristianismu'l misioneru español xesuita
San Francisco Javier en desembarcando en Kagoshima, Kyushu, aprovechando les
rutes comerciales portugueses.

A empiezos del sieglu XVII, el shogunatu empezó a refugar les misiones
cristianes, considerándoles precursores d'una conquista militar por fuerces
europees y, como midida de protección, ordenó'l zarru de Xapón a toa rellación
col mundu esterior sacante contautos acutaos con mercaderes chinos y
neerlandeses na ciudá de Nagasaki. Esti aislamientu enllargóse mientres 251
años, hasta l'añu 1854, en que'l comodoru norteamericanu Matthew Perry forzó
l'abertura del Xapón a Occidente sol Tratáu de Kanagawa.



https://ast.wikipedia.org/wiki/Pl%C3%A1sticu

El términu plásticu na so significación más xeneral, aplicar a les sustances de
similares estructures qu'escarecen d'un puntu fixu d'evaporación y tienen
mientres un intervalu de temperatures propiedaes d'elasticidá y flexibilidá que
dexen moldiales y afaeles a distintes formes y aplicaciones. Sicasí, en sentíu
concretu, noma ciertos tipos de materiales sintéticos llograos per aciu
fenómenos de polimerización o multiplicación semi-natural de los átomos de
carbonu nes llargues cadenes moleculares de compuestos orgánicos derivaos del
petroleu y otres sustances naturales.

La palabra plásticu usóse orixinalmente como axetivu pa denotar un escasu grau
de movilidá y facilidá p'adquirir cierta forma, sentíu que se caltién nel
términu plasticidad.

L'inventu del primer plásticu aníciase como resultáu d'un concursu realizáu en
1860, cuando'l fabricante estaunidense de boles de billar Phelan and Collarder
ufiertó un pagu de 10 000 dólares a quien consiguiera un sustitutu del marfil
natural, destináu a la fabricación de boles de billar. Una de les persones que
compitieron foi l'inventor norteamericanu John Wesley Hyatt, quien desenvolvió'l
celuloide eslleiendo celulosa (material d'orixe natural) nuna solución
d'alcanfor y etanol. Magar Hyatt nun ganó'l premiu, consiguió un productu bien
comercial que sería vital pal posterior desenvolvimientu de la industria
cinematográfico de finales de sieglu XIX.

En 1909 el químicu norteamericanu d'orixe belga Lleo Hendrik Baekeland sintetizó
un polímeru de gran interés comercial, a partir de molécules de fenol y
formaldehído. Bautizar col nome de baquelita y foi el primera plásticu
totalmente sintéticu de la hestoria, foi la primera d'una serie de resines
sintétiques que revolucionaron la tecnoloxía moderna empecipiando la era del
plásticu». A lo llargo del sieglu XX l'usu del plásticu fíxose desaxeradamente
popular y llegó a sustituyir a otros materiales tantu nel ámbitu domésticu, como
industrial y comercial.

En 1919 prodúxose un acontecimientu que marcaría la pauta nel desenvolvimientu
de los materiales plásticos. El químicu alemán Hermann Staudinger aventuró
qu'éstos se componíen en realidá de molécules xigantes o macromoléculas. Los
esfuerzos realizaos pa probar estes afirmaciones empecipiaron numberoses
investigaciones científiques que producieron enormes meyores nesta parte de la
química.

Los plásticos son sustances químiques sintétiques denominaes polímeros,
d'estructura macromolecular que puede ser moldiada per aciu calor o presión y
que'l so componente principal ye'l carbonu. Estos polímeros son grandes
agrupaciones de monómeros xuníos per aciu un procesu químicu llamáu
polimerización. Los plásticos apurren el balance necesariu de propiedaes que nun
pueden llograse con otros materiales por casu: color, poco pesu, tactu prestoso
y resistencia a la degradación ambiental y biolóxico.

Ello ye que plásticu referir a un estáu del material, pero non al material en
sí: los polímeros sintéticos davezu llamaos plásticos, son en realidá materiales
sintéticos que pueden algamar l'estáu plásticu, esto ye cuando'l material
atópase mafosu o fluyíu, y nun tien propiedaes de resistencia a esfuerzos
mecánicos. Esti estáu algámase cuando'l material n'estáu sólidu tresformar
n'estáu plásticu xeneralmente por calentamientu, y ye ideal pa los distintos
procesos granibles yá que nesti estáu ye cuando'l material puede manipoliase de
les distintes formes qu'esisten na actualidá. Asina que la palabra plásticu ye
una forma de referise a materiales sintéticos capaces d'entrar nun estáu
plásticu, pero plásticu nun ye necesariamente'l grupu de materiales a los que
cotidianamente fai referencia esta palabra.

tienen un baxu costo de producción, * tienen baxa densidá, * suelen ser
impermeables, * bonos aislantes eléctricos, * aceptables aislantes acústicos, *
bonos aislantes térmicos, anque la mayoría nun aguanten temperatures bien
elevaes, * resistentes a la escomiu y a munchos factores químicos;

La primer parte de la producción de plásticos consiste na ellaboración de
polímeros na industria químico. Anguaño la recuperación de plásticos
post-consumidor ye esencial tamién. Parte de los plásticos terminaos pola
industria úsense directamente en forma de granu o resina. Más frecuentemente,
utilícense delles formes de moldio (por inyección, compresión, rotación,
inflación, etc.) o la extrusión de perfiles o filos. Parte del mayor procesu de
plásticos realizar nun fornu.

Nesta clasificación considérase l'orixe del monómero del cual parte la
producción del polímeru.

Los plásticos termoestables son materiales qu'una vegada que sufrieron el
procesu de calentamiento-fusión y formación-solidificación, convertir en
materiales ríxidos que nun vuelven fundir se. Xeneralmente pal so llogru partir
d'un aldehído.

Son amorfos los plásticos nos que les molécules nun presenten nengún tipu
d'orde; tán dispuestes desordenadamente ensin corresponder a nengún orde. Al nun
tener orde ente cadenes crean unos buecos polos que la lluz pasa, por esta razón
los polímeros amorfos son tresparentes.

Los polímeros semicristalinos Tienen zones con ciertu tipu d'orde xuntu con
zones amorfes. Nesti casu al tener un orde esisten menos buecos ente cadenes
polo que nun pasa la lluz sacantes que tengan una espesura pequeña.

Los elastómeros caracterizar pola so gran elasticidá y capacidá d'estiramientu y
rebote, recuperando la so forma orixinal una vegada que se retira la fuerza que
los deformaba. Entienden los cauchos naturales llograos a partir del látex
natural y sintéticu; ente estos postreros atopen el neoprenu y el polibutadieno.

Esiste una gran variedá de plásticos y pa clasificalos, esiste un sistema de
codificación que s'amuesa na Tabla 1. Los productos lleven una marca que
consiste nel símbolu internacional de recicláu col códigu correspondiente en
mediu según el material específico. L'oxetivu principal d'esti codigo ye la
identificacion del tipu de polímeru del qu'esta fechu'l plásticu pal so correctu
reciclaje.

Ante esta realidá, establecióse'l recicláu de tales productos de plásticu, que
consistió básicamente en recoyer, llimpialos, escoyelos por tipu de material y
fundilos de nuevu pa usalos como materia primo adicional, alternativa o
sustituta pal moldiáu d'otros productos.

D'esta forma la humanidá atopó una forma fayadiza pa evitar la contaminación de
productos que pola so composición, materiales o componentes, nun son fáciles de
refugar de forma convencional.

A fines del sieglu XX el preciu del petroleu menguó, y de la mesma manera decayó
l'interés polos plásticos biodegradables. Nos últimos años esti enclín
revirtióse, amás de producise un aumentu nel preciu del petroleu, tomóse mayor
conciencia de que les reserves petroleres tán escosándose de manera alarmante.
Dientro d'esti contestu, reparar una marcada medría nel interés científicu ya
industrial na investigación pa la producción de plásticos biodegradables o EDPs
(environmentally degradable polymers and plastics). La fabricación de plásticos
biodegradables a partir de materiales naturales, ye unu de los grandes retos en
distintos sectores; industriales, agrícoles, y de materiales pa dellos
servicios. Ante esta perspectiva, les investigaciones qu'arreyen a los plásticos
llograos d'otres fontes tomaron un nuevu impulsu y los polihidroxialcanoatos
apaecen como una alternativa altamente prometedora.

Dientro de la última categoría tópense los plásticos biodegradables producíos
por bacteries, nesti grupu atopamos a los PHAs y al acedu poliláctico (PLA). Los
PHAs por cuenta del so orixe de fontes anovables y pol fechu de ser
biodegradables, denominar “polímeros doblemente verdes”. El PLA, monómero
natural producíu per víes fermentativas a partir d'elementos ricos n'azucres,
celulosa y almidón, ye polimerizado pol home. Los bioplásticos presenten
propiedaes fisicoquímiques y termoplásticas iguales a les de los polímeros
fabricaos a partir del petroleu, pero una vegada depositaos en condiciones
favorables, se biodegradan.

Anguaño estos plásticos son bien utilizaos como envases o envolvedures de
sustancies o artículos alimenticios que al refugase ensin control, tres el so
usu, aniciaron xigantescos basureros marinos, como la llamada «sopa de
plásticu», el mayor vertideru del mundu.

D'esta miente, surde'l problema acomuñáu la contaminación ambiental, munches
vegaes productu de la refugaya de los plásticos d'alta y baxa densidá. Les
carauterístiques moleculares ( tipos de polímeros) del plásticu contribúin a que
presenten una gran resistencia a la degradación ambiental y con mayor razón a la
biodegradación. La radaciación UV del sol ye la única forma de degradación
natural que fai sentir los sos efectos nel plásticu a medianu plazu, destruyendo
los enllaces poliméricos y tornándolo fráxil y argayadizu.

En Chile, mientres una grave seca producida en 1967 na IV rexón de La Serena,
una gran cantidá ganáu caprino de les estancies rurales aledañas a la Ruta
Panamericana alimentar nos restos plásticos (bolses de polietileno) que se
refugaben a les veres polos usuarios, provocando la muerte en masa al cabu
d'unes poques hores dempués de la ingesta.

Un material candidato a sustituyir al petroleu ye'l cáñamu, aplicable pa tolos
usos petroquímicos, pero qu'amás ye 100% biodegradable y altamente reciclable.



https://ast.wikipedia.org/wiki/Haiku

El haiku (俳句, haiku (俳句, haiku?)) o haikú ye un tipu de poesía xaponesa.
Consiste nun poema curtiu, de diecisiete moras", formáu xeneralmente por trés
versos de cinco y siete "moras" respectivamente. Esta métrica nun ye fixa.
Comúnmente sustitúyense les moras" por sílabas cuando se componen n'otres
llingües. La esencia del haiku ye "cortar" (kiru) por aciu la yuxtaposición de
dos escurres o imaxes separaes por un kireji, que ye'l términu cortante" o
separador.

La poética del haiku xeneralmente básase nel plasmu y l'emoción (aware) que
produz nel poeta la contemplación de la naturaleza. Siguiendo l'esquema
tradicional xaponés, un haiku tien de contener tamién una referencia directa o
indireuta a la estación del añu, por aciu l'usu d'un kigo o palabra que remembra
les estaciones. Los saijiki son llistes estenses de palabres kigo en xaponés,
que'l poeta puede utilizar.

Ye común rellacionar el haikú col zen. Sicasí, anque'l zen utilizó'l haikú pal
espardimientu de la so filosofía, falta enforma de ser l'orixe del mesmu. Nel
Man'yōshū (obra clásica d'escoyeta de poesía del sieglu VIII) hai munchos poemes
de 31 moras onde apaez yá l'actitú característica del haiku: la Naturaleza nun
ye escusa de los sentimientos humanos, sinón oxetu poéticu en sí mesmu. O, lo
que ye lo mesmo, el poema surde «del plasmu del xaponés primitivu polo
qu'asocedía na Naturaleza».

La vinculación col zen producióse cuando nel sieglu XVII Matsuo Bashō, monxu
budista, popularizó'l haiku en Xapón. Nel sieglu XX Daisetsu Teitaro Suzuki,
gran maestru budista zen, enfoca'l haiku como espresión poética del zen na so
obra El zen y la cultura xaponesa. Esto solo ye válidu pa dellos haikús, pero al
traviés de la obra de Reginald Horace Blyth, difusor del haikú nel mundu
anglosaxón, l'enfoque de Suzuki diose a conocer llargamente.

El haiku forma parte d'una familia de formes poétiques xaponeses nes que se
combinen versos de cinco y siete moras. La forma métrica característica del
haiku (un tercetillo que los sos versos tienen 5, 7 y 5 moras, respectivamente)
apaez yá nel sieglu VIII col nome de katauta. Dos katauta formaben un mondoo, un
diálogu ente dos personaxes, nel que'l primera katauta ye una entruga y el
segundu la respuesta a la mesma.

Dende finales del sieglu VIII, la forma poética más común ye'l tanka: tratase
d'un cantar curtiu formada por dos estrofes desiguales. La primera, llamada
hokku, sigue'l patrón característicu del katauta (y del haiku): un tercetillo
5-7-5, ente que la segunda ta formada por dos versos de 7 moras. Dáu'l so
predominiu, al tanka conózse-y tamién como waka: ye'l cantar» por antonomasia.

Los tanka apaecíen de cutiu encadenaos nuna forma cimera, el renga: a un tanka
inicial asocedíen-y delles respuestes, que podíen ser obra de diversos poetes.
Cuando'l renga tenía un tonu humorísticu, llamábase-y haikai renga (hai
significa 'daqué risonderu' y kai quier dicir 'estrofa' o 'poema').



https://ast.wikipedia.org/wiki/Escocia

Escocia (en Gaélicu escocés: Alba; Escocés ya inglés: Scotland;) ye un país
qu'ocupa'l terciu norte de la islla de Gran Bretaña. Ye parte del Reinu Xuníu, y
tien frontera nel sur con Inglaterra. Ta rodiada pol Mar del Norte al este,
l'Océanu Atlánticu al norte y oeste, y pola Canal del Norte y el Mar d'Irlanda
al sudoeste. Amás del territoriu central, Escocia compónse de más de 790 islles
incluyendo les Islles del Norte y les Hébrides.

Edimburgu, la capital del país y segunda mayor ciudá d'Escocia, ye un de los
mayores centros financieros d'Europa. Foi el centru del Illuminismu Escocés nel
sieglu XVIII, que vio a Escocia convertise nuna de les más poderoses cases
d'Europa no que cinca al comerciu, inteleutualismu y la industria. La ciudá más
grande d'Escocia ye Glasgow, que dimientres un tiempu foi la ciudá metropolitana
llíder nel mundiu no que cinca a la industria, y agora atópase como centru de la
conurbanización del Greater Glasgow (El Gran Glasgow), que domina les Lowlands o
tierres baxes escoceses. Les denomaes Scottish waters (Agues escoceses)
consisten nun pergrande seutor nel Atlánticu Norte y nel Mar del Norte, coles
mayores reserves petrolíferes de la Xunión Europea.

El Reinu d'Escocia foi un estáu independiente fasta'l 1 de mayu de 1707 cuando
s'axuntó con una xunión política col Reinu d'Inglaterra pa crear el Reinu Xuníu
de Gran Bretaña. Esta xunión foi'l resultáu del Tratáu de Xunión alcordáu
previamente y puestu n'efeutu poles Acts of Union (Lleis de Xunión) que foren
aprebaes polos parlamentos de dambos países pesie a les perestendíes protestes a
lo llargu de toa Escocia. El sistema llegal escocés continúa separtáu de los
d'Inglaterra, Gales ya Irlanda del Norte; Escocia aínda constitúi una
xurisdicción estremada tanto nes lleis públiques como les privaes. La darréu
independencia de les lleis escoceses, el sistema educativu escocés y la Ilesia
d’Escocia tienen toes contribuyío a la continuación de la cultura escocesa y la
so identidá nacional dende la Xunión. Pesie a qu'Escocia dende entós nun ye yá
un estáu soberanu dixebrao, el futuru constitucional d’Escocia ciontinúa siendo
tema d'alderique..

Escocia vien del llatín Scoti, el términu emplegáu pa los Escotos. La pallabra
del llatín tardíu Scotia (tierra de los Escotos) foi al entamu emplegada pa
referise a Irlanda. En acabando'l sieglu XI, Scotia entamó a emplegase pal norte
d'Escocia (de fala gaélica), a partir del ríu Forth, a lo llargu de les denomaes
Albania o Albany, dambes derivaes del gaélicu Alba. L’emplegu de les pallabres
Scots y Escocia p’abarcar tolo qu'agora entiéndese como Escocia pasó a ser vez
una Baxa Edá Media.

Les repetitives glaciaciones, que cubríen dafechu la masa terrestre del
territoriu, tienen destruyío cualaquier de les traces qu'hubiere de la presencia
humana que pudiere esistir enantes del periodu mesolíticu. Créyese que los
primeros grupos postglaciares cazadores-recoleutores aportaron a Escocia hai
unos 12.800 años, cuando la manta de xelu desapaeció después de la cabera
glaciación. Grupos de colonos entamaron a construyir les primers cases
permanents conocíes en suelu escocés hai unos 9.500 años, y la primer villa hai
unos 6.000 años. La villa (perbién conservada) de Skara Brae nes Mainlands
d'Orkney data d'esti periodu. La ocupación neolítica, enterramientos y llugares
rituals son daqué particularmente común y bien preservaos nes islles del norte y
l'oeste, onde la falta d’érboles llevó a construyor la mayoría de les cadarmes
con piedres del llugar.

La protohistoria escrita d'Escocia entamó col aporte del Imperiu Romanu al
centru y sur de Gran Bretaña, cuando los romanos ocuparon lo qu'anguañu ye
Inglaterra y Gales, administrándoles como provincia baxo'l nome de Britannia.
Les invasiones y ocupaciones romanes nel sur d'Escocia nun foren más que breves
interludios. Nel añu 83 edC el xeneral Cnéu Xuliu Agrícola derrotó a los
caledonios na batalla del Monte Graupius, y fuertes romanos foren per pocu
tiempu asitiaos a lo llargu de Gask Ridge, a la vera de la Falla de les
Highlands (nun se conoz dengunu que fore contruyíu más al norte). Tres años
dempués les tropes romanes retirárense haza les Southern Uplands. Construyeren
la Muria d'Adrianu pa controlar les tribus a dambos llaos del muru, y los Limes
Britannicus convirtiéronse na frontera norte del imperiu, pesie a que l'exércitu
caltuvo'l Muru d’Antoninu nes Central Lowlands por dos curtios periodos, el
caberu d'estos dimientres la era del emperador Septimiu Severu, dende'l 208
fasta'l 210. La presencia d’ocupaciones militares romanes en cualaquier parte
significativa d’Escocia tuvo llimitada a un total másimu de 40 años, pesie a que
la so influencia na seición sur d'Escocia en territorios d'ocupación britana
como los de los Votadini y Damnonii entovia tendría sío considerable.

El Reinu de los Pictos (asitiáu en Fortriu nel sieglu VI) foi l'estáu
qu'eventualmente pasó a conocese como "Alba" o "Escocia". El desendolcu de la
"Pictland" (“Tierra de los Pictos”), sigún el modelu hestóricu desendolcáu por
Peter Heather, foi una rempuesta natutal al imperialismu romanu. AOtros puntos
de vista enfótense más na Batalla de Dunnichen, y el reináu de Bridei III de los
Pictos (671–693), con otru periodu de consolidación nel reináu d'Óengus mac
Fergusa (732–761). El Reinu Pictu como year a entamos del sieglu VIII, cuando
Bede taba escribiendo, yera mayoritariamente'l mesmu que col reinu de los scots
nel reináu d'Alexandru (1107–1124). De toes formes, pal sieglu X, el reinu pictu
taba dominao polo que podemos reconocer pola cultura gaélica, y tenía
desendolcáu un mitu de conquista irlandés alrodiu del antecesor de la dinastía
real contemporánea, Cináed mac Ailpín (Kenneth MacAlpin).

Dende una bas territorial asitiada al este d'Escocia (al norte del ríu Forth y
sur del Ríu Oykel), el reinu adquirió’l control de les tierres que s'atopaben al
norte y sur. Pal Sieglu XII los reis d'Alba teníen incorporaos a los sos
territorios les tierres anglo-falantes del sureste y calteníen señoríos nes
tierres gaélico-falantes de Galloway y noruego-falantes de Caithness; en
acabando'l sieglu XIII, el reinu tenía asumío el control aprosimáu de la
frontera anglo-escocesa d’anguaño. De toes formes, procesos de cambiu económicu
y cultural entamaos nel sieglu XII ficiéron-y a Escocia adopter una vision
perdiferente nos periodos medievales posteriores. L'estímulu pa esto foi el
reináu del rei David I y la Revolución Davidiana. El feudalismu, la
reorganización del gobiernu y les primers ciudaes llegalmente definíes (nomaes
burghs) entamaron nesti periodu. Estes instituciones y la immigración de
caballeros franceses y anglo-franceses, asina como de clérigos, facilitaron un
procesu d'ósmosis cultural, onde la cultura y llingua de les partes sureness y
costeres del territoriu orixinal del reinu nel este convirtiéronse, al igual
quell nuéu adquiríu sureste, anglo-falantes, dimientres que’l restu del país
caltuvo la so llingua gaélica, a parte de les islles del norte d’Orkney y
Shetland, que se caltuvieron baxo'l control noruegu fasta 1468.

La muerte d'Alexandru III en marzu de 1286, siguía pola muerte de la so nieta
Margarita I d'Escocia, rompió la llinia sucesoria de los reis escoceses. Estu
llevó a la intervención d’Eduardu I d'Inglaterra, quien manipuló la confusion
d'esti periodu pa ser reconocío él mesmu como'l señor feudal d'Escocia. Eduardu
organizó un procesu pa identificar a la persona coles meyores condiciones pa
reclamar el tronu, lo que llegó a conocese como la Gran Causa, y d'ehí resultó
la coronación de Xuan Balliol como rei. Los escoceses resintiéronse de les
intermediaciones d’Eduardu nos sos asuntos y esta rellación bien llueu quebró.
Aportó l'estáu de Guerra y el rei Xuan foi depuestu pol so señor, quien tomó
control direutu sobre Escocia. Andrew Moray y William Wallace al entamu
emerxeron como los llíderes cimeros de la resistencia escontra'l control ingles
no que pasaría a conocese como les Guerres de la Independencia Escocesa. La
natura de la llucha camudó dafechu cuando Robert de Brus, Conde de Carrick,
convirtióse en rei (como Robert I). La Guerra con Inglaterra siguió dimientres
delles décades, y una Guerra civil ente la dinastía de los Bruce y los sos
rivales Comyn-Balliol, el puntu de lo que podría conocese como la razón de la
muerte nuna ilesia de Dumfries de Xuan 'el Roxu' Comyn de Badenoch por Bruce y
los sos partidarios, duró fasta mediaos del sieglu XIV. Pesie a que la dinastía
Bruce foi esitosa, la falta d’un herederu de David II permitió al so sobrín
Robert II algamar el tronu y establecer la Dinastía Estuarda. Los Estuardos
controlaron Escocia lo restante de la Edá Media. El país, baxo'l so dominiu,
esperimentó una gran prosperidá dende'l final del sieglu XIV col Rexurdimientu
escocés fasta la Reforma escocesa. Tóu estu foi pesie a les continues amarraces
ente Escocia ya Inglaterra, la xorreciente dixebrá ente les Highlands y les
Lowlands, y l'altu númberu de minoríes reales.

En 1603, Xacobu VI d’Escocia heredó’l tronu del Reinu d'Inglaterra, y
convirtióse nel rei Xacobu I d'Inglaterra, dexando Edimburgu pa treslladase a
Londres. Cola esceición d'un curtiu periodu baxo'l Proteutoráu, Escocia caltúvo
la so condición d'estáu dixebráu, pero hebo un conflictu considerable ente la
corona y los Covenanters sobre la forma de gobiernu de la ilesia. Dempués de la
Revolución Gloriosa, l'abolición del episcopáu y el que fore derrocáu el
católicu-romanu Xacobu VII cola William and Mary, Escocia bien llueu dexó de
resultar una menacia a la hora d'escoyer un monarca protestante n'Inglaterra. El
22 de xunetu de 1706 el Tratáu de la Xunión soi alcordáu ente representantes del
Parllamentu d'Escocia y el d'Inglaterra y el siguiente añu les Lleis de Xunión
pasaron per dambos parllamentos pa creyar el Reinu de Gran Bretaña entrando
n'efeutu'l 1 de mayu de 1707.

Los reclamadores del depuestu Stuart el xacobita calteníense populares nes
Highlands y nel noreste, particularmente ente los non-presbiterianos. De todes
formes, dos grandes llevantamientos xacobites asocedíos en 1715 y 1745 nun foren
esitosos a la hora de char a la Casa de Hannover del tronu inglés. La menacia
del movimientu xacobita haza'l Reinu Xuníu y los sos monarques finó de mena
efeutiva na Batalla de Culloden, la cabera batalla campal de Gran Bretaña. Esta
derrota preparo'l tarrén pal treslláu de les poblaciones indíxenes de les
Highlands y les Islands, conocíu como les Highland Clearances (“Los Aclareos de
les Highlands”).

L'Illuminismu Escocés y la Revolución Industrial ficieron d'Escocia una potencia
inteleutual, comercial ya industrial. Dempués de la Segunda Guerra Mundial,
Escocia esperimentó un declive industrial que foi particularmente fonderu. Sólo
nes decades recientes el país tien entamao a espoxigar de nuéu a nivel cultural
y económicu. Los factores económicos que tienen contribuyío a esti recobramientu
inclúin un rexurdimientu de la industria de servicios financieros, productos
lleutrónicos, (ver Silicon Glen), y les reserves petrolíferes del Mar del Norte
y la industria del gas.

Darréu d'un referéndum de propuestes de devolución en 1997, l'Acta d'Escocia de
1998 hebo una votación nel Parllamentu del Reinu Xuníu tres la cual decidióse
establecer la devolución del Parllamentu Escocés.

Como parte del Reinu Xuníu, el xefe d'estáu n'Escocia ye'l monarca del Reinu
Xuníu, anguaño la reina Sabela II (dende 1952).

Escocia tien un autogobiernu nel Reinu Xuníu asina como representación na
executiva parllamentaria del Reinu Xuníu. Los poderes executivu y llexislativu
tienen sío desendolcaos, respeutivamente, haza’l Gobiernu escocés y el
Parllamentu escocés en Holyrood, n'Edimburgu. El Parllamentu del Reinu Xuníu
caltién el poder en delles estayes esplícitamente especificaes nel Acta
d'Escocia de 1998 como “materies reservaes”, incluyendo, por exemplu, niveles
d'impuestos del Reinu Xuníu, Seguridá social, defensa, rellaciones
internacionales y television.

El Parllamentu escocés tien autoridá llexislativa pa toles otres estayes
rellacionaes con Escocia, asina como poder llimitao pa camudar los ingresos por
impuestos, un poder qu'entovia tien por exercer. El Parllamentu escocés pue
remitise a tornar materies otra vegada a Westminster al traviés d’una moción
llexislativa consentida si l'ancha llexislación del Reinu Xuníu lu considera más
apropiáu pa un tema particular. Los programes de llexislación promulgaos pol
Parllamentu escocés tienen visto una diverxencia nel fechu de proveer servicios
públicos comparao col restu del Reinu Xuníu. Por exemplu, los costes de la
educación universitaria, y los servicios d'atención a mayores y paraos son
gratuitos no que cinca al emplegu endientru de territoriu escocés, dimientres
que los honorarios son ingresaos al restu del Reinu Xuníu. D’otra miente,
Escocia foi el primer país nel Reinu Xuníu que prohibió fumar en llugares
públicos zarraos.

El Parllamentu escocés ye de llexislatura unicameral, y compónse de 129
miembros, 73 d'ellos representantes individuales de distritos lleutorales, y son
escoyíos pol sistema d’escrutiniu uninominal mayoritariu; 56 son escollos n'ocho
rexones lleutorales estremaes por representación proporcional mixta, ocupando
los puestos dimientres cuatro años. La reina noma un miembru del Parllamentu
escocés (MSP), xunto cola nominación parllamentaria, como Primer ministru. Otros
ministros tamién son nomaos pola reina y xunto al primer ministru component el
Gobiernu escocés, el brazu executivu del gobiernu.

Na eleición de 2007 el Partíu Nacional Escocés (SNP), que se declara a favour de
la independencia d’Escocia, ganó’l mayor númberu d'escaños que cualaquier partíu
tuviere conseguío en solitariu na hestoria, y el cabezaleru, Alex Salmond, foi
escoyío Primer Ministru'l 16 de mayu de 2007 como tiesta del gobiernu en
minoría. El Partíu Llaborista convirtióse nel partíu opositor más grande, y
dambos partíos comparten representación parllamentaria al mesmu tiempu col
Partíu Conservador, el Lliberal Demócrata y los Verdes. Margo MacDonald ye'l
únicu políticu independiente con escañu nel Parllamentu.

Escocia ta representada na Cámara de los Comunes del Reinu Xuníu por 59 miembros
representantes d'estremaos distritos lleutorales. La nomada como Scotland Office
representa'l Gobiernu del Reinu Xuníu n'Escocia en materies reservaes y al mesmu
tiempu representa los intereses d'Escocia endientru del Gobiernu del Reinu
Xuníu. La Scotland office ye lliderada pol Secretariu d'Estáu pa Escocia, quien
tien un puestu nel gabinete del Reinu Xuníu, y el puestu ta agora ocupáu por Des
Browne.

Les subdivisions hestóriques d'Escocia inclúin el Mormaer, el Stewartry,
l'Earldom, el burgh, la parroquia, el condáu y les rexones y distritos. Los
nomes d'estes árees entovia son emplegaos de xemes en cuandu como descriptores
xeográficos.

La Escocia moderna subdividese d'estremaes maneres sigún el propósitu. Pal
gobiernu llocal hai 32 conceyos d'área dende 1996, y estos conceyos son
autoridaes xunitaries responsables de la provision de tolos servicios del
gobiernu llocal. Los conceyos de comunidá son organizaciones informales que
representen subdivisions específiques d’un conceyu d’área.

Pal Parllamentu escocés hai 73 distritos lleutorales y ochu rexones. Pal
Parllamentu del Reinu Xuníu hai 59 distritos lleutorales. Les brigades armaes y
policía escoceses entovia tan basaes nel sistema de rexones introducío en 1975.
Pa l'atención sanitaria y los distritos postales, y tamién pa delles
organizaciones gubernamentales y non gubernamentales como les ilesies, hai
métodos de subdivision pa l'alministración d'Escocia esistentes dende hai
cuantayá.

L'estatus de ciudá nel Reinu Xuníu ta determinada poles patentes reales. Hai
seis ciudaes n’Escocia: Aberdeen, Dundee, Edimburgu, Glasgow y dende hai poco
Inverness y Stirling.

Una política de delegación tien sío abogada polos tres partíos mayoritarios de
Gran Bretaña con entusiasmu variable dimientres la hestoria reciente, y el
llíder llaborista John Smith describió la torna delParllamentu escocés como’l
"deseyu establecíu pol pueblu escocés ". L'estatus constitucional d'Escocia ye
ensin embargo suxetu de contínuu alderique. En 2007, el Gobiernu escocés
estableció la National Conversation (Conversación Nacional) pa temes
constitucionales, proponiendo un númberu d'opciones como l'aumentu de los
poderes del Parllamentu escocés, el federalismu o un referéndum sobre la
independencia escocesa del Reinu Xuníu. Al refugar la cabera opción, los tres
partíos cimeros na oposición nel Parllamentu escocés tienen propuesto una
Comisión Constitucional dixebrada pa investigar la distribución de poderes ente
los estremaos delegaos escoceses y británicos.

La llei n'Escocia tien una bas derivada del Drechu romanu, combinando
carauterístiques de dambes ensin codificar el drechu civil, que data del Corpus
Juris Civilis, y el drechu común coles fuente medievales. Los terminos del
Tratáu de Xunión con Inglaterra de 1707 garantizaben la continuidá de la
esistencia d'un sistema llegal dixebrao d'Inglaterra y Gales n'Escocia. Enantes
de 1611, hebo dellos sistemes llegales rexonales n'Escocia, los más notables la
Llei d'Udal, nes islles Orkney y Shetland, basada nel vieyu Drechu noruegu.
Dellos de los sistemes que tamién hebo derivaen de les lleis celtes o bretones
comúnes y sobrevivieron nes Highlands fasta entamos de 1800.

La llei escocesa ufre tres tipos de cortes responsables de l'alministración de
la xusticia: civil, penal y heráldica. La corte civil suprema ye la nomada Court
of Session, anque les apelaciones civiles puen ser tomaes pola Casa de los
Lores. La High Court of Justiciary ye la corte suprema penal. Dambes cortes
atópense na Parliament House (Parllamentu escocés), n'Edimburgu, que foi el llar
del Parllamentu d'Escocia na pre-Unión. La sheriff court ye la corte cimera de
lo penal y civil. Hai 49 sheriff courts a lo llargu’l país. Les cortes de
distritu foren introducíes en 1975 pa ofenses menores. La Court of the Lord Lyon
o Court Lyon encárgase, pela so parte, de regular la heráldica.

La llei escocesa ye tamién única no que cinca a que permite tres veredictos en
casos penales, au s’inclúi el veredictu de mayor controversia, el de 'nun
prebao'.

Escocia comprende'l terciu norte terrestre de la islla de Gran Bretaña, que
s'atopa al noroeste de la costa de la Europa continental. L'área total comprende
78.772 km² (30.414 sq mi), comparable al tamañu de la República Checa, faciendo
d'Escocia'l 117u país más grande del mundu. La única llenda terrestre d'Escocia
ye con Inglaterra, y consta de 96 kilometros (60 mi) ente la bas del Ríu Tweed
na costa este y el Solway Firth nel oeste. Les llendes marítimes suponen
l'Océanu Atlánticu al oeste y el Mar del Norte al este. La Islla d'Irlanda
atópase a 30 kilometros (20 mi) del sudoeste de la peninsula de Kintyre; Noruega
atópase al mesmu tiempu a 305 kilometros (190 mi) al este y les islles Feroe a
270 kilometros (168 mi) al norte.

La estensión territorial d’Escocia comprende la establecía nel Tratáu de York de
1237 ente Escocia y el Reinu d'Inglaterra y l'alcordada en 1266 nel Tratáu de
Perth ente Escocia y Noruega. Esceiciones importantes inclúin la Islla de Man,
que siendo perdida por Inglaterra nel sieglu XIV ye agora una dependencia de la
corona fora del Reinu Xuníu; los grupos d’islles de les Orkney y les Shetland,
que foren adquiríes por Noruega en 1472; y Berwick-upon-Tweed, perdío por
Inglaterra en 1482.

El centru xeográficu d'Escocia atópase a delles milles de la villa de Newtonmore
en Badenoch. Algamando los 1.344 metros (4.406 pies) sobre'l nivel del mar, el
puntu más altu d'Escocia ye'l nomao Ben Nevis, en Lochaber,dimientres que'l ríu
más llargu del país ye'l Ríu Tay, que tien una llonxitú de 190 km (120 milles).

La totalidá d’Escocia foi cubierta por mantes de xelu dimientres les edaes de
xelu del Pleistocenu y el paisax heredao ta afeutao pola glaciación. Dende una
perspeutiva xeolóxica'l país tien tres divisions cimeres. Les Highlands y les
Islands atópense al norte y oeste de la Falla de les Highlands, que va dende la
Islla d'Arran a Stonehaven. Esta parte d’Escocia comprende en gran midía roques
perantigües d'orixe cámbricu y precámbricu, que foren xubíes fasta la superficie
dimientres la cabera Oroxenia caledoniana. Intercálase con intrusions ígnees
d'una edá más reciente, los restos de lu que formó nel so día masificaciones
montañoses como les Cuillins de Cairngorms y Skye. Una esceición significativa a
les nomaes agora son les cubirtes de rodamientos fósiles del Old Red Sandstone,
que s'atopen principalmente a lo llargu de la costa de Moray Firth. Les
Highlands son polo xeneral montañoses y caltienen les elevaciones más altes de
les Islles britániques. Escocia tien más de 790 islles, dividíes en cuatro
grupos cimeros: les Shetland, les Orkney, y les Hébrides interiores y les
esteriores. Hai numberosos cuerpos d’agua duce, incluyendo Loch Lomond y Loch
Ness. Delles partes de la llinia de costa consisten nos Machair, una duna
perbaxa compuesta de pación.

Les Central Lowlands o Tierres Baxes del centru comprenden una fuexa teutónica
que compónse mayoritariamente de formaciones del Paleozoicu. Mundhos d'esos
sedimentos tienen significáu económicu porque ehí ye au s'atopen les fontes
rocoses de carbón y fierru qu'alitaron la Revolución Industrial n'Escocia. Esti
area tamién tien sofrío d'un intense vulcanismu, col Arthur's Seat, n’Edimburgu,
siendo un restu ñidiu de lu qu’hai cuantayá foi un volcán munchu más grande.
Esti area ye rellativamente plana, pesie a qu’hai montes como los Ochils y
Campsie Fells, que son cacique esclusivos.

Les Southern Uplands son una cordillera de colines de cuasi 200 kilometros
(125 mi) de llargu, intercalaes con anchos valles. Atópense al sur d'una segunda
falla (la falla de les Southern Uplands) que va dende Rhinns of Galloway a
Dunbar. Les formaciones xeolóxiques comprenden mayormente depósitos del Silúricu
daos hai 400-500 millones d'años. El puntu más altu nes Southern Uplands ye
Merrick, con un altor d'843 m (2.766 pies).

El clima d'Escocia ye un clima temperáu y oceánicu, y tiende a camudar muncho.
Ye templao pola Corriente del Golfu del Océanu Atlánticu, y por mor d'ésti tien
iviernos seles (pero branos más fríos y llentos) qu'árees en llatitúes
asemeyaes, por exemplu Copenhague, Moscú, o la Península de Kamchatka allende
Escocia en Eurasia. De toes formes, les temperatures son polo xeneral más baxes
que nel restu'l Reinu Xuníu, y ye au se rexistró la temperature más baxa na
historia del Reinu Xuníu, -27.2 °C (-16.96 °F) registraos en Braemar, nes
montañes de Grampian, el 11 de febreru de 1895. La media másima del iviernu ye
de 6 °C (42.8 °F) nes lowlands, cola media del branu algamando los 18 °C
(64.4 °F). La temperature más alta inxamás rexistrada foi de 32.9 °C (91.22 °F)
en Greycrook, nos Borders, el 9 d’agostu de 2003.

En xeneral, l'oeste d'Escocia ye davezu más templao que'l este debio a la
influencia de les corrientes oceániques del Atlánticu y les temperaturas fríes
veníes dende’l Mar del Norte. Tiree, nes Hébrides Interiores, ye un de los
sitios más soleaos del país: algamó a tener 300 díes soleaos en 1975. Les
precipitaciones camuden a lo llargu de toa Escocia. Les tierres altes del oeste
d’Escocia resulten ser el territoriu más llentu del país, con precipitaciones
añales qu'esceden los 3.000 mm (120 pulgaes). En comparanza, la mayoría de les
tierres baxes del país reciben menos d'800 mm (31 pulgaes) añalmente. Les
fuertes nevaes nun son daqué común nes tierres baxes, anque pasa a ser daqué más
normal con sitios d'altor. Braemar esperimenta una media de 59 díes nevosos
añales, dimientres que les árees costeres tienen una media menor de 10 díes.

La vida salvaxe d’Escocia ye la típica del noroeste d’Europa, pesie a que bayura
de los grandes mamíferos como'l llince, l’Osu pardu, el llobu, l'alce y la Morsa
foren cazaos fasta'l so desaniciu a lo llargu de la hestoria. Hai importantes
poblaciones de foques y ñeros territoriales internacionalmente significativos pa
variedaes d’aves marines como'l Alcatraz común. Amás de lu comentao, l’Águila
rial vien a ser un inconu nacional.

Nos altores másimos de les montañes especies qu'inclúin la perdiz nival, la
llebre de les ñeves y l'armiñu puen ser vistes nes sos fases de pelaxe blanco
dimientres los meses d’iviernu. Restos llariegos de biesques de pinu escocés
siguen esistiendo y ente eses árees les aves de la especie Loxia scotica,
l'únicu páxaru endémicu de Gran Bretaña, puen atopase xunto con faisanes, gatos
monteses, esguiles roxes y martes.

La flora del país ye variada, con biseques qu'inclúin especies tanto
caducifolies como coníferes, asina como de páramos y tundra. De toes formes, La
plantación a gran escala d'árboles comerciales y el manexu de los páramos de los
habitats de llatitúes más altes pa pación d’oveyes y campos pa la práutica
comercial del deporte impauten na distribución de plantes y animales llariegos.
L’árbol más altu del Reinu Xuníu ye un Abetu de Douglas auq s'atopa en Reelig
Glen, a la vera d'Inverness, y el Texu de Fortingall tien unos 5.000 años y ye
probatible que seya'l ser vivu de más antiguedá n'Europa. Pesie a que'l númberu
de plantes vasculares natives ye baxu sigún los standards mundiales, la
sustancial flora briófita ye d'importancia global.

Escocia tien un estilu occidental d'Economía mista abierta qu'enllaza
sobremanera cola del restu d’Europa. Tradicionalmente la economía escocesa tien
tao dominada pola Industria pesada caltenida pola construcción naval en Glasgow,
la minería del carbón y la siderurxa. Les industries rellacionaes col petroliu y
asociaes a la estracción del mesmu nel Mar del Norte tien sío tamién empreses
cimeres na economía escocesa dende los años 1970, especialmente nel noreste
d'Escocia. La desindustrialización dimientres los años 1970 y 1980 vivió un
cambéu d'un focu de manufacturación haza una economía más orientada nos
servicios. Edimburgu yel centru de servicios financieros d'Escocia y el sestu
mayor centru de servicios n'Europa no que cinca a los findos de xestión, tres
Londres, París, Frankfurt, Zúrich y Ámsterdam, con bayura grandes firmes
asitiaes ehí, incluyendo: el Royal Bank of Scotland (el segundu bancu más grande
d'Europa); HBOS (propietarios del Bank of Scotland); y Standard Life.

En 2005, el total de les esportaciones escoceses (incluyendo les internes nel
Reinu Xuníu) taben estimaes aprosimadamente en 17.500£ millones, de los que'l
70% (12.200£ millones) yeren atribuibles a la manufacturación. Les exportaciones
cimeres d’Escocia inclúin el whisky, lleutrónica y servicios financieros. Los
Estaos Xuníos, Holanda, Alemaña, Francia y España constitúin los mayores mercaos
d'estes esportaciones. En 2006, el Productu Interior Brutu (PIB) d'Escocia
(escluyendo les producciones del petróliu y gas en aües escoceses) yera sobre
86.000£ millones, dando un PIB per cápita de 16.900£.

El turismu ye perreconocíu como un contribuidor clave na economía d’Escocia.
N'información asoleyada en 2002 pol Cientru d'Información del Parllamentu
d'Escocia (Scottish Parliament Information Centre o SPICe), pa la Empresa del
Parllamentu Escocés y el Life Long Learning Committee, afirmaba que'l turismu
suponía más d'un 5% del PIB y el 7,5% del emplegu.

En payares de 2007 el nivel de desemplegu n'Escocia atopábase nun 4,9%—más baxo
que la media del Reinu Xuníu y que la mayoría de los países de la Xunión
Europea.

Les cifres gubernamentales más recientes (de xunetu de 2006) suxeren qu'Escocia
podría atopase con un superávit presupuestariu de más d'800£ millones si recibe
lu que-y corresponde xeográficamente de los ingresos del Mar del Norte.. La
balanza fiscal neta, que ye'l balance presupuestariu más la inversión capital,
daba un déficit de 2.700£ millones (2,1% del PIB) incluyendo los ingresos
íntegros provenientes de les xestiones del Mart del Norte, o de 10.200£ millones
de déficit excluyendo los ingresos del mar del Norte.

Pesie a que'l Bank of England ye'l bancu central pal Reinu Xuníu, tres bancos
escoceses de compensación entovia emiten el so propiu papel moneda esterlín:
Bank of Scotland; Royal Bank of Scotland; y Clydesdale Bank. El valor autual del
papel moneda escocés en circulación ye de 1.500 millones de llibres esterlines.

Escocia tien cinco aeropuertos internacionales cimeros (Aeropuerto Internacional
de Glasgow, Aeropuerto d’Edimburgu, Aeropuerto d'Aberdeen, Aeropuerto de Glasgow
Prestwick y Aeropuerto d'Inverness) que xuntos ufren 150 destinos
internacionales con gran variedá d’horarios y vuelos chárter. La BAA opera en
tres aeropuertos, (Edimburgu, Glasgow y Aberdeen), y la Highland and Islands
Airports opera n’11 aeropuertos rexonales, (incluyendo Inverness), ufriendo los
más remotos destinos d’Escocia. Infratil opera nel Glasgow Prestwick.

Les autopistes y mayores carreteres nacionales escoceses son remanaes pol
Transport Scotland. El restu de la rede de carreteres ye remanada poles
autoridaes llocales escoceses en ca una de les sos árees.

Servicios regulares de ferry operen ente les mainland y la comunidá de les
Islles. Estos servicios son la mayoría remanaos por Caledonian MacBrayne, anque
dellos son operaos por conceyos llocales. Otres rutes de ferry, ufríes por
bayura compañíes, coneuten con Irlanda del Norte, Bélxica, Noruega, les Islles
Feroe y tamién con Islandia.

Network Rail Infrastructure Limited posee y opera los activos d’infraestructures
del sistema ferroviariu d’Escocia, dimientres que’l Gobiernu escocés caltién
responsabilidá en xeneral pa la estratexa vial y la financiación n'Escocia. La
rede ferroviaria d'Escocia tien alrodiu de 340 estaciones de ferrocarril y 3.00
kilóetros de ruta, con más de 62 millones de viaxes de pasaxeros ca añu.

La rede ferroviaria d'Escocia ye remanada pol Transport Scotland. Les llinies
ferroviaries cimeres (Main Railway lines) East Coast y West Coast y la Cross
Country Line coneuten la mayoría de les ciudaes y pueblos d'Escocia y tamién
cola rede ferroviaria d'Inglaterra. Los servicios ferroviarios civiles son
operaos por First Scotrail.

La East Coast Main Line inclúi la seición de la rede que crucia'l Fiordu de
Forth pol Forth Bridge. Completáu en 1890, esta ponte de ménsula tien sío
descrito como "el puntu de referencia internacional reconocíu d'Escocia ".

El censu poblacional d'Escocia en 2001 yera de 5.062.011 persones. Acordies
coles estimaciones de xunu de 2006, esta cifra tien medrao fasta les 5.116.900
persones. Esto fradría d'Escocia'l 112u país más grande por población si fore un
estáu soberanu. Pesie a qu'Edimburgu seya la capital d'Escocia, nun ye la ciudá
más grande. Con una población de más de 600.000 persones esti honor cai sobre
Glasgow. Amás d'estu, la conurbanización de Greater Glasgow, con una población
qu'algama más de les 1,1 millones de persones, ye'l llar de más del quintu de la
población d'Escocia.

Nel Cintu central ye au s'atopen la mayoría de les cimeres ciudaes y
poblaciones. Glasgow atópase al oeste, dimientres qu'Edimburgu y Dundee tan na
costa este. La única ciudá escocesa d’importancia que nun s'atopa nesi centru
poblacional ye Aberdeen, na costa este, al norte. A parte d’Aberdeen, el restu
de les Highlands tan perpocu poblaes, anque la ciudá d'Inverness tien
esperimentao un abondo crecimientu nos caberos años. En xeneral sólo les islles
de más tamañu y más accesibles caltienen población humana, y menos de 90 tan
habitaes anguaño. Les Southern Uplands (tierres altes del sur) son esencialmente
rurales y dominaes pola agricultura y los montes. Debio a los problemes de
vivienda en Glasgow y Edimburgu, cinco nueves ciudaes foren creyaes ente 1947 y
1966. Éstes son East Kilbride, Glenrothes, Livingston, Cumbernauld, ya Irvine.

Debio a la immigración dende la Segunda Guerra Mundial, Glasgow, Edimburgu y
Dundee tienen pequeñes comunidaes asiátiques. Dende la reciente Ampliación de la
Xunión Europea tien medrao enforma’l númberu de xente proveniende d’Europa
Central y del Este, y estímase qu’unos 40.000 ó 50.000 polacos tan agora
viviendo nel país. Dende 2001, hai 16.310 residentes chinos étnicos n’Escocia.
Los grupos étnicos que s’atopen n’Escocia tan nes proporciones que vienen
darréu: Blancu - 97.99%, Sudasiáticu - 1.09%, Prietos- 0.16%, Mezáu - 0.25%,
Chinu - 0.32% y Otros - 0.19%.

Escocia tien reconocíes oficialmente tres llingües: Inglés, Escocés y Gaélicu
escocés. Cásique la totalidá de los escoceses falen l'inglés escocés estándar, y
en 1996 la Oficina Xeneral de Rexistros d'Escocia estimó que'l 30% de la
población falaba fluentemente l'escocés. L'escocés ye mayoritariamente falao nes
islles occidentales, onde la mayoría de la xente sigue falándolo; de toes
formes, nacionalmente el so emplegu ta confináu a un simple 1% de la población.

El sistema educativu escocés siempres tien sío estremao del del restu del Reinu
Xuníu, con un énfasis carauterísticu na educación peramplia. Escocia foi el
primer país dende la Esparta de la Grecia clásica n'enfotar la educación público
xeneral. La escolarización féxose obligatoria per primer vegada n'Escocia col
Acta Educacional de 1496, y dempués, en 1561, la Ilesia d'Escocia espuso un
programa nacional de reforma espiritual, incluyendo una escuela en ca parroquia.
La educación caltúvose como materia de la Ilesia más que del Estáu fasta l'Acta
Educacional de 1872.

Tolos guaḥes de 3 y 4 años n’Escocia tienen drechu a una guardería gratuíta con
una “infraestructura pa neños d’ente 3 y 5 años” ufriendo normes curriculares.
La educación primaria formal entama aprosimadamente a los 5 años y fina dempués
de 7 (P1–P7); La directriz 5–14 provée d’un marcu llegal. Anguaño, los neños y
neñes n’Escocia afronten los esames de “Gráu Estándar” a la edá aproximada de 15
ó 16 años. La escuela déxase a los 16 años, y tres d'eso los alumnos puen
escoyer permanecer na escuela y estudiar pa los esames d'accesu, Intermedios o
de Gráu Superior y Avanzáu Superior. Un pequeñu númberu d'estudiantes en delles
escueles privaes o independientes siguen el sistema educativu inglés y nun
siguen el sistema de Gráu Estándar, sinon el “GCSE”, y los niveles A y AS en
llugar del Grau Superior y l'Avanzáu Superior.;Hai 14 universidaes escoceses,
delles de les cuales tan ente les más vieyes del mundu. El país produz un 1% de
les publicaciones científiques con menos d’el 0,1% de la población mundial, y
les mayores instituciones educatives representen el nueve por cientu de les
esportaciones del seutor servicios d’Escocia.

Dende la Reforma escocesa de 1560, la ilesia nacional (la Ilesia d’Escocia,
tamién conocida como The Kirk) tien sío protestante y reformada no que cinca a
la teoloxía. Dende 1689 tien tenío un sistema de gobiernu presbiterianu, y
disfruta de dixebrá del estáu. Aprosimadamente'l 12% de la población son anguaño
miembros de la Ilesia d'Escocia, con un 40% de la población afirmando tener
afinidá por esa ilesia. La Ilesia opera con una cadarma de parroquies, con toda
comunidá n'Escocia teniendo una congregación llocal. Escocia tien tamién una
población significativa católico-romana, particularmente nel oeste. Dempués de
la Reforma, el catolicismu romanu continuó nes Highlands y delles islles del
oeste como Uist y Barra, y foi fortalecíu, dimientres el sieglu XIX pola
inmigración dende Irlanda. Otres confesiones n’Escocia inclúin la Ilesia Llibre
d’Escocia, otres rames presbiterianes y la Ilesia Episcopal Escocesa. L'Islam ye
la relixón nun cristiana más abundante (estímense 40.000 fieles n’Escocia, lu
que supón menos d'un 0.9%), y hay tamién comunidaes significatives de xudíos,
hindúes y Sikh, especialmente en Glasgow. El monasteriu de Samyé Ling, a la vera
d'Eskdalemuir, que cellebró'l so 40u aniversariu en 2007, inclúi el mayor templu
budista n’Europa Occidental. Nel censu de 2001, el 28% de la población afirmaba
nun tener inclinaciones relixoses.

La sanidá n’Escocia ye mayoritariamente remanada por NHS Scotland (Serviciu
Nacional de Salú d’Escocia), que ye’l sistema sanitariu públicu del país. El
serviciu foi fundao pol Serviciu Nacional de Salú n’Escocia col Acta de 1947
(más tarde sustituyío pol Acta del Sistema Nacional de Salú d’Escocia de 1978)
qu’entró en furrulamientu el 5 de xunetu de 1948 pa coincidir col llanzamientu
del NHS n’Inglaterra y Gales. De toes formes, aínda enantes de 1948, la metá del
territoriu escocés cuntaba con cobertura por un sistema sanitariu con fondos del
estáu, ufríu pol Highlands and Islands Medical Service (Serviciu Médicu de les
Highlands y les Islles). En 2006, L'NHS escocés empleaba a unes 158.000
persones, incluyendo más de 47.500 enfermeres, comadrones y asistentes
sanitarios, y más de 3.800 consultores. Amás, tamién había más de 12.000
médicos, médicos de familia y otros profesionales de la salú, incluyendo
dentistes, oftalmólogos y farmacéuticos, quienes operen con contratu
independiente proveyendo d'un rangu de servicios nel NHS a cambiu de pagues y
honorarios dixebraos del restu. El Gabinete Secertariu pa la Salú y el Bientar
ye responsable asignáu pol Parllamentu escocés pal trabayu de la NHS d’Escocia.

Pesie a qu'Escocia tien una amplia tradición militar que precede al Tratáu de la
Xunión con Inglaterra, les sos fuercies armaes agora formen parte de les
Fuercies Armaes Britániques, cola notable esceición de los Atholl Highlanders,
l'únicu exércitu priváu llegal d'Europa. En 2006, los reximientos d'infantería
de la División Escocesa foren fusionaos col Reximientu Real d'Escocia. Otros
regimientos escoceses distintivos nel Exércitu Británicu inclúin la Guardia
Escocesa y les Guardies Reales Escoceses Dragoon.

Debio a la so topografía y conocida llonxanza, partes d'Escocia tien agospiao
bayura d'establecimientos notorios de resistencia, con estremaos motivos a lo
llargu'l tiempu. Ente 1960 y 1991, el Holy Loch (Llagu Santu) foi una bas pa la
flota estaoxunidense de submarinos con capacidá nuclear UGM-27 Polaris. Anguaño,
la Bas Naval Clyde de la So Maxestá, a 25 milles (40km) al oeste de Glasgow, ye
la bas pa los cuatro submarinos nucleares de clas Vanguard armaos con misiles
Trident que comprenden parte del arsenal nuclear británicu.

L'únicu llugar de prebes en campu abiertu d'armes con uraniu emprobecíu nes
Islles Britániques ta a la vera de Dundrennan. Debio a ello, más de 7.000
municiones radioactives atópense nel fondu marinu de la Falla de Solway.

La música escocesa ye un aspect significativu de la cultura de la nación, con
influencies tanto modernes como tradicionales. Un exemplu d'un instrumentu
tradicional escocés lu ye la gaita escocesa, un instrumentu de vientu
consistente en tres roncones de pequeñu tamañu y un cuartu, mayor, melódicu,
nomáu “chanter” n'inglés, y pelos que pasa l'aire continuadamente por una bolsa
d’aire, el fueye, que furrula a móu de reservoriu del mesmu. El clàrsach, el
vigulín y el curdión son tamién instrumentos tradicionales escoceses, el caberu
perpresente en bandes de danza escocesa. Anguaño, hai abondes bandes esitoses
n'Escocia, al mesmu tiempu que músicos independientes, con munchu ésitu en
dellos estilos musicales.

La lliteratura escocesa inclúi testos escritos n'inglés, escocés, escocés,
francés y llatín. El poeta y compositor Robert Burns escribió n’escotu, pesie a
que la mayoría de lu qu'escribió tamién ta n’inglés y nun dialeutu escotu
"cenciellu" que ye munchu más accesible pa un mayor públicu. De mena asemeyada,
les obres de Sir Walter Scott y Arthur Conan Doyle foren y son
internacionalmente esitoses, sobre tóu na dómina de la so escritura, nel periodu
ente los sieglos XIX y XX. J. M. Barrie introduxo’l movimientu conocíu como la
"Escuela Kailyard"en acabando’l sieglu XIX, que mezaba elementos de fantasía y
folklore coles modes. Esta tradición tiense vista como un tropiezu pa la
lliteratura escocesa, ya que s'enfotaba nuna imaxe d'una cultura escocesa
idealizada y pastoral. Dellos novelists modernos, como Irvine Welsh (de la
famosa Trainspotting), escribe nun distintivu inglés escocés que reflexa les
dures rialidaes de la vida contemporánea. Más recientemente, l'autora J.K.
Rowling tiense convertío nuna de les escritores más populares del mundiu (y una
de les más riques) a traviés de la so saga Harry Potter, qu’entamó a escribir
nuna cafetería d’Edimburgu.

El mediu comunicativu nacional ye BBC Escocia (“BBC Alba” en Gaélicu), una parte
constituyente de la British Broadcasting Corporation, el mediu públicu del Reinu
Xuníu. Controla dos canales nacionales de television y les emisores nacionales
de radiu, como BBC Radio Scotland y BBC Radio nan Gaidheal, ente otres. Los
canales de television nacionales cimeros n'Escocia son STV y Border Television.
Periódicos nacionales como'l Daily Record, The Herald y The Scotsman son toos
producíos n’Escocia. Importantes diarios rexonales inclúin The Courieral este de
Dundee, y The Press and Journal na zona d’Aberdeen y el norte.

El deporte n'Escocia ye un elementu importante de la cultura, col país
congregando la mayoría de les sos propies competiciones deportives nacionales, y
esfrutando de representación independiente en munchos eventos deportivos
internacionales como la Copa del mundo de la FIFA, la Copa del mundo de Cricket
y los Xuegos de la Commonwealth (pesie a que nun la tien nos Xuegos Olímpicos).
Escocia tien los sos propios cuerpos de gobiernu nacionales, como l'Asociación
Escocesa de Fútbol (la segunda asociación nacional de fútbol más antiga del
mundu) y la Xunión Escocesa de Rugby. Variantes del fútbol tienen sío xugaes
n’Escocia per sieglos cola cabera referencia en 1424. El fútbol n'Escocia ye
agora'l deporte nacional y la Copa d'Escocia ye’l troféu nacional más antigun
del mundu. los clubes escoceses tienen sío esitosos en competiciones europées
col Celtic ganando la Copa d’Europa en 1967, el Rangers y l'Aberdeen ganando la
Recopa d’Europa en 1972 y 1983 respeutivamente, y ganando tamién l’Aberdeen la
Supercopa d’Europa en 1983. La ciudá de St Andrews, en Fife, ye conocida
internacionalmente como'l Llar del Golfy pa munchos golfistes l'Old Course, un
antíguu campu de Links que data d'enantes de 1574, ye consideráu un llugar de
peregrinax. hai otros munchos campos de golf famosos n’Escocia, incluyendo
Carnoustie, Gleneagles, Muirfield y Royal Troon. Otres representaciones
distintives de la cultura nacional del deporte inclúin los xuegos de les
Highland, el curling y el shinty. Escocia foi el país qu’acoyó los Xuegos de la
Commonwealth en 1970 y 1986,y tornará a facelo nos de 2014.

La bandera d'Escocia, conocía como la Saltire o la Cruz de San Andrés, data (al
menos en lleenda) del sieglu IX, y supón ser la bandera nacional más antiga que
siga n'usu. Dende 1606 la Saltire tamién tien formao parte del sideñu de la
bandera de la Xunión. Hai otros munchos símbolos nacionales, tanto oficiales
como non, incluyendo'l cardu, l'emblem floral de la nación, la declaración
d'independencia política del 6 d'abril de 1320(Declaración d'Arbroath), el
patron testil de los tartanes que davezu son propios de clanes escoceses
específicos, y la bandera del Lleón Galopante.

El cantar de la Flor d’Escocia ye popularmente consideráu l'himnu Nacional
d’Escocia, y ye tocao n'eventos como partíos de fútbol y rugby nos que
participe’l equipu nacional escocés. El cantar de Scotland the Brave ye’l
emplegáu pal equipu escocés nos Xuegos de la Commonwealth. De toes formes, dende
la devolución, alderiques más serios sobre’l tema tienen llevao a disputer l'usu
de Flower of Scotland como himnu. Otres candidatures a ser consideraos himnos
nacionales son Highland Cathedral, Scots Wha Hae y A Man's A Man for A' That.

St Andrew's Day, el 30 de payares, ye'l día nacional, pesie a que la Nueche de
Burns tiende a ser más considerada por parte la xente pa eses custiones. El
Tartan Day (Día del Tartán) ye una innovación reciente proveniente de Canadá. En
2006, el Parllamentu Escocés aprebó l'Acta del Bank Holiday de St Andrews de
2007, aprebando qu’esi día (30 de payares) pasare a ser un bank holiday.

Brown, Dauvit, (1999) "Anglo-French acculturation and the Irish element in
Scottish Identity", in Smith, Brendan (ed.), Insular Responses to Medieval
European Change, Cambridge University Press, pp. 135–53

Brown, Michael (2004) The Wars of Scotland, 1214–1371, Edinburgh University
Press., pp. 157–254

Devine, T.M [1999] (2000). The Scottish Nation 1700–2000 (New Ed. edition).
London:Penguin. ISBN 0-14-023004-1

MacLeod, Wilson (2004) Divided Gaels: Gaelic Cultural Identities in Scotland and
Ireland: c.1200–1650. Oxford University Press. Sharp, L. W. The Expansion of the
English Language in Scotland, (Cambridge University Ph.D. thesis, 1927), pp.
102–325;



https://ast.wikipedia.org/wiki/Austria

Austria, oficialmente República d'Austria, ye una república federal
parllamentaria, miembru de la Xunión Europea de magar 1995. El so nome
Österreich significa Imperiu del Este n'alemán.

Ta asitiada n'Europa central, ensin salida al mar. Tien llendes al norte con
Alemaña y la República checa, al oeste con Suiza y Liechtenstein, al sur con
Italia y Eslovenia y al oeste con Hungría y Eslovaquia.

Austria tuvo habitada nun entamu polos ilirios, a los que más sero amestaríense
los celtes procedentes del norte. A partir del añu 15 edC pasó a ser una
provincia del Imperiu Romanu. Na decadencia d'esti (sieglu IV) hunos, godos,
lombardos y vándalos cruciaron la so llende delles vegaes.

Na dómina de les grandes migraciones, los eslavos emigraron a los Alpes al
empecipiase la espansión de los ávaros nel sieglu VII, entemeciéndose cola
población celto-románica, y establecieron el reinu de Karantania, que tomaba
gran parte del territoriu austriaco del este y central. Mientres, la tribu
xermánica de los bávaros fixérase fuerte nos sieglos V y VI nel oeste del país y
en Baviera, en cuantes que l'actual Vorarlberg fuera fundáu polos alamanes.
Estos grupos entemecer cola población retorrománica.

So la presión de los ávaros, Karantania perdió la so independencia ante Baviera
en 745 y pasó a ser un margraviato. Mientres los sieglos siguientes, los
asentamientos bávaros baxaron pol Danubio y xubieron polos Alpes, un procesu pol
cual Austria pasó a ser el país de fala xermana que ye anguaño.

Na Edá Media, l'Imperiu Carolinxu afitóse na rexón. Dende'l sieglu X al XIII
Austria tuvo somorguiada polos Babenberg, que foron socedíos pola casa de los
Habsburgu. La so hestoria, dende esi intre ya hasta la fin de la Primera Guerra
Mundial entemézse cola d'Austria.

Gradualmente, los Habsburgu empezaron a atropar territorios llueñe de les sos
tierres hereditaries. En 1477, el archiduque Maximiliano, fíu únicu del
emperador Federicu III, casar cola heredera de Borgoña y, poro, adquirió la
mayor parte de los Países Baxos pa la familia. El so fíu Felipe'l Formosu, casáu
con Juana la Lloca, heredera de la Corona de Castiella y d'Aragón, amplió les
posesiones territoriales de los Habsburgu, sobremanera d'el españoles. En 1526,
arriendes de la batalla de Mohács, los gobernantes d'Austria ampliaron los sos
territorios, colo que la parte de Bohemia y de Hungría non ocupada polos
otomanos quedó sol so dominiu. La espansión otomana n'Hungría dio llugar a
frecuentes conflictos ente los dos poderes, particularmente evidente na llamada
Guerra Llarga de 1593 a 1606.

Nos sieglos XVII y XVIII los Habsburgu ampliaron descomanadamente los sos
territorios ante la descomposición del poder otomanu (1699 y 1718), y les
reparties del heriedu hispanu (1713-1714) y de Polonia (1772 y 1795). Los
reinaos de María Teresa I (1740-1780) y del so fíu José II (1765-1790) fueron un
periodu de gran desenvolvimientu social y políticu na monarquía (abolición de la
servidume, llibertá de cultu, abolición de la tortura, reformes alministrativa y
xudicial, centralización alministrativa...), dientro del espíritu del Despotismu
Ilustráu.

Les guerres napoleóniques fueron una dura prueba pa la supervivencia de la
monarquía, pero la victoria reforzó a los Habsburgu, que col so canciller
Metternich convertir nos garantes de la restauración (1815-1848). El surdimientu
de los nacionalismos y les derrotes esteriores ente 1848 y 1866 llevaron a la
reorganización de la monarquía, naciendo'l Imperiu austrohúngaru qu'ocuparía
l'últimu periodu de la monarquía de los Habsburgu (1867-1918). Periodu
caracterizáu polos problemes políticos ente les diverses nacionalidaes, pero
tamién por un gran desenvolvimientu económicu y social, y un mayor
desenvolvimientu entá nel ámbitu de la cultura.

En 1918, tres la derrota na Primera Guerra Mundial y la desmembración del
Imperiu, créase la República de l'Austria alemana, siendo modificada polos
vencedores de la I Guerra Mundial y convirtiéndose n'Austria (les provincies
alpín y xermánicu), una república parlamentaria, que tuvo una vida caracterizada
pola permanente crisis económica, política y social. En 1934, el canciller
Engelbert Dollfuss estableció una dictadura conservadora, que nun pudo faer
frente al emburrie anexionista de la Alemaña nazi.

Austria foi anexionada pola Alemaña Nazi en 1938 (el Anschluss). Tres de la
derrota de los Nazis, les fuercies alliaes ocuparon Austria no cabero de la
Segunda Guerra Mundial hasta 1955, añu nel que'l país tornó a ser independiente
de fincia cola premia de que permaneciere neutral. De cualesquier miente, tres
del colapsu del comunismu na Europa del Este, Austria enantó la so participación
nos asuntos d'Europa. En 1995 convirtióse en miembru ensembre de la Xunión
Europea y en 1999 adoutó el sistema monetariu europeu.

Austria ye una república federal y democrática gobernada según una constitución
que data de 1920, magar que modificada más sero.

El poder executivu exércelu el presidente, que ye ellexíu por sufraxu universal
cada seyes años, y pol Conseyu de Ministros qu'empobina un canciller, designáu
pol presidente pa un periodu non mayor de cuatro años.

Austria ta ensamada por nueve estaos. El Xefe d'Estáu ye'l Presidente Federal,
ellexíu por votu popular direutu per un periodu de seyes años. El Xefe de
Gobiernu eye'l Canciller Federal, cabezaleru del Conseyu de Ministros, toos
ellos responsables énte'l Parllamentu. El poder llexislativu exércelu el
parllamentu y ta dixebráu en dos cámares:

La mayor parte del territoriu d'Austria, dos terceres partes, ta dientro de la
seición oriental de los Alpes, qu'algamen altores de más de 3000 m. La población
ta concentrao nos valles de los ríos, ente los qu'hai de solliñar el más
importante, el Danubiu, qu'entra n'Austria por Passau, na llende con Alemaña,
pasando per Linz y Viena, hasta Bratislava, na llende con Eslovaquia. En Alemaña
recibe al Inn, que pasa per Innsbruck, col so afluente el Salzach, que pasa per
Salzburgu.

El llagu de Constanza ye'l más grande'l país y ensama la llende oeste con
Alemaña y Suiza.

Austria ye unu de los 10 países más ricos del mundu en términos de PIB per
cápita y ocupa el décimu primer puestu de los países con mayor PIB de la Unión
Europea. Tien una economía social de mercáu bien desenvuelta y un nivel de vida
bien eleváu. Hasta la década de 1980, numberoses empreses fueron nacionalizadas.
Nos últimos años, sicasí, la privatización amenorgó les esplotaciones estatales
a un nivel comparable al d'otres economíes europees. Al pie d'una industria
altamente desenvuelta, el turismu internacional ye la parte más importante de la
economía nacional.

Alemaña foi históricamente'l principal sociu comercial d'Austria, lo que la fai
vulnerable a la rápida evolución de la economía alemana. Pero desque Austria
convertir nun Tao miembru de la Unión Europea, estableciéronse venceyos más
estrechos con otres economíes de la Unión Europea y amenorgóse la so dependencia
económica d'Alemaña. Amás, el númberu de miembros de la UE preparó una
arribación d'inversores estranxeros atraíos pol accesu al mercáu únicu européu y
la proximidá a la UE. La crecedera del PIB acelerar nos últimos años y algamó el
3,3% en 2006.

Austria tien una población total de 8.200.000 d'habitantes (97 h/km²). Al rodiu
del 65 % de la población ye urbano.

El país caltién un variáu entemezu étnicu, heriedu de los tiempos del Imperiu
Austrohúngaru, incluyendo un importante númberu de croates y maxares.

Tres de la fin de la Segunda Guerra Mundial, la inmigración tornó a garrar puxu
y presentose una nueva grea d'inmigrantes, ensamáu por turcos y serbios.

El sistema educacional n'Austria ye de nivel altu. Hasta fai pocos años,
l'accesu a la Universidá yera cuasi abiertu y de baldre. Güei ha de pagase una
cuota (enforma baxa comparao con otros países).



https://ast.wikipedia.org/wiki/Wikimedia_Commons

Wikimedia Commons (davezu acurtiáu como Wikicommons o simplemente Commons) ye un
proyeutu de Wikimedia creáu'l 7 de setiembre de 2004, al envís de servir como
almacén d'archivos d'imáxenes y otros formatos multimedia pal restu de los
proyeutos de la fundación. Tolos archivos han tar lliberaos enantes baxo
llicencies llibres (como la GFDL) o nel dominiu públicu.

En marzu de 2004, l'usuariu Erik Möller propón la creación d'un estoyu
centralizáu de archivos multimedia, que sedría bautizáu como "Wikimedia Commons"
y llanzáu'l 7 de setiembre del mesmu añu. A finales d'ochobre, un cambéu del
software fechu por él mesmu dexó per primer vegada que los archivos de Commons
pudieren ser utilizaos direutamente nos demás wikis, ensin necesidá de xubilos
per separáu a cada unu d'ellos. En payares escoyó'l logotipu del proyeutu, obra
del usuariu Reid Beels, quien lu creara orixinalmente pa Wikinoticies, siendo
refugáu.

Wikimedia Commons nun dexa archivos baxo fair use, llicencies que nun seyan
llibres, nin llicencies llibres que nun dexen l'usu comercial o la creación
d'obres derivaes (asina, nun s'almiten les variantes "NonCommercial" o
"NoDerivs" de Creative Commons). Almítense namái archivos nel dominiu públicu o
lliberaos so llicencies como la GNU o Creative Commons "Attribution" y
"ShareAlike". Esto fai que la mayoría de les wikis dexen entá la xubida
d'archivos llocal, pa poder asina xubir materiales que les polítiques d'esos
proyeutos almiten, pero que violen les normes sobre llicencies de Commons.

Yá que l'envís cimeru de Commons ye sirvir de sofitu al restu de wikis de
Wikimedia, esíxese que los archivos tengan una utilidá potencial pa los demás
proyeutos. Asina, nun s'almiten fotografíes y otres obres puramente personales,
al contrariu que n'estoyos como Flickr. A pesar d'ello, munchos de los archivos
agospiaos en Commons entá nun s'utilizaron en nengún otru llugar, y pue que
nunca lo faigan, yá qu'hai temes sobre los qu'hai munches más imáxenes que les
que precisen los demás proyeutos. Esto fai que, por casu, ye daqué frecuente que
nun artículu de Wikipedia enllazar les galeríes de Commons sobre'l mesmu tema
como forma de facilitar material complementariu.



https://ast.wikipedia.org/wiki/Uruguay

La República Oriental del Uruguay o simplemente Uruguay (tamién Uruguái) ye un
país d'América del Sur que poseye'l segundu territoriu más pequeñu del
subcontinente, con una superficie de 176.215 km². Al norte y noreste llenda col
estáu brasilanu de Rio Grande do Sul. Al oeste llenda cola provincia arxentina
d'Entre Ríos, de la que ta dixebrada pol ríu Uruguay y pel sur, tien costes
sobre'l Ríu de la Plata, que lu separta de la provincia de Buenos Aires y de la
ciudá de Buenos Aires. Pel sureste, tien costes sobre l'Océanu Atlánticu.

Según les Naciones Xuníes ye'l país de Llatinoamérica col nivel d'alfabetización
más altu. Según un estudiu de la organización Tresparencia Entenacional ye'l
segundu país de Llatinoamérica (dempués de Chile) que tien el menor índiz de
perceición de la corrupción. Según el Programa de les Naciones Xuníes pal
Desenrollu (PNUD) ye'l tercer país de Llatinoamérica (dempués d'Arxentina y
Chile) que poseye'l mayor Índiz de Desenrollu Humanu (IDH). Tamién ye'l país de
Llatinoamérica (xunto con Costa Rica) cola distribución d'ingresu más equitativa
ente el 10% más ricu y el 10% más probe. Asinamesmo ye'l cuartu país de
Llatinoamérica (dempués de Cuba, Costa Rica y Chile) cola esperanza de vida más
alta. Ye'l tercer país de Llatinoamérica (dempués d'Arxentina y Chile) col PBI
(PPA) per cápita más altu, y el novenu país de Llatinoamérica (depués de Brasil,
México, Arxentina, Venezuela, Colombia, Chile, Perú, y Ecuador respeutivamente),
col PBI más altu. Foi ún de los primeros países nel mundu n'establecer el drechu
les muyeres a sufragar. Arriendes, foi la primer nación del mundu que, siguiendo
los postulaos de José Pedro Varela, estableció por llei un sistema educativu de
baldre, obligatoriu y llaicu (1877). Ye'l primer país Llatinoamericanu, y el
segundu en tol Continente Americanu, en reconocer y llegalizar la xunión civil,
incluyendo pareyes del mesmu sexu, en tol territoriu nacional.

Na dómina colonial conociérase al país como Banda Oriental, y nos primeros años
de la llucha independentista nomósela Provincia Oriental, como parte de les
llamaes Provincies Xuníes del Ríu la Plata. Al crease la primer Costitución del
país como nación independiente, qu'entró en vigor en 1830, propúsose agregar al
nome del país la referencia al ríu Uruguay. Col tiempu esi agregáu pasó a ser la
denominación más avezada del país.

El nome Uruguay remana del guaraní. Sicasí, esisten dellos espliques alrodiu del
so aniciu:

La Bandera l'Uruguay o Pabellón Nacional ye ún de los símbolos nacionales d'esti
país. Adoptóse poles lleis del 16 d'avientu de 1828 y 12 de xunetu de 1830. Les
sos colores son el blancu y l'azul, habiendo'l sol, qu'ocupa el cantón, color
oro. La bandera tien les siguientes proporciones: el llargu y l'anchu tán
n'arreyamientu de 3 a 2 y l'espaciu que contién el sol consiste nun cuadru na
parte cimera, xunto al asta, qu'aporta fasta la sexta franxa, esclusiva, de
color azul. La primer franxa y la cabera son de color blancu. El dibuxu'l sol
consiste nun círculu radiante, con cara, orláu de dieciséis, con un diámetru de
11/15 del cuadru blancu.

La disposición de los elementos que componen el pabellón nacional uruguayu
inspírase na bandera d'Estaos Xuníos, polo que les nueve franxes de finxu que
distribúyense sol campu representen los primeros nueve departamentos. El cantón
ocúpase pel Sol de Mayu, símbolu qu'históricamente fai referimientu a la dixebra
d'España del Virreinatu'l Ríu la Plata.

L'escudu Nacional del Uruguay ye l'aprobáu poles lleis del 19 de marzu de 1829 y
del 12 de xunetu de 1906 y el Decretáu pol señor Miguel Copetti, axustáu nes sos
rigles d'execución a la modificación endiciada pol Poder Executivu, que
consistía na supresión de trofeos militares y de marina, fincado orláu por dos
xamasques d'olivu y de llaurel xuníos na base por un llazu azulencu (llei del 12
de xunetu de 1906 mentada).

Enantes de les esploraciones española y portuguesa el so territoriu taba pobláu
por delles etnies indoamericanes nómades, ente les que la charrúa yera la más
importante, si bien recientes investigaciones aportaren datos que podríen
modificar fondamente los conceutos fasta agora remanaos acierca los pobladores
prehispánicos de la rexón.

El primer asentamientu européu foi l'asentamientu español nomáu San Lázaro,
fundáu por Sebastián Gaboto na marxen oriental del Río de la Plata a entamos de
1527. Poques selmanes dempués los españoles, al mandu de Gaboto, fundaron un
segundu fuerte na desembocadura del rigu San Salvador, que recibe'l so nome
européu a partir del nome del Fuerte de San Salvador. Tales establecimientos
foron efímeros.

Los primeros asentamientos a los cuales correspuende nomar poblaos europeos
foron los de la española Villa Soriano (1574) y, más sero, la que fundaron los
portugueses violando'l Tratáu de Tordesillas, la Colonia del Sacramento y,
lluéu, dafechu, la fundación española a partires de Buenos Aires de la ciudá
fortificada de Montevideo. Los españoles asentáronse a partir de 1726, cuando
produzse la fundación de Montevideo, por mor del abangue de tropes portugueses
nel territoriu uruguayu d'anguaño y la fundación de ciudaes por éstos. La ciudá
de Montevideo fundóse con calter militar y mercante, siendo una importante plaza
militar de los dominios realiegos nel sur duemientres el sieglu XVIII y el
principal puertu l'estuariu del Ríu de la Plata. La importancia de Montevideo
como principal puertu del Virreinatu del Ríu de la Plata granxó-y en delles
ocasiones bregues con Buenos Aires, capital del virreinatu.

El 22 de payares de 1749, el rei d'España noma primer Gobernador de Montevideo a
José Joaquín de Viana. Esti, aporta'l Río de la Plata nel barcu Nuestra Señora
de la Concepción el 3 de febreru de 1751, arrivando a Buenos Aires, au xura'l
cargu de primer Gobernador de Montevideo ante'l Capitán General Andonaegui y
toma posesión del mesmu en sesión solemne quel Cabildu montevideanu cellebrara
el 14 de marzu. La Gobernación de Montevideo avarganaba los territorios dende la
foz del arroyu Cufré, nel oeste, fasta'l bustiellu Pan de Azúcar, al este,
aportando pel norte dende les ñacientes de los rigos San José y Santa Lucía
siguiendo la llinia de la Cuchilla Grande fasta'l bustiellu Ojosmín, que
s'alcuentra nel actual departamentu de Flores. Corresponde a los güei
departamentos de Montevideo, Canelones y parte de los de San José, Flores,
Florida, Lavalleja y Maldonado.

En 1798 y en 1806 a 1807 (Invasiones Ingleses) algares de Montevideo y de Buenos
Aires rellancien xuntes los ataques de la flota inglesa (la primer comandada pol
Comodoro Sir Home Riggs Popham y la segunda pol Almirante Sir Charles Stirling)
venida a conquistar los territorios del Plata. Na revolución de Mayu de 1810 y
demientres el llevantamientu revolucionariu de les provincies del Plata,
Montevideo caltiénse lleales a les autoridaes españoles.

El país constituyóse como Estáu en 1828, dempués de diverses lluches nes que
figuró enforma José Gervasio Artigas, que'l so envís, sicasí, nun yera crear un
estáu independiente sinón una organización nomada Provincias Unidas del Río de
la Plata (Provincies Xuníes del Ríu la Plata), qu'incluyía los güei, territorios
del Uruguay y delles provincies arxentines. Foi tres la xesta de los Treinta y
Tres Orientales de secute persiguida pola Guerra del Brasil que surdió la
República Oriental del Uruguay.

A finales del sieglu XIX el país ampliara la so organización y demientres la
dómina batllista consolidó la so democracia y algamó altos niveles de bienestar,
equiparables a los europeos. Por mor d'esto, Uruguay entamó a ser conocíu
internacionalmente como "la Suiza d'América". Uruguay foi el primer país
n'establecer por llei el drechu al divorciu (1907) y ún de los primeros países
nel mundiu n'establecer el drechu de les muyeres a sufragar. Amás, foi la
primera nación del mundiu que, siguiendo los postulaos de José Pedro Varela,
estableció por llei un sistema educativu de baldre, obligatoriu y llaicu (1877).

A la bonanza económica dada poles consecuencies de la Segunda Guerra Mundial,
cuando s'entamó la industrialización del país, onde por años dexóse d'importar
productos manufacturaos europeos y a fabricase nel territoriu nacional, habiendo
una de les más baxes tases de desocupación. A too esto sumose, l'edificiu más
altu d'América Llatina en 1925 Palacio Salvo, la escelente cadarma, sanidá y
educación con niveles superiores a los países europeos y a munchos países de
l'América Llatina n'espoxigue, los sos universidaes públiques, l'estadiu más
grande del mundu (Estadiu Centenariu), los servicios públicos estatales,
(lletricidá, teléfonos, gas, tranvíes, ferrocarriles, agua corriente, ente
otros), un Pesu uruguayu que tendía a apreciase frente al dólar, nueves
instituciones públiques, el trunfu nos campeonatos de fútbol nos Xuegos
Olímpicos (París 1924 y Amsterdam 1928) y los mundiales de 1930 (cuya sede foi
la ciudá de Montevideo) y 1950, en Brasil (ver Maracanazo), fazañes que
contribuyeron a caltener el mitu de la "edá d'oru" del Uruguay.

Hacia 1955 anicióse una crisis económica qu'afectó tamién a les instituciones
públiques polítiques. Demientres la década de 1960 hebo un procesu de deterioru
social y económicu con notable aducimientu de la organización masiva de les
estayes populares dirixíos por partíos d'izquierda, pola clas obrera y pola
llucha reivindicativa de los estudiantes. Tamién rexistrose l'actividá d'otros
grupos, ente los que figuren los "Tupamaros" que s'abangaron pola llucha armada
al tresvel de la guerrilla urbana. La mayor organización y fuercia del
movimientu popular foi enfrentáu por otres organizaciones d'estrema derecha,
como la Juventud Uruguaya de Pie (JUP)(Juventú Uruguayo de pie. Les Fuercies
Armaes, alentaes por sectores de la oligarquía foron asumiendo protagonismu y
metanos de la crisis social, económica y política que vivía'l país, (9 de
febreru de 1973) xofien a un güelpe d’estáu cívicu - militar.

El 27 de xunu de 1973 l'entóncenes presidente, Juan María Bordaberry, elimina'l
parlamentu col sofitu de les Fuercies Armaes y crea un Conseyu d'Estáu con
funciones llexislatives, de controlador alministrativu y con encomendación de
tazmiar una reforma costitucional que reafirme los principios
republicano-democráticos, restrinxe la llibertá d'espresión, de camientu y
faculta a les FF.AA. y Policiales p’asegurar la prestación inenterrumpida de los
servicios públicos.

Esti güelpe y el so Conseyu d'Estáu resultante vióse de secuti resistío por gran
parte de la ciudadanía y pola totalidá de los trabayadores aconceyaos na
Convención Nacional de Trabayadores CNT, asina como tamién pol Movimientu
Estudiantil, prencipalmente representáu pola Federación d'Estudiantes
Universitarios FEU de la Universidá de la República, quienes realizaron una
fuelga xeneral de 15 díes de duración, la más llarga de la hestoria fasta'l
momentu .

Les Fuercies Armaes apresaron a cabezaleros tupamaros y a otros ciudadanos ensin
posición política acusándolos de sedición demientres tou'l tiempu que duró la
dictadura militar, ye decir, fasta 1985, asina como tamién (demientres breves
intres) a connotaos dirixentes de los partíos políticos tradicionales como Jorge
Batlle Ibáñez y Luis Alberto Lacalle de Herrera, quienes dempués sedríen
Presidentes de la República cola torna a la democracia, ente otros.

Los integrantes de partidos consideraos "d'esquierda" foron recluyíos en cuasi
total incomunicación y sofrieron apremios físicos y psicolóxicos (comprobaos
dempués por organismos como la Cruz Roxa), mientres que los de los partíos
tradicionales foron lliberaos, ensin dexar por ello de ser sospechosos en tou
momentu y sometíos a dafecha vixilancia. Nes cárceles uruguayes morrieron
alrrodiu d'un centenar de prisioneros políticos y continúen desaparecíes otres
140 persones.

En 1976, al afechar Bordaberry el so mandatu costitucional, ante la convicción
de que'l caos político que viviera'l país yera responsabilidá del so sistema
políticu, propón a la Xunta de Comandantes en Xefe de les Fuercies Armaes una
reforma del sistema institucional del país, eliminando los partíos políticos y
sustituyéndolos por "corrientes de camientu" nun sistema de corte
corporativista, idea que nun ye compartida polos militares que deciden relevalu
del cargu. Mientres continuaba la persecución de los "sediciosos", Bordaberry ye
reemplazáu pol entóncenes presidente del Conseyu d'Estáu, Alberto Demicheli,
quien suspende les eleiciones previstes en payares y delega la presidencia
n'Aparicio Méndez (ex Ministru de Salú Pública), quien asúmela por una estada de
cinco años.

El 30 de payares de 1980 la ciudadanía refuga'l proyeutu de reforma
constitucional propuestu pol réxime de facto, dando entamu a un procesu de
apertura política. El 1 de setiembre de 1981 asume la presidencia el xeneral
Gregorio Álvarez, quien en 1984 llama a eleiciones, si bien con ciudadanos y
partidos políticos proscritos. Tras realizar esi mesmu añu, sal trunfante el
Partido Colorado. Demientres los primeros díes de 1985 Álvarez dexa'l mandu en
manes del Presidente de la Suprema Corte de Xusticia n'exerciciu, Rafael Addiego
Bruno y finalmente el 1 de marzu de 1985 el gobiernu retornó a los civiles cola
asunción de Julio María Sanguinetti como Presidente.

Nun atroxu por dexar atrás el pasáu y retornar en paz al sistema democráticu,
los partíos políticos mayoritarios acordaron votar la "llei de gandición" que
desanició tolos delitos cometíos a partir del del 1u de xineru de 1962
n'arreyamientu a les aiciones subersives, pero escluyendo a testu espresu los
funcionarios policiales y militares que cometieren delitos arreyaos cola llucha
antisubersiva.

La ley 15.848 de la Gandición de la Pretensión Punitiva d'Estáu (popularmente
conocida como "llei d'impunidá" o "llei de gandición"), que tapecía a tolos
miembros de les Fuercies Armaes acusaos de violaciones a los drechos humanos
ente 1973 y 1985, foi aprobada pol parlamentu n'avientu de 1986. Nos años
siguientes llevose a cabo una campaña de recueya de firmes p’afitar un
referéndum col envís de derogala. El 16 d’abril de 1989, llueu de que más de un
25% de la ciudadanía uruguaya habilitara cola so firma el referéndum, llevóse a
cabu'l mesmu, con un trunfu'l nomáu "votu amariellu" (por el color de la
papeleta), que ratificaba la lley, con un marxe de 57% escontra 43% respecto al
"voto verde". El trunfu del "votu mariellu" significó nun afechar la llei de
gandición, y caltener l'amnistía a los delitos cometios demientres el gobiernu
militar.

Nos comicios de payares de 1989 resultó electu Luis Alberto Lacalle (del Partido
Nacional). En 1994 Sanguinetti resultó electu por segunda vegada y en 1999
trunfó Jorge Batlle (del Partido Colorado).

Nes eleiciones presidenciales realizaes el 31 d'ochobre de 2004 resultó ellectu
Tabaré Vázquez, candidatu pola coallición izquierdista ''Encuentro
Progresista-Frente Amplio-Nueva Mayoría'' col 50,% de los votos, algamando la
vitoria na primer torna y percarciando un parlamentu con mayoríes absolutes. Ye
la primer vegada na hestoria del país qu'un partíu políticu nun tradicional
accede al Poder Executivu. Nes eleiciones municipales de 2005 el Partíu Nacional
obtuvo diez intendencies, el EP-FA-NM obtuvo ochu y el Partíu Colorado obtuvo
una. Les prósimes eleiciones presidenciales tán coxitaes pal añu 2009.

La República Oriental del Uruguay ye un Estáu unitariu democráticu, de calter
presidencialista.

Según un informe publicáu pola revista británica The Economist, Uruguay ye
consideráu el país más dafechamente democráticu d'América del Sur, allugáu nel
puestu 27 so un total de 167 . Y ye'l segundu de Llatinuamérica na tabla de los
países con menor índiz d'abarruntamientu de corrución (ellaboráu pola
organización Transparencia Internacional), namái detrás de Chile.El so gobiernu
dixébrase en tres poderes independientes: poder executivu, poder llexislativu y
poder xudicial.

El poder executivu ye exercíu pol presidente de la República, qu'actúa
conxuntamente col Conseyu de Ministros. El presidente ye al empar xefe d'Estáu y
Gobiernu, y ye ellectu xunto col Vicepresidente al tresvel d'eleición popular
direcuta, mientres qu'estos designen al empar al conseyu de ministros. El
presidente tien un mandatu de 5 años ensin reeleición inmediata fasta dempués
d'igual estada dende'l cese del so cargu. Escuéyense nuna mesma candidatura
presentada pol respectivu partíu. En casu de que ninguna candidatura aquiste la
mayoría absoluta de los votos, procédese a una segunda torna ente les dos
primeres mayoríes. En dicha votación resulta ganadora la candidatura que recalde
la mayoría simple de los votos. De magar el 1 de marzu de 2005 el presidente
ye'l socialista Tabaré Vázquez, de la coallición Frente Amplio.

El poder llexislativu reside n'Asambleya Xeneral, la cual consta d'una Cámara de
Senadores de 30 miembros y d'una Cámara de Representantes de 99 miembros,
correpondientes a los 19 departamentos del país. Les eleiciones pa'l parlamentu
cellébrense en llistes pesllaes al empar cola eleición presidencial (nun
s'aplica'l votu per cada candidatu a Diputáu o Senador ensinon per una llista
presentada por cada partíu políticu). Los Diputaos s'escueyen por departamentu
mientres que los senadores s'escueyen a escala nacional, dambos pa mandatos de
cinco años.

El poder xudicial ye encabezonáu pola Suprema Corte de Xusticia, cuyos ñembros
son nomaos pola Asamblea Xeneral al traviés duna mayoría de dos tercios y cuyos
mandatos duren diez años. La Suprema Corte de Xusticia ye la cabera instancia
d'apelación y ye tamién la encargada de xuzgar la costitucionalidá de les lleis.
El poder xudicial encadármase asinamesmo por Tribunales d'Apelaciones, Xueces
Lletraos y Xueces de Paz.

Los gobiernos llariegos de caún de los 19 departamentos organícense a semeyancia
del gobiernu central, con dos muérganos fundamentales: l'Intendente Municipal
(Executivu), y la Xunta Departamental (Llexislativu). Acúpense de les xeres
doméstiques del departamentu, tresporte, cuida de les ciudaes, puxarres, allumáu
públicu, ente otres funciones.

Les principales ciudaes son Montevideo, Las Piedras, Punta del Este, Ciudad de
la Costa, Salto, Paysandú y Fray Bentos.

Con una superficie terrestre de 176.215 km² —de la que 175.016 km² ye la suma
total de los departamentos y 1.199 km² abargana la suma de los llagos
artificiales del Río Negro—, exerce además la so soberanía sobre delles islles
so'l ríu Uruguay, con un total de 105 km²; 16.799 km² d'augues xurisdicionales
(Río Uruguay, Río de la Plata y Laguna Merín) y un área de mar territorial de
125.057 km². Al empar Uruguay caltién dos disputes fronterices con Brasil sobro
los territorios conocíos como Isla Brasilera y Rincón de Artigas, qu'acupen un
área de 237 km². L'área total del territoriu uruguayu abargana 318.413 km².

El relieve arréyase na parte sur a les tierres pampeanes y constitúyese por
vastes llanaes ondulaes y asulcaes por coteros nomaos cuchielles. Les más
importantes son les que pertenecen a la Cuchilla de Haedo y a la Cuchilla
Grande. El so puntu más elleváu ye'l bustiellu Bustiellu Catedral (Uruguay), con
514 m.

La cuenca hidrográfica más importante ye la del ríu Uruguay, que s'emplega como
vía de comunicación pa colos demás países vecinos. La cuenca'l Río de la Plata
fórmase por ríos de cursu curtiu. La cuenca la Laguna Merín intégrenla los ríos
Yaguarón, Tacuarí y otros.

L'agricultura (arroz, trigu, maíz, xirasol, llinu, algodón, forraxera (azucrera)
y la ganadería (vacunos, ovinos) son los recursos fundamentales de la economía.
Les industries principales son la del papel y cartón, fertilizante, alcohol,
[[cementu] y refinu d'hidrocarburos. Los recursos minerales y enerxéticos son
escasos. Figura tamién el sector de servicios (financieros, lloxística,
tresporte, comunicaciones) asina como la puxante industria de les tecnoloxíes de
la información, en particular el desenrrollu de software y servicios arreyaos.

Nos caberos años medrara sobremanera la esplotación forestal d'Eucaliptus
grandis y Eucaliptus globulus, con clisada a la produción de madera aserrada y
madera pa la produción de celulosa. Asinamesmo, tan en construcción una planta
de la empresa finlandesa Botnia y otra de la española ENCE, asina como otras
n'estáu de proyeutu.

Otru de los principales ingresos económicos del país ye'l turismu: la nación
cuenta con una llinia costera so'l Río de la Plata y el Océanu Atlánticu
batuxada de balnearios, ente los que se figuren Punta del Este y Piriápolis, de
sonadía internacional. El turismu agropecuariu, hestóricu y termal tamién tien
emportancia.

La población del país costitúyese esencialmente pol aporte de grupos
d'inmigrantes. Los pueblos indíxenes orixinales desapaicieren cuasi dafechu por
mor, principalmente, d'un sistemáticu esterminiu lleváu a cabu demientres el
sieglu XIX, de xeitu qu'anguaño la inmensa mayoría de los uruguayos son
descendientes de'españoles ya italianos, siguíos de franceses y alemanes y otros
europeos (88% aprox.), con pequeñes minoríes de mestizos (8% aprox.) y de negros
(4% aprox.).

Según l'Institutu Nacional d'Estadística del Uruguay, en 2006 el 97,2% de la
población que reside en llocalidaes de 5.000 o más habitantes dispón de dalguna
mena d'asistencia médica, mientres que'l 2,8% rexistrara l'ausencia total de
drechos pa l'asistencia de la so salú.

Esti mesmu estudiu reveló que práuticamente'l 46% de la población alcuéntrase
afiliada a una institución d'asistencia médica privada, mientres que'l 42%
atiende la so salú al tresvel del Ministeriu de Salú Público o l'Hospital de
Clíniques (dependiente de la Universidá de la República). Dientro de los
primeros, más de la metá (24,4%) cuenta amás con serviciu d'emerxencia móvil, en
tanto apenas el 4,8% de los usuarios de salud pública, cuenta con este serviciu.

Los recursos humanos costituyen ún de los principales puntos favoratibles na
salú nel Uruguay, ya que según un informe realizáu en 2006 pola Organización
Mundial de la Salú, el país ye'l segundu n'América Llatina con más médicos por
habitante (3,65 por cada mil habitantes) dempués de Cuba (5,91).

Uruguay ye l'únicu país d'América Llatina que percanciara una cobertura cuasi
universal d'accesu a l'augua potable seguro y a un saneamientu afayadizu, con
altos niveles de calidá de servicios (por accesu a l'augua potable ver y por
saniamientu ver ). Daos estos percancies, la prioridá del gobiernu ye meyorar la
eficiencia de los servicios y enanchar l'accesu al serviciu d'alcantarielláu
(nun pertinente) n'estayes au s'emplega saneamientu en sitiu.

La música rioplatense por escelencia ye'l tangu y la so hermana menor, la
milonga, pero Uruguay posee además ritmos qu'anguaño-y son esclusivos, como'l
candombe y la murga uruguaya, que tienen el so apoxéu nes llamaes d'antroxu (nel
casu del candombe) y nel mesmu Carnaval, nel casu de la murga. Ente los músicos
y cantantes destacaos s'alcuentren Julio Sosa, Carlos Gardel, José Carbajal,
Daniel Viglietti, Amalia de la Vega, Osiris Rodríguez Castillo, Jaime Roos, los
hermanos Hugo Fattoruso y Osvaldo Fattoruso (ex integrantes de Los Shakers y
Opa), Jorge Drexler, Eduardo Mateo, Ruben Rada, Alfredo Zitarrosa, Jorge
Lazaroff, Pablo Sciuto, Tabaré Arapí y Leo Maslíah, y grupos como El Cuarteto de
Nos, Los Estómagos, El Kinto, Tótem, Los vidrios, Zero, La Chancha, Los Shakers,
Opa, Los Iracundos, Los Olimareños, Los que Iban Cantando, La Tabaré Riverock
Banda, Traidores, Buitres Después de la Una, No Te Va Gustar, La Vela Puerca,
Trotsky Vengarán, La Trampa, Rey Toro, etc. Tamién son uruguayos l'autor del
tangu más famosu del mundu (La Cumparsita), Gerardo Matos Rodríguez, y el
revolucionador de la téunica d'execución de guitarra culta, Abel Carlevaro.

En pintura figuren Juan Manuel Blanes, Joaquín Torres García, Carlos Sáez,
Rafael Barradas, Petrona Viera, Pedro Figari, Carmelo de Arzadum, Ernesto
Laroche, Felipe Seade, José Gurvich, Carlos Páez Vilaró, José Cúneo, Hugo Nantes
y Clever Lara.

N'escultura figuren enforma Juan Manuel Ferrari, José Belloni, José Luis
Zorrilla de San Martín, Gonzalo Fonseca y Germán Cabrera. Ente los escultores
contemporaneos figuren Ramón Cuadra Cantera, Mario Lorieto, Hugo Nantes, Ricardo
Pascale, Octavio Podestá, Pablo Atchugarry y Águeda Dicancro [3].

La poesía uruguaya ñaz con Bartolomé Hidalgo, aniciador de la corriente
gauchesca y autor de los famosos cielitos. Romildo Risso, José Alonso y Trelles,
y Serafín J. García foron grandes continuadores d'esa tendencia, pero nel sieglu
XX destacó con particular lluz propia Osiris Rodríguez Castillo. Nos sos llibros
Grillo Nochero y Cantos del Sur y del Norte, aprucen representaos los sos más
famosos poemes. Gurí pescador, Como yo lo siento, De Corrales a Tranqueras,
Camino de los quileros y Décimas de Jacinto Luna, son yá clásicos nel xéneru.

Los románticos afáyense representaos na obra d'Adolfo Berro, Juan Zorrilla de
San Martín.

En 1900 Julio Herrera y Reissig ye'l precursor de la poesía modernista
hispanoamericana. Destaquen nesta dómina les poetises Juana de Ibarbourou
(tamién conocida como Juana de America) y Delmira Agustini. Ente los llíricos
destaquen Emilio Frugoni, Emilio Oribe, Salvador Puig, Circe Maia. Ente los
valores intelectuales con producción actual, sobresalen Juan Carlos Onetti,
Carlos Martínez Moreno, Eduardo Galeano, Mario Benedetti, Jorge Majfud y Amir
Hamed. Nel teatru destaquen Florencio Sánchez y Jacobo Langsner.

Horacio Quiroga destaca tamién colos sos Cuentos de amor de locura y de muerte
[4], y ye consideráu por munchos como'l Edgar Allan Poe sudamericanu.

Los principales esponentes del cine d'anguaño uruguayu son Juan Pablo Rebella y
Pablo Stoll, quienes en 2005 ganaron el Premiu Goya a la meyor película
estranxera de fala hispana, tamién el Festival de Cine de Cannes, premiu
FIPRESCI (2004), col film Whisky. El premiu Premiu Goya, fora yá aquistáu por un
uruguayu en 2003, cuando Diego Arsuaga lo ganara pola so película El último
tren. Otres produciones uruguayes destacaes son 25 Watts, En la puta vida, El
viñedo, y El Baño del Papa.

Rescamplar César Charlone como direutor de fotografía del film brasileñu Ciudad
de Dios, pol cual foi nomináu al premiu Oscar.

Asinamesmo, Jorge Drexler ye'l primer uruguayu en recibir un premiu Oscar a la
meyor banda sonora orixinal nuna llingua desemeyada al inglés pol canciu Al otro
lado del río de la película Diarios de motocicleta basada na vida d'Ernesto
"Che" Guevara.

Nos caberos años el gobiernu uruguayu diera grandes incentivos a les filmaciones
y produciones, esonerando d'impuestos. Esto determinó que parte del film Vicio
en Miami filmárase ente la ciudá de Montevideo y el balneariu Atlántida. Por mor
a que nestos criyárense gran cantidá de productores qu'asociaes con estranxeres
producen películes y curtios publicitarios pa'l mercáu intenacional.

Si bien trátase d'un país pequeñu, esiste una gran cantidá d'artistes y
produtores culturales de desemeyaes llinies que trabayen tantu nel país como nel
esterior. Amás del pabellón propiu na Bienal de Venecia, n'Italia, artistes
uruguayos tamién esponen asiduamente nes bienales de São Paulo, Mercosur y de
L'Habana, ente otres.

A partir del añu 2004 entamó a tener relieve dientro del movimientu cultural, la
Fundación d'Arte Contemporaneu (FAC) que ye una organización qu'acoye a una
ventena d'artistes cuya producción tien énfasis na contemporaniedá. Ente los
nomes que destaquen na escena de les artes contemporanies s'alcuentren Fernando
López Lage, María Clara Rossi, Martín Sastre, Daniel Umpiérrez, Brian Mac Kern,
Enrique Aguerre, el colleitivu LOGO, Pablo Uribe, Santiago Tavella, Nicolás
Branca, Beatriz Martínez, Guillermo Sierra, Rulfo y José Andrés de Vera y
Paysal.

Asinamesmo, la ciudá de Punta del Este, ún de los principales balnearios del
Cono Sur,nomárase Capital Iberoamericana de Cinematografía.

L'Estáu uruguayu ye llaicu, con dafecha llibertá de cultos. La separtación
Ilesia-Estáu estableciérase na Constitución de 1919 como culminación d'un
procesu de secularización qu'entamara en 1877 cola aprobación del Decretu Llei
d'Educación Común redactáu por José Pedro Varela qu'establecía la non
obligatoriedá de la educación relixosa nes escueles. Esiste na sociedá un ampliu
clima de tolerancia hacia los desemeyaos cultos. La Constitución y la llei
prohíben la discriminación por sides relixoses.

La relixón mayoritaria ye'l catolicismu, con un 66% d'adeptos, magar que gran
parte d'esti porcentaxe nun son prauticantes. Hai 2% de protestantes y un 1% de
xudíos. El componente de relixones sincrétiques ente'l catolicismu y relixones
africanes tien creciente importancia. Aprosimadamente el 31% de la población nun
profesa nenguna relixón.

La rede vial nacional del Uruguay cunta con 8.705 quilómetros de carreteres d'ún
o más carriles, más de 2.300 quilómetros d'autopistes o autovíes según National
Geographic, que se distribuyen nos 175.016 km² de territoriu y sirven a más de
tres millones d'habitantes y decenes de miles de turistes, lo que significa ún
de los más altos índices d'accesos a desemeyaes partes del territoriu d'América
Llatina. Tipos de firme nes carreteres:

Los ferrocarriles uruguayos cunten con aprosimadamente 2900 km de llinies, toes
de trocha 1435 mm, tracción diésel y sólo 11 km de doble vía. La metá de la rede
ta clausurada, circulando trenes de carga nos ramales Montevideo - Rivera -
Livramento, Piedra Sola - Tres Árboles, Sayago - Minas, Verdún - Planta ANCAP,
Carnelli - La Teja, Chamberlain - Paysandú - Salto - Concordia y Algorta - Fray
Bentos. Trabáyase na reapertura de 25 d'Agostu - San José - Ombucitos,
reabriéndose'l tramu fasta San José pa los servicios de pasaxeros n'avientu de
2006.

Los servicios de pasaxeros préstense en tres llinies suburbanes partiendo de
Montevideo hacia'l Norte (25 'Agostu, 63 km), Oeste (San José, 96 km
compartiendo los 63 de la llinia a 25 d'Agostu) y Noreste (Ing. Víctor Sudriers,
44 km, compartiendo los primeros 8 km coles otres dos). Dende'l 1u de marzu de
2003 los trenes de pasaxeros parten y lleguen d'una nueva y pequeña estación
terminal allugada a 500 metros hacia'l norte de la Estación Central de
Montevideo, que permanez pesllada dende entóncenes. Esto significó una pérdida
de mas de 100.000 pasaxeros pa los servicios de trenes .

L'Alministración de Ferrocarriles del Estáu ye anguaño l'alministradora de la
rede y la qu'opera los trenes. Ta permitida la circulación de material d'otres
empreses ya instituciones y delles poseen los sos propios vagones y llocomotores
(ANCAP, AUAR, CEFU, CUCP).

Nel Uruguay esisten aprosimadamente 64 aeropuertos o aeródromos secundarios, de
los cuales nueve cunten con pista d'aterrizaxe pavimientada, siendo los otros
cincuenta y cinco arródromos secundarios o pistes d'emerxencia cola pista ensin
pavimientar o con pavimientu leve. Los dos más importantes son l'Aeropuertu
Internacional de Carrasco afayáu en Canelones, dientro l'área metropolitana de
Montevideo, y l'Aeropuertu Intenacional de Laguna del Sauce nel departamentu de
Maldonado. L'Aeropuertu Internacional de Carrasco ta en procesu de costrucción
d'una nueva terminal aérea cuya inauguración ta prevista pa'l añu 2009,
destinando l'edificiu d'anguaño como terminal de cargues.

Dientro de los 450 km de costes nel Río de la Plata y 220 km de costes marines
s'alluguen como principales puertos el Puertu de Montevideo, Colonia del
Sacramento, Fray Bentos (en realidá, nel postreru sur del ríu Uruguay), Nueva
Palmira, La Paloma, Piriápolis y Punta del Este.

Nel Uruguay la llibertá de prensa ampárase pola Constitución. Según un estudiu
realizáu por Reporteros Ensin Llendes en 2006, el país ocupa la posición númberu
57 nel índiz de llibertá de prensa mundial, terceru en Sudamérica (dempués de
Bolivia y Chile) y octavu en Llatinoamérica (llueu de Bolivia, Trinidad y
Tobago, El Salvador, Costa Rica Panamá, El Salvador y Chile) .

Según estimaciones de 2005, nel Uruguay esisten 93 emisores de radio AM, 191
emisores de FM, 7 de onda curtia y 62 emisores de televisión.. En 2007 el país
algamó la cifra d'un millón d'usuarios de'internet.

El sistema telefónicu uruguayu ye 100% dixital dende 1997, gracies a los enfotos
por meyorar de la empresa monopólica estatal de telecomunicaciones ANTEL.
Uruguái foi el primer país en toda América (incluyíu Estaos Xuníos) en poseer
esti estatus.

Nel Uruguay hai más d'un millón de teléfonos fixos, 27,84 llinies por cada 100
habitantes, lo que costituye la más alta densidá en telefonía fixa de
Llatinoamérica. La metá del sistema telefónicu s'alcuentra en Montevideo
(00.598.2.XXX.XXXX).

La telefonía móvil (09X.XX.XX.XX) dixébrase en tres empreses, una pública
dependiente de ANTEL, denomada ANCEL (099.XX.XX.XX y 098.XX.XX.XX), y dos
privaes: Movistar (094.XX.XX.XX y 095.XX.XX.XX) y CTI Móvil (096.XX.XX.XX).
Anguaño Uruguay esperimenta'l boom de la telefonía móvil, au más de dos millones
d'habitantes disponen de teléfono móvil, dos tercios de la población total..

La industria de teunoloxíes de la informática ye puxante nel Uruguay. Los
principales esponentes son los productos GeneXus (Artech), Bantotal (DeLarrobla
y asociados). La industria del software ye una de les mayores esportadores del
país. Y manque a les dificultaes de la zona, esta industria ye una de les que
mayor medría y futuru promete, siendo la única industria con desemplegu cero en
tol país.

Son principios fundamentales de la educación pública uruguaya la llaicidá,
gratuidá y obligatoriedá, tal como foren proclamaos por José Pedro Varela.

Nel Uruguay la población tien accesu a educación de baldre dende primer nivel de
xardinería fasta la graduación na universidá. El país cunta con una universidá
pública, la Universidá de la República, que consta de delles facultaes y
servicios engadíos. Esta ufierta compleméntase por intituciones d'educación
privada qu'abarganen dende la educación preescolar fasta la terciaria.

Ún de los percancies más importantes de la enseñanza nel país ye l'altu índiz
d'alfabetización, ya que sigún The World Factbook, l'índiz d'alfabetismu
alcuéntrase nel 98%, el más altu d'América Llatina, siguío por Arxentina (97.1%)
y Cuba (97,0%). Estos datos vense confirmaos nel Informe so'l Desenrrollu Humanu
de 2005 realizáu pol Programa de Naciones Xuníes pal Desenrrollu, nel cual
Uruguay caltién la so posición a la tiesta d'América Llatina con respeutu a
l'alfabetización col 97,7% de la población, siguío nuevamente por Arxentina
(97,2%) y Cuba (96,9%).

Nel ámbitu públicu, la única universidá nel Uruguay ye la Universidá de la
República, dedicada a carreres profesionales. Pa estudiar carreres terciaries y
téuniques alcuéntrase la Universidá del Trabayu del Uruguay.

De magar 1985, entamen a fundase universidads privaes, siendo la Universidá
Católica del Uruguay la primer d'elles.

El deporte con más siguidores nel Uruguái ye'l fútbol. Históricamente el fútbol
foi un elementu fundamental no tocante al afianzamientu de la "nacionalidá"
uruguaya y a la proyeición internacional de la imaxe d'Uruguái como país, nos
entamos del sieglu XX. "La celeste" (nomatu hestóricu de la escoyeta uruguaya,
que surde del color de la so camiseta) esmechó n'Europa coles sos presentaciones
olímpiques y ganóse l'almiración y el respetu del universu deportivu, allugando
al fútbol sudamericanu nel más altu planu de considerancia nuna dómina en que
dichu continente yera entá inoráu nel mapa internacional del fútbol (Uruguay en
particular desconocíu en tolos mapes, nun sólo nel futbolísticu). Uruguay ganó
dos medalles d'Oro consecutives, nos Xuegos Olímpicos (París 1924 y Ámsterdam
1928), siendo demientres 80 años l'únicu país sudamericanu n'ocupar el máximu
sitial olímpicu, honor compartíu agora con Arxentina dende los Atenas 2004.

Uruguay comparte tamién con Arxentina el primer llugar en cantidá de copes
América, dambos con 14, siguíos por Brasil, con 7. No referente a títulos
mundiales, Uruguái conquistó en dos vegaes la Copa Mundial de Fútbol (en 1930 y
1950, siendo esti últimu un llogru deportivu hestóricu y ún de los intres más
dramáticos ya inescaecibles de la hestoria del fútbol, cuya final ye conocida
dende entóncenes col nomatu del "Maracanazo"). A nivel de clubes, Nacional y
Peñarol, los dos principales equipos uruguayos, representaren al Uruguay de
forma ablucante, alcaldiando ente dambos ocho Copes Llibertadores y seis Copes
Intercontinentales, además d'una destacada llista (en cantidá y calidá) de
títulos intenacionales que-yos permiten ocupar güei (payares 2006) la primer y
la tercer posición nel Ranking de Clubes de la Confederación Sudamericana de
Fútbol (Peñarol 1094 pts, Boca Juniors 1023 pts, Nacional 960 pts).

Otros deportes que gocien de muncha sonadía son el baloncestu y el rugby que
caberamente ganara mas adeptos, asina como tamién el ciclismu,; nos Xuegos
Olímpicos de Sydney 2000 Milton Wynants ganó una medalla de plata tornando a
poner a Uruguái nel medalleru llueu de 36 años.



https://ast.wikipedia.org/wiki/Roma

Roma ye la capital de la República Italiana, amás de la so ciudá más poblada con
2.863.322 habitantes (según ISTAT/31.12.2013) que, amecíos a los de la so área
metropolitana de 1.285,306 km², elévense a 4.321.244. Roma ta allugada na
fastera central y occidental de la península Itálica, en dambes orielles del ríu
Tíber y a unos 20 km de la so boca nel mar Tirrenu. Na fastera oeste de la ciudá
alcuéntrase'l llugar de la Ciudá del Vaticanu, un estáu independiente y soberanu
qu'abelluga la Santa Sede papal.

La ciudá aprució a mediaos del sieglu VIII edC. y orixinó la República y
l'Imperiu romanu. Dende'l sieglu IV de la dómina cristiana tornóse la sede del
Papáu. Tres el repliegue del dominiu de Bizanciu nel sieglu VII, foi centru de
los Estaos Pontificios hasta la so anexón en 1870 por parte del Reinu d'Italia.

La so importancia histórica ye enorme. Ye considerada ún de los bierzos de la
Civilización Occidental y el centru espiritual del catolicismu. El so centru
históricu, onde se remesturen buelgues de cuasi tres milenios, foi declaráu
Patrimoniu de la Humanidá pola UNESCO, y acueye cada añu a millones de
visitantes, atrayíos poles ruines del so antiguu esplendor y les sos
incalculables obres d'arte.

La pallabra ye d'orixe llatín, llingua perteneciente al tueru llingüísticu
indoeuropéu. Xeneralmente cúidase que la pallabra "Roma" vien de "Rómulu", el
primer rei de la ciudá, anque tamién s'asemeye al del so hermanu, "Remu",
asesináu por aquel cuando fundó la villa.

Pero hai otres hipótesis: autores griegos antiguos mienten a una tal Róma,
epónima de la ciudá, fía d'Ascaniu y nieta d'Enees o bien d'Evandru. Estudios
recientes abulten da-y a la pallabra'l significáu de "ríu"; Roma nesti casu
significaría "el pueblu sobre'l ríu", ye dicir, sobre'l Tíber. Roma ye tamién
llamada la "Urbe", y esti nome (qu'en llatín significaría "ciudá") vien d'urvus,
la ranura curtiada por un aráu; nesti casu, l'usáu por Rómulu.

Roma alcuéntrase na rexón central d'Italia, na rexón del Laciu y cerca de la
boca del ríu Tíber. El núcleu central de la ciudá atópase a 24 km del mar
Tirrenu. L'altitú de Roma ye de 13 msnm (na Piazza del Popolo) no más baxo hasta
los 120 msnm nel monte Mario. La "comuna de Roma" tien 1.285 km². Les sos
coordenaes son 41º54'N y 12º30'E.

Roma tien un típicu clima mediterraneu que caracteriza a les costes d'Italia. El
clima ye confortable d'abril a xunu y de mediaos de setiembre a ochobre, onde ta
la "ottobrata" (puede traducise como "el guapu día d'ochobre) conocíu por díes
soleyeros y calecíos. N'agostu, la temperatura promediu ye de 24,5 °C,
tradicionalmente munchos negocios romanos zarren n'agostu, pero non toos marchen
de la ciudá ya que nesi tiempu de branu ye cuando lleguen más turistes.
L'iviernu ye en xeneral fríu y la temperatura promediu del mes de xineru ye de
8,5 graos centígrados.

Enantes de la fundación de la ciudá, y tamién en forma contemporánea a ello,
Italia taba habitada por estremaos pueblos: los llatinos, qu'ocupaben el llanu
ente'l ríu Tíber y los cuetos Albanos; el Tíber separtaba a los umbros al Sur y
los etruscos al norte, al este y sureste del Laciu alcontrábase la cordal
Apenina que sería'l dominiu de pastores nómades emparentaos ente sí: los
sabinos, samnitas, marsos, volscos, campanos en Nápoles, ausones y oscos. Tovía
más al sur, los lucanos y bruttios.

L'orixe de los pueblos que a la so vez aniciaron Roma, puédese restolar per aciu
de la llingüística, que clasifica les llingües indoeuropees y les d'otru orixe.
Ente les primeres alcuéntrase'l llatín, el vénetu, etc. Comprobóse que les
llingües europees y asiátiques teníen un ciertu parentescu, y túvose l'enfotu
per munchu tiempu, de que'l parentescu delataba un aniciu étnicu común, la
esistencia d'un pueblu indoeuropéu y d'un bierzu común de la so civilización.
Cuntábase que la unidá orixinal d'esti pueblu esperimentó una dislocación y que
los grupos integrantes separtáronse del conxuntu, llevando na so emigración el
dialeutu faláu na so patria. Pero esta teoría ta refugada. Les diverxencies y
interferencies descúbrense n'Italia siempres, por mui remotu que sía l'aniciu de
los pueblos portadores del indoeuropéu; ye dicir, al traviés d'una sele
evolución étnica y cultural, na edá neolítica (4800-180). Seique, según P.
Bosch, los movimientos converxeron de magar, al menos, dos centros: la rexón del
ríu Danubiu nel centru d'Europa y la rexón del norte d'Asia menor y parte del
Cáucasu. Aprosimadamente entós, según los llingüistes y los arqueólogos, el
llatín (inxeríu tamién por pueblos provenientes de la fastera del Danubiu)
fadría la so apaición n'Italia. Cada vegada ye mayor la resistencia frente a la
hipótesis d'una Italia pre y protohistórica qu'acoyería nel so territoriu a
masivos grupos étnicos cola so orixinal unidá, caltenida a lo llargo de la
emigración. Más bien enfótase sobre les condiciones d'infiltración, dispersión y
cruzamientu en que se realizaría la intervención d'elementos foriatos.

Los arqueólogos descubrieron les buelgues d'un primitivu pobláu correspondiente
al sieglu VIII edC. nel Palatín, colos enterramientos a los pies. De magar el
nucleu orixinal, la población debió dir espardiéndose peles lladeres de los
montes averaos y, un sieglu dempués, pel valle qu'había ente ellos.

L'aniciu remotu de la ciudá de Roma piérdese na lleenda, siendo escurque
anteriores al añu 753 edC. en que ulteriormente les autoridaes romanes fecharon
el so aniciu. Igualmiente, siendo improbable que la so fundación remaneciere
d'una acción esplícita y deliberada, les tradiciones romanes posteriores
adornaron el so surdimientu con estremaes lleendes, recoyíes especialmente pol
historiador romanu Titu Liviu, que venceyen l'aniciu de Roma a un llinaxe de
dioses y héroes. La mayoría terciábase a atalantar que nún de los fuertes
alderiques manteníos polos dos hermanos, Rómulu mató a Remu nun accesu d'ira y,
arrepintiéndose nel intre, decidió llamar a la ciudá Roma. Según la tradición,
Roma fundóse'l día 11 enantes de les calendes de mayu, sedría'l 21 d'abril de
753 edC., correspondiente al añu terceru de la sesta Olimpiada.

A la fin, Rómulu anició abellugos nel monte Capitolín pa esclavos y criminales
afuyíos y llevó a cabu la prindada de les sabines, muyeres d'otra tribu
qu'aniaba les orielles del Tíber; esta prindada foi col envís de que los homes
que se-y amecieran tuvieren les sos esposes. Dempués de dalgunes batalles ente
ellos, les sabines declaráronlu el so rei. Rómulu sedría'l primer rei de Roma y
diz la lleenda que foi lleváu a los cielos pol so pa Marte, siendo alabanciáu
como dios col nome de Quirín.

"1ª versión": Al entamu un fíu del héroe troyanu Enees (fíu de Venus, la diosa
de l'atraición y d'Anquises, un pastor), Ascaniu, fundó sobre la oriella drecha
del ríu Tíber la ciudá d'Alba Longa, ciudá llatina sobre la que reinaron los sos
numberosos descendientes, hasta llegar a Numitor y so hermanu Amuliu. Esti
postreru destronó a Numitor; y, pa evitar que tuviera descendencia que pudiera
disputa-y el tronu, condergó a la so fía Rea Silvia a asitiar virxe como vestal,
sacerdotisa de la diosa Vesta.

Sicasí, Marte, el dios de la guerra, anició en Rea Silvia a los ximielgos Rómulu
y Remu. Poro, al nacer los ximielgos, foron echaos al Tíber dientro d'una goxa,
la cual apilancó na fastera de los siete monets asitiaos cerca de la boca nel
Mar. Foron recoyíos por una lloba llamada Luperca que s'averó a beber, y que los
amamantó nel so abellugu del Monte Palatín, hasta que foron afayaos y rescataos
por un pastor criándolos la so muyer. Cuando foron mayores, los ximielgos
restituyeron a Numitor nel tronu d'Alba Longa y decicidieron fundar, como
colonia d'Alba Longa, una ciudá na ribera drecha del Tíber, onde foran
amamantaos pola lloba y ser los sos reis.

Cerca de la boca del Tíber taben los siete montes: Capitolín, Quirinal, Viminal,
Aventín, Palatín, Esquilín y Celiu. Rómulu y Remu aldericaron sobre'l llugar
onde fundar la ciudá; y desenguedeyaron la miente consultando l'esñalar de les
aves, a la usanza etrusca. Mientres sobre'l Palatín Rómulu acolumbró doce utres
esñalando, el so hermanu n'otru de los montes solo vio seyes. Entós, Rómulu, con
un aráu trazó un recuadru no alto del monte Palatín, llendando la nueva ciudá, y
xuró que mataría a quien lu trespasara. Despecháu, el so hermanu Remu nun
obedeció y cruzó despectivamente la llinia, ante lo que'l so hermanu-y dio
muerte, quedando entós como l'únicu y primer rei de Roma. Según la versión de la
historia oficial de Roma antigua, eso asocediera nel añu 753 edC. Como datu
interesante, dizse que la lloba (lupa) qu'amamantó a los hermanos Rómulu y Remu
foi en verdá la so madre adoptiva humana. El términu lupa tamién yera usáu, en
sentíu despectivu, pa señalar a les prostitutes de la dómina.

Cuando Amuliu se decató, mandó echar a Rea Silvia al ríu Tíber y a los dos
ximielgos allugáronlos nuna goxa y dexaron que la corriente los llevara lloñe.
El dios Tibernu, que vio lo qu'asocedía, tuvo piedá de Rea Silvia, salvóla y
casóse con ella y dio-y la inmortalidá. La goxa colos dos pequeños ximielgos
deslizóse sobre'l ríu y, como esti taba mui medráu, per aciu d'una inundación,
en llugar de llegar al mar, quedó allancada na oriella.

Nesi llugar vivía una lloba qu'al ver a los pequeños llorando de fame, los
amamantó. Los neños medraron xunto a la lloba sanos y fuertes, pero'l so pa, el
dios Marte, ceo caletrió que los ximielgos necesitaben el calor humanu pa
desendolcase y esfotólos al cuidu d'un pastor de nome Fáustulu y de la so esposa
Laurencia. Ellos quedaron encantaos, darréu que nun teníen fíos y diéron-yos por
nome Rómulu y Remu.

Los neños yeren sanos, guapos y vigorosos, pero mui inquietos. Magar acomuñaben
colos pas adoptivos cuidando los rebaños, la monotonía aburríalos rápido. A la
gueta de da-y nueves emociones a les sos vides y divertise, principiaron a
roba-y a unos lladrones. Bien ceo, otru grupu de mozos amestáronse a ellos
aniciando una banda. Los lladrones de la fastera taben mui disgustaos cola banda
de los ximielgos y un día en qu'estos taben en plena fiesta dedicada al dios
Pan, atacáronlos por sorpresa, y, magar la banda de los ximielgos se defendió
valerosamente, los bandoleros prindaron a Remu. Dellos díes dempués, llevaron a
Remu ante Amuliu, culpándolu de robar nes tierres de Numitor, a lo qu'Amuliu,
agora que yera'l soberanu y poco-y importaba lo que-y pasaba a Numitor,
respondió: "Si'l lladroniciu asocedía nes tierres de Numitor, que los castigue
él". Cuando los lladrones llevaron a Remu ante Numitor, acusándolu de robar nes
sos tierres, ésti, lloñe d'enoyase recordó les desgracies sofríes y cuntó
qu'esos ximielgos podríen ser los fíos de so fía Rea Silvia, darréu que la edá
coincidía cola de los sos nietos desapaecíos. Pa despexar les sos duldes dixo a
los lladrones: "Vaigan a les sos cases. Quiero pescudar solu col acusáu". Los
lladrones obedecieron aína. Ceo llegaron Rómulu y Fáustulu, qu'al decatase de lo
asocedío corrieron a apurrir gabitu a Remu.

Cuando los núcleos llatinos qu'aniaben nos montes del Quirinal, Esquilín y Celiu
s'amestaron colos del Palatín, fortificaron el recintu habitáu y asina entamó la
primer fase de la Roma antigua hacia'l sieglu VIII edC. (Roma Quadrata). Nuna
segunda fase'l perímetru de la ciudá espardióse pol monte Capitolín y por un
pequeñu valle que lu estremaba del Palatín (ellí allugóse'l Foru romanu). Del
sieglu VI edC. son les principales construcciones: Palaciu Real, Foru, Cloaca
Másima y Tullianum.

Hacia 510 edC. fundóse'l templu de Xúpiter Capitolín y de la mesma dómina son
los templos de Saturnu (498 edC., de Cástor (484 edC.) y otros. siguió un
periodu de gran actividá constructiva: templos, basíliques, acueductos y caminos
consulares (Vía Apia, Vía Llatina, Vía Flaminia, etc). La verdadera
reorganización llevóse na dómina d'Augustu, que baxo'l so reináu se construyeron
templos y monumentos y se llevantaron otros nuevos. L'incenciu de la ciudá,
atribuyíu a Nerón (anque otres fontes lo desmienten), nel 68 fexo desapaecer
edificios a esgaya, reconstruyíos poco dempués pol mesmu emperador.

La obra aniciada por Nerón foi continuada polos sos socesores: Vespasianu
(Coliséu), Titu, Domicianu (remocique de los templos de Vesta, Augustu y
Minerva, del Estadiu, l'Odeón, en Panteón, etc.). La obra d'ésti postrer
emperador foi prosiguida por Traxanu (Foru y Termes), Adrianu (ponte Eliu),
templos de Marciana y de Venus, Mausoléu, etc), Septimiu Severu, Caracalla
(Termes). En tiempos de Maxenciu anicióse la basílica homónima, y de Constantín,
el so socesor, consérvense l'Arcu del Trunfu, les Termes Constantines y les
Elenianes.

Nos sieglos III] y IV caltúvose Roma en tol so esplendor, hasta l'añu 410, en
que foi asaltada y saqueada por Alaricu; de magar esti momentu entamó la so
decadencia monumental.

Nos sieglos VIII y IX la Roma cristiana tornóse na Roma pontificia. Los Papes
tresformaron los antiguos edificios paganos en cristianos y mandaron aniciar
otros nuevos y les grandes basíliques (San Pablu, San Llorienzu, Santa María la
Mayor, etc.). Nel sieglu XI otra invasión (la de los normandos, en 1084) dexó la
ciudá en ruines. Los papes reconstruyéronla y quedó constituyida en dos estayes:
la ciudá relixosa, que los pontífices reservaron pa sí (Vaticanu, Ciudá
Lleonina), y la ciudá seglar, enzarrada na cadena de fortaleces feudales.

Nos sieglos XII y XIII lleváronse a cabu bultables meyores urbanes y aniciáronse
bien de palacios y edificios públicos. A esta dómina d'esplendor asocedió otru
de decadencia (de 1305 a 1378, periodu aviñonés), nel que los monumentos civiles
y relixosos tuvieron n'abandonu dafechu. De magar el papa Nicolás V la ciudá
sofrió una gran tresformación, y nos sieglos XV y XVI algamó una etapa
monumental estraordinaria, llegando al cume del so esplendor en tiempu de Xuliu
II. Amplióse'l Vaticanu, aniciáronse y decoráronse la Capilla Sistina y las
Loxas.

Lleón X abandonó parte de los proyeutos constructivos de Xuliu II y dedicóse con
enfotu a enguapecer y reconstruyir bien d'ilesies y basíliques siguiendo la
inspiración de Sangallo, socesor de Bramante y de Rafael como arquiteutu papal.
Sistu V foi el verdaderu creador de la Roma moderna. Nel pontificáu de Clemente
VIII rematóse la demolición de los últimos restos constantinianos de la basílica
de San Pedru y la muda del planu de la basílica d'anguaño, de cruz griega a cruz
llatina (foi consagrada en 1613). El arte barrocu encumó nel pontificáu d'Urbanu
VIII gracies a l'actividá y xeniu de Bernini.

Acordies cola lleenda, la ciudá de Roma foi fundada por Rómulu nel añu 753 edC.;
pero la evidencia arqueolóxica indica que Roma se fundó pol asitiamientu de
grupos nómades nel área llendada polos siete montes tradicionales. Foron los
cabeces de familia -los patres- qu'aconceyaron cerca del Monte Palatín, nel área
del futuru Foru Romanu, los que dieron a Roma una fisonomía urbana, conurbándose
l'área hacia'l Plantía:AC. La ciudá foi tornada na capital del Reinu Romanu
(gobernáu por 7 reis según la tradición), de la República Romana (Dende'l 512
edC. gobernada polos dos cónsules y el Senáu) y del Imperiu Romanu (Dende'l 31
edC. gobernáu por un emperador; el só éxitu dependió de les sos conquistes
militares, predominancia comercial nel Mediterraneu y de la asimilación de les
cultures vecines (como ye'l casu de la etrusca y de la griega).

El dominiu romanu espardióse per cuasi toda Europa y peles costes del
Mediterraneu, mientres que la so población algamó'l millón y mediu d'habitantes.

Hacia'l sieglu IV ddC. la capital del Imperiu Romanu tresladóse a
Constantinopla, polo que Roma dexó de ser el centru políticu del Estáu. A fines
del sieglu l'Imperiu dixébrase en dos fasteres: la fastera Occidental y la
fastera Oriental. Capital de la fastera Occidental foi la ciudá de Rávena, más
afayadiza pa la defensa que l'antigua Roma, que perdió definitivamente'l rangu
de capital política, anque continuó como centru simbólicu y cultural, aviándose
pa ser la futura capital del Pontificáu medieval.

Col desendolcu del antiguu cristianismu, l'obispu de Roma ganó importancia tanto
relixosa como política, y eventualmente fexo reconocer la so primacía como Papa
y afitó a Roma como'l centru del cristianismu. Dempués del Saquéu de Roma por
parte d'Alaricu I y de la cayida del Imperiu romanu d'Occidente en 476, el
dominiu de Roma alternábase ente l'Imperiu Bizantín y los bárbaros. La so
población yera de 20.000 habitantes na Alta Edá Media, lo que contrasta afarta
colos más d'un millón d'habitantes qu'hubo nel Imperiu romanu na ciudá; el so
abandonu acentuó la decadencia de la ciudá a ruines. Roma quedó como parte del
Imperiu Bizantín hasta que foi invadida polos lombardos nel añu 751. En 756,
Pipín el Breve aportó al Papa'l dominiu de les rexones averaes a Roma, aniciando
los Estaos Pontificios. Roma quedó como capital de los Estaos Pontificios hasta
la so anexón al Reinu d'Italia en 1870. Nos sieglos IX y X la ciudá pasó pel so
momentu de mayor decadencia medieval y foi presa de lluches internes de los
barones romanos y papes de duldosa calidá. Foi saqueada polos musulmanes y los
normandos. Recuperó parte del so prestixu per aciu de la obra de reconstrucción
del poder pontificiu por parte del Papa Gregoriu VII, na so llucha escontra'l
Sacru Imperiu Romanoxermánicu, pero decayó nuevamente col llamáu "Cautiveriu
d'Avignon", cuando'l rei Felipe'l Guapu de Francia prácticamente secuestró al
Papáu (nel entamu del sieglu XIV). Nesti breve periodu Roma intentó, gracies a
la obra del aventureru Cola di Rienzo, recuperar la independencia política, fora
del Papáu o de la nobleza, proclamándose nuevamente una República; tal intentu
fracasó en breve. A mediaos del sieglu XIV los papes tornaron definitivamente a
Roma y esta entamó de nuevo'l so desendolcu como centru relixosu, políticu y
cultural de la Ilesia Católica. La ciudá foi la de mayor pelegrinación na Edá
Media.

Roma foi un importante focu de la Reforma Católica o Contrarreforma dende
mediaos del sieglu XVI.

La población de Roma volvió a algamar los 100.000 habitantes nel sieglu XVII
anque la so economía y asina la de los Estaos Pontificios yera deficitaria
(p.ex. taba consumiendo más de lo que producía n'alimentos en comparanza con
otres capitales europees), característica caltenida nos siguientes sieglos.

Nel sieglu XVIII Roma foi focu del xeitu artísticu del neoclasicismu,
esportándolu al restu d'Europa y América.

Roma foi atrapada polos movimientos nacionalistes del sieglu XIX y tuvo dos
vegaes una independencia curtia. La ciudá foi centru de les esperances del
movimientu de la Unificación Italiana, tal como lo quería'l Reinu d'Italia
gobernáu por Víctor Manuel II; dempués de terminada la proteición francesa
(1870), les tropes de Víctor Manuel II tomaron la ciudá y convirtiéronla na
capital del reinu italianu en 1871.

Dempués de la Primer Guerra Mundial, Italia quedó en manes d'un gobiernu
fascista afaláu por Benito Mussolini, quien tomó la ciudá en 1922. Declaró
Italia un Imperiu y foi aliáu de l'Alemaña nazi. Esta foi una dómina na que la
población medró aceleradamente, pasando de 212.000 habitantes na unificación a
poco más d'un millón, pero esti enclín foi cesando al entamar la Segunda Guerra
Mundial, tiempu nel que Roma foi dañada -anque non severamente- tanto pol
bombardéu aliáu como pola ocupación nazi; dempués de la execución de Benito
Mussolini y la fin de la guerra, el Referéndum de 1946 abolió la monarquía y
afitó la República italiana. Dempués de la guerra, Roma medró momentáneamente,
siendo consecuencia del "Milagru económico italianu" de reconstrucción y
modernización. Roma tornóse nuna ciudá popular ente los 50 y 60, siendo los años
de La Dolce Vita (La vida dulce). Roma tuvo otra aceleración nel medru de la so
población nos 80 cuando'l municipiu algamó los 2.800.000 habitantes.

La rede radial de comunicaciones d'Italia converxe en Roma, con autopistes
Milán-Roma-Nápoles, Roma-Civitavecchia y Roma-L'Aquila-Teramo. La ciudá ye
tamién el centru de la rede de ferrocarriles nacionales y inclúi na so área
urbana estaciones a esgaya, como la estación Termini, Tiburtina, Ostiense,
Trastevere, Quattroventi, San Pietro, Tuscolana, etc.

La ciudá tien dos aeropuertos internacionales, l'Aeroporto Intercontinentale
Leonardo da Vinci en Fiumicino y l'Aeroporto Giovanni Battista Pastine en
Ciampino, un helipuertu y aeropuertu menor pa vuelos turísticos, l'Aeroporto
dell'Urbe.

El Metro de Roma (Metropolitana di Roma) operáu por ATAC compónse de dos llinies
de metro propiamente dichu (A y B) d'una llonxitú total de 38 km, amás d'otres
dos llinies suburbanes y d'una llinia de metro llixeru.



https://ast.wikipedia.org/wiki/Par%C3%ADs

París (en francés Paris) ye la capital de Francia, y tamién la so ciudá más
poblada. Asitiada sobro'l ríu Sena, al norte del país, ye'l centru de la rexón
Islla de Francia, nomada tamién rexón de París. La ciudá tenía, en 2011, una
población de 2.249.975 habitantes, lo que la convertía na quinta mayor de la
Xunión Europea. Sicasí, na so área metropolitana vivíen 12.292.895 habitantes,
faciendo d'ella la segunda o tercer mayor ciudá de la Xunión, tres de Londres y
Berlín (en función del área de territoriu tomada pa facer la comparanza).

París foi fundada nel sieglu III edC por un grupu de celtes nomaos los Parisii,
que-y dieron el so nome a la ciudá. Pal sieglu XII tenía convertíose na mayor
ciudá de la Europa occidental; yera un importante centru comercial y agospiaba
la Universidá de París, una de les primeres del continente. Nel sieglu XVIII foi
l'escenariu nel que se desarrolló la Revolución Francesa, y de magar convirtióse
nún importante centru financieru, comercial, científicu y artísticu. La so rexón
tenía, en 2012, un PIB de 612.000 millones d'euros, lo que la convertía núna de
les cinco más riques d'Europa. Ye'l centru bancariu y financieru de Francia, y
sé de trenta de les compañíes citaes na llista Fortune Global 500, qu'ordena
según el so volume les 500 principales empreses del mundu. Arriendes d'ello
París ye ún de los principales destinos turísticos del mundu, y recibió en 2013
más de 29 millones de visitantes.

Na ciudá alcontramos el muséu d'arte más visitáu del mundu, el Louvre, amás del
Muséu d'Orsay, perfamosu pola so colección d'arte impresionista, y el Muséu
Nacional d'Arte Modernu de Francia, dedicáu a la esposición d'arte modernu y
contemporáneu. Arriendes d'ello, alcontramos la perfamosa catedral de Notre Dame
de París (sieglu XII), la Sainte-Chapelle (sieglu XIII) y fitos arquitectónicos
contemporáneos como la torre Eiffel (1889) y la Basílica del Sagráu Corazón de
Montmartre (1914). Ye una ciudá perconocida pol so diseñu de moda y pola so
cocina, y ye'l centru cultural más importante del país. No que cinca al deporte,
ye la sé del Paris Saint-Germain FC de fútbol y del Stade Français de rugby.
Acueye tamién, añalmente, el tornéu de tenis Roland Garros, y foi por dos vegaes
(1900 y 1924) la sé de los Xuegos Olímpicos de veranu.

La ciudá ye un ñudu d'autopistes y de ferrocarriles, y tien dos aeropuertos
internacionales: el Paris-Charles de Gaulle y el Paris-Orly. Na so rede de
tresporte urbanu rescampla'l metro (Paris Métro), inauguráu en 1900 y que
tresporta nueve millones de persones al día. París ye tamién el puntu central de
la rede de carreteres francesa, y ta arrodiada por trés carreteres orbitales: la
nomada Périphérique, l'autopista A86 y, nos suburbios más alloñaos del centru
urbanu, l'autopista Francilienne.



https://ast.wikipedia.org/wiki/Grecia

Grecia, o formalmente República helénica, ye un país nel sureste d'Europa na
fastera más meridional de la Península balcánica. Tien llendes con Bulgaria, Ex
República Yugoslava de Macedonia y Albania al norte; y con Turquía al este. Les
agües del Mar Exéu bañen les costes orientales, mentanto n'occidente asítiase'l
Mar Xónicu y al sur el Mediterraneu. Considerada por munchos como'l trubiecu de
la civilización occidental, Grecia tien una llarga historia, na que la so
cultura influyó en tres continentes.

La evidencia de presencia humana más antigua topada nos Balcanes atopase nel
covarón de Petralona, na península Calcídica, onde se topó un craniu conocíu
como home de Petralona, que la so datación ye aldericada. Dientro del territoriu
griegu esisten muertes d'asentamientos de les trés etapes de la Edá de Piedra
—paleolíticu, mesolíticu y neolíticu—; dellos sitios, como la cueva Franchthi
tuvieron ocupaos mientres estos trés periodos. Cuidao que el país allúgase na
ruta pola cual l'agricultura espandióse dende'l Cercanu Oriente escontra Europa,
los asentamientos neolíticos en Grecia son los más antiguos nel continente, pos
daten del séptimu mileniu a.C. Nel actual territoriu griegu surdieron les
primeres civilizaciones d'Europa, polo que se considera'l llugar de nacencia de
la civilización occidental. Les primeres n'apaecer fueron la civilización
cicládica nes isles del mar Exéu (alredor del 3200 a.C.); la civilización
minoica en Creta (2700-1500 a.C.) y la civilización micénica nel continente
(1900-1100 a.C.). Estes sociedaes teníen un sistema d'escritura: los minoicos
utilizaron un sistema d'escritura entá ensin descifrar conocíu como Llineal A,
ente que los micénicos desenvolvieron el Llineal B, una forma primitiva del
griegu. Los micénicos gradualmente absorbieron a los minoicos, pero la so
cultura colapsó violentamente alredor del 1200 a. C., mientres un periodu
d'inestabilidá rexonal conocíu como'l colapsu de la Edá de Bronce. Esto condució
a una era conocida como la Edá Escura, de la que nun se caltienen rexistros
escritos.

Tradicionalmente afítase'l final de la Edá Escura, y entamu de la Dómina
Arcaica, nel 776 a. C., añu mientres el cual celebráronse los primeres Xuegos
Olímpicos. Piénsase qu'ente los sieglos VII y VIII a. C. Homero escribió la
Ilíada y la Odisea, los testos fundacionales de la lliteratura occidental. Col
final de la Edá Escura surdieron dellos reinos y ciudaes-tao, que estendiéronse
hasta les mariñes del mar Negru, el sur d'Italia (Magna Graecia) y Asia menor.
Estos estaos y les sos colonies algamaron un gran nivel de prosperidá que dio
pasu a un florecimientu cultural ensin precedentes —periodu conocíu como la
Grecia clásica— más evidente na arquitectura, el teatru, la ciencia, les
matemátiques y la filosofía. Nel 508 a.C., Clístenes introdució'l primer sistema
democráticu del mundu en Atenes.

Pal 500 a.C. el Imperiu persa controlaba'l territoriu ente l'actual Irán hasta
les zones que güei formen parte del norte de Grecia, Macedonia, el sur de
Ucrania, Bulgaria y Rumanía, polo que se convirtió nuna amenaza pa los griegos.
Les ciudaes tao heléniques allugaes n'Asia Menor fracasaron nos sos intentos por
espulsar a los perses; en 492 a. C. l'exércitu persa invadió los estaos de la
Grecia continental, pero se vio forzáu a retirase depués de la so derrota na
batalla de Maratón en 490 a. C. Diez años más tarde llanzaron xuna segunda
ofensiva. Magar la heroica resistencia de los espartans y otros griegos na
batalla de les Termópiles, les forces perses llograron llegar a Atenes.

Depués d'una serie de victories griegues ente'l 480 y 479 a. C. nes batalles de
Salamina, Platea y Mícala, los perses viéronse forzaos a retirase per segunda
ocasión. Estos conflictos militares, conocíos como les Guerres Médiques, fueron
lideraos en gran parte por Atenes y Esparta. El fechu de que Grecia nun fora un
país unificáu dio llugar a dellos conflictos ente los estaos helénicos.

Dientro d'éstos, l'enfrentamientu más importante foi la Guerra del Peloponesu
(431-404 a. C.), onde la victoria d'Esparta marcó'l final de la supremacía del
Imperiu ateniense sobro l'Antigua Grecia. Darréu, la batalla de Leuctra (371
a. C.) brindó-y el poder hexemónico a Tebes, pero poco dempués foi-y arrampuñáu
por Macedonia. Esti reinu llogró unificar al mundu griegu na lliga de Corintu
—tamién conocida como la lliga helénica»—, sol mandu del Filipu II, líder del
primer estáu griegu unificáu na hestoria.

Depués del asesinatu de Filipu II, el so fíu Alexandru Magno asumió'l lideralgu
de la lliga de Corintu, y en 334 a. C. llanzó xuna invasión al Imperiu persa
coles fuerces combinaes de los estaos griegos. Cuatro años dempués y en saliendo
victoriosos nes batalles de Gránicu, Issos y Gaugamela, los griegos colaron
escontra Susa y tomaron Persépolis, la capital ceremonial de Persia. L'imperiu
creáu por Alexandru Magno estendióse dende Grecia nel oeste hasta l'actual
Pakistán nel este y Exiptu nel sur.

La repentina muerte d'Alexandru Magno, asocedida nel 323 a. C., condució al
colapsu del Imperiu, que s'estremó en dellos reinos: l'Imperiu seléucida, el
Exiptu Ptolemaicu, el Reinu grecobactrianu y el Reinu indogriegu. Munchos
griegos emigraron a Alexandría, Antioquía, Seleucia y a munches otres ciudaes
helenístiques n'Asia y África. Anque non pudo caltenese la unidá política del
Imperiu d'Alexandru Magno, ésti traxo consigo'l dominiu de la civilización
helenística y el idioma griegu a tolos territorios conquistaos por siquier dos
sieglos, y nel casu de delles rexones del este del Mediterráneu, por un periodu
mayor.

En Grecia, la muerte d'Alexandru Magno foi siguida por un periodu de
tracamundiu. Nel 276 a.C. la dinastía Antigónida, descendientes d'unu de los
xenerales d'Alejandro, tomó'l poder en Macedonia y na mayor parte de les ciudaes
tao grieges. Dende'l sieglu II a. C. la participación de la república romana nos
asuntos internos de los helenos desaguó nes guerres macedóniques. La derrota de
Macedonia na batalla de Pidna (168 a.C.) punxo fin al poder Antigónidu en
Grecia. En 146 a. C. Roma anesionóse Macedonia como una provincia, y el restu
del so territoriu convirtióse nun protectoráu romanu.

El procesu terminó nel 27 a.C. cuando l'emperador romanu César Augusto fíxose
col restu de Grecia pa convertila na provincia senatorial de Acaya. Magar la so
supremacía militar, los romanos almiraron y tuvieron fuertemente influyíos polos
llogros de la cultura griega, d'ende la famosa frase d'Horaciu: Graecia capta
ferum victorem cepit («la Grecia conquistada, conquistó al bárbaru
conquistador»). Xeneralmente considérase que les matemátiques, la ciencia y
tecnoloxía griegues algamaron el so apoxéu mientres el periodu helenísticu.

Les comunidaes grecofalantes del Oriente helenizáu tuvieron un papel clave na
espansión del cristianismu mientres los sieglos II ya III, pos dellos de los
primeres líderes y autores de la cristiandá, como Pablo de Tarsu, falaben
griegu. Sicasí, la población griega como tal tuvo xuna enclín a apegase al
paganismu y el país nun foi unu de les pilastres principales del cristianismu
primitivu: ello ye que dalgunes de les práctiques de la relixón griega antigua
siguieron vixentes hasta finales del sieglu IV, y delles árees del sureste del
Peloponesu nun se convirtieron al cristianismu hasta'l sieglu X.

Tres la división y cayida del Imperiu romanu, Grecia pasó a formar parte del
Imperiu bizantín, l'Imperiu romanu d'Oriente, que perduró dende'l sieglu V hasta
1453. La so capital allugóse en Constantinopla, el so idioma y lliteratura
basáronse na llingua griega y la relixón predominante foi'l cristianismu
ortodoxu.

Dende'l sieglu IV, los territorios balcánicos del imperiu, incluyida Grecia,
sufrieron del constante embate de les invasiones bárbares. Los asaltos y la
devastación de los godos y hunos mientres los sieglos IV y V, y l'invasión
eslava del sieglu VII, provocaron un colapsu dramáticu de l'autoridá imperial na
península. Depués de la invasión eslava, el gobiernu imperial caltuvo'l control
namá nes isles y delles zones costeres, particularmente les ciudaes como Atenes,
Corintu y Salónica, ente que dalgunes de les zones montascoses del interior
amosaron cierta resistencia a la ocupación y siguieron reconociendo l'autoridá
imperial. Créese qu'esistió ciertu númberu d'asentamientos eslavos fora d'estes
rexones, anque a una escala muncho menor de lo que se pensaba enantes.

A finales del sieglu VIII, l'Imperiu bizantín empezó a recuperar gradualmente
los sos territorios perdíos, y pal sieglu IX la mayor parte de la Grecia actual
atopábase nuevamente sol control bizantín. Les grandes migraciones de griegos
dende Sicilia y Asia Menor escontra la península Balcánica facilitaron esti
procesu, coles mesmes que munchos de los eslavos fueron prindaos y re-allugaos
n'Asia Menor y aquellos que permanecieron en Grecia fueron asimilaos. Mientres
los sieglos XI y XII el regresu de la paz y estabilidá al territoriu griegu
fueron les bases pa una fuerte crecedera económica, muncho más grande qu'el de
la rexón d'Anatolia.

Depués de la Cuarta Cruzada y la cayida de Constantinopla énte los llatinos en
1204, la mayor parte del territoriu griegu pasó a manos de los francos —un
periodu conocíu como «Francocracia»—, y delles isles fueron tomaes por Venecia.
En 1261 el restablecimientu del Imperiu bizantín en Constantinopla fixo posible
la recuperación de casi toes estes rexones. Sicasí, el principáu francu d'Acaya
nel Peloponesu siguió siendo xuna potencia rexonal importante hasta'l sieglu
XIV, ente que dellos archipiélagos permanecieron sol control de Xénova y
Venecia.

Nel sieglu XIV l'Imperiu bizantín perdió delles zones de l'actual Grecia énte
los ataques de los serbios y los otomanos. A principios del sieglu XV, la meyora
otomana significó que'l control bizantín sobro Grecia amenorgóse al Despotáu de
Morea nel Peloponesu. Depués de la cayida de Constantinopla énte los otomanos en
1453, Morea foi'l postreru remanente del Imperiu bizantín que s'opunxo a la
invasión turca, pos se caltuvo de pies hasta 1460. Cola conquista otomana,
munchos académicos greco-bizantinos —responsables de caltener gran parte de la
conocencia de la Grecia Clásica— emigraron a Occidente llevando consigo un gran
númberu d'obres lliteraries, y contribuyeron con elles al desenvolvimientu del
Renacimientu.

Escontra finales del sieglu XV, la mayor parte de Grecia y les isles del mar
Exéu taben baxu control otomanu, ente que Chipre y Creta permanecieron sol
dominiu venecianu y nun formaron parte del Imperiu otomanu hasta 1571 y 1670,
respectivamente. La única parte del mundu grecofalante que nun foi conquistada
polos turcos fueron les Isles Xóniques, que se caltuvieron sol control de
Venecia hasta la so conquista pola Primer República Francesa en 1797 y depués
pasaron al Reinu Uníu en 1809 hasta la so unificación con Grecia en 1864.

El gobiernu otomanu consideró a la Ilesia ortodoxa de Grecia y al Patriarcáu
Ecuménicu de Constantinopla como les principales autoridaes de tola población
cristiana ortodoxa del Imperiu, ensin importar el so orixe étnicu. Anque l'Estáu
otomanu nun obligó a la población a convertise al Islam, los cristianos
enfrentaron delles formes de discriminación, empuestes a señalar la so estatus
inferior dientro del Imperiu. Esta discriminación escontra los cristianos,
sumada al maltratu de les autoridaes otomanes locales, fueron la causa de
munches conversiones al Islam, siquier superficialmente. Nel sieglu XIX, munchos
«cripto-cristianos» tornaron a les sos antigües práctiques relixoses.

La naturaleza de l'alministración otomana en Grecia variaba d'un llugar a otru,
pero siempres se caracterizó pola so neglixencia y arbitrariedá. Delles ciudaes
teníen gobernadores nomaos pol sultán, ente qu'otres, como Atenes, yeren
municipalidaes autogobernades. Les rexones montascoses nel interior
permanecieron prácticamente autónomes del gobiernu central otomanu mientres
dellos sieglos.

Cuando los conflictos militares españaben ente l'Imperiu otomanu y otros países,
los griegos usualmente llevantábense en contra de los turcos, con delles
esceiciones. Antes de la independencia, los griegos llucharon contra los
otomanos en dellos enfrentamientos. Cabo destacar la participación griega na
batalla de Lepanto en 1571, les revueltes de llabradores en Epiru de 1600–1601,
la Guerra de Morea de 1684–1699 y la rebelión de Orlov en 1770, esta postrera
socatrada pol Imperiu rusu. Estos llevantamientos fueron reprimíos con gran
durez pol exércitu otomanu.

Los sieglos XVI y XVII son consideraos por dellos autores como xuna especie
d'edá escura» na hestoria griega, pos la esperanza d'espulsar a los otomanos
paecía remota. Inclusive l'exércitu turcu intentó ocupar les isles Xóniques en
delles ocasiones; Corfú aguantó trés grandes asedios en 1537, 1571 y 1716.
Mientres el sieglu XVIII, nesta isla, surdió xuna clase mercantil griega rica y
esvalixada. Estos comerciantes apoderaron el comerciu dientro del Imperiu
otomanu, y establecieron comunidaes a lo llargo del Mediterráneu, los Balcanes y
Europa Occidental. Anque'l dominiu turcu dexara a Grecia fora de los grandes
movimientos intelectuales europeos como la Reforma protestante y la Ilustración,
estes idees, al pie de los ideales de la Revolución francesa y el nacionalismu
romántico, empezaron a enfusar nel mundu griegu gracies a esta diáspora
mercantil. A finales del sieglu XVIII, Rigas Feraios, el primera revolucionariu
en buscar la creación d'un estáu griegu independiente, publicó en Viena xuna
serie de documentos relativos a la independencia de Grecia, incluyíos un himnu
nacional y el primer mapa detalláu del país; foi asesináu en 1798 por axentes
del Imperiu otomanu.

En 1814, fundóse xuna organización secreta llamada Filikí Etería —en griegu:
Sociedá d'Amigos—, que la so finalidá yera la independencia de Grecia. Filikí
Etería entamaba llanzar una revolución nel Peloponesu, los principaos del
Danubiu y Constantinopla. La primera d'estes revueltes empezó'l 6 de marzu de
1821 nos principaos del Danubiu baxu'l lideralgu de Alexandros Ypsilantis, pero
los otomanos rápido encaloraronla. Los eventos nel norte afalaron a los griegos
del Peloponesu a llevantase n'armes y el 17 de marzu de 1821 declararon la
guerra a los otomanos.

Pa finales del mes, el Peloponesu topábase envolubráu nuna rebelión contra los
otomanos y p'ochobre de 1821, los griegos, al mandu de Theodoros Kolokotronis,
tomaron Tripolitsa. La rebelión del Peloponesu darréu foi siguida por otros
movimientos en Creta, Macedonia y Grecia Central pero toos ellos fueron rápido
encaloraos. Mentanto, xuna Armada griega improvisada ganó a l'Armada otomana nel
mar Exéu, con esto evitó que llegaren per mar refuerzos turcos. En 1822 y 1824
los turcos y los exipcios invadieron les isles, incluyendo Quíos y Psará, onde
cometieron xuna masacre ente la población civil. Por esta causa, la opinión
pública d'Europa occidental púnxose en favor de los rebeldes griegos.

Sicasí, empezaron a surdir problemes ente les distintes facciones griegues, lo
que llevó a dos guerres civiles consecutives. Pela so parte, el sultán axustó
col gobernador exipciu Mehmet Alí, quien aportó a unviar al so fíu Ibrahim bajá
a Grecia con un exércitu pa encalorar la rebelión en cuenta de ciertos
territorios. Ibrahim llegó al Peloponesu en febreru de 1825 y llogró xuna
victoria inmediata: pa finales d'esi añu, la mayor parte de la rexón topábase so
control exipciu, y la ciudá de Mesolongi —sitiada polos turcos dende abril de
1825— cayó un añu dempués. Anque Ibrahim foi ganáu en Mani, consiguió espulsar a
los rebeldes de gran parte del Peloponesu y retomó el control sobro Atenes.

Depués d'años de negociaciones, trés de les Grandes Potencies —Rusia, el Reinu
Uníu y Francia— decidieron intervenir nel conflictu, y cada nación unvió xuna
flota a Grecia. En conociendo que xuna llexa otomanu-exipcia dirixíase a la isla
de Hidra, la flota aliada interceptó en Pilos. Dempués d'una selmana de tensión,
empezó la batalla qu'acabó cola destrucción de la flota otomanu-exipcia. Xuna
fuerza espedicionario francesa supervisó la evacuación del exércitu exipciu del
Peloponesu, ente que los griegos prosiguieron con la conquista de Grecia Central
en 1828. Tres dos años de negociaciones, la Primer República Helénica recibió la
reconocencia internacional nel Protocolu de Londres.

El territoriu griegu ye principalmente montascosu y conforma xuna península que
sobresal del estremu sur de los Balcanes y termina na península del Peloponesu,
que ta dixebrada del restu del continente pol canal de Corintu, que traviesa'l
istmu de Corintu. Por cuenta de la so mariña tan accidentada y a les numberoses
isles, Grecia cunta cola décima llínea costera más estensa del mundu, con 13 676
km. Al norte, comparte frontera con Albania, Macedonia y Bulgaria, y al noroeste
con Turquía; les sos fronteres terrestres tomen más de 1160 km. El país xaz
aprosimao ente les llatitúes 34° y 42° N y los llargores 19° y 30° E.

El territoriu griegu tamién entiende ente 1200 y 6000 islles —el númberu depende
de la definición d'isla—, 227 de les cualos atópense habitaes. D'estes, Creta ye
la isla más grande y más poblada; Eubea, dixebrada del continente polos 60 m del
estrechu de Euripo, ye la segunda más estensa, siguida de Rodas y Lesbos.

Comúnmente les isles griegues arrexuntense en seis conxuntos: les islles
Sarónicas, allugaes nel golfu Sarónicu, abargana d'Atenes; les Cíclades, xuna
colección grande y trupa qu'ocupa la parte central del mar Exéu; les isles del
Exéu Norte, un grupu esvalixáu frente a la mariña occidental de Turquía; el
Dodecanesu, otra colección esvalixada nel sureste ente Creta y Turquía; les
Espóradas, un pequenu grupu na mariña nororiental de Eubea; y les isles
Xóniques, alcontraes al oeste del continente nel mar Xónicu.

Ente'l 70 % y el 80 % del territoriu griegu ta cubiertu per montes y llombes,
polo que ye unu de los países más montascosos d'Europa. El monte Olimpu, la
mítica morada de los dioses griegos, ye'l puntu más altu del país, pos el visu
Mytikas algama los 2917 msnm. Nel oeste de Grecia hai dellos llagos y banzaos,
pero'l terrén ta apoderáu pol cordal del Pindu. El Pindu, xuna continuación de
los Alpes Dináricos, algama los 2637 msnm nel monte Smolikas —el segundu puntu
más altu en Grecia— ya históricamente foi xuna barrera importante pa los viaxes
que crucien d'este a oeste ente Tesalia y Epiru.



https://ast.wikipedia.org/wiki/Tiempu_Coordin%C3%A1u_Universal

Tiempu Universal Coordináu, o UTC, tamién conocíu como tiempu civil, ye la zona
horaria de referencia respeuto a la cual calcúlense toles otres zones del mundu.
Ye'l sucesor del GMT (Greenwich Mean Time: tiempu promediu del observatoriu de
Greenwich, en Londres) magar que tovía coloquialmente delles vegaes nómase-y
asina. La nueva denominación foi acuñada pa eliminar la inclusión d'una
llocalización específica n'un estándar internacional, asina como pa basar la
midida del tiempu nos estándares atómicos, más que nos celestes.

A diferencia del GMT, el UTC nun se define pol sol o les estrelles, sinon que se
mide polos relós atómicos, ya que la rotación de la Tierra ralentízase,
restrasándose respeuto al tiempu atómicu. UTC sincronízase col día y la nueche
del UT, al que se-y añaden o quiten segundos de saltu (leap seconds) tanto a
finales de xunu como d'avientu, cuando resulta necesario. La puesta en
circulación de los segundos de saltu determínalo el Serviciu Internacional de
Rotación de la Tierra, en base a les sos midies de dicha rotación.

"UTC" nun ye realmente una abreviatura; ye una variante de tiempu universal,
(universal time, abreviadamente UT) y el so modificador C (pa "coordináu"),
añadíu paa espresar que ye una variante más d'UT.

Los tiempos UTC de verdadera alta precisión sólo puen ser determinaos tres
conocer el fechu de que'l tiempu atómicu establezse coles diferencies observaes
ente un conxuntu de relós atómicos de distintes oficines del tiempu nacionales,
baxo la supervisión de la Oficina Internacional de Peses y Midíes (Bureau
International des Poids et Mesures, BIPM).

El propiu servidor de Wikipedia utiliza UTC como base pa la so llista d'
actualizaciones d'artículos.



https://ast.wikipedia.org/wiki/Luis_de_Muro

Francisco de la Vega Pérez (8 de mayu de 1893-15 de xunu de 1957) foi un
escritor n'asturianu y en castellanu. Esplublizó obres col alcuñu de Luis de
Muro.

Nació en La Robellada, conceyu d'Onís el 8 de mayu de 1893. Dende bien críu
dedícase a curiar la reciella, llabor esti qu'espeyó n'abondes ocasiones na so
obra lliteraria. En 1904 entra de peón nuna teyera d'Ablaña, nel conceyu de
Mieres. Con catorce años marcha pa Madrid a trabayar nun chigre propiedá de José
Asprón, que nesa dómina yera teniente d'alcalde de la capital y tenía dellos
negocios hosteleros. Hacia 1924 compra'l bar Flor, na Puerta del Sol, onde
teníen llugar abondes tertulies polítiques y lliteraries. Nel pisu d'arriba
nacería en 1941 la revista La Codorniz . Francisco de la Vega y los socios
Antonio Pinillos y Manuel Vicente construyen el Cinema Europa, obra racionalista
de Luis Gutiérrez Soto, qu'abrirá en 1929 na cai Bravo Murillo. Equí dará en
1930 Miguel de Unamuno la so primer conferencia a la vuelta del destierru.
Tamién fue dueñu d'El Universal café de tertulies onde Luis Astrana Marín
"escribía y casi vivía", según Juan Antonio Cabezas. Morrió en Madrid el 15 de
xunu de 1957.

El poeta de La Robellada llegó a tener bona amistá con artistes y escritores
d’esta dómina, ente ellos Baltasar Fernández Cue, al que-y dedica los poemes
"Acuse de recibo" y "Prometeo". Esti llaniscu de 1878, que foi periodista,
dramaturgu y cineasta yá yera famosu cuando vieno d’América en 1933 pol so
trabayu na industria del cine de Hollywood. Otru escritor llanisco, Ángel
Fernández-Pola, llegó a escribir una comedia llírica titulada "Pastorela"
ambientada n'Onís y con un protagonista llamáu Don Francisco de la Riega,
inspiráu en Paco de la Vega. La relación ente Alfonso Camín y Francisco de la
Vega vien, polo menos, d’entamu de los años 30 al traviés de la revista Norte,
que dirixía’l poeta de Roces. Nella el de La Robellada inxertó abondos anuncios
publicitarios de los sos negocios en Madrid y, un añu enantes de morrer, tres
poemes cuando la revista yá se publicaba en México. Camín tamién tuvo espaciu na
so bayurosa obra p’alcordase d’Onís y de Francisco de la Vega, concrétamente en
“Ya llegó el Palo de Acebo”, del poemariu “La Danza Prima y Nuevos Poemas”,
editáu en México en 1954. Igualmente, Camín na so obra "Momentos. Poesías"
dedíca-y otru poema: "A Francisco de la Vega".

Enantes de publicar en volume, Francisco de la Vega yá asoleyara dellos poemes,
col alcuñu de Luis de Muro, en "El Eco de los Valles" de Peñamellera y en "El
pueblo" de Llanes.

En 1945 apaez "Nostalgia", el primer poemariu de Francisco de la Vega, con
entamu de Luis Astrana Marín. Nel volume apaecen cuatro poemes n'asturianu:
"Responso", "Ante una reineta", "Un conseyu" y "A Piedad Traviesa". Tamién
recueye esti volume dellos poemes en castellán qu'espeyen los llugares que
triyare l'autor de neñu y el so oficiu de pastor: "Bucólica", "La Robellada",
"Al río Güeña", "La maldición del zagal" y otros.

En 1951 apaez el segundu volume de poesía de Francisco de la Vega: "Momentos
líricos". Esta edición recueye poesía apaecía yá en “Nostalgia” y otra nueva que
lleyó l’autor nel Aula Magna de San Isidro de Madrid, el 11 de mayu de 1950, nun
actu entamáu pola Asociación d’Amigos de Bécquer. La presentación faela'l
críticu d'arte Bernardino de Pantorba y l'epílogu Luis Astrana Marín.

Seis meses enantes de la so muerte, el 11 de avientu de 1956, Francisco de la
Vega fizo un recital de la so poesía nel Centru Asturianu de Madrid, presentáu
pol antigüu redactor d'Avance Juan Antonio Cabezas. Delles de les poesíes yeren
de los sos llibros "Nostalgia" y "Momentos Líricos", pero tamién lleyó el poeta
un bon garrapiellu de versos inéditos "que integrarán un próximo libro que el
autor tiene ya en prensa". D'esti llibru nun hai noticia.



https://ast.wikipedia.org/wiki/India

La República India ye un país del sur d'Asia. Ocupa el subcontinente indiu, lo
que lu convierte nel séptimu país más grande del mundu. Ye, tamién, el segundu
más pobláu, y la mayor democracia del mundu. Arrodiada pel Océanu Índicu pel
sur, pela mar d'Arabia pel oeste y pel golfu de Bengala al este, tien 7.517 qm
de costa, y llenda al Oeste con Pakistán, al Norte con China, Nepal y Bhután, y
al Este con Bangladesh y Myanmar. Cerca d'ella, na mar, atópense tamién Sri
Lanka y les islles Maldives.

Llugar de nacencia y espoxigue de la cultura del valle del Indo, el
subcontinente indiu foi, per munchos sieglos, un llugar de gran riqueza
económica y cultural. Nelli nacieron cuatro grandes relixones: hinduísmu,
budismu, xainismu y sikhismu. A elles se xuntaron, nel primer mileniu de la era
cristiana, el xudaísmu, el cristianismu, l'islam y el zoroastrianismu. Foi
dapoco anexionáu pola Compañía Británica de les Indies Orientales dende l'entamu
del sieglu XVIII, y dempués colonizáu pola Corona británica dende mediaos del
sieglu siguiente. Un sieglu dempués, en 1947, consiguió la independencia dempués
d'una campaña de resistencia pacífica na que rescampló la figura de Gandhi.

Alministrativamente ta dixebráu en 28 estaos, seis territorios de la Xunión ya
un territorio capital nacional. La so capital ye Nueva Delhi, con más de 18
millones d´habitantes. Hai, aparte d'ella, delles ciudaes pergrandes: Mumbai,
con 21 millones d'habitantes na so área metropolitana, o Kolkata (anantes
conocida como Calcuta), con cuasi 14 na de so.

El 15 d'agostu de 1947 alcanzó la independencia gracies a los esfuerzos de
Mohandas Gandhi.

La India británica, que incluyía lo qu'anguaño ye India, Pakistán, Bangladesh y
Bhután, taba organizada en: provincies, nes que mandaba un gobernador que
nomaba'l virrei; estaos principescos, nos que mandaben los xefes llocales,
que-yos pasaben el cargu a los sos heriedes, y que se sometíen a la soberanía
británica a cambiu de mantener l'autonomía pa cuestiones internes. Al partise en
1947 lo que yera la India británica, provincies y estaos principescos foron
asignaos a ún o otru país, y namái que dos provincies (Punjab y Bengala), se
partieron ente los dos. L'estáu de Hyderabad, nel que hai una mayoría de
población musulmana, quixo ser independiente, pero foi anexionáu militarmente a
India. Hubo tamién una engarrada ente indios y pakistaninos pol control del
estáu de Jammu y Kashmir, que quedó pa la India pesie a que la so población ye
mayormente musulmana.

Dende la independencia hasta 1950, cuando se formó la República de India, los
estaos principescos foron convirtiéndose en provincies. Los actuales estaos se
formaron, según les afinidaes llingüistiques, a partir de les normes establecíes
pol acta de reorganización estatal (States Reorganisation Act) de 1956; les sos
llendes siguen dende aquella mayormente igual. Sicasí, hebo dellos cambios.
Asina, Haryana dixebrose del Punjab en 1966, y lo que yera'l reinu de Sikkim foi
anexionáu en 1975 y convertíu n'estáu. Hai, amás, otros trés estaos que se
crearon en 2000: Jharkhand, Chhattisgarh y Uttaranchal.

A resultes de toos estos cambios, a India ye anguaño una Federación que se
subdivide en 28 estaos, seis Territorios de la Xunión y un Territoriu de la
Capital Nacional. Tolos estaos, y los territorios de Puducherry y Delhi, elixen
parllamentos y gobiernos según el modelu inglés. Los otros territorios son
alministraos directamente pol gobiernu federal a través de delegaos. Estaos y
territorios sodivídense en distritos administrativos, que pueden sodividise
tamién en tehsils y en aldees.

Económicamente ye la decimosegunda mayor economía del mundu, y la cuarta en
paridá de poder adquisitivu. Anque la mayoría de la población entá trabaya nel
sector primariu, les reformes económiques que se desendolcaron dende 1991 faen
que seya ún de los países que tienen un mayor crecimientu económicu. Por
embargu, hai dellos problemes graves nel país qu'entá tán ensin resolver:
probitú, analfabetismu y malnutrición.



https://ast.wikipedia.org/wiki/Web

La World Wide Web (WWW o W3), de vezu conocía como la web (nun confundir con
Internet), ye un sistema de documentos d'hipertestu y/o hipermedios enllazaos y
accesibles a través d'Internet. Con un navegador web, un usuariu ve los sitios
Web, forxaos de páxines Web que puen contener testu, imaxes u otros conteníos
multimedia, y navega a traviés d'elles usando hiperenllaces.

La Web nació alredor de 1990, desendolcada pol inglés Sir Tim Berners-Lee
(actual direutor del World Wide Web Consortium) y el belxicanu Robert Cailliau
demientres trabayaben nel CERN en Xinebra, Suiza. Dende entós, Berners-Lee tien
xugao un papel activu empobinando el desendolque d'estándares Web (como los
llinguaxes de marcáu colos que se crien les páxinas Web), y nos caberos años,
aboga por una visión d'una Web semántica.

Nel númberu de mayu de 1970 de la revista Popular Science, Arthur C. Clarke
albidraba qu'algún día los satélites pondríen "el conocimientu acumuláu del
mundu al alcance de la mano" usando un preséu que combinaría les funciones de la
fotocopiadora, teléfonu, televisión y un ordenador personal, permitiendo
tresferir datos y facer videu conferencia alredor del mundu.

En marzu de 1989, Tim Berners-Lee escribió una propuesta que facía referencia a
ENQUIRE, un proyeutu de software y base de datos que desendolcara en 1980, y
describió un sistema de xestión d'información más trabayáu.

Con ayuda de Robert Cailliau, espublizó una propuesta más formal (el 12 de
payares de 1990) pa construir un "proyeutu d'hipertestu" nomáu "WorldWideWeb"
(una sola pallabra, tamién "W3") como una "telaraña" de "documentos
d'hipertestu" que veríase con "navegadores" usando una arquitectura
cliente–sirvidor. Esta propuesta estimaba qu'una web de sólo llectura
desendolcaríase'n trés meses y que llevaría seyes meses llograr "la creación de
nuevos enllaces y nuevu material polos llectores, [de mou que] l'autoría fuera
universal" lo mesmo que "l'avisu automáticu a un llector cuando tea disponible
nuevu material que-y interese." Mentanto que l'oxetivu de sólo llectura
cumplióse, l'autoría accesible del conteníu web tardó más en madurar, col
conceutu de wiki, los blogs, la Web 2.0 y RSS/Atom.

La propuesta modelóse pal llector SGML Dynatext d'Electronic Book Technology, un
productu del Institute for Research in Information and Scholarship de la
Universidá de Brown. El sistema Dynatext, con llicencia del CERN, foi una parte
fundamental pa la estensión de SGML ISO 8879:1986 a Hipermedia dientro de
HyTime, pero consideróse caro enforma y tuvo una política de llicencia
inadecuada pal usu na comunidá xeneral de físicos d'altes enerxíes,
concretamente una tarifa por cada documentu y por cada alteración de documentu.

Berners-Lee usó un Ordenador NeXT como primer sirvidor web del mundu y tamién pa
escribir el primer navegador web, WorldWideWeb, en 1990. En navidaes de 1990,
Berners-Lee tenía preparaes toles ferramientes necesaries pa una Web funcional:
el primer navegador web (que tamién yera un editor web); el primer sirvidor web,
y les primeres páxines web, que describíen el propiu proyeutu. El 6 d'agostu de
1991, espublizó un resume curtiu del proyeutu World Wide Web nel grupu de
noticies alt.hypertext. Esta data tamién marcó l'apaición de la Web como un
serviciu disponible públicamente n'Internet. Munchos medios de comunicación
informaron de que la primera foto de la web xubióla Berners-Lee en 1992, una
imaxe de la banda house del CERN Les Horribles Cernettes tomada or Silvano de
Gennaro; Gennaro tien desmentío esta historia, escribiendo que los medios
"distorsionaron totalmente les nueses pallabres por puru sensacionalismu
baratu."

El primer sirvidor fuera d'Europa configuróse nel Centru del acelerador llinial
de Stanford (SLAC) en Palo Alto, California, p'agospiar la base de datos
SPIRES-HEP. Los rexistros diferenciense sustancialmente no que cinca a la data
d'esti socesu. El World Wide Web Consortium diz que avientu de 1992, mentanto
que'l propiu SLAC afirma que 1991. Esto tien encontu nun documentu del W3C
tituláu A Little History of the World Wide Web.



https://ast.wikipedia.org/wiki/Portugal

Portugal (o Pertual, en mirandés y llionés), oficialmente República Portuguesa,
ye un país continental y atlánticu asitiáu del sudoeste d'Europa, na fastera
occidental de la Península Ibérica y nel Atlántcu Norte. Tien una superficie de
92.391 km² y ye la nación más occidental d'Europa,llendando al norte y al este
con España y al sur y al oeste col Océanu Atlánticu.

El nome de Portugal vien de "Portus Cale", nome col que los romanos llamaben a
l'actual ciudá de Portu. Alfonsu VI Rei de Llión concedió a Henrique de Borgoña
en 1093 la parte norte de lo que güei llamamos Portugal, y dió-y el títulu de
"Conde de Portus Cale".

La división alministrativa mayor de Portugal básase nos distritos y nes Rexones
Autonómiques (Azores y Madeira). So estos tán los 308 conceyos del país qu'al
empar tán conformaos por más de 4.000 freguesíes o parroquies.

Lisboa, Portu (pt;(Porto), Braga, Coimbra, Vila Nova de Gaia, Funchal, Faro,
Evora, Amadora, Almada, Ponta Delgada, Setubal, Almada, Aveiro, Viseu, La
Guardia(pt:Guarda), Leiria, Covilha, Agualva-Cacém, Queluz, Odivelas, Barreiro,
Guimaraes, Maia, Matosinhos, Ermesinde, Riu Tinto (pt:Tio Tinto), Angra, Horta,
Viana do Castelo, Chaves, Lamego, Pinhel, Castelo Branco, Figueira da Foz,
Elvas, Portimao, Bergancia (pt:Bragança), Vila Real, Santarem, Portalegre,
Beja,Penafiel, Amarante, Serpa, Ovar, Miranda I Douro (pt.: Miranda do Douro,
Seia, Caldas da Rainha, Peniche, Tomar, Abrantes, Sines, Silves, Lagos, Tavira,
Kunami.

Lisboa/Loures/Portela de Sacavem (LIS); Porto/Maia/Matosimhos/Vila do Conde
(OPO){Pedras Rubras,Moreira,Maia{Sa Carneiro}; Faro/Algarve (FAO);
Funchal/Madeira(FNC){Santa Cruz/Santa Catarina-Madeira}; Ponta Delgada/Sao
Miguel(PDL){Nordela/Papa Joao PauloII}; Terceira/Praia da
Vitoria{Angra}(TER){Lajes,Terceira}; Horta/Faial(HOR).

Al sur del dominiu llingüísticu, en Miranda l Douro, emplégase'l términu
Pertual.

La Constitución de la República portuguesa foi promulgada n'abril de 1976, y
revisada dempués en 1982 y 1989. Acordies a les sos disposiciones el xefe del
estáu ye'l presidente de la repúbica, elexíu por votu directu pa un periodu de
cinco años, con posibilidá d'una reelección. Ente les sos funciones tán la
convocatoria d'elecciones y la designación, como primer ministru, del cabezaleru
del partíu más votáu, que ye'l qu'exerce dafechamente les funciones del poder
executivu. Elli ye l'encargáu de designar a los miembros del gobiernu y
d'informar d'ello al presidente, que determina la data de la toma de posesión
del gobiernu. El poder llexislativu correspuénde-y a l'Asamblea de la República,
un parllamentu unicameral de 230 miembros escoyíos por votu popular pa cuatro
años. Tocántenes al poder xudicial, el so muérganu cimeru ye'l Tribunal
Constitucional.

El presidente del país ye Anibal Cavaco Silva, elexíu por primer vegada el 9 de
marzu de 2006 y reelexíu'l 23 de xineru de 2011. El primer ministro ye, dende'l
21 de xunu de 2011, Pedro Passo Coelho, y la presidenta de l'Asamblea de la
República ye Maria da Assunção Esteves. El gabinete ministerial ta formáu polos
siguientes ministerios y persones:



https://ast.wikipedia.org/wiki/Noruega

Noruega, oficialmente Reinu de Noruega (en bokmål Kongeriket Norge, en nynorsk
Kongeriket Noreg), ye un país d'Escandinavia, n'Europa del norte. Ye un estáu
soberanu y unitariu de calter monárquicu, qu'el territoriu de so compriende la
fastera occidental de la península escandinava, la islla de Jan Mayen y
l'archipiélagu árticu de Svalbard. Les islles antártica de Pedru I y la
subantártica de Bouvet son territorios dependientes de Noruega y, poro, nun
se-yos considera parte del reinu. Noruega tamién reclama una fastera de
l'Antártida nomada tierra de la reina Maud. Hasta 1814 el reinu incluyía tamién
les islles Feroe (dende 1035), Groenlandia (dende 1261) ya Islandia (dende
1262).

Noruega tien una estensión de 385.252 km² y una población (2014) de 5.109.056
habitantes. No que cinca a les sos llendes, comparte con Suecia la so frontera
oriental, con una llonxitú de 1.609 km, y llenda tamién con Rusia y Finlandia al
noreste. Al sur llenda col estrechu de Skagerrak, que la separta de Dinamarca.
La so fachada occidental y septentrional, costera, mira pal océanu Atlánticu
Norte y pal mar de Barents.

El actual xefe del estáu (xineru 2015) ye'l rei Harald V. La primera ministra,
dende 2013, ye Erna Solberg, que sustituyó nel cargu a Jens Stoltenberg. El país
ye, dende 1814, una monarquía constitucional con separación de poderes ente la
Corona y el so conseyu, el parllamentu (Storting) y el tribunal supremu del
país. Ente 1661 y 1814 el país foi una monarquía absoluta, y anantes d'eso el
rei compartía'l poder cola aristocracia. Nacíu de resultes de la batalla de
Hafrsfjord (872), el reinu noruegu ye ún de los más vieyos del mundu; tien habío
monarquía ininterrumpidamente demientres 1.100 años, y la so llista de reis y
condes inclúi a más de sesenta persones.

El país sodivídese política y alministrativamente en dos niveles, los condaos
(fylke) y los conceyos (kommune). La minoría Sami tien, amás, della autonomía de
xestión nos sos territorios tradicionales, qu'exercen al traviés del parllamentu
Sami. Noruega caltién perbones rellaciones colos miembros de la Xunión Europea,
cola que tién alcuerdos d'asociación, magar que la so población refugó por dos
vegaes en referéndum entrar a formar parte d'ella, y tamién colos Estaos Xuníos.
Ye miembru fundador de la Organización de les Naciones Xuníes, la OTAN, el
Conseyu d'Europa, el Tratáu Antárticu y el Conseyu Nórdicu; miembru del Área
Económica Europea, la Organización Mundial del Comerciu y la Organización pa la
Cooperación y el Desarrollu Económicu (OCDE); y forma parte del área Schengen de
llibre circulación de persones.

El país combina la economía de mercáu col nomáu modelu nórdicu d'Estáu del
bienestar, con sanidá gratuita universal y un ampliu sistema de seguridá social.
El país tien grandes reserves de petroleu, gas y minerales, y esporta tamién
agua fresca, enerxía elléctrica, pescáu y madera. Una cuarta parte del so
productu internu brutu vién-y del petroleu y el gas. Ye'l mayor productor
d'estos hidrocarburos fuera d'Oriente Mediu, y esto permíte-y que la de so seya
la cuarta mayor renta per cápita del mundu nos llistaos ellaboraos pol Bancu
Mundial y el Fondu Monetariu Internacional. Tien ocupao, de 2001 a 2006 y de
2009 a 2014, el primer puestu nel ránking de los países en función del so Índiz
de Desarrollu Humanu.

Alredor del 994, de resultes de la cristianización d'Escandinavia, acabáronse
dos sieglos d'espediciones de saquéu viquingues a les zones del sur y el oeste
d'Europa. Noruega, en cuenta d'eso, entamó la so espansión territorial hacia
partes de les islles de Gran Bretaña ya Irlanda, ocupando tamién les islles
Feroe, Islandia y Groenlandia. El cumal de la so espansión alcontrámoslo en
1265, momentu nel que la combinación de la rivalidá coles ciudaes de la Lliga
Hanseática y los estragos que fizo la peste debilitaron el país. En 1397 formó,
con Suecia y Dinamarca, la Xunión de Kalmar, que, magar que foi abandonada por
Suecia en 1523, persistió colos otros dos reinos axuntaos nún hasta casi trés
sieglos dempués. En 1814 una Asamblea constituyente adoptó una constitución,
pero Noruega siguió xunida con Suecia porque, de resultes del tratáu de Moss,
dambos países teníen el mesmu rei, Carlos XIII de Suecia. Los conflictos nesta
xunión foron permanentes y, en 1905 Noruega disolvió la xuntura tres d'un
referéndum. Esi mesmu añu elixió a un rei propiu, acabando asina con cinco
sieglos de tar gobernada por un rei que nun vivía nel país. Pesie a qu'el país
declarose neutral, l'Alemaña nazi ocupó'l país demientres cinco años na Segunda
Guerra Mundial. En 1949 Noruega abandonó la neutralidá y integrose, como miembru
fundador, na Organización del Tratáu del Atlánticu Norte. El descubrimientu de
petroleu nes sos agües territoriales na década de 1960 permitió a la economía
del país espolletar enforma, hasta convertise nún de los países más ricos del
mundu.

Los primeros habitantes de Noruega pertenecíen a la cultura d'Ahrensburg
(11.000-10.000 edC), una cultura del Paleolíticu superior desarrollada
demientres el Dryas reciente, que foi el caberu periodu d'enfriamientu del final
de la glaciación Weichsel. Esa cultura recibe'l so nome del pueblu homónimu,
asitiáu a 25 km al noreste de la ciudá alemana d'Hamburgu, aú s'alcontraron
puntes de flecha y cachabes. Les güelgues más antigües en territoriu noruegu
atopáronse na fastera del país más averada a la costa, na qu'el xelu entamó a
fundise ente'l 11.000 y el 8.000 edC. Los afayos más vieyos que se conserven son
ferramientes de piedra, dataes ente'l 9.500 y el 6.000 edC, alcontraes al norte
del país, en Finnmark, y al suroeste, en Rogaland. A partir d'eso ellaborose una
teoría según la cual dambos xacimientos correspondíen a dos cultures diferentes:
la Komsa, na zona al norte del Círculu Polar Árticu, y la Fosna dende Trøndelag
al fiordu d'Oslo, más al sur. Sicasí, les evidencies alcontraes dende la década
de 1970 dexáronla desfasada.

Los afayos más recientes de restos d'aquella dómina a lo llargu de toa la costa
amuesen a los historiadores que les diferencies ente les zones pueden entendese
simplemente como un desarrollu de distintos tipos de ferramientes, pero toes
dientro la mesma cultura. La fauna costera permitió la sobrevivencia de grupos
de pescadores y cazadores, que pudieron entrar na costa meridional del país
alredor del 10.000 edC. Col pasar de los sieglos diríen avanzando hacia'l norte
pela costa, aportando a la rexón ártica bien de tiempu dempués. Dellos sostienen
que quiciás dalgunos pudieren aportar tamién al traviés de la costa de la
península de Kola, desxelada tamién, pero hai perpoca evidencia d'ello.

Na fastera meridional del país hai restos d'estructures d'habitación dende'l
5.000 edC, que permiten a los arqueólogos facese una idea meyor de cómo yera la
vida d'estos cazadores y pescadores. Les sos ferramientes son feches de piedra,
y muncho más ellaboraes según va pasando el tiempu. Atopáronse tamién
petroglifos (diseños simbólicos grabaos en piedra), especialmente a la vera de
zones de caza y pesca; nellos represéntense animales de la dómina (renos,
páxaros, focas, salmón, abadexu, ballena...). Los grabaos d'Alta, en Finnmark,
son los mayores d'Escandinavia, y foron fechos de forma continuada ente l'añu
4.200 y el 500 edC. Facíanse al nivel del mar, lo que mos permite ver cómo foi
la progresión de la llinia de costa de la que diba emerxendo del mar tres de la
cabera era glacial.

Ente'l 3.000 y el 2.500 edC aportaron al este de Noruega nuevos pobladores de la
nomada cultura de la cerámica cordada. Estos colonos yeren agricultores
protoindoeuropeos que plantaben granu y curiaben de vaques y oveyes. La
población de cazadores-pescadores de la costa occidental foi poco a poco siendo
sustituyida por estos granxeros, que nostante caltuvieron la caza y la pesca
como formes de complementar los sos medios de vida.

Dende'l 1.500 edC foi introduciéndose el bronce, magar qu'entá siguieron
usándose instrumentos de piedra. La mayoría los xacimientos amuesen pieces de
bronce, como broches y armes, que namái los xefes de los grupos podíen permitise
tener. Son típicos d'esti periodu los grandes túmulos funerarios que se
construyíen a la vera del mar na zona más septentrional del país y ellí y tamién
nel interior nes tierres del sur. Continuaron faciendo petroglifos, magar que
los motivos representaos cambiaron; desapaecen los animales que-yos sirvíen
d'alimentu a los noruegos de la Edá de Piedra y apaecen el Sol, animales,
árboles, oveyes o armes, amás de persones, toos ellos con figures perestilizaes.

Hai perpocos restos en Noruega de la primer Edá del Fierro (los caberos 500 años
edC). Sabemos que los muertos yeren sometíos a cremación, y qu'el so axuar
funerariu nun yera bayurosu. Nos primeros cuatro sieglos de la nuestra era los
noruegos tuvieron contactos comerciales cola Galia romana. Atopáronse alredor de
70 calderes de bronce, que avezaben usase como urnes funeraries. Estos contactos
con xentes del sur traxeron el conocimientu de la escritura, fecha coles lletres
nomaes runes; les inscripciones rúniques más antigües del país remóntense al
sieglu III. Nesti tiempu la población tenía aumentao, lo que puede conocese
combinando estudios topográficos, arqueolóxicos y etimolóxicos. Les raíces de
pallabres más vieyes, como nes, vik, y bø (cabu, bahía y granxa,
respectivamente), rellaciónense colos asentamientos más antiguos, quiciás de la
Edá del Bronce, mentantu que los asentamientos con nomes qu'inclúin sufixos como
vin (práu) o heim (asentamientu) remóntense namái al sieglu I, y piénsase que
surdieron p'agospiar a la creciente población de la dómina.

Conozse con esti nome al periodu de grandes migraciones qu'hebo n'Europa ente
los sieglos IV-VIII na transición ente l'Antigüedá tardía y la Alta Edá Media.
No que concierne a Noruega, hay bayura de restos de la dómina del fundimientu
del Imperiu romanu occidental (sieglu V). Atopáronse delles tumbes de xefes de
grupu con un importante axuar d'armes y oxetos d'oru, y tamién fortaleces
defensives construyíes a la vera los cantiles. Hai restos de grandes edificios,
d'ente 18 y 27 m de llargu y col teyáu sosteníu por postes de madera, nos que
convivíen varies xeneraciones de persones de la mesma familia col ganao, toos
embaxu'l mesmu techu. Dende esti sieglu pueden encontrase nicios de la
esistencia de protoestaos: les obres de calter defensivu necesiten cooperación y
lliderazgu, polo que podemos sospechar la esistencia d'estructures preestatales
con dalgún tipu d'organización alministrativa y defensiva.

Esos estaos taríen basaos n'estructures de clan o tribu (p.ex. los Horder de
Hordaland, nel occidente del país). Pal sieglu IX caún d'estos pequeños estaos
teníen things (asamblees) nes que negociaben y resolvíen les disputes. Los
llugares de reunión d'esos thing, nos que solía haber un santuariu al aire
llibre (hörgr) o un templu (hov), avezaben a tar nes granxes más grandes o más
antigües, que pertenecíen a los xefes o a los granxeros más ricos. Los thing
rexonales aconceyaben n'unidaes entá mayores, formando asamblees de propietarios
rurales de varies rexones; yeren los nomaos lagting, nos que se desarrollaben
les normes que rexíen la vida de les comunidaes. El llugar d'aconceyamientu del
Gulating taba en Sognefjord, y puede tener sío el centru d'una confederación
aristocrática, nomada Gulatingslag, qu'axuntaba a los clanes de los fiordos ya
islles de la fastera occidental de Noruega. Los cabezaleros de la rexón de
Trondheim (Trondheimsfjord) aconceyaben nel Frostating, que vio aumentada la so
zona d'influyencia al comprender la rexón costera que va del Romsdalsfjord a les
islles Lofoten. Na fastera oriental del país, na rexón del llagu Mjøsa,
organizose'l Eidsivating, qu'aconceyaba n'Eidsvoll. La rexón averada a Oslo,
finalmente, rellacionose en delles dómines con Dinamarca, pero notres
desarrolló'l so propiu lagting, nomáu Borgarting, qu'aconceyaba en Sarpsborg.

La era viquinga caracterízase pola espansión ya emigración de los marineros
viquingos. Acordies cola tradición Harald I (Harald Hårfagre) unificó a estos
pueblos embaxu'l so mandu nel añu 872, tres de la batalla de Hafrsfjord, en
Stavanger, convirtiéndose asina nel primer rei de la Noruega xunida. Magar que
la data del 872 seique seya arbitraria, parez afitáu que la xuntura foi primeru
del añu 900. El reinu de Harald espardíase principalmente peles fasteres
costeres del sur del país. Foi un gobernante duru, y ya en tiempu d'elli,
acordies coles sagues, munchos noruegos colaron del país pa vivir n'Islandia,
les islles Feroe, Groenlandia y partes de Gran Bretaña ya Irlanda. Asina, les
actuales ciudaes irlandeses de Dublín, Limerick y Waterford foron fundaes por
colonos noruegos. La mitoloxía y les tradiciones autóctones de Noruega foron
siendo sustituyíes poles cristianes demientres los sieglos X y XI, nún procesu
atribuyíu a los nomaos reis misioneros, Olaf I y Olaf II (Santu Olaf). El primer
rei cristianu del país, sicasí, foi Haakon I, nomáu Haakon el buenu, a mediaos
del sieglu X, magar que los sos intentos por esparder el cristianismu ente la
población foron refugaos por esta. Más sero Olaf I, nacíu ente'l 963-969, axuntó
una flota de 390 barcos p'atacar Inglaterra. A la so vuelta a Noruega, en 995,
aportó a Moster, aú construyó una ilesia cristiana, la primera del país. D'ellí
coló al norte, a Trondheim, onde foi aclamáu rei pol Eyrathing nesi mesmu añu de
995 .

El feudalismu nun llegó a desarrollase en Noruega y Suecia na forma na que se
desendolcó nel restu d'Europa. La corona, amás, viose obligada a facer cada
vegada mayores concesiones a la Lliga Hanseática no que cincaba a la economía
del país y el so comerciu esterior, una y bones los préstamos que-y facía a la
corona y la gran deuda d'esta pa cola lliga forciaron a los socesivos reis a
dexar el monopoliu de l'actividá económica en manes de la Hansa. Esto alterió la
estructura social del país: el campesináu viose perafectáu por esta situación,
que torgó amás la formación de la nueva clase burguesa, que nun llegó a esistir
realmente nel país nesta dómina.

Tres de la muerte d'Haakon V, en 1319, Magnus Erikson, un neñu de trés años,
heriedó'l tronu, convirtiéndose nel rei Magnus VII de Noruega. Al tiempu, les
maniobres pa convirtilu nel rei de Suecia, nuna dómina na qu'el cargu de rei de
Suecia y Dinamarca yera electivu, tuvieron ésitu, y Magnus convirtióse d'esta
forma en rei de Suecia y Noruega.

En 1349 la Peste Negra afectó enforma al país, matando al 50-60% de la so
población y llevándolu a la decayencia social y económica. El país quedó na
probeza, y magar que la tasa de mortalidá de la peste foi asemeyada a la que
tuvo nel restu d'Europa, la recuperación llevó-y muncho más tiempu a un país de
población tan escasa y espardida. Primero de la peste vivíen nel país mediu
millón de persones, y tres del pasu d'esta munches granxes quedaron
improductives. Por embargu, la escasez de manu d'obra fizo que les condiciones
del arrendamientu de tierres ameyoraran muncho pa los pocos campesinos que
sobrevivieron a la enfermedá.

Magnus VII gobernó Noruega hasta 1350, cuando foi sustituyíu pol so fíu Haakon
VI. Esti casó en 1363 con Margarita, fía del rei Valdemar IV de Dinamarca, y
tres de la so muerte, en 1379, el so fíu Olaf, que daquella tenía dos años,
convirtióse en rei col nome d'Olaf IV. Esti fora elixíu yá rei de Dinamarca el 3
de mayu de 1376, y asina los dos reinos xuntáronse nuna xunión personal que foi
dirixida, demientres Olaf foi guaje, por so madre, la reina Margarita. Esta
trabayó enforma pa consiguir qu'el so fíu fora tamién elixíu polos nobles suecos
como rei, y tuvo a piques de consiguilo. Nun pudo porque Olaf morrió de sópitu.
Dinamarca nomó a la reina gobernanta temporal, y el 2 de febreru de 1388 Noruega
coronola tamién como reina.

Margarita persabía qu'el so poder taría más afitáu si consiguía alcontrar un rei
que gobernara nel so nome, y escoyó pal cargu a un nietu de la so hermana, Eric
de Pomerania. Nún conceyu de tolos pueblos escandinavos cellebráu en Kalmar Erik
foi coronáu rei de los trés países; asina nació la Xunión de Kalmar.

Suecia separtose de la Xunión de Kalmar en 1521, y Noruega quixo facer lo mesmo.
Sicasí, la rebelión que tentó de consiguilo foi derrotada, y Noruega siguió
axuntada con Dinamarca hasta 1814, 436 años en total. Demientres la época del
romanticismu nacionalista del sieglu XIX dio en llamase a esti periodu la nueche
los 400 años, porque tol poder real, l'alministración y la vida cultural ya
intelectual del reinu taben concentraos en Copenhague. Nostante, estos sieglos
foron de gran prosperidá y progresu pa Noruega, especialmente no que cinca al
comerciu esterior, y nellos recuperose tamién de la catástrofe demográfica que
provocara la Peste Negra. En términos económicos la economía de Dinamarca y la
de Noruega complementábense, aportando la primera el cereal y otros alimentos a
Noruega y esta pescáu, madera y metales a Dinamarca.

Cola llegada del protestantismu al país, en 1536, disolviose l'arzobispáu de
Trondheim, y la ilesia noruega perdió la so independencia, convirtiéndose en
tributaria de la de Dinamarca. La corte danesa quedose colos sos ingresos y les
sos posesiones, y desaniciose tamién el vezu de peregrinar a visitar el templu
de Nidaros, aú se guardaben les reliquies de Santu Olaf. Con ello perdiose
muncho del contactu de Noruega cola vida cultural y económica del restu
d'Europa.

En 1661 Noruega recuperó la so categoría de reinu independiente, magar que
siguía xuníu a Dinamarca. Sicasí, nesti sieglu XVII, tres de varies guerres
perdíes con Suecia, el so territoriu menguó cola perda de les provincies de
Båhuslen, Jemtland y Herjedalen, que viose compensada parcialmente pola
alquisición, a costa de la propia Suecia y de Rusia, de les provincies de Troms
y Finnmark nel norte del país. P'acabar el sieglu una gran fame, en 1695-96 mató
al 10% de la población. Y nun foi la única nin la cabera: ente 1740 y 1800 la
collecha perdiose nueve vegaes, provocando otra vuelta escasez y muerte

Dempués qu'el reinu de Dinamarca-Noruega fora atacáu pol Reinu Xuníu na batalla
de Copenhague (1807) aliose col emperador francés Napoleón Bonaparte, lo que
llevó al país a un estáu de miseria y fame nel añu 1812. Esi aliniamientu del
reinu danés col bandu que había perder la guerra fizo que, n'acabando esta,
perdiera'l territoriu continental de Noruega, que pasó, al traviés del tratáu de
Kiel, a manes del rei de Suecia, que determinó tamién que les antigües
provincies noruegues d'Islandia, Groenlandia y les islles Feroe quedaran
formando parte del reinu danés.

Noruega aprovechó la oportunidá pa declarar la so independencia. Adoptó una
constitución basada na estaunidense y na francesa, y elixió al príncipe danés
Christian VIII como'l so rei el 17 de mayu de 1814. Esta fecha conmemórase
añalmente cola cellebración del día de la constitución noruega nel nomáu
Syttende Mai (17 de mayu). La dixebra, sicasí, duró perpoco. Esti refugu noruegu
a la decisión de les grandes potencies de xuncila a Suecia provocó la guerra
sueco-noruega de 1814. L'exércitu suecu nun yera fuerte abondo pa valtar la
resistencia noruega, pero Noruega nun tenía fondos pa caltener una guerra
llarga, y les grandes potencies intervinieron. Barcos rusos y británicos
bloquiaron la costa noruega y los dos bandos foron obligaos a negociar la
convención de Moss. Acordies colos términos d'ella Christian abdicó de la corona
noruega y autorizó al parllamentu d'esi país a facer los cambeos
constitucionales necesarios pa permitir la unión personal que Noruega foi
forciada a aceptar. El 4 de payares de 1814 Carlos XIII de Suecia foi proclamáu
pol parllamentu como rei de Noruega, entamando así la dómina de la unión
personal de dambos países. Por esti alcuerdu Noruega caltenía la so constitución
lliberal y toles sos instituciones independientes, sacando les d'asuntos
esteriores.

La recuperación de los estrozos causaos poles guerres napoleóniques llevó
tiempu, y el crecimientu económicu foi pequeñu hasta 1830. Entonces entamó la
medría, y tamién el periodu del nacionalismu románticu noruegu, nel qu'esti
pueblu buscó definir y espresar el so carácter nacional distintivu. El
movimientu cubrió toles estayes culturales: lliteratura, con figures como Henrik
Wergeland, Bjørnstjerne Bjørnson, Peter Christen Asbjørnsen o Jørgen Moe;
pintura, con nomes como los de Hans Gude y Adolph Tidemand; o música, con Edvard
Grieg como figura más destacada. Y tamién en política llingüística: los intentos
pa definir un estándar pal llinguaxe escrito dieron llugar a les dos formes
oficiales actuales d'escribir el idioma noruegu: el Bokmål y el Nynorsk.

El segundu rei suecu-noruegu foi Carlos XIV Xuan de Suecia (nomáu Carlos III
Xuan en Noruega), que xubió al tronu en 1818. Reinó hasta 1844, y foi un home de
personalidá complexo. Protexó la constitución y les llibertaes de los sos reinos
nuna dómina de recuperación del puxu del absolutismu n'Europa, lo que-y valió
fama de ser un rei lliberal. Sicasí, yera implacable na so llucha pa desmontar
los movimientos políticos reformistes, y especialmente col movimientu
independentista noruegu, y nun dudaba n'usar a la policía secreta o restrinxir
la llibertá de prensa cuando yera necesario p'algamar el so oxetivu.

El periodu románticu que siguió al reináu de Carlos III Xuan foi una dómina de
cambeos sociales y políticos importantes. En 1854 reconocióse-yos a les muyeres
el derechu d'heriedar propiedaes igual que los homes, y en 1863 finó'l tiempu
nel qu'una muyer soltera tenía una condición asemeyada a la de los menores y
reconocióse-yos a les femes el derechu de poder optar a delles ocupaciones,
siendo l'exemplu más principal d'esto la posibilidá de convertise en mayestres
d'escuela. Pesie a estos cambeos, a mediaos del sieglu XIX Noruega taba perlloñe
de ser una auténtica democracia. Namái los funcionarios, los propietarios y los
burgueses de les ciudaes teníen derechu al votu, y esto provocaba dél
descontentu social.

La sociedá noruega siguía siendo, sicasí, conservadora. La vida, especialmente
la económica, taba dominada por la aristocracia de los profesionales qu'ocupaben
la mayoría de los puestos más importantes del gobiernu. Nun había una burguesía
fuerte que desixera cambeos nesti control aristocráticu, y eso fizo que la marea
revolucionaria que percorrió Europa en 1848 nun afectara muncho a Noruega.
L'únicu movimientu asemeyáu a los que protagonizaron les revueltes nel
continente foi el dirixíu por Marcus Thrane. Esti yera un socialista utópicu
qu'apelló a les clases trabayadores a que provocaran un cambéu d'abaxu arriba na
estructura social. Pa esi fin organizó en 1848 una sociedá de trabayadores en
Drammen. Nunos meses tenía más de 500 miembros y yá publicaba'l so propiu
periódicu, y en dos años organizáranse 300 sociedaes, con más de 20.000 miembros
en total, en tol país. La mayoría d'ellos yeren xente de les clases baxes del
campu y de la ciudá, que sintieron per primer vegada la necesidá de facer causa
común. La revuelta que provocaron foi dominada con facilidá, y Thrane foi
apresáu y condenáu a trés años de cárcel por crímenes escontra la seguridá del
estáu. De la que salió d'ella coló pa los Estaos Xuníos.

En 1898 entró en vigor nel país el sufraxu universal masculín; el femenín habría
esperar hasta 1913.

La xunión con Suecia permitiera caltener a los noruegos el so propiu
parllamentu, sistema xudicial y gobiernu. Los dos pueblos teníen rellaciones
amistoses, y los reis tentaron d'actuar en provechu de los sos dos reinos.
Sicasí, los asuntos esteriores taben en manes del ministru suecu, y col pasu del
tiempu foi viéndose que los intereses de les dos naciones diben siendo
diferentes. La política noruega taba cada vegada más dominada por políticos
lliberales qu'estendíen la democracia parllamentaria, mentantu que la sueca, más
conservadora, siguía permitiéndo-y al rei gran discrecionalidá pa exercer el
poder. Nel ámbetu económicu la economía noruega, más dependiente del comerciu
que la sueca, más industrializada, víase perxudicada poles midíes
proteccionistes del so vecín, y dambos países miraben pa comerciar a diferentes
países (pal Reinu Xuníu los noruegos y p'Alemaña los suecos). La restricción del
llibre comerciu ente los dos países en 1895 fizo que l'interés económicu de la
xunión amenorgárase, y entamó un conflictu qu'había llevar a la dixebra: el
conflictu de los cónsules. Los sucesivos gobiernos noruegos insistíen en qu'el
país había tener les sos propies oficines consulares nel estranxeru, en cuenta
del consuláu únicu designáu pol gobiernu suecu. Esto refugábenlu de contino el
gobiernu suecu y el rei, que víen nello una restricción del derechu real a
determinar la política esterior. Les posiciones foron faciéndose más distantes,
y los dos países aumentaron el so gastu militar, construyendo amás Noruega
delles fortificaciones na frontera con Suecia.

A primeros de 1905 el navieru y políticu Christian Michelsen formó un gobiernu
de coalición ente conservadores y lliberales, col oxetivu espresu d'establecer
un cuerpu consular noruegu distintu del suecu. La llei foi aprobada pol
parllamentu pero, como s'esperaba, foi refugada pol rei Óscar II. El gobiernu
dimitió y, como'l rei nun quixo formar un gabinete nuevu, españó una crisis
constitucional el 7 de xunu de 1905, cuando'l parllamentu noruegu votó por
unanimidá disolver la xunión con Suecia col pretestu de qu'el rei abandonara les
sos funciones como rei de Noruega al refugar formar un nuevu gobiernu. Esti día
ye'l que Noruega considera como'l día que ganó la so independencia, magar que yá
yera llegalmente independiente de facto dende 1814.

El gobiernu suecu, embaxu la influyencia de los social-demócrates, aceptó
negociar la dixebra si se cellebraba un referéndum, daqué qu'el gobiernu noruegu
yá tenía previsto. Esti cellebrose'l 13 d'agostu, con un resultáu de 368.208
votos (99.95%) en favor de la independencia, y namái 184 a la escontra. La
participación fora del 85% del censu, y magar que les muyeres entá nun podíen
votar, les feministes recoyeran al tiempu 279.878 firmes a favor de la
disolución de la xunión.

El 31 d'agostu entamaron les negociaciones, y la bona voluntá de les dos partes
permitió que, magar que se foran disponiendo los exércitos de los dos países en
posición en previsión d'una posible guerra, finaran el 23 de setiembre. El 9
d'ochobre l'alcuerdu foi aceptáu pol parllamentu noruegu, y el 13 d'ochobre pol
suecu. El 26 d'ochobre Óscar II renunció, nel so nome y nel de los sos
descendientes, al tronu noruegu. El parllamentu convocó un segundu referéndum,
pal 12 y 13 de payares, nel qu'el 79% de los votantes apoyó la opción monárquica
frente a la republicana. El gobiernu ofreció-y el tronu al príncipe Carl de
Dinamarca, que lu aceptó el 18 de payares y convirtióse en rei, col nome
d'Haakon VII, el 27 de payares.

Demientres la Primera Guerra Mundial Noruega remaneció neutral. Pesie a ello, ye
cierto que Noruega foi presionada enforma pol Reinu Xuníu pa que-y emprestara, a
bon preciu, una parte cada vegada mayor de la gran flota mercante noruega, y
tamién pa que se xuniera al bloquéu comercial escontra Alemaña. Asina, barcos
mercantes noruegos coles tripulaciones de so viéronse forciaes a navegar con
bandera británica, corriendo'l riesgu de ser fundíos polos submarinos alemanes.
De resultes dellos marinos noruegos perdieron la vida na contienda, y el dañu a
la flota foi talu que pasó de ser la cuarta a la sesta del mundu por volumen al
final de la Gran Guerra.

Na Segunda Guerra Mundial el país tamién proclamó la so neutralidá, pero eso nun
impidió qu'Alemaña la invadiera'l 9 d'abril de 1940, y pesie a qu'el país nun se
preparara militarmente pa esa circunstancia la resistencia prollongose per dos
meses. L'exércitu noruegu replegose pal norte y llanzó una ofensiva sofitada por
soldaos británicos, la conocida como batalla de Narvik, pero foi forciáu a
rendise'l 10 de xunu dempués de que Gran Bretaña retirara l'axuda que-y prestaba
pa desviala a Francia, qu'entamaba d'aquella a ser invadida por Alemaña.

El rei Haakon y el gobiernu colaron pa Rotherhithe, cerca Londres, y sofitaron
la llucha al traviés de discursos na radio y del apoyu que dieron a les acciones
militares clandestines nel país. D'otra banda, el mesmu día de la ocupación el
cabezaleru del pequeñu partíu nacionalsocialista noruegu, Vidkun Quisling, tentó
de facese col poder, pero foi obligáu a retirase polos invasores. El poder quedó
en manes del comandante militar alemán, el Reichskommissar (comisariu del Reich)
Josef Terboven, magar que Quisling incorporose dempués, como ministru
presidente, a un gobiernu colaboracionista controláu por Alemaña. Amás, hasta
15.000 noruegos colaron voluntariamente a lluchar al exércitu alemán y a les
Waffen SS. La parte de la población del país que sofitaba a Alemaña yera menor
que la que lo facía en Suecia, pero ensin dubia yera mayor de lo qu'anguaño se
considera. Ente ellos había personalidaes importantes como Knut Hamsun,
favoratible, pola so ideoloxía nacionalista y patriótica, a la idea d'una Unión
Xermánica compuesta por diversos estaos.

Pero tamién hebo munchos noruegos, y descendientes de noruegos, lluchando nos
exércitos aliaos y nel Exércitu Noruegu Llibre. En xunu de 1940 un grupo de 13
barcos de guerra, 5 aviones y 500 soldaos de la marina noruega colaron pal Reinu
Xuníu siguiendo al so rei. Ellos foron el guañu del exércitu nel esiliu, que
contaba, pal final de la guerra con 58 barcos y 7.500 marineros na so rama
naval, cinco escuadrones de cazas na rama aérea y fuercies de tierra. Dientro
del país, demientres los cinco años d'ocupación, hebo tamién un movimientu de
resistencia que s'enfrentó a los ocupantes cola desobediencia civil y con
acciones terroristes como la destrucción de la planta d'agua pesada de Norsk
Hydro y l'almacén de Vemork, lo qu'alterió'l desarrollu del programa nuclear
alemán. Tamién foi importante la contribución de la marina mercante noruega a la
victoria. Pal tiempu de la invasión yera la cuarta mayor del mundu, y participó
en toles operaciones de guerra d'esti bandu, dende la evacuación de Dunkerque
hasta'l desembarcu de Normandía. N'alcordanza de toos estos socesos cada mes
d'avientu Noruega regala un árbol de Navidá a Gran Bretaña n'agradecimientu pola
so axuda y por agospiar al so rei y gobiernu demientres la guerra. L'árbol
plántase en Trafalgar Square, en Londres.

De 1945 a 1962 el Partíu Llaborista tuvo mayoría absoluta nel parllamentu. El
gobiernu, dirixíu pol primer ministru Einar Gerhardsen, embarcose nún programa
inspiráu poles idees keynesianes que ponía l'énfasis na industrialización
financiada pol estáu y na collaboración ente les organizaciones empresariales y
los sindicatos. Caltuviéronse munches de les midíes de control estatal de la
economía implantaes demientres la guerra, y magar qu'el racionamientu de
productos llácteos llevantose en 1949 siguió habiendo control del preciu y
racionamientu de viviendes y coches hasta 1960. En política esterior la alianza
con Gran Bretaña y los Estaos Xuníos estrechose, porque magar qu'el oxetivu del
Partíu Llaborista yera la economía socialista taba enforma distanciáu del
comunismu, especialmente dempués del güelpe d'estáu comunista de Checoslovaquia
de 1948. El país entamó a recibir axuda estaunidense en 1947, xuniose en 1948 a
la Organización pa la Cooperación y el Desarrollu Económicu y foi miembru
fundador de la Organización del Tratáu del Atlánticu Norte en 1949.

En 1969 la Phillips Petroleum Company descubrió petroleu nel campu Ekofisk, al
oeste del país, y en 1973 el gobiernu fundó la compañía petrolifera estatal,
Statoil. Sicasí, la producción de crudu nun dio beneficiu netu al país hasta
l'entamu de la década de 1980, cuando s'amortizaran les grandes inversiones de
capital que foran necesaries pa poner en funcionamientu la estracción de
petroleu. Noruega foi un miembru fundador de l'Asociación Europea de Llibre
Comerciu. Cellebráronse, en 1972 y 1994, dos referenda p'axunise a la Comunidá
Económica Europea, que ganaron por poca diferencia los contrarios a esa xuntura.

En 1981 xubió al poder un gobiernu conservador dirixíu por Kåre Willoch, que
camudó la política económica ya implantó un programa de recortes d'impuestos,
lliberalización económica, desregulación de mercaos y midíes
anti-inflacionistes. La so socesora al frente del gobiernu, la llaborista Gro
Harlem Brundtland, caltuvo delles de les polítiques del so antecesor, magar
qu'enfotándose tamién en cuestiones como la seguridá social, l'aumentu de los
impuestos, la ecoloxía y el feminismu. Pa finales de la década de 1990 el país
tenía pagao toa la so delda esterna, y entamó a acumular el so superávit
presupuestariu nún fondu soberanu qu'en 2015 ye'l mayor del mundu. Cuántu d'esi
beneficiu tien de gastase pol gobiernu y cuántu tien de guardase nel fondu
soberanu ye una de les cuestiones polítiques más discutíes nel país.

En 2011 el país quedó ablucáu polos atentaos realizaos por Anders Behring
Breivik, que punxo un coche bomba nel distritu gubernamental d'Oslo y dempués
foi a la islla d'Utoya, aú había una reunión de les xuventúes del Partíu
Llaborista, y entamó a disparar indiscriminadamente. El resultáu final de la
xornada foi 77 muertos y 319 firíos. Finalmente, les eleiciones parllamentaries
de 2013 llevaron a los conservadores del Partíu Conservador y del Partíu del
Progresu al poder.

Noruega compriende la parte occidental de la península escandinava, nel norte
d'Europa. La so llinia costera, peraccidentada y rota por grandes fiordos y
miles d'islles, enmarca pel noroeste la estrencha faza de terrenu que forma'l
territoriu continental del país, separtáu de Suecia polos montes Kjolen. El país
comparte 1.619 km de frontera con Suecia, 727 con Finlandia y 196 con Rusia al
este. Pel norte, el oeste y el sur el país ta arrodiáu por dellos mares: el mar
de Barents, el mar Noruegu, el mar del Norte y el estrechu de Skagerrak.

Nos sos 323.802 km² de territoriu continental domina'l terrén montañosu, con
bayura de formaciones naturales diferentes que son resultáu de l'aición de los
glaciares prehistóricos. Los más nomaos d'ente ellos son los fiordos, canales
profundas na tierra que foron inundaes pol mar al final de la edá del xelu. El
mayor ye'l Sognefjord, que colos sos 204 km ye'l más llargu del mundu, y tamién
el más profundu. Tamién ta en Noruega el llagu con más profundidá del
continente, el Hornindalsvatnet. El permafrost, capa de suelo a la temperatura
de conxelación del agua, cubre les rexones montañoses más altes, y tamién na
meseta del interior del condáu de Finnmark; y pueden atopase munchos glaciares.

El suelu tien una mayoría de roca granítica y gneis, magar que nun ye raro topar
pizarra, arenisques o arcilla, y tamién depósitos de sedimientu marín nes zones
más baxes. Los niveles de temperatura y lluvia del país son mayores de los que
podíen esperase pola so situación latitudinal, especialmente na fastera costera,
pola aición de la corriente del Golfu. Nel so territoriu continental estrémense
cuatro estaciones, con inviernos que son más fríos y secos nel interior que na
faza costera. La fastera más septentrional del país tien un clima subárticu
marítimu, y Svalbard un clima árticu, cola tundra como bioma dominante.

El total d'especies que viven en Noruega inclúi 16.000 especies d'insectos (más
de 4.000 d'elles entá sin describir), 20.000 especies d'algues, 1.800 especies
de líquenes, 1.050 especies de mofu, 2.800 especies de plantes vasculares, cuasi
7.000 de fungi, 450 especies de páxaros (de les que 250 añeren nel país), 90 de
mamíferos, 45 de pexes d'agua dulce, 150 de pexes d'agua salao, 1.000 especies
d'invertebraos d'agua dulce y 3.000 d'invertebraos d'agua salao[Llistáu
d'especies de fauna y flora noruega (en noruegu).

Hai 4.599 d'ente toes elles qu'apaecen nel Llibru Colloráu de fauna amenazao del
2010. Diecisiete apaecen pola so escasez global, pesie a que la so población en
Noruega ye abondante: el castor euroasiáticu ye un exemplu d'ello. Arriendes
d'elles la llista inclúi 418 especies de fungi, asociaes na so mayoría a los
bosques vírxenes de tamañu cada vegada más menguáu, 36 de páxaros y 16 de
mamíferos. Hai 276 del total d'especies amenazaes que tán en riesgu críticu,
como'l llobu gris, el zorru árticu y la rana verde centrueuropea.

El mayor depredador de les agües noruegues ye'l cachalote, y el pez más grande
el tiburón pelegrín. L'osu polar ye'l mayor depredador de les islles ártiques
noruegues, mentantu que l'osu pardu ye'l mayor d'ente los del so territoriu
continental. L'animal más grande ye l'alce.

Noruega tenía, n'ochobre de 2013, una población de 5.096.300 habitantes. Magar
que la mayoría d'ellos son noruegos (una etnia xermánica) de nacencia, dende
finales del sieglu XX el país atrái munchos inmigrantes d'otres partes del
mundu, xentes de diferentes cultures y relixones que falen les llingües de so,
munches vegaes perestremaes de la noruega. En 2012 un estudiu oficial amosó
qu'el 86% de la población tenía polo menos ún de los sos pás nacíu en Noruega.
El restu la población, 710.000 persones, yeren d'orixe foriatu o descendientes
de foriatos; esti númberu incluyía 117.000 fíos d'estos inmigrantes yá nacíos en
Noruega. D'ellos el 39% (323.000) viníen d'otros países occidentales (Europa,
América del Norte o Australia), y el 61% restante (505.000) d'otros continentes
Hai inmigrantes en toles fasteres de Noruega, magar que la mayor concentración
d'ellos dase n'Oslo, onde son el 31% de la población, en Drammen (20%) y en
Stavanger (16%).

La emigración dende Noruega foi especialmente numberosa nel sieglu XIX. Nesa
dómina, na qu'había condiciones económiques perdifíciles nel país, decenes de
miles de persones colaron p'América del Norte. Los más d'ellos asentáronse nel
Mediu Oeste estaunidense y na fastera septentrional de la costa pacífica del
subcontinente. Acordies col U.S. Census Bureau(oficina del censu de los Estaos
Xuníos), cuasi 4,7 millones d'estaunidenses identifíquense como
noruego-americanos, un númberu mayor qu'el de los noruegos que viven en Noruega.
Nel censu canadiense de 2011, pela so banda, 452.705 canadienses identificáronse
como xente con antepasaos noruegos.

No que cinca a la inmigración, el númberu d'inmigrantes o de fíos de dos
inmigrantes que vivíen en Noruega a 1 de xineru de 2013 yera de 710.465, un
14,1% de la población total. El total d'inmigrantes qu'entren añalmente nel país
vien aumentando dende l'entamu del sieglu XXI, una y bones pasoes de los 13.613
de media nel periodu 2001-2005 a los 37.541 de media nel quinqueniu 2006-2010.
Esti aumentu débese en bona parte al incrementu de la inmigración de residentes
de la Xunión Europea, y especialmente de Polonia. Los inmigrantes son
responsables del 72% del incrementu de la población noruega, si sumamos los que
lleguen al país y al 17% de tolos nacimientos del país, que son fíos de dos
inmigrantes. Rescamplen ente ellos los fíos de pas pakistaninos, somalinos y
vietnamites.

Los noruegos d'orixe pakistanín son la minoría non europea más importante, con
más de 32.700 miembros que viven na so mayoría en y alredor d'Oslo; tamién son
importantes los grupos d'orixe iraquí y somalín. Dempués de la incorporación de
nuevos países a la Xunión Europea en 2004 tien aumentao'l númberu d'inmigrantes
d'Europa central y septentrional, de forma que los grupos con mayor crecimientu
en númberos absolutos en 2011 son los de les persones qu'aporten a Noruega dende
Polonia, Lituania y Suecia.

Noruega esfruta de la segunda mayor renta per capita del mundu, tres de
Luxemburgu, y la cuarta axustada al poder adquisitivu. Ye'l país coles mayores
reserves de capital per capita, y ye, dende 2009 a 2014, el país qu'ocupa'l
primer llugar na llista del Índiz de Desarrollu Humanu ellaboráu por Naciones
Xuníes.. Gracies a les sos esportaciones de gas y petroleu, al bon estáu de la
so economía y a la riqueza nacional acumulada ye previsible qu'el país siga ente
los más ricos del mundu nos prósimos años.

La economía noruega ye un exemplu d'economía mixta, un estáu del bienestar
capitalista y prósperu qu'amiesta una economía de llibre mercáu cola propiedá
estatal de les empreses de los sectores claves de la economía. Amás, un 30% de
la fuercia de trabayu ta emplegada pol gobiernu (el porcentaxe más altu de la
OCDE) La tasa de desempléu ye perbaxa, y los salarios por hora tán ente los más
altos del mundu. Amás, y de resultes de los valores igualitarios de la so
sociedá les diferencies ente los sueldos de los trabayadores peor pagaos y los
altos directivos de les empreses son muncho menores que nos demás países de la
Europa occidental, lo que s'espeya tamién nel so coeficiente Gini, perbaxu.

Los noruegos refugaron en referéndum, en 1972 y 1994, xunise a la Xunión
Europea. Por embargu, y al igual qu'Islandia y Liechtenstein, participa del
mercáu común d'esta al traviés del alcuerdu de formación del Área Económica
Europea, qu'establez les árees económiques nes que han ser d'aplicación los
trataos europeos. La pesca, l'agricultura y la estracción de petroleu nun tán
incluyíes nel alcuerdu. Noruega tamién participa nel alcuerdu Schengen y notros
alcuerdos intergubernamentales ente los miembros de la Xunión Europea.

Los beneficios de la esportación d'hidrocarburos (petroleu y gas natural)
conformen el 50% del total del valor de les esportaciones del país, y
representen más del 20% del Productu Nacional Brutu del país. Noruega ye'l
quintu mayor esportador del mundu de petroleu y el terceru de gas. El gobiernu
controla la esplotación de los sos recursos petrolíferos con una combinación de
propiedá estatal de los principales operadores en los campos petrolíferos (tien
el 100% de la propiedá de Petoro y SDFI, y el 62% de la de Statoil) y el control
de la esploración y producción de los diferentes campos petrolíferos.
P'aprovechar los beneficios d'esa riqueza el gobiernu estableció, en 1995, un
fondu soberanu nel qu'invertir los beneficios del petroleu: ingresos, impuestos,
dividendos de les empreses de propiedá estatal... Los oxetivos pretendíos al
fundalu yeren evitar el recalentamientu d'una economía con escesu de liquidez,
minimizar los efectos de la volatilidá de los precios de los hidrocarburos y
obtener fondos pa compensar l'aumentu de gastos que ha provocar el progresivu
avieyamientu de la so población.

El fondu nómase Statens pensjonsfond Utland (Fondu Gubernamental de Pensiones),
magar que ye conocíu coloquialmente como Oljefondet (el Fondu del Petroleu), y
ye'l mayor del mundu. N'agostu de 2014 controlaba unos activos valoraos en
870.000 millones de dólares, esto ye, un 174% del PNB del país. Ye'l mayor fondu
soberanu del mundu, y controla el 1,3% de toles acciones de los mercaos
bursátiles europeos y más del 1% de les acciones del mundu. El Bancu Central
noruegu opera al traviés d'oficines d'inversión en Londres, Nueva York y
Shanghai, ya invierte siguiendo unes directrices establecíes pol gobiernu.
Asina, les caberes, de 2007, permiten al fondu invertir hasta'l 60% del so
capital n'acciones (un 40% hasta esi añu), mentantu qu'el restu ha d'invertise
en bonos (deuda pública) ya inversiones inmobiliaries. El fondu invierte con
criterios éticos, de forma que tien prohibío invertir, por exemplu, en compañíes
que producen componentes de les armes nucleares. L'esquema d'inversión del fondo
noruegu, pertresparente, ye oxetu d'allabancia xeneral pola comunidá
internacional. La cayida de los precios de les acciones de les bolses en
setiembre de 2008 permitió al fondu comprar más acciones a precios menores, de
resultes de lo cual pa payares de 2009 yá tenía recuperaes toles pérdides
causaes pola tormenta bursátil. La integridá del fondu ta protexida tamién por
una norma presupuestaria, la Handlingsregelen, que nun permite al gobiernu
retirar más del 4% del dineru del fondo añalmente (considérase qu'esi ye
l'interés normal qu'obtien coles sos inversiones).

Acordies cola so Constitución, aprobada el 17 de mayu de 1814 ya inspirada pola
Declaración d'Independencia de los Estaos Xuníos de 1776 y la Revolución
francesa de 1789, Noruega organízase como un estáu unitariu con una monarquía
constitucional y un sistema parllamentariu de gobiernu. El rei ye'l xefe del
estáu, y el primer ministru ye'l cabezaleru del gobiernu. El poder ta separtáu
ente les rames llexislativa, executiva y xudicial del gobiernu.

El rei caltién, teóricamente, poder executivu. Por embargu, y de resultes de la
introducción d'un sistema parllamentariu, el rei desarrolla namái funciones
representatives y ceremoniales, como el nomamientu formal del primer ministru y
los sos ministros y la aceptación, si se da'l casu, de la so dimisión. Ye,
tamién, comandante en xefe de les Fuercies Armaes y ye'l representante
diplomáticu másimu del país nel esterior y símbolu de la unidá del mesmu.
L'actual rei, Harald V, foi coronáu en 1991, y ye'l primer rei nacíu nel país
dende'l sieglu XIV. El so fíu Haakon ye'l so heriede al tronu.

El poder executivu prácticu, asina, exércelu'l primer ministru.
Constitucionalmente, el poder llexislativu compártenlu el gobiernu y el
parllamentu, pero esti caberu, unicameral, ye'l cuerpu llexislativu supremu.
Noruega organízase como una democracia representativa, y el so parllamentu puede
aprobar una llei por mayoría simple de los sos 169 miembros, elexíos por
representación proporcional de los sos 19 condaos cada cuatro años. 150 d'ellos
escuéyense directamente nos condaos, y los 19 asientos restantes repártense en
función de los votos nacionales totales obteníos por caún de los partíos, nún
intentu de que la representación axústese más al votu popular. Un partíu
necesita algamar a lo menos un 4% de los votos pa tener el derechu a obtener
dalgún d'esos asientos extra. El parllamentu noruegu, nomáu Stortinget (Gran
Asamblea), ratifica los trataos nacionales aprobaos pol executivu, y puede
procesar a cualisquier miembru del gobiernu si camienta que los actos de so son
inconstitucionales y espulsalu del so cargu.

El primer ministru ye un miembru del parllamentu qu'obtién el sofitu de la
mayoría de los representantes d'esti, y aveza a ser el cabezaleru del partíu
políticu más votáu. Xeneralmente dengún partíu obtién la mayoría absoluta, polo
que suelen formase gobiernos de coalición. El primer ministru noma al so conseyu
de ministros, formáu xeneralmente por persones del partíu o partíos que
sofitaron el so nomamientu, y exerce'l so poder acordies colo que recueye la
Constitución. De resultes del so pasáu monárquicu la Ilesia Luterana de Noruega
ye la iglesia nacional, y ye obligao que más de la metá de los ministros del
gabinete seyan miembros d'esa Ilesia. Esta práctica, y en xeneral la cuestión de
la separación de la Ilesia y l'Estáu, ye cada vegada más controvertida nel país,
una y bones hai munchos que creyen que ye tiempu de cambiar esti vezu pa qu'el
gobiernu pueda espeyar la creciente diversidá de la población.

Los principales partíos políticos tienen sío, tradicionalmente, el Partíu
Conservador y el Partíu Llaborista. Nos entamos del sieglu XXI dominó'l segundu,
que gobernó dende 2005 a 2013 nuna coalición d'izquierdes qu'incluyía al Partíu
de la Izquierda Socialista y el Partíu de Centru. En 2009 el Partíu Conservador
y el Partíu del Progresu recortaron terrenu, pero nun algamaron alcuerdos coles
otres formaciones con representación parllamentaria (Partíu Lliberal y Partíu
Demócrata-Cristianu) y el cabezaleru llaborista Jens Stoltenberg siguió siendo
primer ministru. En setiembre de 2013 finó'l so mandatu. Nes elecciones d'esi
añu los dos partíos de dereches, con un programa nel que prometíen recortes
d'impuestos, más gastu n'infraestructuras ya educación, meyores servicios y
regles más estrictes pa la inmigración, algamaron la mayoría necesaria pa
gobernar. Erna Solberg convirtióse asina na segunda muyer qu'ocupaba'l cargu de
primera ministra del país.

El poder xudicial ye l'encargáu de facer cumplir les lleis creaes y enmendaes
nel parllamentu. El so muérganu cimeru ye'l Tribunal Supremu, formáu por 19
xueces y presidíu pol Høyesterettsjustitiarius (xefe de xusticia), y compónenlu
tamién cortes d'apelación, xulgaos de ciudá y de distritu y xulgaos de
conciliación. La nominación de un xuez pa que forme parte del Tribunal Supremu
correspuénde-y al primer ministru, pero tien de ser aprobada pol parllamentu y
confirmada formalmente pol rei nel conseyu d'estáu. El poder xudicial, que ye
independiente de los otros dos, tien como misión regular el sistema xudicial del
país, interpretar la Constitución y facer cumplir les lleis aprobaes pol
parllamentu, amás de comprobar que los poderes executivu y llexislativu cumplen
colo previsto na llexislación vixente en cada momentu.

Noruega abolió la pena de muerte en tiempu de paz en 1902, y pa crímenes de
guerra y traición en tiempu de guerra en 1979.

Noruega tien embaxadores en 86 países, y hai 60 países que tienen embaxada en
Oslo. Noruega ye miembru fundador de les Naciones Xuníes, la OTAN, el Conseyu
d'Europa y la Asociación Europea de Llibre Comerciu. Amás, solicitó l'ingresu na
Xunión Europea y les instituciones que la precedieron en 1962, 1967 y 1992.
Sicasí, los noruegos, consultaos en referéndum, refugaron l'ingresu en 1972 y
1994. Dempués d'esti caberu referéndum el país caltúvose como miembru del Área
Económica Europea, un alcuerdu que garantizó l'accesu del país al mercáu únicu
de la Xunión cola condición de qu'incluyera na so llexislación les lleis
consideraes importantes por esta. Dende esi añu, amás, los socesivos gobiernos
noruegos solicitaron participar en dellos muérganos comunitarios non incluyíos
nel alcuerdu del Área Económica Europea. Asina, forma parte, ensin votu, de la
Política Común de Defensa y Seguridá, del alcuerdu Schengen y de l'Axencia
Europea de Defensa.

Les fuercies armaes de Noruega comprienden un total de 16.500 efectivos
(incluyendo los emplegaos civiles). Acordies colos planes de movilización de
2009 la movilización aumentaría esti númberu hasta los 83.000 combatientes. El
país tien serviciu militar, con 6-12 meses d'entrenamientu, tamién pa les
muyeres por llei dende 2013. 2015 ha ser el primer añu nel qu'esta disposición,
única nún país de la OTAN, fágase efectiva. Sicasí, de magar el final de la
Guerra Fría, que supunxo el fin de l'amenaza potencial soviética, son perpocos
los que tienen que dir al serviciu militar obligaos, y el reclutamientu ye
prácticamente voluntariu. L'exércitu depende del ministru de Defensa, y el so
comandante en xefe ye'l rei. Inclúi dellos cuerpos militares: l'Exércitu de
Tierra, la Marina, la Fuercia Aérea, el cuerpu de Ciberdefensa y la Guardia
Nacional.

El país ye mimembru de la OTAN dende la so fundación el 4 d'abril de 1949. Amás,
tien contribuyío a delles misiones de paz nel contestu de les Naciones Xuníes,
la OTAN y la Política Común de Defensa y Seguridá de la Xunión Europea.

Noruega ye un estáu xunitariu dividíu en 19 condaos (fylker), alministraos al
traviés d'asamblees de condaos votaes polos ciudadanos qu'escueyen al gobernador
del condáu. Arriendes d'elli, el rei y el gobiernu tán representaos en cada
condáu por un fylkesmann, que fai les veces de gobernador efectivu. Los condaos
sodivídense en 430 conceyos (kommuner), alministraos por conseyos municipales
elexíos polos ciudadanos y dirixíos por un alcalde y un garapiellu de conceyales
con poder executivu. Oslo, la capital, ye al tiempu un condáu y un conceyu. Hai
96 poblaciones con estatus de ciudá, y la mayoría de les vegaes les llendes de
la ciudá coinciden cola de los sos conceyos respectivos. Sicasí, estos conceyos
urbanos inclúin grandes fasteres ensin urbanizar y desarrollar; asina, el d'Oslo
inclúi viesques perestenses asitiaes al norte y al sureste de la ciudá, mentantu
que más de la mitá del conceyu de Bergen ye terrenu montunu.

La llingua foriata que deprenden los noruegos na escuela ye l'inglés. De
resultes la mayoría la población, especialmente los que nacieron dempués de la
Segunda Guerra Mundial, puede espresase nesa llingua. L'alemán, el francés y
l'español suelen deprendese como tercera llingua, y en delles escueles urbanes
ufiértase la posibilidá de deprender rusu, xaponés, italianu, llatín o chinu.
Tradicionalmente considérase al inglés, el alemán y el francés les principales
llingües foriates del país, y asina usábense nos pasaportes hasta la década de
1990 y los estudiantes universitarios tienen el derechu d'usales pa escribir les
sos tesis doctorales.

La mayoría los noruegos tán bautizaos y son miembros de la Ilesia de Noruega,
una ilesia cristiana luterana que, hasta la enmienda constitucional del 21 de
mayu de 2012, yera la ilesia oficial del estáu. La constitución, sicasí, tovía
obliga a qu'el rei seya luteranu y a que los valores del país básense na so
herencia cristiana y humanista. L'afiliación a la ilesia ta bastante estendida:
el 77% de los noruegos pertenecíen a esta ilesia a 1 de xineru de 2012. El 66%
de los recién nacíos en 2011 bautizáronse y el 65% de los mayores de 15 años
recibieran la confirmación. Sicasí, namái un 20% de los noruegos, según una
encuesta realizada por Gallup en 2009, consideren que la relixón ocupa un llugar
importante na so vida, no que ye'l cuartu porcentaxe más pequeñu del mundu
detrás de los d'Estonia, Suecia y Dinamarca. Les estadístiques amosaben, al
entamu de la década de 1990, qu'ente'l 4,7% y el 5,3% de los noruegos asistíen
semanalmente a la ilesia; los datos de 2009-2010 indiquen qu'el porcentaxe baxó
al 2%, el menor de toa Europa.

En 2010 el 10% de la población nun tenía filiación relixosa, y otro 9% (431.000
persones) pertenecíén a otres ilesies. El 4,9% pertenecíen a otres ilesies
cristianes, destacando la católica, a la que pertenecíen 83.000 persones en 2009
según les estadístiques oficiales y 115.234 en 2012 según un artículu del
periódicu Aftenposten qu'estimaba la población católica o con antepasaos
católicos en cerca de 200.000 persones. A ellos hai que seumar 39.600
pentecostalianos, 19.600 miembros de la Ilesia Evanxélica Luterana Llibre de
Noruega, 11.000 metodistes, 9.900 baptistes, 9.900 ortodoxos, 6.800 miembros de
la Ilesia Cristiana de Brunstad, 5.100 adventistes y cantidaes menores de
cristianos asirios y caldeos. Les congregaciones luteranes sueca, finlandesa ya
islandesa tienen en total unos 27.500 miembros, y hai 4.000 miembros de la
Ilesia de Xesucristo de los Santos de los Últimos Díes y 12.000 testigos de
Xehová.

Ente les relixones non cristianes la más espardida ye l'Islam, con 106.735
fieles, los más d'ellos somalinos, árabes, bosnios, albaneses y turcos
inmmigrantes, amás de por noruegos de antepasaos pakistaninos. Predomina l'islam
sunní, magar que hai tamién minoríes importantes de xiíes y ahmadíes. Tamién
viven en Noruega 819 xudíos, 5.900 hinduistes, 3.000 sikhs qu'aportaron al país
na década de 1970, 14.000 budistes y 1.000 bahá'i, amás de 84.500 persones que
tán afiliaes a l'Asociación Humanista Noruega.

Neto que notros países escandinavos los antiguos noruegos practicaben una forma
de paganismu xermánicu conocíu como paganismu norse. Les práctiques relixoses
d'esta relixón foron prohibíos a finales del sieglu XI, al completase la
cristianización del país, pero entá pueden verse restos d'estes creyencies
tradicionales en forma de nomes de persona o de llugar, nos días de la semana y
notres pallabres d'usu cotidianu. Dientro del interés contemporáneu polo antiguo
hai un revival d'estes práctiques relixoses paganes, con delles asociaciones
que, magar del so escasu númberu de fieles, consiguieron, como el Foreningen
Forn Sed, el reconocimientu del so calter d'organización relixosa.

La minoría sami conservó la so relixón xamanística hasta'l sieglu XVIII, cuando
la presión de misioneros daneses y noruegos acabó por convertir a la mayoría al
cristianismu. Neto que col paganismu norse, anguaño pretende recuperase esi
xamanismu sami (Noaidevuohta), y delles celebridaes noruegues y sami presumen
d'usar xamanes como guíes espirituales.

La cultura tradicional de los granxeros noruegos sigue teniendo la so
importancia dientro la cultura noruega contemporánea. Nel sieglu XVIII inspiró
un fuerte movimientu nacionalista románticu, que floreció al sieglu siguiente
colos esfuercios nacionalistes por desarrollar una identidá independiente nes
estayes artística, lliteraria y musical. El esfuerciu prollóngase anguaño col
sofitu gubernamental a les esposiciones y proyectos culturales que refuercen
esta identidá. Los traxes tradicionales de los granxeros noruegos, nomaos
folkedraft, y traxes modernos inspiraos nellos, nomaos bunad, son perusaos en
cellebraciones y fiestes especiales.

La cocina noruega tradicional básase na materia prima disponible en Noruega,
país de llarga tradición agrícola y pescadora: salmón (frescu y curáu), arenque
(escabecháu o marináu), trucha, abadexu y otros pexes forman parte importante
d'una dieta qu'inclúi tamién quesu, productos llácteos y toa triba de panes. Ye
tamién frecuente l'usu de carne de caza na ellaboración de platos. Ente los más
tipicos del país rescamplen: el lefse, un pan ensin formientu fecho de patata
que se come cubiertu de mantequilla y azúcar, especialmente per Navidá; el
lutefisk, platu fechu a base de pescáu secu; el smalahove, cabeza d'oveya asada
demientres trés hores y servida con patates; el pinnekjøtt, a base de carne de
corderu; el raspeball, el fårikål...

La historia la lliteratura noruega entama cola poesía Edda y skáldica de los
sieglos IX y X, con Bragi Boddason y Eyvindr Skáldaspillir como autores más
destacaos. La llegada del cristianismu alredor del añu 1000 punxo al país en
contactu col conocimientu européu de la época, que amestose cola tradición oral
nativa y la influencia islandesa pa dar llugar a dalgunes de les más importantes
obres de la lliteratura medieval noruega (fines del sieglu XII - entamos del
sieglu XIII): Historia Norwegiæ (una historia de Noruega, d'autor anónimu),
Þiðrekssaga (una saga de noveles de caballería del sieglu XIII) and Konungs
skuggsjá (L'espeyu del rei, obra especulativa sobre política y moralidá
espublizada en 1250).

El tiempu de la xunión de Noruega con Suecia y Dinamarca primeru y con Dinamarca
dempués (1387-1814) foi una dómina oscura pa la lliteratura noruega, na que
malpenes pueden citase dellos autores destacaos como Petter Dass o Ludvig
Holberg. El resurdimientu había de venir de la mano de dos fechos importantes:
l'establecimientu en Christiania (anguaño Oslo) d'una universidá, y la
proclamación de la constitución noruega en 1814. Del riscar de la lliteratura
nesti sieglu dan cuenta escritores qu'algamaron sonadía primero n'Escandinavia y
dempués universalmente: Henrik Wergeland, Peter Christen Asbjørnsen, Jørgen Moe
y Camilla Collett.

A finales del sieglu XIX viviose la edá dorada de la lliteratura noruega, pues
coincidieron nel tiempu los nomaos cuatro grandes: Henrik Ibsen, Bjørnstjerne
Bjørnson, Alexander Kielland y Jonas Lie. Les noveles de temática campesina de
Bjørnson, como En glad gutt (Un neñu feliz) o Synnøve Solbakken, son obres
típiques del nacionalismu románticu noruegu de la dómina, y Kielland fízose
famosu polos sos cuentos y noveles naturalistes. No que cinca a Ibsen, magar que
foi un pilar básicu del nacionalismu románticu tempranu (especialmente cola so
obra Peer Gynt), paso a la posteridá principalmente polos sos drames realistes
(Vildanden -El patu xabaz- y Et dukkehjem -Casa de moñeques-), que causaron gran
revuelu pola so sincera descripción de la vida de les clases medies y la so
corrupción económica, la frecuente infelicidá conyugal, les infidelidaes...

Nel sieglu XX trés novelistes noruegos ganaron el Premiu Nobel de Lliteratura:
Bjørnstjerne Bjørnson en 1903, Knut Hamsun en 1920 y Sigrid Undset en 1928. Paga
la pena tamién dexar constancia, pola so importancia, d'otros escritores como
Dag Solstad, Jon Fosse, Cora Sandel, Olav Duun, Olav H. Hauge, Gunvor Hofmo,
Stein Mehren, Kjell Askildsen, Hans Herbjørnsrud, Aksel Sandemose, Bergljot
Hobæk Haff, Jostein Gaarder, Erik Fosnes Hansen, Jens Bjørneboe, Kjartan
Fløgstad, Lars Saabye Christensen, Johan Borgen, Herbjørg Wassmo, Jan Erik Vold,
Rolf Jacobsen, Olaf Bull, Jan Kjærstad, Georg Johannesen, Tarjei Vesaas, Sigurd
Hoel, Arnulf Øverland y Johan Falkberget.

Cola conversión del país al cristianismu entamó la construcción d'ilesies.
Importose de la Europa continental el vezu de construyir en piedra los edificios
más importantes, siendo'l primeru d'ellos la catedral de Nidaros en Trondheim.
La mayoría los templos, sicasí, ficiéronse en madera. Son los stavkirke,
construcciones de madera con un armazón de gruesos postes circulares (stav)
llevantaes enriba d'un pódium de piedra pa evitar la pudrición de la madera.
Munches d'elles, dalgunes de más de 800 años d'antigüedá, siguen entá en pie,
representando la aportación noruega más singular a la historia la arquitectura.
Una d'elles, la d'Urnes (llevantada alredor de 1130) foi declarada Patrimoniu de
la Humanidá pola UNESCO.

Nel sieglu XVII, na dómina de la monarquía danesa, llevantáronse ciudaes y
pueblos como Røros, con calles estrenches flanqueaes por cases de madera qu'entá
pueden vese anguaño cuasi inalteraes y una ilesia barroca.

Oslo convirtióse na capital del país dempués de la dixebra de la xunión con
Dinamarca. L'arquitectu Christian H. Grosch foi l'encargáu de diseñar los
primeros edificios de la Universidá d'Oslo, la Bolsa y dellos otros edificios y
ilesies. A entamos del sieglu XX reconstruyose la ciudá d'Ålesund, por
influencia francesa, n'estilu Art Nouveau; y na década de 1930 espardiose pel
país, como pol restu de la Europa occidental, el funcionalismu na arquitectura.
De l'arquitectura de los tiempos más recientes rescampla el parllamentu Sami,
llevantáu en Kárášjohka con diseñu de Stein Halvorson y Christian Sundby. La so
cámara de debate ye una abstracción en madera d'un lavvo, la tienda tradicional
usada polos nómades sami.

Demientres un llargu periodu la pintura noruega tuvo dominada por estilos
importaos d'Holanda, Alemaña y Copenhague. Nun habría ser hasta'l sieglu XIX
cuando hubiera una auténtica pintura noruega, primero a base de retratos y
dempués con obres de paisaxes. Una figura señalada d'esta pintura de paisaxe foi
Johan Christian Dahl (1788–1857), formáu en Dresde (Alemaña), dende aú regresó
al so país pa pintar los paisaxes de la Noruega occidental, definiendo así por
primer vegada la pintura noruega.

La independencia del país estimuló a los pintores na so búsqueda d'una identidá
noruega na pintura. Finxos destacaos nesi camín foron artistes como Kitty
Kielland, una pintora qu'estudió con Hans Gude, y Harriet Backer, que na so obra
vese la influyencia del impresionismu. Tamién son pa nomar Frits Thaulow,
impresionista, y Christian Krohg, pintor realista famosu polos sos cuadros de
prostitutes. Citaremos, p'acabar, a Harald Sohlberg, un pintor neorrománticu
recordáu polos sos cuadros de Røros, y el pintor figurativu Odd Nerdrum.

Nota aparte merezla Edvard Munch (1863-1944), un pintor simbolista-espresionista
que se fizo mundialmente famosu pola so composición Skrik (El gritu), de la que
se diz que representa l'ansiedá del home modernu.

Noruega tien sío, a lo llargo la so historia, un país progresista, con
llexislaciones y polítiques d'apoyu a los derechos de les muyeres, les minoríes
y los gays y lesbianes. Yá en 1884 171 personalidaes importantes del país, ente
ellos cinco antiguos primeros ministros conservadores y lliberales, cofundaron
l'Asociación Noruega en favor de los Derechos de les Muyeres. Esta asociación
enfotose, con ésitu, n'algamar los derechos femeninos a la educación, al votu,
al trabayu y, en xeneral, a toles midíes que permitieran la igualdá de xéneru.
Dende la década de 1970 la igualdá de xéneru entró tamién a formar parte de
l'axenda gubernamental cola creación d'una institución pública que promueve la
igualdá de xeneru. La so acción sofítenla tamién organizaciones civiles, como'l
Norges kvinnelobby, un lobby feminista qu'agrupa a les organizaciones que
lluchen pola igualdá de derechos pa les muyeres. En 1990 foi el primer país en
reconococer la Convención 169 de la OIT sobre pueblos indíxenes, y tamién el
primer país del mundu en promulgar una llei antidiscriminatoria pa protexer los
derechos de gays y lesbianes. En 1993 convirtióse nel segundu país en llegalizar
les uniones civiles ente pareyes del mesmu sexu, y el 1 de xineru de 2009 nel
sestu país en garantizar la igualdá total del matrimoniu heterosexual y
l'homosexual.

En 1990 introduciose una enmienda na Constitución pa garantizar l'absolutu
derechu del primoxénitu, seya home o muyer, a heredar el tronu del país. Sicasí,
como la llei nun tenía carácter retroactivu, l'actual herederu ye'l fíu varón de
más edad. Y, dientro de les sos acciones en favor de los derechos humanos, el
país agospia, añalmente, el Fórum de la Llibertá d'Oslo, un evento que la
revista The Economist piensa que ta camín de ser l'equivalente, nel ámbetu de
los derechos humanos, del foru económicu de Davos

Otramiente, el país nun ta tan avanzáu nel campu de la separación Ilesia-estáu.
En 2012 el parllamentu votó a favor de dá-y a la Ilesia Luterana de Noruega una
mayor autonomía, confirmada por una enmienda constitucional el 21 de mayu de
2012. Hasta esi añu los miembros del parlamento teníen que ser miembros de la
Ilesia Luterana de Noruega, que pol so calter d'ilesia estatal fai que los
clérigos de so seyan emplegaos estatales y que les alministraciones
eclesiástiques nacional y rexonales seyan parte de l'alministración estatal. Los
miembros de la Familia Real tán obligaos a pertenecer a la Ilesia Luterana.



https://ast.wikipedia.org/wiki/Islandia

Islandia, nomada oficialmente República d'Islandia (n'islandés: Ísland; IPA:
['istlant], oficialmente Lýðveldið Ísland), ye un estáu insular européu. El so
territoriu, formáu pola isla homónima y delles pequeñes islles, asítiase nel
norte del océanu Atlánticu, cerca del círculu polar árticu. Tien una estensión
de 103.000 km² y una población aproximao de 320.000 habitantes. Los más d'ellos
(les dos terceres partes) viven nel suroeste del país, na so capital, Reykjavik,
y na so rodiada.

Islandia foi colonizada per primer vegada por inmigrantes noruegos y celtes
(escoceses y irlandeses) a lo cabero del sieglu IX y nel sieglu X. Tien el
parllamentu activu más antiguu del mundiu, el Alþingi, establecíu en 930.

Islandia foi independiente durante más de 300 años, dempués d'esto foi gobernada
por Noruega y Dinamarca, formalmente como una colonia de la corona noruega dica
1814, añu nel que se dixebraron los reinos xuníos de Dinamarca y Noruega pol
tratáu de Kiel, y Islandia convirtióse nuna dependencia danesa.

La erupción del volcán Askja en 1875 estrozó la economía d'Islandia y causó una
fame xeneral. En casique un cuartu de sieglu, el 20% de la población emigró,
especialmente pa Canadá y los Estaos Xuníos.

El gobiernu danés otorgó-y un gráu allendáu d'autonomía en 1874, y una
independencia y soberanía sobro asuntos internos asemeyaes a les d'un
protectoráu en 1874. Les rellaciones esteriores y la defensa siguieron baxo
l'autoridá de Dinamarca y el rei d'esti país siguió siendo'l soberanu d'Islandia
fasta 1944, añu nel que se fundó la República d'Islandia que conocemos anguaño.

Ye una islla del norte d'Europa; atópase ente'l Mar de Groenlandia y l'Océanu
Atlánticu Norte, al noroeste del Reinu Xuníu. Magar que nun ye'l más
septentrional de los países nórdicos, porque hai rexones de Noruega, Suecia y
Finlandia asitiaes más al norte, la so capital, Reykjavík ("La bahía de fumu")
ye la capital estatal más septentrional del mundu.

Llende marítima: Plataforma continental: 200 millas marinas (MM) Mar
territorial: 12 MM Zona económica esclusiva: 200 MM



https://ast.wikipedia.org/wiki/Celta

Celta (pronunciao como /sɛlt/ o /ˈkɛlt/), ye un términu ampliamente emplegáu pa
denomar a cualquier de los pueblos Europeos que falaron, o falen, una llingua
celta, una de les rames de les llingües indoeuropees. Nesi sen, el términu nun
ye nin étnicu nin arqueolóxicu, darréu que munchos de los pueblos que falaron
llingües céltiques, como'l casu de los Goidelos d'Irlanda, enxamás participaron
de les corrientes culturales materiales de Hallstatt o La Tène. Anguaño, el
términu tamién s'emplega pa describir a los descendientes modernos d'estes
xentes, sobremanera a aquellos con cultura celta.

Esiste un conceutu más restrinxíu del términu, referíu nesti casu a los denomaos
celtes históricos, entendíos estos tradicionalmente como'l grupu de sociedaes
tribales d'Europa, que compartieron una cultura material aniciada na primera Edá
de Fierro (1200-400 e.C.) alredor de los Alpes (periodu Hallstatt) y dempués na
Edá tardiega del Fierro (periodu La Tène), y que denomáronse asina por xeógrafos
griegos y llatinos. Nesti grupu adscríbense los celtes continentales de la
Galia, norte d'Italia, Alemaña y Bohemia, los celtíberos d'Iberia, los gálates
d'Anatolia, este y centru de Rumanía y yá con mayores reticencies polos
historiadores británicos ya irlandeses los celtes insulares.

En tiempos antiguos los celtes qu'aportaron a lo llargo del primer mileniu,
hacia el 1200 e.C. n'Europa y según el puntu de vista tradicional, hacia'l
900 e.C. na Península ibérica, yeren un ciertu númberu de pueblos
interrellacionaos ente ellos qu'habitaben n'Europa Central; toos estos pueblos
falaben llingües indoeuropees indicativo d'un orixe común. Anguaño, el términu
"celta" úsase davezu pa describir a la xente, les cultures y llingües de munchos
grupos étnicos de les islles britániques, Francia na rexón de Bretaña, España,
en Galicia y Asturies, y Portugal na rexón de Minho. Sicasí tribus o naciones,
como los atrébates, Menapii, y Parisii, dende rexones celtes de tierra firme,
incluyendo la Galia y Bélxica, sabemos que moviéronse hacia Gran Bretaña ya
Irlanda y contribuyeron al crecimientu d'aquelles poblaciones. L'usu del términu
celta pa referise a xente d'Irlanda y Gran Bretaña surde nel sieglu XVIII.
Vivíen en pueblos amurallaos denomaos castros.

Dellos estudiosos alluguen la «patria celta» no que güei ye'l sur d'Alemaña y
Austria. Güei considérase que los celtes formen parte de los pueblos
indoeuropeos y piénsase que parte de los falantes d'esta familia llingüística,
procedentes d'Anatolia o de les estepes ente'l mar Prietu y el mar Caspiu,
emigraron rumbu a Europa, mentanto otres rames desplazáronse a Irán y la India..

Magar que caberamente restrinxíes a la costa atlántica d'Europa occidental, les
llingües celtes foron predominantes na mayor parte d'Europa, pero foron cediendo
territoriu a les tribus xermániques y al Imperiu Romanu. Arqueólogos y fontes
hestóriques amuesen que, sobremanera nel sieglu III e.C, los pueblos celtes
tamién tuvieron presentes en zones d'Europa oriental y d'Asia Menor.

Güei, el términu "celta" emplégase de cutio pa describir les llingües y cultures
respeutives, d'Irlanda, Escocia, Gales, Cornualles, Islla de Man y Bretaña,
tamién conocíes como les Seis Naciones celtes. Estes son les rexones onde les
cuatro llingües celtes entá se falen, en cierta midida, como llingües maternes:
el gaélicu irlandés, gaélicu escocés, galés, bretón y más dos caberes
recuperaciones, el cornuallés (ún de los idiomes Britónicos) y el manés (ún de
los idiomes goidélicos). "Celta" tamién ye, a vegaes, usáu pa referise les
rexones de la Europa continental que tienen patrimoniu celta, pero n'onde nun
perviviera l'idioma celta; estes zones inclúin el norte de la Península Ibérica
(el norte de Portugal, y y rexones hestóriques como Galicia, Asturies y
Cantabria), Y, en menor midida, Francia. (Ver Celtes modernos)

Fálase de "Celtes continentales" a les persones de fala celta de la Europa
continental. "Celtes insulares" son les persones de fala celta de les Islles
Britániques y los sos descendientes. Los celtes de Bretaña tomen so llingua de
la migración de los celtes de les islles britániques y asina aconcéyense en
consecuencia.

L'orixe de dellos nomes usaos dende l'antigüedá clásica pa la xente conocida
güei como celta ye confusa y polémica. En particular, hai en realidá 19
rexistros del términu 'pictu' na conexón colos habitantes de la islla d'Irlanda
y Gran Bretaña enantes del sieglu XVIII.

Los griegos, llamaron a los Celtes primeramente "hiperbóreos"; dempués
denomáronlos Κέλτoι - keltoi (xente oculto). La primer referencia lliteraria a
la xente celta, como Κελτοί (Κeltoi), ye del historiador griegu Hecataeus de
Miletus en 517 e.C; él diz que la ciudá de los Massilia (Marsella) ta cerca los
celtes y tamién menta otra ciudá celta de Nyrex (posiblemente Noreia n'Austria).
Heródotu paez llocalizar a los "Keltoi" na fonte'l Danubiu o na Península
Ibérica, pero la hipótesis ye confusa.

Tamién esiste la posibilidá de que los celtes foren llamaos polos Griegos y
Romanos pol so pecuñar xeitu de llucha. La pallabra Kalia, nel Griegu modernu
Kaliva quier dicir "chamizu"[ensin referencies]. Kalipto quier dicir
"cubierta"[ensin referencies]. Akeltes [ensin referencies] sinificaría dir
estapáu o esnudu. De xuru, el rasgu más sensible de los Keltes yera que
lluchaben esnudos. Sigún l'hestoriador romanu Diodoru:

La pallabra celta del inglés modernu, atestiguáu de magar 1707 nes escritures de
Eduardo Lhuyd , colos d'otros eruditos tardiegos del sieglu XVII, traxo
l'atención académica a les llingües y la hestoria d'estos vieyos habitantes de
Gran Bretaña.

"La Galia" asturiana y Gallus Galli llatina podríen ser, al entamu, d'un nome
celta étnicu o tribal, quiciabes tomao en llatín demientres les incursiones
celtes n'Italia alrodiu'l 400 e.C. El so raigañu pue ser *galno, queriendo dicir
'el poder' 'o la fuercia'. El Griegu "Galatai" parez tar basáu nel mesmu
raigañu, tomada direutamente de la mesma fonte hipotéticamente celta que mos dio
Galli (el sufixu -atai ye cenciellamente un indicador onomásticu).

No tocante al términu "Galia", apruz nel francés Gaule y Gaulois, que ye la
interpretación tradicional de la Gallia llatina y Gallus,-icus respeutivamente.
Ello ye, el diptongu au indica un orixe dixebráu, a saber una adautación llatina
del *walha-Xermánicu. La pallabra inglesa 'Welsh' remana de la pallabra wælisc,
la forma Anglosaxona de walhiska-, la pallabra Xermánica pa "foriatu".

La familia llingüística Celta ye d'una rama Indoeuropea, lo qu'aporta a dellos
estudiosos a la hipótesis de que l'aniciu del proto-llinguaxe Celta pudiera
tener surdío nos páramos del Pontu - Caspiu. Nun ye xeneralmente aceutada,
sicasí, tornóse nuna familia mui estremada del Indo-Européu nuna fase abondo
temprana. Pel momentu, los falantes de llingües celtes alrodiu'l 600 e.C, taben
yá dixebraos en delles rames llingüístiques, y, repartíos en gran parte d'Europa
Central, la Península Ibérica, Irlanda y Gran Bretaña.

Dellos estudiosos camienten que la cultura Urnfield del norte d'Alemaña y los
Países Baxos representa un orixe de los celtes como una xamasca cultural de la
familia indoeuropea. Esta cultura foi predominante nel centru d'Europa
demientres les postreres etapes de la Edá de Bronce, de magar el 1200 e.C
fasta'l 700 e.C. Na dómina d'Urnfield prodúxose un ablucante xorrecimientu de la
población en la rexón, probablemente debío a los anovamientos na teunoloxía y
les práutiques agrícoles. L'historiador griegu Eforu de Cuma, d'Asia Menor,
escribía nel sieglu IV e.C, que los celtes vinieren de les islles frente a la
desembocadura del Rin y que foren «espulsaos de los sos llares poles continues
guerres y la violencia medrante del mar »[ensin referencies].

Pliniu'l Vieyu solliña llugares de la Céltica nel delta del ríu Guadalquivir nel
sur d'Iberia, ye dicir, refiriéndose a la Celtiberia:

Hai pocos rexistros escritos Proto-Célticos de les antigües llingües celtes
feches polos propios celtes. Xeneralmente estos son los nomes de les monedes y
les inscripciones de piedra. Les más de les prebes son nomes de persones y nomes
de llugares n'obres d'autores griegos y romanos. La data na que'l proto-celta se
dixebra llingüísticamente del idioma indo-européu, ye cercana al añu 6000 e.C
(l'arribada de los celtes a Gran Bretaña ya Irlanda data del 3200 e.C, según
Forster y Toth). Sicasí, propónse una data posterior más probable pola mayoría
de los estudiosos. Gray y Atkinson proponen la dixebra de les llingües celtes
alrodiu'l 5000 e.C. , Mallory aboga por una data posterior al 4500 e.C. d'una
rama xunificada'l Proto-Indo-Européu faciendo usu de la pallabra pueblu, a la
fin de que la dixebra qu'inclúi al celta nun podría surdir en nengún momentu
fasta más tarde.

Dellos estudios llevárense a cabu sobro toponimia Celta d'Europa. Ún reciente ye
de Sims-Williams. El so mapa indica que la mayoría de los nomes celtes nun
aprucen principalmente en Gran Bretaña y el norte de Francia, sinón
qu'estiéndense dende Iberia fasta'l Danubiu. Esto empón que'l celta yera una
llingua mariega y la so cultura espandióse per duana del comerciu a lo llargo'l
Mediterraneu y la costa atlántica.

Un indiciu direutu de que los estremaos nomes emplegaos polos autores griegos
(que normalmente nomaben a los celtes como Κελτοί Γαλᾶται) y llatinos
(qu'anteferíen Galli) en realidá refiérense a los falantes de les mesmes o de
llingües semeyantes dase por Hieronymos. Nel so comentariu sobro la epístola de
San Pablu a los Gálates, sorraya que la llingua d'éstos n'Anatolia nel so día
foi mui asemeyada a la llingua de Tríveri. San Xerónimu probablemente tenía
conocencia de primera mano d'estes llingües celtes, pos yá tenía visitao
Treverorum Augusta y Galacia.

Na Edá de Fierro les cultures Hallstatt (800-475 e.C) y La Tène (c. 500-50 e.C)
tán típicamente venceyaes col Proto-celta y la cultura celta.

La Cultura de La Tène xorreció no postrero de la Edá de Fierro (de magar el 450
e.C a la conquista romana nel sieglu 1 e.C) nel este de Francia, Suiza, Austria,
el suroeste d'Alemaña, la República Checa, Eslovaquia y Hungría. Desenrrollóse a
partir de la Cultura d'Hallstatt ensin nengún francimientu cultural nidiu, baxo
l'enfotu d'una considerable influyencia mediterranea griega, y más tarde baxo la
civilización etrusca. Un cambéu de noyos d'asentamientu tevo llugar nel sieglu
IV e.C.

L'oeste históricu de la Cultura de La Tène correspuede a la Galia celta. El
fechu de que tola Cultura de La Tène seya a atribuyise únicamente al pueblu
celta ye difícil d'evaluar, los arqueólogos aportaren a la conclusión de que,
les más de les veces, l'idioma, la cultura material, y el venceyamientu políticu
nun cuerren paralelos necesariamente. Frey sorraya que nel sieglu V, «los vezos
d'enterramientu nel mundu celta nun son xuniformes, sinón que los estremaos
grupos teníen les sos propies creyencies, que, en consecuencia, tamién dieren
llugar a les estremaes espresiones artístiques». Poro, mientres que la cultura
de La Tène ta, ensin dubia, arreyada colos galos, la presencia de ferramientes
latenieses pue debese a los contautos culturales y nun implica la presencia de
"xente" celta.

Polibiu asoleyó la «hestoria de Roma» alredor del 150 e.C nel que describe a los
galos d'Italia y el so conflictu con Roma. Pausanias nel sieglu II e.C diz que
los galos "orixinalmente nomaos celtes viven na más allonxada rexón d'Europa, na
costa d'un océanu de marees descomanaes". Posidoniu describió los galos del sur
alredor de 100 e.C. Anque la so obra orixinal se perdiera, emplegóse más sero
por escritores como Estrabón. Esti últimu, escritu nos entamos del sieglu I d.C,
refierse a Bretaña y a la Galia, asina como Hispania, Italia y Galacia. César
escribió estensamente sobro la so Guerra de les Galies nel 58-51 e.C. Diodoru
Sículu escribió sobro los celtes de les Galies y Bretaña nel so primer sieglu
d'Hestoria.

Los más de los xenes humanos heriédense como una mestura del material xenético
de dambos pas, pero hai dos esceiciones. L'ADN mitocondrial tresmítese poles
madres a les fíes ensin cambeos. Del mesmu xeitu tolos neños herieden el
cromosoma 'Y' del so pa y dao que les muyeres nun tienen un cromosoma Y, esto
pue remontase del fíu al padre. Los estudios de los patrones nes pequeñes
variaciones nesti ADN apurren información sobro'l movimientu de las poblaciones.

Nel so llibru «L'home de Neandertal», l'arqueólogu Douglas Palmer refierse a la
investigación xenética fecha en toa Europa, entóncenes los grupos xenéticos
orixinales arribaron a Europa hai 9000 y 5000 años atrás col enantu de
l'agricultura, desplazando a les anteriores poblaciones de cazadores
recoleutores.

Nos albores de la historia n'Europa, los celtes que vivíen no que güei ye
Francia conocíos como galos pa los romanos. El territoriu d'estos pueblos
probablemente incluyó los Países Baxos, los Alpes y lo que agora ye'l norte
d'Italia. Los sos descendientes foron descritos por Xuliu César na so Guerra de
les Galies. La Galia oriental yera'l centru del oeste de La Cultura Tene. Na Edá
del Fierro más tarde la Galia, la organización social yera asemeyada a la
romana, coles grandes ciudaes. Dende'l tercer sieglu e.C. los galos aceutaron la
moneda, y los testos con caráuteres griegos son conocíos nel sur de la Galia a
partir del segundu sieglu.

Los mercaderes griegos fundaron Massalia alredor del añu 600 e.C., col
intercambiu hasta'l valle del Ródanu, pero el comerciu vióse interrumpíu darréu
del 500 e.C. y reorientáu a lo llargo de los Alpes hasta'l valle del Po
n'Italia. Los romanos aportaron al valle del Ródanu nel segundu sieglu e.C. y
atopó que nuna gran parte de la Galia falábase celta. Roma necesita les
comunicaciones per tierra coles provincies de la Península Ibérica y fexo una
gran batalla dende Saluvii a Entremont nel 124-123 e.C. Adulces, el control
romanu estendióse dende la provincia romana de Gallia Transalpina hasta tolo
llargu de la costa mediterránea. El restu yera conocío como Gallia Comata
"vellosa las Galias".

Nel 58 e.C, los Helvecios teníen previsto migrar pal oeste, pero viéronse
obligaos de nueves por Xulio César. Darréu, metiéronse na llucha escontra delles
tribus de la Galia, y nel 55 e.C, la mayoría de les Galies cayeron derrotaes.
Nel 52 e.C, Vercinxetórix entamó una revuelta escontra la ocupación romana, pero
cayó derrotáu nel asediu d'Alesia y entregóse.

Tres la Guerra de les Galies de 58-51 e.C, Celticia formó la parte principal de
la Galia romana. L' anális del nome del llugar amuesa qu'utilizóse «Celtic»
l'este del ríu Garona y al sur del ríu Sena y Marne. Ello ye, que les llingües
celtes nun sobrevivieron ellí, dempués de sumir sustituyíes poles llingües
romances o llatín vulgar: francu-provenzal, catalán,occitanu, francés xúntense a
la llarga llista, pa convertise na principal llingua vernácula de la zona.

Tradicionalmente, nos sieglos XVIII/XIX, los estudios alrodiu los celtes
inoraben dafechu la Península Ibérica, yá que la cultura material venceyada a
l'Hallstatt y La Tène que tanto pecuñarizaben a los celtes de la Edá del Fierro
yera rala n'Iberia, y nun fornía un contestu cultural que pudiera arreyala
fácilmente con Europa Central.

Los oríxenes de los celtíberos podríen fornir una precisa llave pa esbloquiar el
procesu de Celtización nel restu la Península. Esti procesu nel suroeste de la
Céltica y del noroeste nun ye, sicasí, una cenciella y pesllada custión
celtibérica. Les caberes investigaciones sobro los Galaicos Brácaros nel
noroeste de Portugal ta aportando enfoques nuevos p'atalantar la cultura celta
(llingua, arte y relixón) nel oeste d'Iberia.

Hebo una cea presencia celta nel norte d'Italia, pos les inscripciones afayaes
más vieyes daten del sieglu VI e.C. D'alcuerdu con Diodoru Sículu:

El Valle'l Po y el restu'l norte d'Italia (conocío polos romanos como la Galia)
tuvo habitáu por tribus de fala celta, que fundaren ciudaes como Milán. Más
tarde, l'exércitu romanu cayó derrotáu na batalla d'Allia y la tribu de los
Senones saquió Roma nel añu 390 e.C.

Na batalla de Telemón, nel 225 e.C un gran exércitu celta perdió la batalla al
quedar entartalláu ente dos fuerces romanes.

Los romanos vencieron a l'andecha "Samnita-Celta-Etrusca" na Tercer Guerra
Samnita, y esto anunciaría l'entamu del fin de la dominación celta na Europa
continental, pero nun sedría fasta'l 192 e.C cuando los exércitos romanos
conquistaríen los caberos reinos celtes independientes d'Italia.

Los celtes allugárense muncho más al sur del ríu Po de los que munchos mapes
amuesen. Les ruines de la ciudá de Doccia
(http://aplaisancewithmossflower.blogspot.com.es/2009/04/who-were-celts-alps-and
-po-valley.html), na provincia d'Emilia-Romaña, amuesen cases en mui bon estáu
que daten del sieglu IV e.C.

Los celtes tamién s'estendieron pel ríu Danubiu y los sos afluentes. Una de les
tribus más influyentes, los Escordiscos, asitiaren la so capital en Singidunum
escontra'l sieglu III e.C, anguaño Beograd, Serbia. La concentración de castros
y los cementerios amuesa una densidá importante de población nel valle de Tisza,
güei Vojvodina, Serbia, Hungría y n'Ucraína. El desplazamientu hacia'l
territoriu que güei ye Rumanía foi, sicasí, aparáu polos Dacios.

Más al sur, los celtes allugáronse en Tracia (Bulgaria), onde vivieren
demientres más d'un sieglu, y n'Anatolia, onde s'afitaron los Gálates. Magüer
del so aisllamientu xeográficu del restu'l la Céltica, los Gálates caltuvieren
la so llingua, polo menos demientres setecientos años. San Xerónimu, que visitó
Ancira (anguaño Ankara) nel añu 373, sentenció que la so llingua yera abondo
semeyante a la de Tréveri, nel norte de la Galia.

La tribu de los Boios dio'l so nome a Bohemia y Bolonia, y descubriéronse oxetos
d'arte celta y cementerios más hacia l'este, a lo que güei ye Polonia y
Eslovaquia. Una moneda celta (Biatec) de Bratislava apruz na moneda eslovaca de
5 corones.

Dao que nun hai evidencies arqueolóxiques de les invasiones a gran escala en
delles otres árees, esiste una teoría que caltién que la llingua y la cultura
celta enantóse por contautu y non por invasión. Mas les invasiones celtes
d'Italia, Grecia, y l'este d'Anatolia tan bien documentaes na hestoria griega y
llatina.

Esisten rexistros de mercenarios celtes n'Exiptu al serviciu de los Ptolomeos.
Milenta presones foron emplegaes escontra'l 283-246 e.C. ya inclusive nel 186
e.C., intentado derrocar a Ptoloméu II.

Artículu principal: la Edá de Fierro, Gran Bretaña, Gaels, los británicos y la
historia xenética de les Islles Britániques

Una gran parte de les poblaciones llariegues de Gran Bretaña ya Irlanda
d'anguaño puen ser en parte descendientes de los antiguos pueblos qu'abeyaná
habitaren estes tierres, enantes de l'arribada de los celtes y más sero de la
llingua y cultura de los pueblos xermánicos. Poco se sabe tocante a la cultura y
de l'idioma anteriores. Caltiénense dalgunos topónimos ya hidrónomos como ye'l
casu los ríos Clyde, Tamar y Thames, d'etimoloxía incierta, pero posiblemente
remanen d'un sustratu pre-celta. Na dómina romana, sicasí, los más de los
habitantes de les islles britániques falaben idiomes britónicos o goidélicos, a
diferencia de les llingües celtes que falábense nel restu'l continente.

Los llingüistes alderiquen dende hai años sobre si una llingua celta aportó a
Gran Bretaña ya Irlanda y llueu se separtaron, o si había dos "invasiones"
separtaes. La idea anterior de los prehistoriadores yera que la influencia celta
nes islles Britániques foi'l resultáu de socesives invasiones dende'l continente
européu por dellos pueblos de fala celta a lo llargo de dellos sieglos, dando
llugar a la isoglosa P-celta / Q-celta. Esti puntu de vista paez ser que pierde
fuerza (discutío) y ta sustituyéndose pol d'un segundu modelu que fala d'un
grupu celta insular filoxenéticu.

Gracies a César los romanos conquistaron la Galia celta, y dende Claudiu
p'alantre, l'Imperiu romanu conquista partes de Britania. El gobiernu romanu
llocal d'estes rexones reflexa estrechamente les llendes "tribales" prerromanes,
y los afayos arqueolóxicos faen pensar nuna participación nativa nel gobiernu
llocal. El llatín pasa a ser l'idioma oficial d'estes rexones dempués de les
conquistes.

Los pueblos baxo dominación romana taben dimpuestos a adoptar los medios
romanos. L'arte celta yá cuntaba con influencies clásiques, y foi a sobrevivir
como arte galo-romano, interpretando tamién pieces clásiques, o calteniendo les
sos creencies coles vieyes tradiciones romanes, a pesar de la superposición.

La ocupación romana de la Galia, y en menor midida, de Britania, aportó al
sincreísmu Romano-Celta (ver la Galia romana y la Britania romana). Nel casu de
les Galies, esta última dio llugar a un camudamientu de llinguax, del galu al
llatín vulgar (ver tamién cultura galo-romana). .

Los celtes teníen lliteralmente cientos de deidaes. Dalgunes d'elles namái se
conocíen dientro del ámbitu d'una sola familia o tribu, mentanto qu'otres yeren
bastante populares, tanto, que cruzaron barreres llingüístiques y culturales.
Por exemplu, el dios irlandés Lugh, asociáu a tormentes y xarazos, atópase en
formes asemeyaes como Lugos na Galia, Lleu en Gales, y que yera'l mesmu dios de
la tribu de los Luggones n'Asturies. Patrones asemeyaos danse tamién nel
continente cola diosa celta del caballu, Epona, y lo que bien podríen ser los
sos homólogos irlandeses y galeses, Macha y Rhiannon, respeutivamente.

Mientres que les rexones baxo'l dominiu romanu adoptaron el cristianismu xunto
col restu del imperio romanu, delles estayes d'Irlanda y Escocia camudaron el
politeísmu celta pol cristianismu celta nel sieglu V d.C.

Irlanda convirtióse gracies a los misioneros de Bretaña, como San Patriciu. Más
tarde, los misioneros d'Irlanda foron una fonte importante de trabayu destinada
a Escocia, Saxonia, partes de Bretaña y Europa central. Lo que fizo que'l primer
renacimientu l'arte celta asocediera ente'l 390 y el 1200 d.C. El desenrrollu de
munchos de los estilos de camientu típicamente celta, afáyense al traviés de
gran parte d'Irlanda y Bretaña, incluyendo'l nordeste y el norte d'Escocia,
Orkney y Shetland.

El desenrrollu'l cristianismu n'Irlanda y Bretaña llevó a un prontu renacimientu
del arte celta ente'l 400 y 1200 d.C, y sólo finó cola conquista normanda
d'Irlanda a caberos del sieglu XII. Ente les notables obres feches demientres
esta dómina tán el Llibru de Kells y el Cáliz d'Ardagh. L'afoguín pol arte
celta, dio llugar que nel sieglu XVII s'estendiera'l términu «celta», y
arriendes, a que'l nacionalismu creciente prendiera nes zones au l'emplegu de
les llingües celtes entá se caltenía.



https://ast.wikipedia.org/wiki/Eleazar_L%C3%B3pez_Contreras

José Eleazar López Contreras (Queniquea, Táchira, 5 de mayu de 1883 - Caracas, 2
de xineru de 1973) foi un militar y políticu venezolanu, Presidente de Venezuela
ente 1935 y 1941.

Foi moderando'l autoritarismu del que fixera gala'l so predecesor Juan Vicente
Gómez, mientres el so gobiernu promulgóse la Constitución de 1936. Encaróse'l
primer paru de la industria petrolero de Venezuela y crea la Guardia Nacional
(pa enllenar el vacíu qu'esistía dientro del cuadru institucional del Estáu) y
el Bancu Central de Venezuela (pa modernizar al país y alministrar d'una manera
más eficaz los cuantiosos recursos daos pol petróleu). Contratáronse tamién
espertos estranxeros técnicos en salú pública y creóse la División d'Hixene
Rural. Nel añu 1939 ufiertó asilu a los xudíos errantes de los llamaos «Barcos
de la Esperanza» (el Caribia y el Königstein), que la so descendencia constitúi
una gran parte de l'actual comunidá xudía de Venezuela. Foi Xeneral en Xefe de
Venezuela, morrió en Caracas a los ochenta y nueve años.



https://ast.wikipedia.org/wiki/Edgar_Allan_Poe

Edgar Allan Poe (Boston, 19 de xineru de 1809 - Baltimore, 7 d'ochobre de 1849)
foi un escritor estaunidense del sieglu XIX, autor de poemes, noveles y
rellatos. Ta consideráu como ún de los precursores de la lliteratura fantástica,
policiaca y de la ciencia-ficción moderna. Foi renovador de la novela gótica,
recordáu especialmente polos sos cuentos de terror. Consideráu l'inventor del
rellatu detectivescu, contribuyó asinamesmo con varies obres al xéneru emerxente
de la ciencia-ficción.

Foi bautizáu como Edgar Poe en Boston, Massachusetts, y so padre y so madre
morrieron cuando yera neñu. Foi recoyíu por un matrimoniu adineráu de Richmond,
Virxinia, Frances y John Allan, aunque nunca foi adoptáu oficialmente. Pasó un
cursu académico na Universidá de Virxinia y posteriormente enrolóse, tamién por
pocu tiempu, nel exércitu. Les sos rellaciones colos Allan franceríense nesa
dómina, debío a les continues desavenencies col so padrastru, que venía
desoyendo les sos peticiones d'ayuda y acabó desheredándolu. La so carrera
lliteraria entamó con un llibru de poemes, Tamerlane and Other Poems (1827).



https://ast.wikipedia.org/wiki/Inglaterra

El Reinu d'Inglaterra (England en llingua inglesa) ye’l país más grande ya
pobláu de tolos países costituyentes (constituent country) del Reinu Xuníu de
Gran Bretaña ya Irlanda del Norte. El so territoriu estiendese peles dos
terceres partes de la islla británica y fai frontera con Escocia ya con Gales y
ta arrodiau pol mar del Norte, el mar d’Irlanda, l’océanu Atlánticu ya’l canal
de la Mancha que lu coneuta col continente européu. La so capital ye Londres, la
cuala ye la ciudá más poblada de la nación y de la Xunión Europea.

Surdió en 927 y toma’l so nome de la tribu xermánica de los anglos, asitiada
nesti territoriu ente los sieglos V ya VI. Esti, xunto con Gales, tuvo dixebráu
ta l’1 de mayu de 1707, cuando, altraviés l’Acta Xuncimientu, perasemeyada a la
que, en 1800, axuntó dambes islles, ta que en 1921 declárase l’Estáu Llibre
Irlandés (estáu marioneta) ya’l Reinu Xuncíu adopta el nome d’anguaño como
l’oficial.

La gran estensión y, en ciertu móu, cerrancia ante lo foriato d’Inglaterra fizo
que se desarrollara cuasi de forma dixebrada respeuto al restu d’Europa,
formándose una Illesia Anglicana ya un Drechu inglés, de cual surdió’l Drechu
anglosaxón estendíu per delles naciones del mundiu, destacando les de la
Commonwealth (mancomunidá inglesa).

Amás la so llingua ye la más importante del mundiu anguaño pol gran progresu de
les excolonies britániques, nótense Estaos Xuncíos n’América, Australia ya Nueva
Zelanda n’Oceanía, la India n’Asia, Sudáfrica n’África ya la propia Inglaterra
n’Europa. Tamién ye llingua oficial en tolos muerganismos internacionales.

Tamién ye sé de la Royal Society, la cuala llevó p’alantre los primeros
proyeutos tecnoloxicocientíficos de tol mundiu y amás au se sentaron les bases
la ciencia moderna.

Políticamente, el sistema británicu ye’l pa del parllamentarismu, de gran
influyencia nel mundiu oucidental y tamién nel socialismu y otres ideoloxíes,
además de que foi el primer país en llevar p’alantre’l movimientu obreru col
Cartismu, al traviés del Partíu Lliberal y la so posterior dixebra, el Partíu
Llaborista.



https://ast.wikipedia.org/wiki/Florida

Florida ye un estáu del sureste de los Estaos Xuníos, asitiáu nuna llarga
península ente'l golfu de México, l'océanu Atlánticu y los estrechos de Florida.
El nome de Florida vien-y del español y púnxo-ylu Juan Ponce de León el 2
d'abril de 1513 cuando descubrió estes tierres. Florida, tamién llamada la
Florida, ye un estáu asitiáu na rexón Sur de los Estaos Xuníos. Llinda al oeste
col golfu de México, al norte con Alabama y Xeorxa y al este col océanu
Atlánticu. Con más de 19,3 millones d'habitantes en 2012, ye'l cuartu estáu más
pobláu del país y con 170,304 kilómetros cuadraos, ye'l ventiavu segundu tao por
superficie. Rexir pola Consitución de 1968, que foi enmendada en diverses
ocasiones.

En xineru 10, 1861, primero que l'entamu de la Guerra Civil americana, Florida
declaró la so secesión de la Unión; diez díes más tarde, l'estáu socedía un
miembru de fundar del Confederate Estaos d'América. Sicasí, Confederate les
autoridaes esperaron pocu na manera d'ayuda de Florida y ufiertar inclusive
menos. Los 15,000 homes él finalmente ufiertáu enriba de para'l serviciu yera
xeneralmente unviáu n'otru llugar y primero que enforma tiempu, los papeles Del
norte refirieron al estáu como "la cucharapa más pequena na piscina puerca de
secesión." Los compromisos más grandes nel estáu yeren la batalla de Olustee en
febreru 20, 1864 y la batalla de Ponte Natural, xusto al sur de Tallahassee, en
marzu 6, 1865. Dambos yeren Confederate victories.[27] La guerra acabada en
1865. En xunu 25, 1868, Florida congressional  la representación tuvo
restaurada.



https://ast.wikipedia.org/wiki/Estaos_Xun%C3%ADos

Los Estaos Xuníos d'América, conocíos tamién como Estaos Xuníos, y tamién como
America polos sos habitantes, ye una república federal compuesto por 50 estaos,
el distritu federal de Columbia (nel que s'alluga la so capital, Washington DC),
cinco grandes territorios autónomos (Puerto Rico, Guam, les Islles Vírxenes
d'Estaos Xuníos, les Islles Marianes del Norte y Samoa Americana) y otros
territorios menores. 48 de los sos estaos, y el distritu federal, son contiguos,
y llocalícense na rexón central d'América del Norte, ente Canadá y México; los
otros dos estaos, Alaska y l'archipiélagu de Hawaii, asítiense respectivamente
na parte noroccidental de Norteamérica y nel océanu Pacíficu. Con una estensión
de 9,8 millones de km² y una población de más de 324 millones d'habitantes, los
Estaos Xuníos son el tercer país mayor del mundu por superficie total y tamién
el terceru con mayor población. Ye ún de los países del mundu más multicultural,
con una población étnicamente muy diversa como resultáu de varios sieglos
d'inmigración a gran escala dende otros países del mundu. La so xeografía y
clima son tamién perdiversos, lo que da al país gran abondancia d'ecosistemes
distintos, con bayura de flora y fauna.

Los primeros habitantes del país emigraron dende Asia, al traviés del estrechu
de Bering, a lo menos fai 15.000 años y a ellos xuniéronse los colonos europeos
a partir del sieglu XVI. Los Estaos Xuníos formáronse a partir de la xuntura de
trece colonies britániques espardíes a lo llargo la costa Este (la que mira pal
océanu Atlánticu) del continente. Los problemes ente Gran Bretaña y les sos
colonies norteamericanes foron aumentando tres de la Guerra de los Siete Años, y
culminaron na nomada Revolución Americana, na que los delegaos de les trece
colonies decidieron por unanimidá declarase independientes de la so metrópoli.
La guerra que siguió a esa declaración d'independencia finó en 1783, col
reconocimientu del nuevu estáu por Gran Bretaña; foi la primer guerra
d'independencia d'una colonia escontra la so metrópoli europea que ganó la
colonia. L'actual constitución adoptose en 1788 como una modificación de los
Artículos de la Confederación, l'acuerdu inicial de 1781 ente les trece colonies
que foi denunciáu por dalgunes por tener dao demasiaos poderes al gobiernu
federal. Les primeres diez enmiendes al testu de 1788, nomadas conxuntamente la
Carta de Derechos (Bill of Rights), foron diseñadas pa garantizar les llibertaes
civiles fundamentales de los ciudadanos, y ratificaes en 1791.

Los nacientes Estaos Xuníos aniciaron una agresiva espansión per toa América del
Norte demientres el sieglu XIX, desplazando a les tribus de nativos americanos,
tomando nuevos territorios y convirtiéndolos en nuevos estaos que s'incorporaben
a la Xunión. Pa 1848 la federación estendíase yá d'océanu a océanu. Na segunda
metá del sieglu XIX la Guerra civil estaunidense supunxo el final de la
esclavitú. Pa finales d'esi sieglu entamó la espansión del país hacia'l Pacíficu
(Hawaii convirtiose nel 50º estáu en 1898), nún momentu en que la so economía
entamó a espolletar enforma. La guerra hispano-estaunidense de 1898 y la Primera
Guerra Mundial confirmaron l'estatus del país como una potencia militar de nivel
mundial. Estaos Xuníos acabó la Segunda Guerra Mundial como una superpotencia:
foi el primer país en desarrollar armes nucleares y el primeru n'usales en
batalla. Esti calter de superpotencia acentuose tres del final de la Guerra
Fría: tres de la disolución de la Xunión Soviética en 1991 los Estaos Xuníos
quedaron como única superpotencia del mundu.

Los Estaos Xuníos son la primer economía del mundu, col mayor productu nacional
brutu (PNB), tantu nominal como real. Figura nos primeros puestos en múltiples
ránkings de desarrollu económicu y social, como los que miden l'ingresu mediu
por persona, el desarrollu humanu o la productividá por trabayador. Magar
qu'aveza a considerase la so economía como post-industrial, con un sector
servicios dominante, el so sector manufactureru ye entá el segundu mayor del
mundu. Con namái un 4,4% de la población mundial, tien un PNB que ye'l 25% del
mundial, y el so gastu militar ye'l 33% del total agregáu del de tolos países
del mundu; de resultes d'ello, ye la principal potencia económica y militar del
planeta. La so influyencia política y cultural nel restu del mundu ye enorme, y
ye tamién un país líder n'investigación científica y nel desendolcu
d'anovaciones tecnolóxiques.

Colonizada por migraciones asiátiques nel XI mileniu e.C., nel sieglu XVI foi
esplorada por españoles, ingleses y franceses. L'asentamientu continuu européu
más antiguu ye San Agustín (Florida), fundáu pol asturianu Pedro Menéndez
d'Avilés, tres esterminar una comunidá hugonote que fuxere de la persecución nel
so país.

Mentanto los españoles ocupaben Florida, ingleses, franceses, holandeses y
suecos ocupaben el noreste del actual país. A mediaos del sieglu XVII los
ingleses ocuparon los territorios de les restantes naciones menos el territoriu
francés que foi cedíu tres la Guerra de los siete años (1763).

Tres la guerra d'independencia de los Estaos Xuníos surdió Estaos Xuníos con
llendes al norte col Canadá británicu y al sur y oeste coles posesiones
españoles, col ríu Mississippi como frontera. La compra de Louisiana en 1803
duplicó'l territoriu del nuevu país y en 1846 yá ocupaba'l territoriu
continental actual (Alaska compraríenla a los rusos en 1867). Tres la Guerra de
Secesión la parte noroeste del país anició la revolución industrial
convirtiéndose en primera potencia nesi sen en 1892. Tres la Primera Guerra
Mundial tenía formáu un imperiu colonial y dominaba'l mercáu mundial de
capitales. Tres la Segunda Guerra Mundial convirtióse en superpotencia cola
Xunión Soviética y en 1991 n'hiperpotencia.

La Constitución estaunidense, promulgada'l 17 de setiembre de 1787, ye la
constitución escrita más antigua del mundu. Tien namái siete artículos, magar
que foi enmendada 27 vegaes. Les diez primeres enmiendes que se-y añedieron son
conocíes col nome de Declaración de Derechos, que foi aprobada pol congresu en
avientu de 1791. La nación ta estructurada como un estáu federal; cada estáu ta
sodividíu en condaos, y estos en distritos y municipios.

Cada estáu, pela so banda, ta mandáu por un gobernador y tien un congresu
bicameral. Namái Nebraska tien un únicu cuerpu llexislativu.

El presidente del país ye, dende'l 20 de xineru de 2009, Barack Hussein Obama.
El so vicepresidente, que ye tamién presidente del Senáu, ye Joe Biden. El
presidente (speaker) de la Cámara de Representantes ye John Boehner, y el
cabezaleru de la mayoría del Senáu ye Harry Reid. Los ministros llámense equí
secretarios, y son los siguientes:

El país cunta con importantes recursos minerales, y estensos xacimientos d'oru,
petroleu, carbón y uraniu. Les principales producciones agrícoles son el maíz,
el trigu, el zucre y el tabacu. Na industria destaquen los automóviles,
l'aeronáutica y los productos electrónicos. Sicasí, el principal seutor
económicu ye'l sector servicios. Los Estaos Xuníos son el tercer destín
turísticu, detrás de Francia y España.

Los principales socios comerciales de los Estaos Xuníos son Canadá y Méxicu,
países colos que tien robláu el Tratáu de Llibre Comerciu d'América del Norte,
conocíu poles sigles NAFTA n'inglés. Otros importantes socios comerciales son
China y Xapón.

Los Estaos Xuníos tán compuestos étnicamente (2010) por un 72,4% de blancos, un
16,3% d'hispanos, un 12,6% d'afroamericanos, un 4,8% d'asiáticos, un 0,9%
d'indios americanos y nativos d'Alaska y un 0,2% de nativos de Hawaii. Hai
tamién un 2,9% de la población de xente que ye un amiestu de dos races, y un
6,2% que cai embaxu la categoría "otres races".

Los Estaos Xuníos son anguaño ún de los focos más importantes de la creación
artística y de renovación de la conocencia. Sicasí, bien de manifestaciones
culturales de los Estaos Xuníos queden tapecíes por una cultura popular,
difundida masivamente nel mundu enteru per aciu del cómic, el cine, la música y
internet. Son asina frecuentes, sobre manera n'Europa, les descripciones y les
crítiques de la cultura de los Estaos Xuníos como una socultura o una cultura
imperialista.



https://ast.wikipedia.org/wiki/Xeorxa

Xeorxa (en xeorxanu საქართველო, transliteráu: Sakartvelo) ye un país na costa
del mar Negru, al sur del Cáucasu. Antigua república de la ex Xunión Soviética
asitiada na llende ente Asia occidental y Europa del Este, llenda al oeste col
mar Negru, al norte con Rusia, con Turquía y Armenia al sur y con Azerbaiján al
suroeste. La so capital ye Tbilisi. El país tien una estensión de 69.700 km² y
una población de casi 4.700.000 habitantes. Xeorxa ye una democracia
representativa organizada como una república semipresidencialista.

Demientres l'Antigüedá clásica hebo varios reinos independientes nel llugar
qu'anguaño ye Xeorxa. Los reinos de Colchis y Iberia adoptaron el cristianismu
como la so relixón a principios del sieglu IV. El cumal de la fuerza política y
económica de la Xeorxa clásica alcanzose demientres el reináu del rei David IV y
la reina Tamar, nos sieglos XI-XII. Al entamar el sieglu XIX Xeorxa foi
conquistada pol Imperiu rusu. Magar que algamó la so independencia tres la
revolución rusa de 1917, foi reconquistada pola Rusia soviética en 1921, y
convirtióse na República Socialista Soviética de Xeorxa, que yera una parte de
la Xunión Soviética. Tres la independencia, algamada en 1991, el país vivió años
perdifíciles, con bien de protestes populares y una fonda crisis económica na
década de 1990. Esta situación duró hasta 2003, cuando la conocida como
Revolución de les roses provocó la introducción de reformes democrátiques y
económiques

Dientro'l país hai, dempués de la guerra ruso-xeorxana de 2008. dos rexones
independientes de facto, Abkhasia y Osetia del Sur, que tienen un reconocimientu
internacional perllimitáu. Xeorxa considera les dos rexones una parte del so
territorio soberanu que tán ocupaes por una potencia foriata, Rusia.



https://ast.wikipedia.org/wiki/Nueva_York

Nueva York (nomada oficialmente New York City, pa estremala del estáu homónimu)
ye la ciudá más poblada de los Estaos Xuníos y el centru de l'área metropolitana
de Nueva York, una de les mayores del mundu. Con una población estimao (U.S.
Census Bureau, 2012) de 8.336.697 habitantes, ye la sé de la Organización de les
Naciones Xuníes y considérasela bien de veces como la capital cultural del
mundu. Na so área metropolitana, de 17.400 km² d'estensión, viven 18,9 millones
d'habitantes.

Asitiada nún de los mayores puertos naturales del mundu, la ciudá ta formada por
cinco boroughs (distritos); caún d'ellos ye un condáu del estáu de Nueva York.
Esos distritos (Brooklyn, el Bronx, Manhattan, Queens, y Staten Island) formen
oficialmente una única ciudá dende 1898. Esa ciudá, que reparte los sos más
d'ocho millones d'habitantes en malpenes 783,8 km², ye la de mayor densidá de
población de tol país. Ye, tamién, la de mayor diversidá llingüística nel mundu;
calcúlase que fálense nella 800 llingües diferentes.

L'orixe de la ciudá remóntase a 1624. Esi añu fundose, por mercaderes
holandeses, un puestu comercial na fastera meridional de la islla de Manhattan,
que recibió en 1626 el nome de Nueva Amsterdam. La ciudá pasó a manes de los
ingleses en 1664, y recibió'l so nome actual dempués de que'l rei Carlos II
d'Inglaterra-y diera eses tierres al so hermanu, el duque de York. La ciudá foi
capital de los Estaos Xuníos dende 1785 a 1790, y ye la ciudá mayor del país
dende esi últimu añu. A ella aportaron, a finales del sieglu XIX y entamos del
XX, millones d'inmigrantes per barcu. Al llegar a la ciudá yeren saludaos pela
Estatua de la Llibertá, que ye anguaño un símbolu universalmente reconocíu de
los Estaos Xuníos y la so democracia.

La ciudá ye visitada añalmente por 50 millones de persones. Les más d'elles
pasen per Times Square y visiten los sos perfamosos puentes, rascacielos y
parques. La ciudá abelluga tamién el centru financieru del mundu, el distritu
financieru qu'arrodia la bolsa (New York Stock Exchange) de Wall Street,
principal mercáu bursátil del mundu pel volumen de capitalización de les
empreses que cotizen nella. Consecuentemente con ello, les viviendes y oficines
en Manhattan tán ente les más cares del mundu. La ciudá, amás, ye la sé de
delles universidaes; dalgunes d'elles (Columbia University, New York University
y Rockefeller University) suelen tar incluyíes nos llistaos que recueyen les 50
meyores universidaes del mundu.

El llugar qu'anguaño ocupa la ciudá taba habitáu, na dómina precolonial, por
dellos grupos de la tribu de los algonquinos. Ún d'ellos, nomáu Lenape, vivía en
Lenapehoking, un territoriu qu'incluyía Staten Island, la fastera occidental de
Long Island (no qu'anguaño son Brooklyn y Queens), Manhattan y la fastera
meridional del valle del ríu Hudson, incluyendo el Bronx.

L'esplorador italianu Giovanni da Verrazano foi el primer européu n'aportar a la
rexón; desembarcó en Staten Island en 1524, y cartografió la zona. El primer
européu en llegar a Manhattan, por embargu, foi l'inglés Henry Hudson, que
tamién remontó'l ríu que dempués diba llevar el so nome nun intentu d'atopar el
pasu que se suponía d'aquella que permitía arrodiar América pol noroeste pa
llegar a les Indies. Hudson trabayaba pa la Compañía Holandesa de les Indies
Orientales, que foi la qu'instaló los primeros pobladores permanentes na islla.
El fuerte, nomáu Fort Amsterdam, convirtióse, cola llegada de más colonos, na
ciudá de New Amsterdam. En 1626 el gobernador de la nueva ciudá mercó Manhattan
(que'l so nome significaba "la islla les colines" nel idioma nativu) a la tribu
Canarsie por delles caxigalines que teníen un valor de 24 dólares.

La población de la ciudá medró hasta algamar los 1.000 habitantes na década de
1650, pero tamién aumentaron les engarradielles colos nativos, que se resistíen
a pagar impuestos a los nuevos amos. La Compañía Holandesa de les Indies
Orientales, medranosa de qu'eses pelees perxudicaran los sos intereses
económicos, encargó a Peter Stuyvesant que punxera fin a los problemes. Esti
algamó'l so oxetivu, pero demientres el so mandatu, de 17 años, la flota
británica y la holandesa llibraron trés guerres. Inglaterra yera consciente de
la importancia estratéxica del asentamientu pal comerciu, y nun paró hasta
conseguir conquistalu. En 1664 una flota inglesa consiguió rendir la ciudá, que
renomó Nueva York n'honor del duque de York. Col dominiu inglés la ciudá
prosperó enforma, y pa 1700 yá tenía 7.000 habitantes. El primer periódicu, The
New York Gazzette, entamó a espublizase en 1725 y la primer universidá (King's
College, anguaño Columbia University) abrió en 1754.

Nes revueltes pola independencia de les colonies Nueva York tuvo un papel
destacáu. Nella reuniose, en 1765, el primer congresu de les colonies americanes
(The Stamp Act Congress), qu'aconceyaron pa protestar contra los nuevos
impuestos qu'impuxeron los británicos, y cinco años dempués hubo la primer
batalla colos ingleses na ciudá. Al entamu de la guerra d'independencia la ciudá
tuvo en manes de les tropes independentistes, pero los ingleses recuperáronla
tres de la batalla de Brooklyn (1776) y caltuvieron el so control hasta la fin
de la guerra en 1783. Dos años dempués la ciudá foi nomada capital provisional
del país, y foi la sé del Congresu hasta 1790. Nella tuvo llugar tamién la
primer toma de posesión d'un presidente estaunidense al xurar el cargo nella
George Washington en 1789.

Nueva York yera, nos primeros tiempos de la independencia, más pequeñu que les
otres dos grandes metrópolis de la nueva nación, Filadelfia y Boston, pero'l so
calter de mayor puertu de la costa este llevó a la ciudá a millones
d'inmigrantes. Alemanes, irlandeses y xente d'otros países del norte d'Europa
aportaron a lo llargo del sieglu XIX a la ciudá atrayíos pola bayura de trabayu
disponible. A ellos siguiéronlos, nas dos últimas décadas del sieglu, europeos
del este y italianos, que traxeron con ellos relixones desconocíes na ciudá,
como la católica, y nueves formes de vida. Esto provocó tensiones raciales y
culturales ente los vieyos y los nuevos inmigrantes. Los recién llegaos, que los
más d'ellos nun falaben inglés, pasaben a depender del Tammany Hall, una
institución controlada pol Partíu Demócrata que-yos consiguía trabayu a cambiu
de los sos votos. Dirixida por William M. Tweed, la institución acabó
fundiéndose embaxu'l pesu de la so propia corrupción. El mesmu Tweed foi deteníu
en 1871 acusáu de tener robao a la ciudá 200 millones de dólares.

La ciudá, mentantu, segúia medrando gracies al progresu de la inxeniería.
Brooklyn, por exemplu, taba aislláu del restu de la zona hasta qu'acabó la
construcción de la ponte de Brooklyn en 1883. La fundación de la ciudá pol
axuntamientu de los cinco boroughs (distritos) de Manhattan, el Bronx, Queens,
Staten Island y Brooklyn nun asocedió hasta 1898. Entóncenes Manhattan yera la
zona más poblada, pero la construcción a lo llargo del sieglu siguiente d'una
rede de puentes y túneles permitió que la xente que trabayaba na ciudá pudiera
colar a los boroughs vecinos, ú la vivienda yera más barata, a vivir.

Les primeres décades del sieglu foron de crecimientu, magar que problemáticu, de
la ciudá. Esta llegó a la década de los 30, la de la Gran Depresión, fondamente
endeudada. Había ser l'alcalde Fiorello LaGuardia, que gobernó la ciudá dende
1934 hasta 1945, el que-y diera puxu otra vuelta. Recuperó la estabilidá de les
cuentes municipales, lluchó escontra'l crimen y creó servicios sociales públicos
na ciudá. En 1939 cellebrose na ciudá una exposición universal, na que se
presentó por primer vegada al públicu la televisión, y la ciudá recibió un
emburrión definitivu a la so condición de capital del mundu al ser escoyida
p'abellugar, en 1946, la sé de les Naciones Xuníes.

Na década de 1960 la ciudá paecía ingobernable. Una fuelga de trabayadores del
sistema de tresporte públicu paralizó'l metro y los autobuses urbanos en 1966.
En 1968 los trabayadores del serviciu públicu de llimpieza ficieron una fuelga
de nueve díes qu'enllenó les cais de la ciudá de montoneres de basoria. En 1971
foron la policía y los bomberos los que ficieron fuelga, y en 1975 la ciudá tuvo
a piques de declarase en bancarrota al nun poder pagar los bonos que tenía
emitío. Fizo falta un rescate del gobiernu federal pa que nun se llegara a ello.
En 1978 llegó a l'alcaldía Edward Koch, que consiguió llevar la paz social a la
ciudá. En 1989 la ciudá tuvo'l so primer alcalde afroamericanu, David N.
Dinkins, que tuvo que lluchar cola peor recesión económica dende la Segunda
Guerra Mundial. Los años de la década de 1990 foron los del alcalde Rudolph
Giuliani, que consiguió amenorgar enforma la criminalidá, tener presupuestos
equilibraos y ameyorar les condiciones de vida na ciudá. Giuliani tenía llegao a
l'alcaldía poco dempués del atentáu contra'l World Trade Center de 26 de febreru
de 1993, que provocó seis muertos y abondantes daños materiales, y había tener
que facer frente al segundu atentáu, el del 11 de setiembre de 2001.

El 11 de setiembre de 2001 tuvo llugar un atentáu escontra les conocíes como
Torres Ximielgues del World Trade Center. A les 8.46 de la mañana d'esi día un
avión d'American Airlines, enllenu de pasaxeros, foi estrelláu por cinco
terroristes que lu teníen secuestráu escontra la fachada norte de la torre norte
(nomada One World Trade Center, 1WTC) del World Trade Center. A les 9.07 otros
cinco terroristes estrellaron otru avión, de United Airlines, escontra la
fachada sur de la torre sur (nomada Two World Trade Center, 2WTC). Les torres
teníen una estructura central que les mantenía de pie, y l'impactu y los fueos
provocaos pol combustible de los aviones afectáronles hasta que, a les 9.59, la
torre sur esbarrumbose. Media hora dempués pasó-y lo mesmu a la torre norte.
Cientos de trabayadores de les torres, los pasaxeros de los aviones y hasta 411
trabayadores de los servicios d'emerxencies morrieron aquel día; el total de
muertos na ciudá foi de 2.606 persones.

La brutalidá del atentáu dexo ablucáu al mundu enteru. Los díes siguientes miles
de voluntarios trabayaron pa repariar los estrozos y axudar a les víctimes, y
los neoyorkinos, col alcalde dando exemplu a pie d'obra, desarrollaron un
sentimientu d'arguyu y de nun dexar que la ciudá fora baltada pola acción d'unos
terroristes. Entovía fumeaben los restos de les torres cuando'l gobernador del
estáu George Pataki y l'alcalde Giuliani crearon un organismu (Lower Manhattan
Development Corporation) pa coordinar la construcción d'un memorial a les
víctimes y pa dirixir la reconstrucción y revitalización de la zona afectada pol
atentáu. Los sos esfuercios foron continuaos pol siguiente alcalde, Michael
Bloomberg. El diseñu del memorial qu'anguaño puede vese na zona qu'ocupaben les
torres foi escoyíu en 2002, y pa 2005 aprobose'l proyectu de la nomada Freedom
Tower (torre de la llibertá), un rascacielos más altu entá que les torres
orixinales que ha incluyir un mirador y, nel so cumal, una lluz allumando al
cielu permanentemente n'alcordanza de los muertos nel atentáu. L'edificiu, que
yá ta techáu dende 2013, tien prevista la so inauguración nel añu 2014.

Nueva York ta asitiada na rexón nororiental de los Estaos Xuníos, al sureste del
estáu homónimu, aprosimadamente a la metá del camín ente Washington DC y Boston.
La so situación, na desembocadura del ríu Hudson, tien ayudao a la ciudá a
convertise nún puertu perimportante. La mayoría de les cases de la ciudá tán
construyíes en trés islles (Manhattan, Staten Island y Long Island), lo que fai
que'l terrén edificable seya escasu y haiga, poro, una gran densidá de
población.

El ríu Hudson, que cuerre a traviés del valle homónimu hasta aportar a la bahía
de Nueva York, separta esta ciudá del estáu de Nueva Jersey. Dellos de los
brazos fluviales que se formen nel estuariu fain de llende ente los boroughs de
la ciudá: asina, el East River separta'l Bronx y Manhattan de Long Island; y el
Harlem River separta la mayoría de la islla de Manhattan del Bronx. Sicasí,
dengún de los dos son braeros ríos; la única corriente d'agua duce que traviesa
la ciudá ye'l ríu Bronx (Bronx River), que traviesa'l Bronx y'l condáu de
Westchester.

El terrenu de la ciudá tien aumentáu enforma al traviés de los sieglos pola
acción humana. Esta ganancia de tierra al mar produciose especialmente na zona
del Lower Manhattan; allí desarrollose, por exemplu, la barriada de Battery Park
nes décades de 1970 y 1980. Con esos terrenos l'área total ocupada pola ciudá ye
de 1.214 km², de los que 425 km² son d'agua y los 789 km² restantes de tierra.
El puntu más altu la ciudá ye la colina Todt (Todt Hill), en Staten Island, de
124,9 m d'altor.

New York City ta sodividida en cinco boroughs. En NYC un borough, según la Llei
del Estáu de Nueva York, ye una corporación municipal que se crea cuando un
condáu fúndese con otros pa ser parte de la ciudá.. Caún de los condaos
correspuende a un condáu del estáu de Nueva York, pero de magar 1898 nun tienen
una institución que los gobierne de forma independiente y tán integraos na ciudá
con un gobiernu únicu. Caún de los boroughs, a la vez, sodivídese en cientos de
barrios con un calter definíu y estremáu de los vecinos. De ser ciudaes
independientes, cuatru d'ellos (Brooklyn, Queens, Manhattan y el Bronx) habíen
tar ente les diez ciudaes más poblaes de los Estaos Xuníos.



https://ast.wikipedia.org/wiki/Idioma_llat%C3%ADn

El llatín (lingua latina) ye una llingua indoeuropea de la triba itálica que foi
falada na antigua República Romana y nel Imperiu Romanu dende'l sieglu IX a. C.
El so ñome debala de l'existencia d'un xeitu xeográficu na península itálica,
Vetus Latium o Antigua collada (güei ñomada Llaciu)

Magar que'l llatín na forma clásica nun ye la llingua de dalu grupu y ye, entós,
una llingua muerta, dio orixe a un gran númberu de llingües europees, apellaes
llingües romániques, como l'asturianu, el castellanu, el francés, l'italianu, el
portugués, el catalán, el gallegu, el rumanu y munches otres. Tamién tevo una
pergrande influyencia nel léxicu de les llingües modernes, pola mor de que
demientres munchos sieglos, tres la cayida de l'Imperiu Romanu, siguió
emplegándose en toa Europa comu lingua franca pa les ciencies y la política,
ensin ser amagada nesa llabor por otres llingües n'espoxigue (comu'l castellanu
nel sieglu XVII o el francés nel sieglu XVIII) dica cuasi'l sieglu XIX.

Anguaño ye llingua cooficial na Ciudá del Vaticanu xunto col italianu. Na Ilesia
Católica, emplegábase comu llingua llitúrxica dica'l Conceyu Vaticanu II na
década de los años 1960. Tamién s'usa pa los ñomes binarios de la clasificación
científica.

L'estudiu del llatín, xunto col del griegu clásicu, ye parte de los apellaos
estudios clásicos, y dica la década de los 60 foi estudiu nes humanidaes.
L'alfabetu llatín, debaláu del griegu, aína ye'l alfabetu más emplegáu del
mundiu con diverses variantes d'una llingua a otra.

Na alta edá media dixebróse en distintes llingües romániques asitiaes na
península ibérica, Francia, Italia y Rumanía.

Caltúvose como llingua franca y de cultura europea hasta'l sieglu XVII, y como
llingua oficial del Vaticanu hasta anguaño, magar que como llingua materna ta
desaniciada.

Usaba l'alfabetu llatín que foi una adautación del etruscu que yera tamién una
variante del alfabetu griegu.

Carauterizábase pol usu les declinaciones, qu'anguaño perdiéronse en toles
llingües romances (descendientes suyes) sacantes na llingua rumana.



https://ast.wikipedia.org/wiki/Computadora

Un computadora o ordenador ye un dispositivu electrónicu formáu básicamente d’un
procesador, memoria y dispositivos d'entrada/salida (E/S) . La carauterística
principal del ordenador, respeutu d’otros dispositivos asemeyaos, como una
calculadora, ye que pue facer xeres mui estremaes, cargando programes estremaos
na memoria pa que los execute’l procesador. Búscase siempre axustar los
procesos, ganar tiempu, facelo más fácil d’usar y simplificar les xeres
rutinaries.

Los dispositivos d'entrada/salida (tamién nomaos periféricos) permiten-y al
ordenador comunicar col esterior.

Un ordenador normalmente emplega un programa informáticu especial denomináu
sistema operativu que s'encarga de xestionar los recursos de la computadora:
memoria, dispositivos d'E/S, dispositivos d'almacenamientu (discos duros,
unidaes de DVD y CD).

Un ordenador ye cualesquier dispositivu usáu pa procesar información d’alcuerdu
con un procedimientu bien definíu. Nun entamu, la pallabra emplegábase describir
les persones que facíen cálculos aritméticos, con o ensin sofitu mecánicu, pero
llueu treslladóse a les propies máquines. Dientro de la definición que tamos
acabante de dar, entraría l’usu de dispositivos mecánicos como la regla de
cálculu, tola gama de calculadores mecániques dende l’ábacu p’alantre, amás de
tolos ordenadores electrónicos contemporáneos.

La definición anterior incluye abondos dispositivos d’usos específicos que namás
puen facer una función o un númberu determináu de funciones. Si camentamos nos
ordenadores modernos, la carauterística más importante que los estrema de los
vieyos ye que tienen una programación afayadiza. Cualesquier ordenador pue
emular el comportamientu d’otru (namás llendáu pola capacidá d’almacenamientu de
datos y les estremaes velocidaes), y, dafechu, créese que los actuales
ordenadores puen emular a cualesquier ordenador que s’invente nel futuru (magar
que seyan abondo más lentos). Polo tantu, en ciertu sentíu, esta capacidá
crítica ye una proba mui útil, para identificar los ordenadores d’usu xeneral de
los destinaos a dellos usos específicos. Esta carauterística de podese emplegar
pa un usu xeneral, podese formalizar nuna regla acordies a la cuál una máquina
d’estes carauterístiques, debe poder emular el comportamientu d’una máquina de
Turing universal. Les máquines que cumplan con esta definición son homologables
a la máquina de Turing.

Orixinalmente, el procesamientu de la información taba rellacionáu de manera
cuasi esclusiva con problemes aritméticos, pero los ordenadores modernos
empléguense pa munches xeres estremaes ensin rellación nenguna coles
matemátiques.

Magar que nos caberos 20 años averadamente, munchos aparatos domésticos, sobre
too les consoles pa videoxuegos, a les qu'hai qu’amestar los teléfonos móviles,
los videos, los auxiliares personales dixitales (PDA) y un puñáu d'aparatos
caseros, industriales, pa coches y electrónicos, toos ellos tienen circuitos
homologables a la máquina de Turing (cola llende de que la programación d’estos
aparatos ta inxerta nun chip de memoria ROM, qu’hai que sustituyir ca vegada que
queremos camudar la programación, o FlashROM, que nun fai falta sustituyir pa
actualizayos la programación). Esta especie d’ordenadores que s'alcuentren
dientro d’otros ordenadores d’usu xeneral son conocíos como microcontroladores u
ordenadores integraos. Polo tantu, munches persones restrinxeron la definición
d’ordenadores a aquelles máquines que’l propósitu principal seya’l procesamientu
de la información y que podan adaptase a una gran variedá de xeres pol usuariu,
ensin camuda física nenguna, ensin incluyir a aquellos dispositivos que formen
parte d’un sistema más grande como los teléfonos, microondes o aviones. Hai 3
tipos d’ordenadores principales que cumplen colos requisitos y son: los
ordenadores centrales, los miniordenadores y los ordenadores personales.

Pa finar, hai que dicir qu'abonda xente que nun ta acostumada con otres formes
d’ordenadores, emplega’l términu para referise namás a los ordenadores
personales.

Magar que les tecnoloxíes emplegaes nos ordenadores dixitales camudaron abondo
dende qu’apaecieron los primeros ordenadores nos años 40, la mayoría tovía
empleguen la arquitectura von Neumann, propuesta al entamu de los años 40 por
John von Neumann.

L’arquitectura von Neumann describe un ordenador con 4 secciones principales: la
unidá lóxica y aritmética (ALU), la unidá de control, la memoria, y los
dispositivos d'entrada y salida (E/S). Estes partes tan coneutaes por un manoyu
cables, un enllaz común. Nesti sistema, la memoria ye una secuencia de celdes
d’almacenamientu numberaes, u caúna ye un bit, o unidá d’información. La
información ye una instrucción que-y diz al ordenador lo que tien que facer. Les
«célules» represen datos que-y faen falta al ordenador pa llevar a cabu les
instrucciones.

La unidá lóxica y aritmética, o ALU, ye’l dispositivu que lleva a cabu les
operaciones elementales como les operaciones aritmétiques (suma, resta),
operaciones lóxiques (Y, O, NO), y operaciones de comparanza. Nesta unidá ye aú
faise tol trabayu computacional.

La unidá de control sigue la direición de les posiciones en memoria que
contienen la instrucción que l'ordenador va realizar nesi momentu; recupera la
información dando-yla a l'ALU pala operación que tien que desendolcar. Tresfier
llueu'l resultáu a sitios afayadizos na memoria. Una vegada qu’ocurre lo
anterior, la unidá de control va a la siguiente instrucción (normalmente sitiada
na siguiente posición, a menos que la instrucción seya una instrucción de
brincu, informando al ordenador de que la próxima instrucción va tar puesta
n’otra posición de la memoria).

Los dispositivos E/S permiten-y al ordenador, garrar información del mundiu
esterior y tornar los resultaos d’esa información. Hai una gama mui estensa de
dispositivos E/S como los teclaos, monitores y unidaes de discu flexible o les
cámares web.

Les instrucciones dientro l'ordenador represéntense con númberos. Por exemplu,
el códigu pa copiar pue ser 001. El conxuntu d’instrucciones que pue facer un
ordenador conozse como llinguax de máquina o códigu máquina. Na práutica, nun
s’escriben les instrucciones pa los ordenadores direutamente en llinguax de
máquina, sinón que s’emplega un llinguax de programación d’altu nivel que
tórnase dempués al llinguax de la máquina automáticamente, a traviés de
programes especiales de torna (intérpretes y compiladores). Dalgunos llinguaxes
de programación representen de manera mui direuta'l llinguax de máquina, como
los amestadores (llinguaxes de baxu nivel) y, por otru llau, los llinguaxes como
Prolog, básense en principios abstrautos mui lloñe de los que fai la máquina en
concretu (llinguaxes d'altu nivel).

Polo tantu, el funcionamientu d’un ordenador ye en principiu abondo cenciellu.
L'ordenador trai les instrucciones y los datos de la memoria. Execútense les
instrucciones, almacénense los datos y vase a pola siguiente instrucción. Esti
procedimientu repítese de siguío, dica que s’apaga l'ordenador. Los programes
d’ordenador namás son llargues llistes d’instrucciones que debe executar
l’ordenador, a vegaes con tables de datos. Munchos programes d’ordenador
contienen millones d’instrucciones, y munches d’eses instrucciones execútense
aína. Un ordenador personal modernu típicu (nel añu 2003) pode executar de 2000
a 3000 millones d’instrucciones por segundu. Les capacidaes estraordinaries que
tienen los ordenadores nun se deben a la so habilidá pa executar instrucciones
complexes. Los ordenadores executen milenta instrucciones simples diseñaes por
persones intelixentes nomaos programadores. Los buenos programadores
desendolquen grupos d’instrucciones pa facer xeres comunes (por exemplu, dibuxar
un puntu na pantalla) y llueu ponen esos grupos d’instrucciones a disposición
d’otros programadores.

Na actualidá, pue paecenos que los ordenadores tán executando dellos programes a
la mesma vegada. Esto conozse como poliactividá o multixera, siendo más
emplegáu’l segundu términu. En realidá, la CPU executa instrucciones d’un
programa y dempués tras un curtiu periodu de tiempu, camuda a un segundu
programa y executa dalgunes de les sos instrucciones. Esto crea la ilusión de
que tan executándose estremaos programas de siguío, repartiendo’l tiempu la CPU
ente los programes. Esto ye asemeyáu a la película que ta formada por una
socesión rápida de fotogrames. El sistema operativu ye’l programa que controla’l
repartu del tiempu xeneralmente.

Los primeros ordenadores dixitales, de gran tamañu y coste, emplegábense
principalmente pa facer cálculos científicos. ENIAC, un de los primeros
ordenadores americanos, calculaba densidaes de neutrón transversales pa ver si
españaría la bomba d’hidróxenu. El CSIR Mk I, el primer ordenador australianu,
evaluó patrones de lluvies pa un gran proyeutu de xeneración hidroeléctrica. Los
primeros visionarios predixeron que la programación permitiría xugar al axedrez,
ver películes y dellos usos más.

La xente que trabayaba pa los gobiernos y les grandes empreses tamién emplegaron
los ordenadores p'automatizar munches de les xeres de collecha y procesamientu
de datos, qu'enantes yeren feches por humanos; por exemplu, mantener y
actualizar la contabilidá y los inventarios. Nel mundiu académicu, los
científicos de tolos campos entamaron a emplegar los ordenadores pa facer los
sos análisis. La baxada los precios de los ordenadores permitió’l so uso por
empresas ca vegada más pequeñes. Les empreses, les organizaciones y los
gobiernos entamen a emplegar un gran númberu de pequeños ordenadores para facer
xeres qu’enantes yeren feches por ordenadores centrales grandes y caros. La
xunión de dellos pequeños ordenadores nun solu llugar nomábase torre de
sirvidores.

Cola invención del microprocesador en 1970, foi posible fabricar ordenadores mui
baratos. Los ordenadores personales ficiéronse famosos para llevar a cabu
estremaes xeres como guardar llibros, escribir y imprimir documentos, calcular
probabilidaes y otres xeres matemátiques repetitives con fueyes de cálculu,
comunicase por corréu electrónicu y Internet. De toles maneres, la facilidá de
consiguir ordenadores y la so fácil adautación a les necesidaes de cada persona,
fixeron que s’empleguen pa dellos propósitos.

La palabra 'ordenador' vien del francés 'ordinateur' que ye la torna del
orixinal inglés 'computer'. Alcontrámonos, pues, con una palabra que foi
introducida dende l'español y nesti idioma como calcu d’una pallabra francesa,
pero que noma una máquina inventada en Estaos Uníos y nomada ellí computer.

Nel entamu, la pallabra inglesa emplegábase pa nomar una persona que facía
cálculos aritméticos con o ensin ayuda mecánica. Charles Babbage diseñó un de
los primeros ordenadores nomáu motor analíticu, pero debío a dellos problemes
tecnolóxicos, nun foi construyíu demientres él vivió. Dalgunos aparatos
mecánicos simples como la regla de cálculu tamién foron consideraos ordenadores.
En dalgunos casos nomábense ordenadores analóxicos, porque nun podíen facer
funciones dixebraes o dixitales. Lo que güei nomamos namás ordenadores yeren
nomaos xeneralmente ordenadores dixitales, para separtalos d’otros aparatos.

Si camentamos n’otres pallabres para nomar al ordenador, podemos alcontrar
exemplos curiosos. Yá diximos que la pallabra orixinal computer ta más
rellacionada col cómputu o cálculu, demientres que'l francés, l’español d’España
y l’asturianu garráronse más pol orde y la organización ordinateur y "ordenador"
respeutivamente. N’italianu, emplégase la pallabra calcolatore, tamién
rellacionada col cálculu. En Suecia buscaron una pallabra rellacionada colos
datos dator. En China, al ordenador nómase-y “cerebru elletrónicu”.



https://ast.wikipedia.org/wiki/Charles_Chaplin

Charles Spencer Chaplin (16 d'abril de 1889-25 d'avientu de 1977), foi un actor,
direutor y productor británicu. El so personax Charlie (conocíu nes zones de
fala asturlleonesa como Charló) convirtióse nún de los iconos nos anicios de la
industria del cine en Hollywood. Ta reconocíu como ún de los cómicos xestuales
cimeros del sieglu XX. Na so filmografía desendolcó amás la so mordacidá y
compromisu social, daqué que-y provocó dellos problemes cola industria
cinematográfica y l'alministración estaunidense.

Nació en Walworth, Londres (Inglaterra), en 1889, fíu de Charles Chaplin y
Hannah Harriette Hill, artistes entrambos de variedaes. Tres la separación de
los sos padres, siendo entá un neñu, Charlie Chaplin quedó con so ma. En 1896,
con so hermanu pasó a vivir en delles instituciones d'acoyida pola precaria
situación familiar. So pá, alcohólicu, morrió cuando Chaplin tenía 12 años,
época na que so ma foi ingresada nuna institución pola mor de los sos problemes
psiquiátricos. Charles Chaplin xubió per primer vegada a un escenariu a la edá
de cinco años, nel llugar de so ma. A los once años, el so hermanu ayudólu a
facer de gatu na pantomima Cenicienta nel hipódromu de Londres. Tres años
depués, en 1903, entamó les sos apaiciones estables en delles obres teatrales y
de variedaes.

Chaplin llegó a los Estaos Xuníos d'América cola compañía Karno'l 2 d'ochobre de
1912 (según datos de los servicios d'inmigración del país). Nesa compañía diba
Arthur Stanley Jefferson, que llueu fuera conocíu como Stan Laurel. Les sos
actuaciones vióles el productor Mack Sennett, que contrató a Chaplin pa la
productora Keystone Film Company.

La evolución del so sueldu vien dicir lo aína que foi medrando la so popularidá,
asina como la habilidá del so hermanu Sydney Chaplin, como representante.

Al tiempu, creó la Charles Chaplin Film Corporation, productora independiente
que-y dio beneficios enforma.

Chaplin afitó'l so propiu estudiu en Hollywood en 1918, colo que llogró mayor
independencia creativa y financiera. Dende entós, produxo delles de les más
valoratibles ya influyentes comedies de la historia del cine, mesmo dende los
primeros curtios y mediumetraxes A Dog's Life (1918) o Shoulder Arms (1918),
hasta les reconocíes The Gold Rush (1925), Modern Times (1936) o The Great
Dictator (1940). En 1919 fundó, xunto a Mary Pickford, Douglas Fairbanks y D. W.
Griffith la United Artists, compañía distribuidora na que foi direutivu hasta la
década de 1950.

Chaplin siguió rodando cine mudu tiempu dempués de qu'en 1927 estrenaren les
primeres películes sonores. Él refugaba el "nuevu" inventu pola so conceición
del cine como pantomima, como interpretación xestual.

Nun foi hasta 1936 cuando, en Modern Times (Tiempos Modernos), Chaplin introduxo
dellos efeutos de soníu. Al final de la cinta, nun cantar en llingua
incomprensible, l'artista dexa oyer la so voz per primer vegada nun film. De
toles maneres, Modern Times ye considerada película muda, de les últimes d'una
etapa histórica pal cine. La so primer película con diálogu foi The Great
Dictator (1940), ún alegatu escontra Adolf Hitler y el fascismu a los que
parodiaba un añu enantes de qu'Estaos Xuníos decidiere entrar na Segunda Guerra
Mundial. Nel film, Chaplin interpretaba a un dictador físicamente asemeyáu a
Hitler, al tiempu qu'a un barberu xudíu persiguíu polos nazis.

L'esquierdismu de Charles Chaplin ta bien presente na so filmografía,
especialmente dende les sos primeres películes como productor. El so personax
xostrón foi un iconu dafechu de la Gran Depresión nos Estaos Xuníos nes primeres
décaes del sieglu XX. Nun foi hasta Modern Times (Tiempos modernos) (1936),
cuando asoleyó la so mordacidá y clara tendencia esquierdista, cola so crítica
del modelu de desarrollu capitalista. Títulos como The great dictator o Monsieur
Verdoux afonden nesi compromisu. Ello, xunto al fechu de que caltuviere la so
nacionalidá británica anque vivía nos Estaos Xuníos dende 1914, fexo que fuera
investigáu pol Comité d'Actividaes Antiamericanes puestu en marcha pol senador
Joseph McCarthy dende 1950 pa desaniciar el comunismu del país, y que nel ámbitu
de Hollywood conocióse como la Caza de Bruxes.

En 1952, Chaplin viaxó al Reinu Xuníu, fechu que'l comité aprovechó pa refugar
el so retornu a los Estaos Xuníos. L'actor entós optó por asitiase n'Europa.
Quedó a vivir en Suiza, y namái tornó a Hollywood pa recoyer un Óscar honoríficu
en 1972. Tres años dempués, la reina Sabela II d'Inglaterra nomólu Caballeru del
Imperiu Británicu, títulu que convirtiólu en Sir Charles Spencer Chaplin.

La salú del vieyu actor entamó a amenorgar dende mediaos de la década de 1960,
cuando finó la filmación de «Una condesa de Hong Kong». Arriendes de los cuadros
d'asma que carecía, diagnosticóse-y demencia senil. La reconocida actriz Lillian
Gish almitió que nun foi quien a reconocela cuando llegó a Estaos Xuníos en
1972. Pa 1977, yá nun yera a falar nin movese, magar qu'avezaba pasiar en siella
de ruedes acompañáu de la muyer peles cais de Vevey hasta'l llagu. En setiembre
de 1977, presenció un espeutáculu circense y, al acabar, los payasos diéron-y
les sos ñarres coloraes como homenaxe. Foi la so última apaición pública. Pa
finales d'añu, los medios públicos informaron sobro la escayencia física de
Chaplin.

Finó na Navidá de 1977 a los 88 años na residencia Manoir de Ban, en
Consier-sur-Vevey, Suiza, mientres durmía, a les 4 h (hora de Suiza). Tres una
ceremonia íntima, inhumáronlu nel cementeriu del cantón de Vaud. La so fía tien
remembrao en delles entrevistes qu'a so padre enxamás-y prestare la Navidá
porque-y recordaba la estrema probitú que pasare na neñez. El 1 de marzu de
1978, el cadabre del artista foi robáu por un pequeñu grupu de mecánicos polacos
col envís d'estorsionar a la so familia. Sicasí, el plan fracasó, los lladrones
foron capturaos y los restos recuperaos once selmanes depués, el 17 de mayu,
cerca del llagu Lemán. El so cuerpu foi nuevamente sepultáu, pero esta vegada
baxo 1,8 metros de formigón pa torgar otros asaltos. En 1981, el Conseyu
d'Alministración de Londres irguió una estatua de tamañu natural de Chaplin en
Walworth, onde pasó los primeros años de vida.

Anguaño, ta consideráu como una de les figures del espeutáculu más
representatives del cine mudu amás d'un iconu del humorismu. Ente 1917 y 1918
l'actor Billy West fizo una ventena de películes imitando'l personaxe de
Chaplin. Cuatro años depués de la so muerte, l'astrónoma ucraína Lyudmila
Karachkina, descubridora de 131 asteroides, va denomar ún d'ellos como Chaplin
3623 n'honor al actor. Tamién apaeció carauterizáu en delles series de dibuxos
animaos y, en 1985, va ser honráu cola so imaxe en sellos de correos en Gran
Bretaña. La crítica tien espresao qu'algamara «un nivel d'espresió dramática
talu qu'enxamás nun va ser superáu».

A parte de los estremaos productos que se van comercializar cola imaxe de
Chaplin, la IBM diseñó na década de 1980 anuncios comerciales con un imitador
del cómic. En 1992, Richard Attenborough dirixó un film sobre la so biografía
tituláu Chaplin, que recibió un premiu BAFTA. El direutor John Woo, d'otra
miente, dirixó la película Hua ji shi dai (1981), onde va parodiar a The Circus.
L'añu 2001 el comediante británicu Eddie Izzard interpretó al actor nel film The
Cat's Meow, basada na muerte ensin resolver del productor Tomas H. Ince nun
partíu de fútbol, nel cual Chaplin yera un invitáu. El prestixosu direutor
italianu Pier Paolo Pasolini yera siguidor de les sos películes y nel so film
Los cuentos de Canterbury, el personaxe de Ninetto Davoli ye una especie de
recreación del vagabundu. Una de les fíes del fináu actor, Josephine Chaplin
tamién trabayó na película.

El diariu Página/12, de l'Arxentina, analizando la so obra, va espublizar:
«Cuasi ensin esceición, Chaplin tien alcontrao nes contradicciones del so
sieglu'l más apasionáu material dramáticu y, ensin dulda, esti fechu va vali-y
la oposición de la crítica que nun aceutaba esti criteriu d'immediatez temática
que lu fizo transitar valientemente per caminos venceyaos a la sátira política».

L'American Film Institute nel añu 1999, va definilu como «el décimu actor más
célebre de tolos tiempos». En 2008, l'escritor Martin Sieff nel so llibru
Chaplin: una vida, redautó: «Chaplin nun yera namái grande, yera xigante».
George Bernard Shaw va denomalu como: «L'únicu xeniu de la industria del cine.»
Tamién ye rescampláu como l'actor que va facer actuaciones humorístiques na
Primer y Segunda Guerra Mundial, la Gran Depresión y el periodu dictatorial
d'Adolf Hitler, yá que llevó entretenimientu a una gran cantidá de persones que
carecíen les privaciones propies de la guerra y la perda de los sos familiares.

(*) - Oficialmente atribuyíu a Mabel Normand, Chaplin nun reconociera dafechu
abiertamente la obra.



https://ast.wikipedia.org/wiki/Xuni%C3%B3n_Europea

La Xunión Europea (XE) (European Union (EU), n'inglés; Union Européenne (UE), en
francés), ye la organización supranacional del ámbitu européu dedicada a
incrementar la integración económica y política y a favorecer la cooperación
ente los sos estaos miembros. La Xunión Europea nació el 1 de payares de 1993,
fecha na que entró en vigor el Tratáu de la Xunión Europea, tamién conocíu como
Tratáu de Maastricht, que foi ratificáu un mes enantes polos miembros de la
Comunidá Europea (CE).

La Xunión Europea ye una comunidá internacional formada por venti siete estaos
miembros. Tien la función d'integrar económica y políticamente a cerca de
500.000 millones de persones. La so creación ye un procesu de 45 años que tien
el so aniciu nes Comunidaes Europees. Organizaciones que se crearon pa evitar
una nueva guerra n'Europa, en concretu ente Francia y Alemaña, yá qu'en 70 años
estos dos países protagonizaren trés guerres. Les dos últimes, mundiales.

Cola Declaración Schuman, títulu col que se conoz el discursu pronunciáu pol
Ministru d'Asuntos Esteriores francés Robert Schuman, el 9 de mayu de 1950
dase'l primer pasu pa la formación de la Xunión Europea, al proponer que'l
carbón y l'aceru d'Alemaña y Francia sometiéranse a una alministración conxunta.

Asina que, cinco años depués de la Segunda Guerra Mundial, en 1950, decídese la
creación de la primera de les comunidaes europees; la Comunidá Europea del
Carbón y del Aceru, formada por Francia, Alemaña, Italia, Bélxica, Países Baxos
y Luxemburgu. Países que punxeron en común la producción y distribución de
carbón y aceru ente ellos. En 1951, col "Tratáu de París", la CECA echa a andar.

Nel añu 57, tres la robla del "Tratáu de Roma", creóse la Comunidá Europea de la
Enerxía Atómica, que puxaba pol usu d'esta enerxía, pero con fines políticos.
Nesi mesmu añu, creóse la más importante de toles competencies, la Comunidá
Económica Europea, cola que se pretende un mercáu común de tou tipu de bienes,
estremándose de les otres dos, que yeren pa coses concretes. Asina, el camín de
la xunidá económica trai arreyáu la unidá política

En 1979 cellebráronse les primeres elecciones al Parlamentu européu por sufraxu
universal direutu y a lo llargo de la década de los 80, va abriéndose'l camín a
la creación de la Xunión Europea, procesu qu'encuma en 1992 cola robla en
Maastricht del Tratáu de la Xunión Europea, conocíu popularmente como Tratáu de
Maastricht, polos Ministros d'Asuntos Esteriores y d'Economía de los Estaos
miembros, documentu qu'entraría en vigos un añu depués, dando llugar a l'actual
Xunión Europea.

N'avientu de 2009, tres el fracasu de la Constitución europea, entra en vigor el
Tratáu de Lisboa, col que la Xunión Europea tien capacidá xurídica pa roblar
alcuerdos internacionales.

Cola entrada a valir del Tratáu de Lisboa, los símbolos de la XE como la
bandera, el lema, l'himnu o'l Día d'Europa nun son xurídicamente venceyantes,
anque toos ellos atópense n'usu. Magar esto, dieciséis países miembros
declararon la so llealtá a los símbolos de la Xunión Europea nuna declaración
amiesta al tratáu.

Amás cuenta tamién con cuatro importantes organismos: el Comité Económicu y
Social Européu, el Comité de les Rexones, el Bancu Européu d'Inversiones, el
Defensor del Pueblu Européu y la Europol.



https://ast.wikipedia.org/wiki/Star_Wars

Star Wars, ye una saga de películes de ciencia ficción creada pol guionista,
productor y direutor George Lucas.

A magar que la más la xente considera a Star Wars como ciencia ficción, George
Lucas tien declaráu en munches ocasiones qu'estes películes nun son de «ciencia
ficción», principalmente porque la teunoloxía qu'amuesa nun tien base
científica. Asina, sedríen d'«aventura épica» y ná más.

Según el propiu George Lucas, la so primera intención foi la de facer una
película de Flash Gordon [1], como homenax a los vieyos seriales de ciencia
ficción de los años 30, pero Dino De Laurentiis ya adquiriera los drechos pa
facela, polo que tuvo que crear los sos propios personaxes, ya incorporar otres
influyencies (Kurosawa, Campbell). A pesar d'estos camudamientos, na primera
triloxía entá apaecen conceutos tan carauterísticos del serial orixinal de Flash
Gordon como'l roxu héroe espacial que llucha xuntu colos rebeldes escontra les
mui superiores fuercies d'un tiránicu imperiu, escenarios como la ciudá nes
nubes, los cambeos d'escena animaos, o'l fechu d'entamar cada entrega con un
testu resume del capítulu anterior moviéndose haza les estrelles. [2]

Star Wars emprimó en 1977, col estrenu de la primera entrega, col títulu simple
de Star Wars. A pesar de los problemes que tuvo Lucas pa financiar la película,
y de que malpenes s'esperaba recuperar la inversión realizada, foi un tremendu
ésitu, especialmente si se sumen les ventes d'artículos rellacionaos. Trés años
depués apaez la so segunda parte (The Empire Strikes Back) y, a la fin, la
tercer parte (Return of the Jedi), que n'aquel momentu George Lucas consideró
como l'últimu filme que fadría de la saga.

Cola fin d'estremar ente la serie completa y la primera película rodada,
aprovechóse'l primer reestrenu de Star Wars, en 1981, p'amestar el lletreru
«Episode IV: A New Hope» al entamu del testu introductoriu del principiu,
sirviendo esti nuevu títulu de magar entós pa identificala. Ansí, pasóse a
considerar como'l cuartu capítulu d'una serie a la que-y faltaben entá los trés
primeros capítulos. [3] [4]

Lucas aseguróse dende l'entamu de qu'hubiere cómics, noveles ya abondos
artículos rellacionaos con esti tema, de primeres pa compensar un posible
fracasu económicu de la primera película, y darréu para rentabilizar inda más la
saga y satisfacer la demanda. Tovía, anguaño, síguese produciendo toa clas de
material d'esti tipu.

Lucas fixo declaraciones contradictories demientres años sobro qué planes tenía
pa la saga, llegando a anunciar poco depués del estrenu de Return of the Jedi
l'entamu del rodaxe d'un Episodio VII, llueu desmentíu. Tamién se faló de rodar
«Les aventures del mozu Obi Wan Kenobi».

A la fin, en 1997, George Lucas reedita les trés películes ameyorando la so
calidá visual y sonora, remocicando delles escenes enantes suprimíes y
sustituyendo munchos de los efeutos especiales orixinales por animación dixital.
A pesar de los rumores de que se camudó'l nome de «Star Wars» del Episodiu I al
IV nesta reedición de 1997, la cuarta entrega rotulóse como «Episode IV» yá en
1981, nun llevando nenguna película'l rótulu d'«Episode I» enantes de L'amenaza
Pantasma

La reedición yera parte d'un proyeutu a llargu plazu de crear trés nueves
películes, que son los antecedentes de les anteriores trés. En 1999 George Lucas
dirixe la primera, nomada The Phantom Menace y considerada'l primer episodiu.
Posteriormente, y n'intervalos de trés años, apaecen el segundu episodiu,
L'ataque de los clones ya'l terceru, La venganza de los Sith. George Lucas tien
declarao que nun fadrá más películes de la saga, porque escosaron gran parte de
la so vida. Pel momentu, les úniques continuaciones de la saga son les
qu'apaecen nes novelas y nos cómics como parte del universu espandíu.

Les películes de Star Wars tienen una cierta familiaridá coles de tai chi, asina
como cola mitoloxía romana. Esta coincidencia nun ye casual, yá que Lucas,
antropólogu de formación, quería crear una mitoloxía moderna sofitada nos
estudios del so collaciu y mentor Joseph Campbell.

Ún de los puntos más importantes de les películes de Star Wars ye que Lucas supo
crear un mundu enllenu de teunoloxía que paez que fuera usada demientres años y
que paecía real, y amestalu con aspeutos tradicionales, como la esistencia de
dos órdenes guerreres, los Jedi y los Sith, asina como les sos respeutives
filosofíes, l'usu d'armes de contautu como'l sable de lluz, la esistencia d'una
república y d'un imperiu, y la política.

L'argumentu de les películes asitiase «desayá, nuna galaxa mui, mui
alloñada....» (de la nuesa), ésta fras apaez davezu al entamu de cualesquier
hestoria rellacionada. Ellí diose demientres sieglos un enfrentamientu ente'l
«llau lluminosu de la Fuercia» (representáu polos Jedi, proteutores de la
galaxa) y el «llau escuru» (representáu polos Sith).

En conclusión, la primera triloxía (episodios I, II y III) mos cuenta cómo la
República, que ta formada pola mayoría de los sistemes planetarios de la galaxa,
s'enfrenta a una terrible guerra, en parte pol remane de Darth Sidious (un
misteriosu maestru Sith, que ye parte del llau escuru de la fuercia). Narren el
deprendimientu d'un mozu Jedi (Caballeru del llau lluminosu) Anakin Skywalker, y
la so perversión al llau escuru, yá qu'esti cai por tentaciones fuertes pal ser
humanu, nesti casu los sentimientos humanos. Al empar, narrase la desapaición de
la corrompida República Galáctica, y la so sustitución por un Imperiu Galácticu
opresor (que remembra a l'Antigua Roma), col so emperador Palpatine (maestru
Sith, Darth Sidious) ya'l so aprendiz Darth Vader (Anakin Skywalker). Igualmente
esta triloxía llevanos a la reflexón de les tentaciones mas fonderes del amor
haza una persona mui averada a nós, y qu'estes nun son realizaes al mou de
nuesu. Na triloxía orixinal (Episodios IV, V y VI), los caballeros Jedi foron
esterminaos, y namái un pequeñu garapiellu de rebeldes resiste entá al Imperiu.
La esistencia d'una terrible arma imperial, la Estrella de la muerte, causa'l
reclutamientu d'un mozu Luke Skywalker (fíu d'Anakin) por parte de l'Alianza
Rebelde, y el so entrenamientu Jedi por parte d'Obi-Wan Kenobi y posteriormente
por Yoda.

Películes del universu de Star Wars feches por LucasFilm y que tan rellacionaes
indireutamente cola saga:

Tres la triloxía orixinal, l'universu de ficción de Star Wars siguió medrando
n'otros medios, principalmente al traviés de noveles y cómics, onde les
hestories yeren polo xeneral compatibles, formando una cronoloxía que partía
dende miles d'años enantes de les películes fasta los descendientes de los
protagonistes d'elles. A esti «universu» qu'enanchaba l'orixinal «oficial» de
les películes nómase-y «Universu Espandíu». Desgraciadamente, la mayor parte
d'estes hestories son claramente contradictories colos episodios I, II y III,
que se ficieron depués, lo que fai que'l so futuru seya inciertu, especialmente
depués de l'apaición de cómics qu'enanchen la continuidá d'esos episodios.

Les seyes primeres películes de Star Wars enseñen les bases pa les docenes y
docenes de llibros escritos. Munchos de los llibros tan autorizaos por
LucasFilm. Les hestories esplicaes nestos llibros enánchense dende enantes de
«The Phantom Menace» fasta depués de «Return of the Jedi». La función d'estos
llibros ye espander el mundu de Star Wars.

L'universu espandíu ye alimentáu por cómics, noveles, videuxuegos, series de
televisión, películes, etc. (Ver Cronoloxía Star Wars pa ver la llinia temporal
del universu de Star Wars).

El so ésitu foi grande abondo como pa permitir a Lucas crear la so propia
productora (Lucasfilm) y una serie d'empreses rellacionaes (LucasArts,
Industrial Light & Magic, ya otres). Foron les primeres películes que ficieron
usu intensivu del merchandising como fonte de beneficios, estendiéndose aína
fuera de lo cinematográficu. Namás salir la primera película, esistíen
camisetes, cartelos, taces, cómics, llibros, etc., basaes nos personaxes de la
película, y siguen produciéndose anguaño, a pesar de la parada de cuasi venti
años ente «Return of the Jedi» y «The Phantom Menace».

Cuando Ronald Reagan presentó la so Iniciativa de Defensa Estratéxica
(qu'incluyía'l llanzamientu de satélites capaces de destruyir misiles en plenu
vuelu), la prensa dio-y el nomatu de «Star Wars», polo escomanao del proyeutu,
qu'enxamás llegó a realizase, anque George W. Bush plantegó un proyeutu d'escudu
antimisiles, que ye asemeyáu pero menos ambiciosu.



https://ast.wikipedia.org/wiki/Euru

L'Euru (EUR o € ISO 4217 ) ye la moneda única de 19 de los 28 países de la
Xunión Europea dende l'1 de xineru de 1999.

Los documentos oficiales de la XE usen les pallabres euro y cent, simpre en
singular. Sicasí, nel llinguaxe habitual, traduzse cent pol equivalente en cada
idioma (n'asturianu céntimu, en castellanu céntimo, en griegu λεπτό / lepto,
n'italianu centesimo, etc) y el plural fórmase según l'emplegu de la llingua.

El diseñu de los billetes ye de Robert Kalina del Bancu Central d'Austria y el
de la cara común de les monedes débese a Luc Luycx de la Real Fábrica de Monedes
de Bélxica.

El símbolu del euru (€), creáu pola Comisión Europea, inspírase na lletra
épsilon (ε) del alfabetu griegu. Escoyóse esti símbolu como referencia a la
inicial d'Europa. Les dos llinies paraleles faen referencia a la estabilidá
dientro del área euru.

Nun hai símbolu oficial pal céntimu, anque utilízase davezu una c minúscula o,
nel casu d'España, ct (plural cts) como reminiscencia del céntimu de peseta.
N'Irlanda utilízase delles veces nes tiendes el símbolu ¢.

La moneda entró en vigor oficialmente l'1 de xineru de 1999, cuando dexaron
d'esistir como sistemes independientes les monedes de los países de la zona
euru: Alemaña, Austria, Bélxica, España, Finlandia, Francia, Irlanda, Italia,
Luxemburgu, Países Baxos y Portugal. L'1 de xineru de 2001 incorporóse Grecia.

Sicasí, por cuenta del periodu de fabricación que requieren los nuevos billetes
y monedes, les antigües unidaes monetaries nacionales, anque perdieron la
cotización oficial nel mercáu de divises, permanecieron como mediu de pagu hasta
'1 de xineru de 2002.

Dinamarca, el Reinu Xuníu y Suecia nun adoptaron la moneda única. Dinamarca
refugóla nun referendu que se llevó a cabu'l 28 de setiembre de 2000, nel que'l
53,1 % de los votantes se manifestaron escontra l'adopción del euru.

En Suecia tamién celebróse ún el 14 d'avientu de 2003, díes depués del asesinatu
de la ministra Anna Lindh, impulsora de la adopción del euru. Nesta consulta,
dalgo más del 56 % del eleutoráu votó a la escontra. La cuestión quedó asina
pospuesta al menos cinco años, en pasando esi tiempu, podrá repitise'l
referendu.

En xunetu de 2002, l'euru sobrepasó la paridá col dólar de los Estaos Xuníos per
primer vez dende febreru de 2000.

En payares de 2004 l'euru algamó una cotización con respeutu al dólar de $1,33,
el máximu valor de cambéu dende la so introducción.

El restu d'estaos qu'ingresaron na XE coles ampliaciones de la XE de 2004 y
2007, nun adoptaron l'euru. Sicasí, estos países tán tomando les midíes
afayadices p'adoptalu como moneda nacional, anque esti procesu pue tomar varios
años. Por embargu, en xineru de 2007 Eslovenia convirtióse nel primer estáu de
los nuevos miembros de la XE n'adoptar l'euru como moneda llariega. En 2008
sumáronse tamién Xipre y Malta. En 2009 incorporóse tamién a la zona euru
Eslovaquia. L´1 de xineru de 2011, Estonia conviértese nel decimu sétimu país
n'adoptar l'euru y, l´1 de xineru de 2014 entra Letonia na gran familia del
euru, l´1 de xineru de 2015 entra Lituania na gran familia del euru.

Nómase "Euruzona" (o zona euru) al conxuntu de los países qu'adoptaron la moneda
única, más Andorra, Mónaco, San Marino, y el Vaticanu, que tamién decidieron
usallu, emitiendo euros propios cola so cara nacional.

Montenegro y Kosovo na antigua Yugoslavia, países qu'usaben los marcos alemanes
como moneda, tamién adoptaron l'euru, pero al contrariu que los otros países,
nun soscribieron alcuerdos llegales cola Xunión Europea.

El francu CFA, que tenía un tipu de cambéu fixu respeutu al francu francés,
tienlu agora respeutu al euru. Lo mesmu ocurre col escudu de Cabu Verde, lligáu
al escudu portugués.

L'euru ta alministráu pol Sistema Européu de Bancos Centrales (SEBC), compuestu
pol Bancu Central Européu (BCE) y los bancos nacionales de los países miembros
de la zona euru. El Bancu Central, allugáu en Fráncfort, (Alemaña), ye l'únicu
con autoridá pa desendolcar la política monetaria.



https://ast.wikipedia.org/wiki/Rep%C3%BAblica_Popular_China

La China, oficialmente República Popular China, (en chinu 中国, y en pinyin
Zhōngguó) ye un país asitiáu nel este d'Asia, el cuartu más grande del mundiu en
cuanto a estensión territorial. Llenda con 14 países ( Afghanistán, Bhután,
Myanmar, India, Kazakhstán, Kirguistán, Laos, Mongolia, Nepal, Corea del Norte,
Pakistán, Rusia, Tajikistán y Vietnam)y ye, colos sos cuasi 1.350 millones
d'habitantes, el país más pobláu del mundiu.

Tocántenes a la so organización política, ye un réxime de partíu únicu (el
Partíu Comunista de China, PCCh) con capital en Beijing. La so organización
territorial compriende 22 provincies, cinco rexones autónomes, cuatro
municipalidaes (Beijing, Tianjin, Shanghai y Chongqing) y dos rexones con un
réxime alministrativu especial y dalgunes capacidaes d'autogobiernu (Hong Kong y
Macau). La República Popular China reclama que Taiwán ye la so vixésimutercer
provincia, magar qu'anguaño esta islla forma una entidá política separada, la
República de China.

Colos sos 9,6 millones de km² d'estensión, China ye'l segundu mayor país del
mundu, y compriende bien de paisaxes distintos desde zones boscoses hasta los
desiertos de Gobi y Taklamakan, nel norte y noroeste del país o les biesques
subtropicales de la so fastera meridional. El oeste del país ye permontañosu,
con cordilleres como l'Himalaya, el Karakoram, el Pamir o el Tian Shan, formaes
por delles de les montañes más altes del mundiu. Los ríos Yangtze y Mariellu,
terceru y sestu más llargos del mundu, nacen na meseta del Tíbet y van
desembocar a la zona oriental del país, la más poblada. China tien una llinia
costera de 14.500 km², na que llenda con dellos de los mares nos que se sodivide
l'oceanu Pacíficu: Bohai, Mariellu, del Este de China y del sur de China.

L'antigua civilización china, una de les más vieyes del mundu, floreció na
cuenca del ríu Mariellu, na llanada del norte de China. Demientres dellos
milenios, el sistema políticu chinu basábase en monarquíes hereditaries, nomaes
dinastíes, a partir del rei semimitolóxicu Xia (2.000 edC). Dende l'añu 221 edC,
cuando la dinastía Qin conquistó varios estaos, entamando asina l'imperiu chinu.
El país foi espandiéndose, frañéndose y reconstruyéndose bien de veces. En 1911
la República de China echó del país a la cabera dinastía, y dirixió'l país hasta
1949. Dempués de la derrota de Xapón na Segunda Guerra Mundial el Partíu
Comunista de China derrotó al Kuomintang, d'ideoloxía nacionaliega, na China
continental, y estableció nella la República Popular China. Esta proclamose en
Beijing el 1 d'ochobre de 1949. El gobiernu de la República de China coló pa la
islla de Taiwan, que controla xunto con dellos isllotes como los de Penghu,
Kinmen o Matsu. El so estatus ye problemáticu, pues ye reconocíu como un estáu
dixebráu de China por perpocos países. La República Popular, amás, tien amenazao
con ocupar la islla si los sos gobernantes declaren la so independencia, pues
considérenla como parte inalienable del territoriu chinu.

Dende la introducción de reformes económiques en 1978 l'espoxigue económicu de
China tien sío pergrande. Nel 2013 yá ye la segunda mayor economía pol so PIB, y
ye tamién el mayor esportador ya importador de bienes del mundiu. Tien armes
nucleares y el mayor exércitu del mundu, al que dedica'l segundu mayor
presupuestu de defensa del planeta. Ye miembru de les Naciones Xuníes dende
1971, cuando-y quitó'l sitiu a la República de China como miembru permanente del
so Conseyu de Seguridá. Ye tamién miembru de munches organizaciones
internacionales multillaterales: OMC, APEC, Organización de Cooperación de
Shanghai. G-20...

El país ye'l terceru más grande en superficie terrestre. Pola so estensión, tien
una gran variedá de paisaxes y fasteres climátiques. Nel este, a lo llargo de la
costa del mar Mariellu y del mar de China Oriental, hai llanures aluviales
densamente poblaes. La fastera costera del mar de China Meridional ye más
montesa y nel sur de China tien una orografía de pandes y pequeños cordales. Na
fastera centro del este tan los deltes de los dos mayores ríos: el ríu Mariellu
y el Yangtze. Otros ríos importantes son el Ríu de les Perlles, el Mekong,
Brahmaputra, Amur, Huai He y el Xi Jiang.

La tabla que vien darréu resume les divisiones alministratives alministraes pola
República Popular de China el 31 d'avientu de 2005.



https://ast.wikipedia.org/wiki/Napole%C3%B3n_Bonaparte

Napoleón Bonaparte (15 d'agostu de 1769 - 5 de mayu de 1821) foi emperador de
Francia, militar y home d'estáu pertenecíente a la Casa de los Bonaparte.
Xeneral na dómina de la Revolución Francesa, foi artífiz del golpe d'Estáu de 18
de Brumario convirtiéndolu en gobernante de Francia como Primer Cónsul de la
República dende Payares de 1799 a mayu de 1804, pa convertise posteriormente
n'Emperador y Rei d'Italia dende mayu de 1804 a abril de 1814 y nuevamente por
pocu tiempu dende marzu hasta xunu de 1815.

Napoleón ye consideráu un xeniu militar, encabezando campañes béliques
glorioses, asina tamién como derrotes escandaloses. Les sos guerres de conquista
convirtiéronse nes mayores guerres conocíes hasta entóncenes n'Europa,
involucrando a un númberu de soldaos enxamás visto nos exércitos hasta esi
momentu.

Nel periodu de poco más d'una década, algamó'l control de casi tol occidente y
parte central d'Europa por conquistes o aliances y solo foi tras la so derrota
na Batalla de les Naciones cerca de Leipzig n'ochobre del 1813 que se viere
obligáu a abdicar unos meses depués. Tornó a Francia na dómina nomada como los
Cien Díes y foi decisivamente derrotáu na Batalla de Waterloo en Bélxica, el 18
de xunu de 1815, siendo exiliáu a la islla de Saint Helena onde morrió.

Aparte de les sos proeces militares, a Napoleón tamién se lu conoz pol
establecimientu del Códigu Napoleónicu y ye consideráu por dalgunos un «monarca
illumináu» pola so estraordinaria capacidá de trabayu; taba en varios llugares
casi al mesmu tiempu. La so memoria prodixosa y la so inigualable llucidez,
permitíen-y conocer y recordar el más mínimu detalle. Nun dexaba nada al azar y
nun consentía que naide improvisare. Otros, ensin embargu, considerábenlu un
dictador tiránicu cuyes guerres causaron la muerte de millones de persones.
Ensin llugar a dubia, ye'l personaxe que marcó l'aniciu del sieglu XIX y la
posterior evolución de la Europa d'anguaño.

Ñacíu en Ajaccio, Córcega, foi bautizáu col nome de Napoleone Buonaparte
(Nabolione o Nabulione en corsu), namás un añu depués de que Francia comprara la
islla a la República de Xénova. Napoleone años depués camudo'l so nome pol más
francés de Napoléon Bonaparte. El rexistru más antiguu d'esti nome atópase nun
informe oficial fecháu el 28 de marzu de 1796.

La so familia formaba parte de la nobleza llocal. So pa, Carlo Bonaparte,
abogáu, foi nomáu en 1778 representante de Córcega na corte de Lluis XVI, llugar
onde permaneció por dellos años.

So ma, María Letizia Ramolino foi la figura fundamental na so infancia. Avanzada
a la so dómina, exixía a los sos ocho fíos que se bañaren diariamente, cuando lo
común yera bañase, llegao'l casu, una vegada al mes. Napoleón, de carácter foín
y atristayáu, caltúvose apartáu de los sos collacios. Gustaba-y tar solu pa
meditar y sentía fonda aversión hacia los franceses, a los qu'acusaba de
caltener la opresión escontra los corsos. Nun yera bon estudiante y sólo-y
preocupaben les matemátiques, ciencia na que progresaba asombrosamente. Tamién
se dedicó a la llectura d'obres de la lliteratura clásica como Hestoria
Universal de Polibio; Vides Paraleles de Plutarco o Espedición d'Alexandro
d'Arriano de Nicomedia, obres que tuvieron una fonda influencia nel so espíritu.

So pá algamó a que Napoleón y el so hermanu Xosé se treslladaren a la Francia
continental, pa estudiar na escuela militar francesa de Brienne-le-Château a la
edá de 10 años. Enantes d'entrar debía deprender francés, idioma que faló con un
marcáu acentu italiano pol restu de la so vida. Algamó notes destacaes en
matemátiques y xeografía, consiguiendo tamién les notes necesaries p'aprobar les
demás materies. Tres la so graduación en 1784, foi almitíu na École Royale
Militaire de París. Anque buscara nun principiu una formación naval, terminó
estudiando artillería na École Militaire. Depués de la so graduación en
setiembre de 1785, foi comisionáu como teniente segundu d'artillería. Tomó les
sos nueves obligaciones en xineru de 1786, a la edá de 16 años.

Napoleón sirvió na guarnición de Valence y d'Auxonne hasta l'españíu de la
Revolución Francesa (anque se tomó casi dos años de llicencia en Córcega y
París). Poco depués d'entamar la revolución, Napoleón alcontrábase en Córcega.
Dio'l so sofitu a la faición xacobina y algamó'l rangu de comandante segundu de
la Guardia Nacional de Voluntariu de la isla. Depués d'entrar en conflictu col
líder nacionalista Pasquale Paoli (antiguu héroe de Napoleón), Bonaparte y la so
familia escaparen a Francia, onde aportaron en xunu de 1793.

A traviés del gabitu dau pol so collaciu Saliceti, algamó'l rangu en comandante
d'artillería nes fuerces franceses de Toulon que s'amotinaren escontra'l Réxime
del terror. Una vegada que la ciudá foi ocupada por tropes britániques, iguó un
plan que resultó exitosu. Colocando los sos cañones estratéxicamente obligó a la
flota inglesa a abandonar el puertu, lo que-y permitió l'asaltu y ocupación de
la ciudá, en cuya aición Bonaparte resultó feríu de poca consideración. Esta
aición fizo-y ganar el puestu de xeneral de brigada. Cuando foi mandáu a Xénova
por órdenes superiores nuna misión secreta hacia xunetu de 1794, muerre
Maximilien Robespierre, convertiéndose Napoleón en blancu de sospeches orixinaes
pola so amistá íntima con Augustin Robespierre, hermanu menor de Maximilien. Por
esti fechu foi arrestáu por dos selmanes, siendo lliberáu por falta de pruebes.

En 1795 Bonaparte alcontrábase en París cuando'l 3 d'ochobre, realistes y
contra-revolucionarios entamaron una protesta armada escontra la Convención. A
Bonaparte encomendaron-y dirixir a un improvisáu exércitu na defensa de la
Convención nel Palaciu de les Tulleríes. Consiguió dalgunes pieces d'artillería
col gabitu d'un xoven oficial de caballería, Joachim Murat, que posteriormente
convertiríase nel so cuñáu, y llogró repeler a los insurxentes. Esti trunfu
dio-y una gran fama y poder sobre'l nuevu Directoriu, de mou particular sobre'l
so líder, Barras. Poques selmanes depués, el 9 de marzu de 1796, cásase cola
amante de Barras, Joséphine de Beauharnais.

Díes depués del so casamientu, Bonaparte tomó'l mandu del Exércitu d'Italia, al
qu'encabezó exitosamente na invasión de dichu país. Enantes de partir, emponderó
a les sos tropes con nestes pallabres: Soldaos: tais mal vestios y mal
alimentaos. El gobiernu débevos muncho. Grandes provincies y ciudaes sedrán
vueses. Ellí tendréis gloria y riqueza. Por aquella dómina ganó'l nomatu de
«pequeñu cabu» en virtú de la so camaradería coles tropes. Llogró sacar a les
fuerces austriaques de Lombardía y derrotó al exércitu de los Estaos Papales. A
raíz de que'l Papa Píu VI protestare pola execución del rei Lluis XVI, Francia
arrespondió anexionándose dos pequeños territorios papales. Ensin embargu,
Bonaparte ignoró les órdenes del Directorio de marchar escontra Roma y destronar
al Papa. Nun foi sinon un añu depués que'l Xeneral Berthier atropó Roma y apresó
al Papa, quien posteriormente morrió por una enfermedá en cautiveriu. En 1797,
Bonaparte al mandu del exércitu derrotó sucesivamente a cuatro xenerales
austriacos cuyes tropes yeren superiores en númberu y forzó a Austria a firmar
un acuerdu de paz. El resultante Tratáu de Campoformio dio-y a Francia'l control
de la mayoría del norte d'Italia, asina como'l de los Países Baxos y l'área del
Rín. Una cláusula secreta prometía otorgar Venecia a Austria. Bonaparte marchó
escontra Venecia ocupándola y finando con más de 1.000 años d'independencia.
Posteriormente, en 1797, Bonaparte organizó los territorios ocupaos n'Italia no
que se nomó como la República Cisalpina.

Napoleón Bonaparte foi un estratega brillante. Llogró absorber los conocimientos
militares esenciales de la so dómina y aplicalos exitosamente. Como planificador
nel campu de batalla foi bien conocíu pola so creatividá nes táctiques de
movilización de l'artillería. Ensin embargu'l so ésitu non se debía únicamente
al so carácter innovador, sinon al so fondu conocimientu y intelixente
aplicación de les táctiques convencionales militares. Como él dicía: «Lluché en
sesenta batalles y nun aprendí nada que nun supiere anteriormente». Como oficial
d'artillería, desarrolló nueves táctiques y emplegó l'artillería como una fuerza
móvil pa espaldar los ataques d'infantería , beneficiándose de la ventaya
teunolóxica de Francia en materia d'armamentu. Foi conocíu como un comandante
agresivu, que cuntaba cola llealtá de soldaos altamente motivaos. Tamién foi'l
primeru que fizo uso de sistemes de telecomunicaciones, la nomada llinia Chappe
de semáforos, implantada en 1792. Tamién foi un mayestru en materia d'espionaxe
y d'engañu. Frecuentemente ganó batalles al conocer d'antemano'l movimientu de
les tropes enemigues.

Na campaña d'Italia Bonaparte convirtióse nuna figura influyente na política
francesa. Espublicó dos periódicos, d'aniciu pa les sos tropes, pero circulaben
tamién por Francia. En mayu de 1797 fundó un tercer periódicu espublicáu en
París nomáu «Le Journal de Bonaparte et des hommes vertues». Les eleiciones de
1797 dieron-yos a los realistes mayor poder, lo qu'alarmó a Barras y a los sos
aliaos nel Diretoriu. Los monárquicos, pola so parte, entamaron a criticar a
Bonaparte acusándolu d'haber saquiao Italia y d'habese excedío na so autoridá al
negociar con Austria (lo cuál n'ambos casos yera cierto). Bonaparte mandó con
prontitú al Xeneral Augereau a París pa encabezar un golpe d'estáu el 4 de
setiembre, eliminando políticamente a los realistes. Esto devolvió nuevamente a
Barras el control, pero agora dependía de Bonaparte pa permanecer nel so cargu.
Depués de finar les negociaciones con Austria, Napoleón tornó a París n'avientu
siendo recibíu como un héroe conquistador y la fuerza dominante nel gobiernu,
muncho más popular que los Direutores.

En marzu de 1798 Bonaparte propuso llevar a cabu una espedición pa colonizar
Exiptu, entóncenes una provincia Otomana, col oxetivu de protexer los intereses
comerciales franceses y cortar la ruta de Gran Bretaña a la India. El
Direutoriu, preocupau pol alcance y el costu de la espedición, aprobó aína la
empresa dao que significaba sacar a Bonaparte del centru de poder.

Dalgo poco habitual de dicha espedición ye la inclusión duun bon númberu de
científicos, lo cuál, según dalgunos, reflexaba la devoción de Bonaparte a los
principios y idees del entóncenes periodu de Ilustración. Otros, ensin embargo,
viéronlo como una maniobra propagandística que sólo diba a la gueta d'esconder
les intenciones imperialistes de Napoleón. Bonaparte tamién emitió proclames nes
cuáles representábase como lliberador del pueblu exipcianu, sometíu pol xugu
Otomanu y allabando los preceptos del Islam. Esta maniobra nun foi exitosa dao
que'l pueblu exipcianu siempre vio a los franceses como una fuerza d'ocupación.

La espedición de Bonaparte tamién conquistó Malta y desembarcó n'Alexandría el
[1 de xunetu] de 1798, eludiendo temporalmente a l'Armada Británica . Aunque los
franceses ganaron la decisiva batalla de les Pirámides (con un exércitu de
25.000 homes enfrentaos a 100.000 del enemigu), la flota francesa viose arrasada
polos buques del Almirante Nelson na Batalla del Nilu. L'oxetivu de Bonaparte de
fortalecer el Mediterraneu viose frustráu, si bien llogró consolidar el so poder
n'Exiptu, non ensin sofocar enantes diverses revueltes populares. Bonaparte
ordenó que n'Exiptu la servidumbre y el feudalismu fueren abolíos y los derechos
básicos de los ciudadanos garantizaos. La situación propició'l desarrollu
d'importantes estudios sobre el Antiguu Exiptu ente los que destaco'l
descubrimientu de la Piedra de Rosetta. Por otra parte l'exércitu francés
fracasó nel so intentu por colonizar Siria en 1799, pero llogró la vitoria sobre
los otomanos en Aboukir.

Tando n'Exiptu al frente del exércitu francés, Bonaparte siguió de cerca los
asuntos europeos, axenciando información principalmente de los periódicos y
despachos que-y llegaben a tumbos. El 23 d'agostu decide por sorpresa embarcase
hacia Francia, aprovechando una calma temporal del bloquéu a los puertos
franceses por parte de la flota británica.

Aunque posteriormente foi acusáu polos sos oponentes políticos d'abandonar a les
sos tropes, la so marcha foi autorizada pol Direutoriu, que sufriera una serie
de derrotes militares escontra les fuerces de la Segunda Coalición, formada pola
alianza de Gran Bretaña con Austria, Rusia, Nápoles y Portugal, atarreciendo una
inminente invasión.

Cuando llegó a París nel mes d'ochobre, la situación militar había meyorao tras
varies victories sobre l'enemigu. La República, ensin embargu, taba en
bancarrota y el Direutoriu, corruptu y ineficiente, taba nel so nivel más baxu
de popularidá.

Un de los Direutores, Sieyes, pidió a Bonaparte'l so sofitu pa executar un golpe
d'estáu escontra la Constitución esistente. L'entramáu involucraba tamién al
hermanu de Bonaparte, Lucien, quien desempeñaba como cabezaleru del Conceyu de
los Quinientos, a otru Direutor, Roger Ducos y a Talleyrand. El 9 de payares (18
de Brumario) y nel día siguiente, tropes dirixíes por Napoleón tomaron el
control y espardieron los conseyos llexislativos, quedando Bonaparte, Sieyes y
Ducos como Cónsules provisionales que rexiríen el gobiernu. Si bien Sieyes
pretendía dominar al nuevu réximen, Bonaparte adelantóse redactando la
Constitución del Añu VIII, asegurando la so eleición como Primer Cónsul. Esto
convirtiólu na persona más poderosa de Francia, poder que s'incrementaría na
Constitución del Añu X, cuando llogró nomase Primer Cónsul vitaliciu.

Bonaparte instituyó diverses y importantes reformes, incluyendo la
centralización de l'alministración de los Departamentos, la educación superior,
un nuevu códigu tributariu, un bancu central, nueves lleis y un sistema de
carreteres y cloaques. En 1801 negoció con la Santa Sede un Concordatu, diendo a
la gueta de la reconciliación ente'l pueblu católicu y el so reximen. Nel añu
1804 dictóse'l Code civil des Français o tamién conocíu como Códigu Napoleónicu,
que consiste na redacción d'un cuerpu únicu qu'unificare les lleis civiles
franceses. El Códigu foi preparáu por comités d'espertos llegales baxo
supervisión de Jean Jacques Régis de Cambecéres, desempeñándose ésti como
Segundu Cónsul dende 1799 a 1804; Bonaparte, ensin embargu, participaba
activamente nes sesiones del Conceyu d'Estáu onde se revisaben les propuestes de
lleis. Esti códigu influyó de mou trascendental nel mundiu xurídicu, siendo la
piedra angular del procesu de codificación. Otres normes dictaes na rexencia de
Napoleón fueron el Códigu Penal de 1810 y el Códigu de Comerciu de 1807. En 1808
foi promulgáu'l Códigu d'Instrucción Criminal, estableciendo regles y
procedimientos xudiciales precisos nesta materia. Si bien los estándares
modernos consideren que dichos procedimientos favorecíen a la parte acusadora,
cuando fueron promulgados yera intención de los llexisladores resguardar les
llibertaes personales y remediar los abusos que normalmente ocurríen nos
tribunales europeos. Si bien ye verdá que Bonaparte yera un rexente autoritariu,
nun ye menos cierto que'l restu d'Europa taba gobernada por rexímenes
dictatoriales. Bonaparte trató de restaurar la llei y l'orden depués de los
escesos causaos pola Revolución, al mesmu tiempu que reformaba l'alministración
del Estáu.

En 1800 Bonaparte tornó a Italia, la cuál fuera reconquistada por Austria
durante la so ausencia n'Exiptu. Cruzó coles sos tropes los Alpes en primavera
(si bien montaba sobre una mula, y non nel caballu blancu col que lu pintó
David). Al principiu de la campaña non foi perbien, pero más alantre asestó una
rotunda derrota a los austriacos, la cuála llevó a la firma d'un armisticiu.
L'hermanu de Napoleón, Joseph, principal negociador del armisticiu, algamó que
debío a l'alianza ente Austria y Gran Bretaña, Austria nun podía reconocer
nengún territoriu conquistáu por Francia. Les negociaciones volviéronse más y
más errátiques hasta que Bonaparte ordenó al Xeneral Moreau atacar a Austria
nuevamente. Moreau llevó al exércitu francés a la victoria d'Hohenlinden y a la
fin l'armisticiu foi firmáu en Lunéville en febreru de 1801, baxo'l cuál
reafirmábase a Francia'l so dominiu sobre los territorios ocupaos nel Tratáu de
Campoformio. Los británicos tamién firmaron un acuerdu de paz médiante'l Tratáu
d'Amiens en marzu de 1802, baxo'l cuál Malta paso a ser territoriu francés.

El Concordatu de 1801 col Papa Píu VII, finó col enfrentamientu cola Ilesia
Católica orixináu pol aniciu de la Revolución.

La paz ente Francia y Gran Bretaña yera mui precaria. Les monarquíes llexítimes
d'Europa taben reacies a reconocer la república, teniendo llercia de que la idea
de la revolución fuera esportada a los sos países. En Gran Bretaña, l'hermanu de
Lluis XVI foi recibíu con honores de güéspede d'estáu a pesar de que los
británicos ya reconocieren a la república francesa. D'otra miente, Gran Bretaña
nun desocupara ni Malta ni Exiptu, como prometiera y protestó escontra l'anexu
de Piedmont y l'Actu de Mediación de Suiza, si bien nengún d'éstes árees taben
contemplaes nel Tratáu d'Amiens.

En 1803, l'exércitu de Bonaparte foi derrotáu en Santu Domingu, combinándose la
fiebre mariella conl tesón de la resistencia de Touissant L'Ouverture. Ante
l'escenariu d'indefensión de les posesiones franceses en Norteamérica, Napoleón
decide la venta de Louisiana, un territoriu d'aproximadamente 2 millones de km²
pertenecíente a Francia. Estaos Uníos diba a la gueta, pola so parte, del mou de
controlar la navegación sobre'l ríu Mississippi. La Merca de Louisiana foi un de
los fechos más significativos qu'asocedieron durante'l gobiernu napoleónicu,
aunque nel so momentu pasó relativamente inadvertíu. El preciu establecíu foi de
$ 7,40/km².

Nel añu X (1802), otra constitución dictada por Napoleón dio carácter vitaliciu
al so consuláu y valió como entamanamientu pa la so autoproclamación como
monarca del Primer Imperiu Francés. Sofitáu por bona parte de l'aristocracia,
nuna ceremonia realizada na Catedral Notre Dame de París (1804) ante la
presencia del Papa Píu VII. Napoleón coronóse a sí mesmu, lo cuál dio aniciu a
la creencia popular de qu'esti actu foi una demostración de negazu a l'autoridá
pontificia, lo cuál nun yera cierto. La ceremonia taba acordada col Papa de
forma anticipada.

El famosu y temperamental compositor alemán Ludwig van Beethoven taba ente les
personalidaes d'aquella dómina qu'admiraben a Napoleón polo que simbolizaba
políticamente: los ideales democráticos y republicanos de la Revolución
Francesa. Al paecer por una suxerencia del embaxador francés en Viena,
Jean-Baptiste Bernadotte, entamó a componer la so Tercera Sinfonía, que
titularía Eroica (Heroica en italiano). Ensin embargu, cola auto-coronación de
Napoleón, Beethoven decepciónose y retiro-y la dedicatoria colocando como
subtítulu: Sinfonía eroica, composta per festeggiare il sovvenire d'un
grand'uomo (Sinfonía Heroica, compuesta pa festexar el recuerdu d'un gran home)

Gran Bretaña reanudó la guerra naval con Francia n'abril de 1803. Dos años
depués, Rusia y Austria uniéronse a Gran Bretaña na Tercera Coalición. Napoleón
descartó'l so plan d'invadir Inglaterra tras la dramática derrota naval de
Trafalgar, onde la flota británica encabezada pol Almirante Nelson estrozó gran
parte de les flotes de Francia y España y dirixó los sos exércitos escontra les
fuerces austro-ruses, a les que derrotó na batalla d'Austerlitz el 2 d'avientu
de 1805. Conquistó'l reinu de Nápoles en 1806 y nomó rei al so hermanu mayor,
Xosé; autoproclamándose Rei d'Italia (1805), desintegró les Provincies Uníes,
qu'en 1795 había instaurao como República de Batavia, y fundó'l Reinu d'Holanda,
al frente del cuál asitió al so hermanu Lluis, y estableció la Confederación del
Rin (qu'agrupaba a la mayoría de los estaos alemanes) que quedaron baxo la so
protección.

Prusia y Rusia forxaron una nueva alianza (Cuarta Coalición) y atacaron a la
Confederación. Napoleón derrotó al exércitu prusianu en Jena y Auerstädt (1806)
y al rusu en Friedland. En Xunetu de 1807 estableció'l Tratáu de Tilsit col Zar
Alexandru I pol cuál apoqueciose'l territoriu de Prusia. Amás, Westfalia,
gobernáu pol so hermanu Xerónimo, y el Gran Ducáu de Varsovia ente otros estaos
pasaron a formar parte del Imperiu.

Nun habiendo podío vencer a los británicos militarmente, Napoleón impuso'l
bloquéu sobre les mercancíes ingleses col propósitu d'arruinar el so comerciu.
Portugal foi una de les naciones que nun se plegaron al bloquéu, razón pola cuál
Napoleón foi a la gueta d'una alianza con España pa invadir a Portugal.
Negándose España, a escontra de la voluntá de dalgunos de los sos Xenerales, el
mesmu Napoleón encabezó les fuerces qu'invadieron España y derrotaron al
exércitu d'esti país. Tamién derrotó al exércitu inglés que vinieron a echar un
gabitu a España. Finalmente conquistó Portugal en 1807 y en 1808 colocó al so
hermanu Xosé nel tronu d'España, dexando Nápoles como una monarquía manexada pol
so cuñáu, Joachim Murat. Tres la partida de Napoleón, el pueblu español
sublevóse, dando entamu a la guerra ente les tropes franceses y les españoles
(sofitaes por Gran Bretaña), teniendo un papel fundamental la llucha de
guerrilla. Esti conflictu supuso un gran desgaste humanu (estimándose en 300.000
baxes) y económicu pa Francia. Calcúlase que'l 10% de les baxes tanto del llau
español como'l francés ocurrieron durante los dos sitios a la ciudá de Zaragoza,
ente el 15 de xunu de 1808 y el 21 de febreru de 1809. D'otra miente, Austria
rompió'l pactu con Francia y Napoleón viose obligáu a encabezar les sos fuerces
nos frentes del Danubio y Alemaña. Na batalla d'Aspern-Essling (mayu 21-22,1809)
cerca de Viena, Napoleón tuvo a puntu de perder el so exércitu, ensin que
l'enemigu tampoco llograre'l triunfu. Tras una tregua de casi dos meses,
nuevamente enfrentáronse ambos exércitos, pero esta vegada l'exércitu francés
derrotó al austriacu na batalla de Wagram, el 6 de xunetu de 1809.

Tras esti triunfu, Francia convertió los territorios conquistados nes Provincies
Iliries (na actualidá parte d'Eslovenia, Croacia, Bosnia y Hercegovina, Serbia y
Montenegro) y conquistó los Estaos Pontificios. Tras aliase nuevamente con
Austria, Napoleón casóse con María Lluisa, fía del monarca austriacu, Franciscu
I d'Austria, pertenecíente a la casa d'Habsburgu, una vegada repudiada Xosefina
al nun poder da-y un herederu. Con esti enllaz vinculaba la so dinastía a la más
antigua de les cases reales d'Europa, cola esperanza de qu'un fíu, ñacíu en 1811
y al cuál otorgó-y el títulu de Rei de Roma como herederu del Imperiu, fuera
meyor aceptáu poles monarquíes reinantes. L'Imperiu algamó la so máxima amplitú
en 1810 cola incorporación de Bremen, Lübeck y otros territorios del norte
d'Alemaña, asina como col reinu d'Holanda, depués d'obligar a abdicar al so
hermanu qu'había adoptao'l títulu de Lluis I Bonaparte.

El Códigu Napoleónicu foi introducíu en tolos nuevos Estaos creaos baxo
l'Imperiu Francés. Aboliéronse el feudalismu y la servidumbre y establecióse la
lliberta de cultu (salvo en España). Foi-y otorgada a caún de los Estaos una
constitución na que concediase el sufraxu universal masculín, una declaración de
derechos y la creación d’un parlamentu. Foi instauráu'l sistema alministrativu y
xudicial francés; les escueles quedaron supeditaes a una alministración
centralizada y amplióse'l sistema educativu llibre de mou que cualesquier
ciudadanu pudiere acceder a la enseñanza secundaria ensin que se tuviere en
cuenta la so clase social o relixón. Ca Estáu disponía d’una academia o
institutu destináu a la promoción de les artes y les ciencies, al tiempu
financiábase'l trabayu de los investigadores, principalmente'l de los
científicos. La creación de gobiernos constitucionales siguió siendo solo una
promesa, pero'l progresu y eficacia de la xestión fueron un llogro real.

Pa América Llatina, la figura de Napoleón ye fundamental. La so intervención en
España, les abdicaciones de Carlos IV d'España y Fernandu VII d'España, la
entrega del tronu español al so hermanu Xosé, la promulgación de la Constitución
de Bayona en 1808 que reconocía l'autonomía de les provincies americanes del
dominiu español y les sos pretensiones de reinar sobre aquellos inmensos
territorios cuyos habitantes enxamas quixeren aceptar los planes y deseyos del
emperador, son elementos básicos pa entender los movimientos d'emancipación.

Nel restu del continente, la Merca de Louisiana y el manexu que-y dio Francia al
procesu d'independencia de Haití tuvieron una influencia descomanada nel
desarrollu del continente.

El Congresu d'Erfurt había conservao l'alianza ente Napoleón y el zar Alexandru
I, en 1811 les tensiones escomenzaron nuevamente a medrar ente ambes naciones. A
pesar de ser un fiel almirador de Napoleón dende'l so alcuentru en 1807,
Alexandru I taba siendo apretáu pola aristocracia rusa pa frañer dicha alianza,
al ser considerada un aviesu pal orgullu rusu.

La primera seña de que l'alianza taba frayándose foi'l mou non mui entusiasta y
débil col que Rusia aplicó'l Bloquéu Continental. Esto engrifó a Napoleón el
cuál tamién tenía simpatía hacia'l Zar, y fizo qu'esti sintiérase defraudáu y
traicionáu. En 1812 los conseyeros del Zar indicaron-y qu'una vasta revolución
taba fermentando por too Alemaña y qu'ési yera'l momentu propiciu para atacar al
imperiu francés y recuperar Polonia.

Gran númberu de tropes desplazáronse a la frontera con Polonia (más de 300.000
soldaos d'un exércitu total de 410.000). Napoleón, ensin embargu, anticipóse a
esta maniobra y escomenzó a espander el so exércitu hasta llograr un continxente
de 600.000 homes (adicionalmente a los 300.000 que s'alcontraben na Península
Ibérica). Napoleón ignoró los conseyos de nun invadir suelu rusu y el 23 de xunu
de 1812 entamó la invasión.

Nun esfuerciu por ganar l'apoyu de los nacionalistes y patriotes polacos,
denominó a la guerra como la "segunda guerra polaca" (la primera guerra polaca
yera la lliberación de Polonia de Rusia, Prusia y Austria). Los patriotes
polacos deseaben incorporar la parte rusa de Polonia al Gran Ducadu de Varsovia
y crear un nuevu Reinu de Polonia, ensin embargu esta idea foi refugada por
Napoleón, camentando que pudiere enrifar a Prusia y Austria a declarar la guerra
a Francia. Napoleón tamién refugó lliberar a los siervos rusos, pues camentaba
qu'esto pudiere provocar una reacción conservadora a les sos espaldes.

Técnica militar qu'usaron los rusos, consistente en retroceder y nun pelear de
frente colos soldaos de la gran armèe. El zar nun contentu de que los franceses
tuvieren en tierra rusa destituyo a Mikhail Bogdanovich Barclay de Tolly, y
remplazolu pol Xeneral Smoronski, el 16 d'agostu cayó Smolensk y, tras otres
victories, los franceses siguieron el so avance. Los rusos evitaron batallar en
repetíes oportunidaes escontra la Grande Armée, aínda en dalgunos casos sólo
porque Napoleón dudó n’atacar cuando la oportunidá se-y presentó

Otra batalla de la campaña de Rusia foi la Batalla de Borodino la cuál significó
un gran trunfu pa los franceses en lo que bien podría ser el día más sangrientu
de la hestoria humana, foi nomada la guerra de los 3 reis.

Los rusos replegáronse nuevamente y Napoleón entró en Moscú asumiendo
qu'Alexandru I negociaría la paz. Ensin embargu, les órdenes del gobernador del
exércitu de la ciudá y comandante en xefe, Fyodor Rostopchin, yera la de prender
la ciudá. Tras un mes, camentáu de perder el control en Francia, Napoleón
decidió salir de Moscú.

Los franceses sufrieron descomanadamente na so retirada de Rusia al puntu que de
los 650.000 homes que la invadieron, sólo 40.000 cruzaron el ríu Berezina en
payares de 1812. En total estimase que nesta campaña, 570.000 homes del exércitu
francés morrieron y 400.000 del exércitu rusu, a lo cuál hai que sumar cientos
de miles de baxes na población civil.

Tras esti fracaso, Prusia uníose a la coalición, la cuál agora incluyía Rusia,
el Reinu Xuníu, España y Portugal. Aínda, Napoleón asumió nuevamente l'urden en
Alemaña, y causó una serie de derrotes a los Aliaos, que finen na Batalla de
Dresde el 26 d'agostu de 1813, onde les tropes aliaes sufrieron baxes de más de
cien mil soldaos.

Si bien paecía que Napoleón diba a resurdir, uniéronse a la Coalición Austria y
Suecia, y a la fin na Batalla de les Naciones en Leipzig, el 16 d'ochobre los
franceses fueron derrotaos nun enfrentamientu en que los aliaos contaben col
doble de tropes que Napoleón. Depués d'esta batalla onde morrieron más de
120.000 soldaos d'ambos llaos, Napoleón replegose a Francia, pero'l so exércitu
,d'apenes 100.000 homes, ya nun yera capaz de resistir l'emburrión de la
Coalición, que contaba con más de mediu millón de soldaos.

París foi ocupáu'l 31 de marzu de 1814. Napoleón abdicó baxo la presión de los
sos mariscales el 6 d'abril en favor del so fíu. Sicasí, los aliaos apertáronlu
pola rindición incondicional y Napoleón abdicó nuevamente, de mou incondicional,
el 11 d'abril. Los vencedores acordaron nel Tratáu de Fontainebleau exiliálu a
la islla d'Elba, una islla pequeña a 20 km de la costa italiana, manteniendo'l
so títulu d'emperador, pero restrinxeron el so imperiu a dicha islla.

El Congresu de Viena (1814-1815) dispuso'l nuevu urden na Europa
post-napoleónica. En Francia, los realistes instalaron nel poder a Lluis XVIII.
María Lluisa y el so fíu quedaron baxo la custodia del pa d'ésta, l'emperador
Franciscu I, y Napoleón nun volvieron a vese enxamás. Consciente de los deseos
de los ingleses de esterralu a una islla remota nel atlánticu y de la refuga del
pueblu francés a la restauración borbónica, escapó d'Elba en febreru de 1815 y
desembarco n'Antibes el 1 de marzu dende onde preparóse pa tornar a Francia.

El Rei Lluis XVIII unvió al Quintu Reximientu encabezáu por Delessart, qu'había
servio anteriormente a Napoleón en Rusia. Al alcontralu en Grenoble, Napoleón
acercóse solu al reximientu, apeóse del so caballu y, cuando taba na llinia de
fueu del capitán Randon, glayó "Soldaos del Quintu, vosotros conocéisme. Si
dalgún home quier disparar sobre'l so emperador, pue facelo agora". Tres un
breve silenciu, los soldaos glayaron ¡"Vive L'Empereur"! y marcharon xunto con
Napoleón pa París. Aportó'l 20 de marzu, ensin disparar nin un solu tiru y
aclamáu pol pueblu, llevantando un exércitu regular de 140.000 homes y una
fuercia voluntaria que aína ascendió a alredor de 200.000 soldaos. Yera l'aniciu
de los Cien Díes.

Establecíu de nuevu en París, promulgó una nueva constitución, de calter más
democráticu y lliberal que la vixente demientres l'imperiu. Munchos veteranos
acudieron al so llamamientu, entamando de nuevo l'enfrentamientu escontra los
aliaos. El resultáu foi la campaña de Bélxica, que finó cola derrota na batalla
de Waterloo'l 18 de xunu de 1815.

El pueblu de París sofitábalu na llucha pero los políticos retiraron-y el so
sofitu, polo qu'abdicó en favor del so fíu Napoleón II. Coló a Rochefort onde
capituló énte'l capitán del buque británicu Bellerophon.

Napoleón foi apresáu y esterráu polos británicos a la islla de Santa Helena nel
Atlánticu, el 15 d'ochobre de 1815. Ellí, con un pequeñu grupu de siguidores,
dictó les sos memories y criticó a los sos captores.

Enfermo del estómagu demientres muncho tiempu, aquexáu d'una continua pesadez y
un dolor nel costáu derechu, los médicos creyíen que yera una afeición hepática,
pero él sospechó inmediatamente que taba atacáu de la mesma dolencia del so pa,
un cirru nel píloru o cáncer d'estómagu. Ensin embargu, a naide-y dixo hasta que
nun tuviere él mesmo perseguru de qu'asina fuere (tamién sospechábase que pudo
ser envenenáu con arsénicu). Napoleón Bonaparte morrió'l 5 de mayu de 1821. Les
sos últimes pallabres foron: "France, armée, Joséphine", o, según la versión de
les memories de Santa Helena "...tête...armée...Mon Dieu !". Tenía entóncenes
cincuenta y dos años.

Napoleón estipulara nel so testamentu'l deséu de ser enterráu a les orielles del
Sena, pero dieron-y sepultura en Santa Helena. En 1840, a instancies del
gobiernu de Lluis Felipe I, los sos restos foron repatriaos. Treslladaos na
fragata Belle-Poule, depositáronse en Les Invalides (París). Cientos de millones
de persones visitaron la so tumba dende esa fecha.



https://ast.wikipedia.org/wiki/Matem%C3%A1tiques

Matemátiques (del griegu: μάθημα, máthema: ciencia, conocimientu,
deprendimientu, μαθηματικóς, mathematikós: amante del conocimientu) ye l'estudiu
de patrones nes estructures d'entes abstractos y nes rellaciones ente elles.
Dellos matemáticos refiérense a ella como la "Reina de les Ciencies", anque la
so inconsistencia yá la demostrare Kurt Gödel.

Tamién puede definise como l'estudiu de los 'númberos y símbolos'. Más
formalmente, como la investigación d'estructures abstractes definíes
axiomáticamente utilizando la lóxica y la notación matemática. Otros puntos de
vista pueden alcontrase na Filosofía matemática.

De magar que les matemátiques nun son ciencia natural, les estructures
específiques que los matemáticos investiguen tienen el so orixe nes ciencies
naturales, sobre too na Física. Pero tamién investiguen estructures abstractes
por razones puramente internes a les matemátiques, debio a que tales estructures
pueden llevar a una xeneralización unificadora de varios subcampos, o una útil
ferramienta pa cálculos frecuentes. Amás, munchos matemáticos estudien la so
rama por razones estétiques, considerando la matemática como un arte y non una
ciencia (taríen dando-y la razón a Paul Feyerabend).



https://ast.wikipedia.org/wiki/Massachusetts

Massachusetts (The Commonwealth of Massachussets) ye un estáu de los Estaos
Uníos, parte de la rexón de Nueva Inglaterra. Massachusetts yera una de les 13
colonies orixinales que llucharon escontra'l gobiernu británicu na Revolución
Americana. El censu poblacional de Massachusetts en 2008 yera 6.497.967
persones. Llenda'l norte con New Hampshire y Vermont, al este col Océanu
Atlánticu, al sur con Rhode Island y Connecticut, y al oeste con Nueva York.
Boston ye la capital del estáu y la ciudá más grande. Hai 30 universidaes.

La población orixinaria del territoriu yeren delles tribus de la familia
llingüística algonquina: Wampanoag, Nauset, Nipmuc, Pocomtuc, Mahican, y
Massachusett. La so esistencia camudó pa siempre pola llegada de los Padres
Pelegrinos (Pilgrims) que desembarcaron del Mayflower, no qu'ellos llamaron New
Plymouth y anguaño ye Plymouth, el 21 d'avientu de 1620. Pocos años dempués
fórmase, col envís d'esplotar el territoriu, una compañía privilexada, la
Massachusetts Bay Colony, con colonos puritanos que fundaron Boston el 17 de
setiembre de 1630. Pronto hubo problemes d'intolerancia relixosa ente estes
xentes qu'emigraran pa escapar precisamente d'esi tipu de persecuciones, y asina
ún d'ellos, Roger Williams, emigró al Norte y fundó Providence (1636), que foi'l
guañu del actual estáu de Rhode Island.

Nos sieglos XVII y XVIII la colonia, amás de conocer delles guerres escontra les
tribus natives y escontra la colonia de Nueva Francia (anguaño Quebec),
espolletó económica y culturalmente. Nel 1639 fundóse'l Harvard College, y en
1704 entamó a espublizase'l que foi'l primer periódicu (selmanariu nesti casu)
que apaeció regularmente nes colonies ingleses d'América, el The Boston
News-Letter. La colonia foi tamién centru d'una importante actividá política, y
la primera na qu'entamó'l descontentu col dominiu británicu.

El malestar foi medrando y tuvo'l so momentu cimeru no que se conoz como El
Motín del Té (Boston Tea Party). Pol Acta del Té de 1773 los territorios
americanos foron obligaos a pagar impuestos por importar dellos productos (ente
ellos, el té) de la metrópoli. Esto creó un malcontentu nes colonies qu'acabó
españando en Boston. El 16 d'avientu de 1773 los colonos tiraron al mar 45
tonelaes de té que llegaran al puertu nes bodegues de trés barcos de la Compañía
Británica de les Indies Orientales. La rempuesta de les autoridaes foi la
represión: el boicot de los colonos a los productos británicos fizo que'l
gobiernu inglés cerrara'l puertu pa impedir el comerciu de la colonia hasta que
pagaran lo que teníen estrozao. El Parlamentu, amás, aprobó otres lleis (el
conxuntu d'elles ye conocíu como Lleis Intolerables o Intolerable Acts)
qu'alteriaben el statu quo institucional, reforzando'l control británicu sobre
les colonies.

Les protestes crecieron, y les colonies convocaron el Primer Congresu
Continental, que-y pidió al rei que retirara eses lleis. Pedíen tamién que'l
control de los asuntos internos de los territorios fora decidíu n'América, ensin
intervención metropolitana. La falta de rempuesta inglesa fizo que la situación
s'engafara hasta qu'españó la guerra en Lexington, cerca de Boston, en 1775.
Pocos años dempués, en 1780, los representantes de los colonos aprobaron la
Constitución de Massachussets, la primera d'ente les de les colonies americanes
y la que lleva más tiempu furrulando ensin interrupción en tol mundu. En 1787
ratificóse tamién la Constitución federal estaunidense.

El 15 de marzu de 1820 los territorios más septentrionales de la colonia
dixebráronse d'ella pa formar l'estáu de Maine. La perda d'esos territorios,
nostante, foi compensada pol ésitu económicu del territoriu, ún de los más
industrializaos de los Estaos Xuníos nel sieglu XIX. El so paisaxe entamó a
poblase de fábriques (sobremanera de ropa y zapatos), que llevaron a
Massachusetts a munchos inmigrantes que contribuyeron a que l'estáu tuviera un
gran desarrollu tanto económicu como social. Foi'l ñeru del abolicionismu al
abolir la esclavitú yá en 1783, y el primer estáu que tuvo un reximientu de
soldaos negros. El so sistema educativu, d'otra banda, yera'l modelu nel que
miraben les otres colonies.

Na primer metá del sieglu XX la so riqueza amenorgó, porque munches de les
compañíes que s'asentaben nella marcharon pal Sur de los Estaos Xuníos, y la
Gran Depresión foi dura de llevar nesti estáu que volvería a espolletar
económicamente dempués de la Segunda Guerra Mundial. Acabada esta, instaláronse
nelli un bon númberu d'empresas d'alta tecnoloxía qu'aprovechaben el bon nivel
académicu de los estudiantes que salíen de los elitistes colexos universitarios
de la redolada de Boston. Les árees suburbanes entamaron a medrar perdayuri, y
ficiéronse necesaries grandes obres públiques p'articular el territoriu. La más
principal d'elles ye'l túnel de más de 5 km conocíu como The Big Dig.

Nos últimos años una nueva fonte de riqueza contribúi a aumentar la renta del
estáu: el turismu. Boston o Plymouth, pero tamién la península de Cape Cod, son
los destinos principales de los visitantes d'esti estáu que sigue, más de 200
años dempués de llevantase escontra los ingleses, a la cabeza de les conquistes
sociales nos Estaos Xuníos. Así, foi el primer estáu n'aprobar les bodes ente
persones del mesmu sexu (2004) y aprobó en 2008 una llei que descriminaliza la
posesión de marihuana.



https://ast.wikipedia.org/wiki/Escultura

La escultura ye l'arte que consiste en representar oxetos, figures en trés
dimensiones con barru, con piedra, con bronce... Ye la rama de les artes
visuales qu'opera en trés dimensiones, y una de les artes plástiques. Los
primeros escultores que ficieron figures con intención de pervivencia usaron dos
técniques principales, la talla (quitando material de la pieza usada como base)
y el modeláu (añediéndo-y material, como arcilla), sobro una base xeneralmente
de piedra, metal, cerámica o madera. Dende'l modernismu, sicasí, los movimientos
artísticos tienen fecho escultura sobre cuasi cualisquier material de base y
coles más estremaes técniques. Anguaño materiales de toa triba (plásticu, fibra
de vidriu...) son tallaos, soldaos, modelaos, moldeaos, fundíos...

La escultura occidental nació na Antigua Grecia, que produció bien d'obres
mayestres de la escultura nel so periodu clásicu. Demientres la Edá Media, la
escultura gótica centrose na representación de la pasión y l'agonía de
Xesucristu, mentantu que la recuperación de los modelos clásicos nel
Renacimientu produció escultures perfamoses como'l David de Michelangelo. La
escultura modernista afuxó de los procesos tradicionales de creación
d'escultura, y tamién del énfasis d'esta na representación del cuerpu humanu,
abriendo la puerta a la escultura fabricada por adición d'oxetos sobre una base
y inclusu a la presentación d'oxetos atopaos casualmente, na so forma orixinal,
como obres d'arte.

La principal distinción ye la qu'estrema la escultura de bultu redondu, modelada
en toa la so circunferencia y non xunida a denguna otra superficie (sacante,
delles veces, una base o pedestal), y los relieves, xunidos polo menos en parte
a otra superficie de fondu. El relieve aveza a soclasificarse, en función del so
gráu de proyección dende'l muru nel que se sofita, en baxurrelieve, alturrelieve
y, delles veces, en mediurrelieve. El relieve ye la forma avezada de
representación escultórica de grupos con delles figures o con una estructura
narrativa, difíciles de conseguir na escultura exenta, y ye la técnica habitual
de representación tanto de la escultura arquitectónica, la que se presenta como
adornu n'edificios, como de la escultura decorativa de pequeñu tamañu (cerámica,
xoyería, adornos de metal...). La escultura en relieve puede decorar tamién
esteles, llábanes verticales xeneralmente de piedra que tamién inclúin munches
veces inscripciones.

Otra distinción básica ye la qu'estrema les escultures feches con técniques de
talla, qu'estraen material del bloque de sustancia (madera, piedra) usáu como
base, y les feches con técniques de modeláu, que formen o constrúin la obra a
partir del material de base. Delles técniques como'l fundíu o la estampación
usen una matriz intermedia que contién el diseñu col que se producirá la obra;
munches d'eses técniques permiten la producción de delles copies de la mesma
obra.

La construcción d'estatues pergrandes, nomaes colosales n'alcordanza del Colosu
de Rodas, construyíu na islla griega homónima nel sieglu III edC, atraxo a los
gobernantes de toes les dómines; la mayor anguaño esistente ye'l Buda del Templu
de Primavera del condáu chinu de Lushan (provincia de Henan), que mide 128 m
d'altor. Gustó-yos tamién muncho a los gobernantes, a lo llargo la historia y
hasta tiempos recientes, la estatua ecuestre, que representa a un home a
caballu. Otru tipu d'escultura n'honor d'un personaxe notable ye'l bustu, que
representa el pechu y la cabeza d'una persona. Dellos tipos más pequeños
d'escultures conmemoratives son les estatuines, estatues d'un tamañu inferior a
40 cm, y los relieves en plaquetes, medalles o monedes.

L'arte modernu y contemporáneu añedió munches formes non tradicionales
d'escultura, incluyendo escultures sonores, escultures de lluz, arte cinéticu,
arte ambiental, escultura ambiental, land art, arte in situ... que dan a la
escultura un llugar importante como la forma predominante d'arte que puede
atopase nos espacios públicos.

Ún de los propósitos más habituales de la escultura ye la so asociación con
imáxenes sagraes o dalgún otru tipu de significáu relixosu. La representación de
personaxes sagraos yera avezada en munches cultures antigües. Delles veces les
estatues yeren pergrandes, como asocedía na Grecia clásica, pero nun ye esta la
única forma na que se presentaben. Les imáxenes sagraes qu'había nel interior de
los templos exipcios persábese, magar que nun llegó denguna a nós, que teníen
que ser muncho más pequeñes, inclusu nos templos de mayor tamañu. Tamién nel
hinduismu la forma más frecuente d'escultura ye la representación anicónica en
pequeñu tamañu (lingam) del dios Shivá. El budismu foi quien llevó la
representación escultórica d'imáxenes relixoses al este d'Asia; ellí parez que
nun había previamente esi vezu, magar que quiciás oxetos anicónicos como'l bi
o'l cong tuvieran significancia relixosa.

La tenencia de pequeñes escultures como posesiones o adornos personales
remóntase al primer arte prehistóricu, mentantu que l'usu d'escultures de gran
tamañu como arte públicu, cola intención principal d'impresionar al que la vía y
poner de manifiestu el poder del gobernante, remóntase a lo menos hasta la Gran
Esfinxe de Giza, fai unos 4.500 años. Pa los arqueólogos y los historiadores del
arte l'apaición, y delles veces tamién la desapaición, del vezu de facer
escultures monumentales ye un datu importante, magar que l'establecimientu del
momentu nel que apaició esa costumbre ye difícil d'establecer, porque supónse
que primero d'ellos habría escultures en madera (los tótem son exemplu d'ello) y
otros materiales perecederos de les que nun quedó restu dengún. La posesión de
la capacidá de organización de los recursos humanos y materiales necesaria pa
crear escultures monumentales, que precisen del treslláu de materiales pesaos y
de disponer de dineru pa pagar a los escultores, considérase un signu de la
esistencia d'una cultura avanzada en términos d'organización social. El reciente
ya inesperáu descubrimientu de figures de bronce de la China antigua en
Sanxingdui, delles d'un altor de más de 4 m, camudó munches de les idees que se
teníen sobre los primeros tiempos de la civilización china, una y bones nun
s'atoparan nunca escultures d'esi tamañu pertenecientes a esa cultura. Por
embargu, la construcción d'escultures de gran tamañu nun ye signu inequívocu de
la posesión d'una cultura avanzada. Dalgunas que lo yeren ensin dubia, como la
civilización del valle del Indo, parez que nun la desarrollaron, magar que
producíen sellos y estatuines persofisticaes. La cultura del Mississippi parecía
alcontrase en camín de progresar hacia la so construcción, construyendo yá
pequeñes figures de piedra, cuando colapsó. Y dalgunes civilizaciones, como
l'Antiguu Exiptu o la cultura de la Islla de Pascua, parecen tener dedicao gran
cantidá de recursos a la construcción d'escultures monumentales pergrandes dende
los sos primeros estadíos culturales.

El vezu de coleccionar escultura, contemporánea o de periodos antiguos,
remóntase dos milenios en China, Grecia y América central, y munches colecciones
taben disponibles n'eshibición semipública muncho primero de que surdiera'l
conceptu modernu de muséu. Nel sieglu XX la relativamente escasa cantidá de
temes trataos na escultura de gran tamañu medró, y entamaron a facese escultures
abstractes y otres que trataben temes, o taben feches con meteriales, de la
realidá cotidiana. La mayoría les escultures, anguaño, fáense pa ser espuestes
temporalmente en museos y galeríes, y problemes como'l coste del so tresporte y
almacenaxe son cada vegada un factor más importante a tener en cuenta a la hora
de construyiles. Amás, les pequeñes figures decoratives, especialmente feches en
cerámica, son (pesie al so refugu polos artistes modernes y contemporáneos) tan
populares anguaño como na dómina del Rococó, na Grecia antigua (na que la
fabricación de estatuines de terracota yeren una importante industria na ciudá
boecia de Tanagra) o na América precolombina.

La escultura de retratu entamó n'Exiptu, aú la paleta de Narmer (sieglu XXXII
edC) amuesa una imaxe del rey Narmer. Consérvense también 18 estatues de Gudea,
que foi rei de la ciudá iraquina de Lagash del 2144 al 2124 edC. Na Grecia
antigua y en Roma la erección d'una estatua de retratu nún llugar públicu yera
ún de los mayores honores que se podíen recibir, y les élites enfotábense en
que-y la ficieran, o tamién en que na so imaxe apareciera grabada nuna moneda.
Los Ptolomeos foron los qu'entamaron la tradición helenística d'incluyir la
imaxe del gobernante nes monedes, y los romanos entamaron a incluyir nelles
retratos de gobernantes muertos nel sieglu I edC. Xuliu César foi el primeru
qu'apaeció nelles en vida, y dempués fízose habitual la representación del
emperador. Notres cultures (Exiptu, Oriente Prósimu) les estatues públiques
taben reservaes pal gobernante, mentantu que la figura de los otros poderosos
namái podía ser representada nes sos tumbes. Na América precolombina yera vezu
tamién que solo los reis (o gobernantes en xeneral) tuvieran escultures de
retratu, entamando poles xigantesques cabeces llantaes polos olmeques fai 3.000
años. La escultura de retratu nel este d'Asia yera esclusivamente relixosa: los
clérigos más importantes, especialmente si fundaran un monasteriu, yeren
recordaos con estatues de so, pero nun les había de los gobernantes. La
tradición mediterránea clásica recuperose, a lo primero namái con estatues nes
tumbes y con imáxenes nes monedes, na Edá Media, y espardiose enforma nel
Renacimientu, qu'inventó nueves formes escultóriques como les medalles
conmemoratives con la efixie d'una persona.

Los animales foron, xunta cola figura humana, los primeros elementos
representaos na escultura, y tienen sío populares de magar. Delles veces
represéntense de forma realista, pero ye más habitual que seyan monstruos
imaxinarios; dafechamente, en China los animales y los monstruos son cuasi los
únicos elementos representaos, esculpíos en piedra, nel esterior de tumbas y
templos. El mundu vexetal ye importante namái en xoyería y en relieves
decorativos. Sicasí, estos caberos formen cuasi tol repertoriu decorativu del
arte bizantín y del arte islámicu, y son tamién importantes en munches cultures
euroasiátiques, nes que motivos como la palmeta o la vide lleven siendo
representaos demientres más de dos milenios.

Una forma d'escultura presente en munches cultures prehistóriques de tol mundu
son les répliques a gran tamañu, y en materiales preciosos, de ferramientes o
armes, de les que se piensa que yeren pa un usu ceremonial o pa esponeles o
quiciás como ofrendes relixoses. El xade foi usáu en China, el México olmeca y
la Europa neolítica, mentantu qu'en Mesopotamia facíense cacíes de gran tamañu
en piedra. N'Europa y China, finalmente, usábase'l bronce pa construyir grandes
haches y espades.

Los materiales usaos n'escultura son variaos, y foron cambiando a lo llargo la
historia. Los materiales clásicos, perduraderos, son los metales
(principalmente'l bronce), la piedra y la cerámica, con alternatives más barates
pero menos perdurables como la madera, el güesu y el cuernu. Úsense tamién
materiales preciosos, como l'oru, la plata, el xade o'l marfil, pa pieces
pequeñes y luxoses, y ocasionalmente en oxetos grandes como les
crisoelefantines. Otros materiales, más fáciles d'atopar y más baratos, usáronse
pa construyir pieces de consumu ampliu: madera duro (de carbayu, boxe o tilar),
terracota y otros materiales cerámicos, cera y metales de fundición sencilla
como'l zinc o l'estañu. Sicasí, permunchos otros materiales tienen formao parte
d'esculturas, mesmo nes dómines antigües qu'anguaño.

Les escultures avecen a tar pintaes, magar qu'el tiempu o les males
restauraciones fagan desapaecer la so cubierta. Tienen usáose munches técniques
diferentes pa pintar sobro escultures: pintura al temple y al óleu, doráu,
aerosol, esmalte...

Munchos escultores tienen andao a la gueta de nueves formes y nuevos materiales
pa facer arte. Asina, les escultures más famoses de Pablo Picasso inclúin pieces
de bicicleta, y Alexander Calder y otros modernistes usaron davezu l'aceru
pintáu. Dende la década de 1960 los acrílicos y otros plásticos son ampliamente
utilizaos, mentantu qu'artistes como Andy Goldsworthy constrúin escultures
perecederes n'entornos naturales y a partir de materiales naturales. Hai,
tamién, formes d'escultura, como la fecha en xelu, arena o con gas, feches
aposta pa nun durar. Cristal vidriáu, ferramientes, maquinaria, oxetos de
consumu... nos caberos tiempos aprovéchese cualisquier cosa pa facer escultura,
inclusive oxetos atopaos casualmente.

La escultura en piedra ye una actividá perantigua. Dende bien ceo l'home avezó a
dá-yos forma a les roques esculpiéndoles, esto ye, quitándo-yos fragmentos de
forma controlada pa obtener la forma deseyada. Lo duradero del material pétreu
permitionos alcontrar restos de dalguna forma de trabayu de la piedra inclusu
nes sociedaes humanes más antigües. Nes fasteres del mundu con bayura de piedra
bona pa esculpir (Exiptu, Grecia, India, la mayoría d'Europa) l'abondancia de
restos ye enforma mayor. Los petroglifos, diseños simbólicos grabaos na roca
fechos por desgaste de la so capa más superficial, son quiciás la forma más
temprana d'escultura. Aveza a llamase, d'otra banda, escultura monumental a los
trabayos en piedra de gran volume, y escultura arquitectónica a la que forma
parte, estructural o como decoración, de los edificios. Hai tamién trabayos
talles con intención artística de piedres semiprecioses (xade, ágata, ónix,
cuarzu, sardu, cornalina), y en piedres llandies y fáciles de trabayar pa facer
pequeñes pieces como l'alabastru o'l yesu.

La copia fiel d'un orixinal en piedra, perimportante pa que les estatues de la
Grecia clásica aportaran a nos (cuasi toes les que conocemos son copies) fízose
al traviés de los tiempos por diversos métodos. El "punteáu" facíase
construyendo una trama de cuadraos de cuerda suspendíos d'un marcu de madera
alredor del orixinal. Tres de facelo midíase la posición de la trama de cuerda y
la so distancia a una serie predeterminada de puntos de la estatua; dempués
usábase esa información pa dir esculpiéndose la piedra na que se diba facer la
copia. Esti métodu foi perfeccionándose col paso de los sieglos: los copistes de
la Grecia clásica usaben munchos menos puntos-guía que los de sieglos
posteriores, lo que fai que delles veces l'acabáu de les copies seya
sensiblemente diferente. Anguaño la copia d'estatues faise con un esculpidor
automáticu controláu por ordenador que permite reproducciones exactes del
orixinal.

El bronce (xunto con otres aleaciones del cobre) ye'l metal d'usu más antiguu y
el más popular pa la fabricación d'escultures de metal fundíu. Les aleaciones de
cobre tienen una propiedá poco habitual, y perútil pal so usu una escultura: la
d'espandese una migayina xustu enantes de solidificase, lo que fai qu'ocupen
hasta los requexos más pequeños del molde sobro'l que se vierte'l metal fundíu.
D'otra banda la so resistencia y ductilidá ye una gran ventaxa a la hora de
facer escultures que reflexen movimientu, especialmente en comparanza con otros
materiales cerámicos o pétreos. Otros metales usaos na escultura son: l'oru, el
metal más llandiu y preciosu, d'usu común en xoyería; y la plata, llandia
bastante como para que pueda, amás de fundise, ser trabayada con martiellos y
otres ferramientes.

N'escultura llámase fundición a un grupu de procesos pelos cuales un material
líquidu (bronce, cobre, cristal, aluminiu, fierro...) viértese nún molde que
tien un güecu de la forma deseyada, y lluéu déxase solidificar. La fundición
sólida sepártase dempués del molde, y si ye necesario acábense los detalles de
la pieza trabayándola yá en frío. Ye un métodu utilizáu principalmente pa facer
escultures de formes complexes que sedríen percomplicaes o percares de facer
n'otros materiales. La pieza de fundición más antigua que se conserva ye una
rana de cobre fecha en Mesopotamia alredor del añu 3200 edC.

El cristal, como materia prima pa facer escultures, puede trabayase de bien de
formes estremaes, magar qu'el so usu pa pieces de gran tamañu ye perreciente.
Puede esculpise, magar qu'esto ye perdifícil; la Copa de Licurgu ye un pieza
cuasi única. El modeláu en caliente puede consiguise vertiendo cristal fundíu en
moldes creaos presionando la forma deseyada n'arena, grafitu esculpíu o moldes
de yesu o sílice. El fundíu de cristal en fornu faise caleciendo cachos de
cristal nún fornu hasta qu'esti tea líquidu, y lluéu echando esti nún molde
preparáu a la vera'l fornu. El cristal, finalmente, puede ser sopláu y/o
esculpíu en caliente con delles ferramientes pa facer oxetos macizos o güecos.

La cerámica ye ún de los materiales emplegaos dende más antiguo pa esculpir.
Munches veces, amás, l'arcilla ye'l material nel que munches estatues que van
ser fundíes en metal son modelaes orixinalmente. Los escultores, seya cualu
seya'l material definitivo que vaigan usar pa la so obra, avecen a facer bocetos
en miniatura de les futures obras en materiales llandios y perecederos como'l
yesu, la cera, l'arcilla ensin cocer o la plastilina. Munches cultures tienen
producío pieces cerámiques que combinen la so funcionalidá como recipiente pa
contener oxetos con una forma escultórica, y también tienen producío piecines
decoratives pequeñes de cerámica con función esclusivamente ornamental. Por
último, los sellos y los moldes foron usaos pola mayoría les antigües
civilizaciones, dende la Roma antigua y Mesopotamia hasta China.

El talláu de la madera practicose perende a lo llargo de la historia, pero
consérvense perpoques pieces pola so fraxilidá frente al empodrecimientu,
l'ataque de los insectos y el fuéu. De resultes, ye anguaño un elementu escondíu
y desconocíu pa nos na historia del arte de munches cultures. La escultura en
madera albentestate nun resiste'l pasu del tiempu; poro, tenemos perpoca idea
del desarrollu de la tradición totémica. Y esto ye importante pal estudiu del
arte de munches partes del mundu: munches de les principales escultures de China
y Xapón tán feches en madera, y tamién la gran mayoría de la escultura d'África
y Oceanía.

Los escultores tienen sío xeneralmente, en toes les cultures, artesanos y non
artistes que nin siquiera firmaben el so trabayu. Por exemplu, en China, la
escultura yera muncho menos prestixosa que la pintura caligráfica (sumi-e), y
ocupaba un llugar secundariu dientru de les artes. Inclusu na Grecia clásica,
donde había escultores famosos como Fidias, parez qu'el so estatus social yera
asemeyáu al d'otros artesanos, y quiciás nin siquiera, pesie a firmar les sos
obres, recibíen un bon pagu por elles. Na Edá Media, dellos artistes como
Gislebertus (sieglu XII) firmaben les sos obres y, especialmente a partir del
sieglu XIII n'Italia, yeren reclamaos por diferentes ciudaes pa que trabayaran
nelles. Rescamplen, ente más otros, los nomes d'Arnolfo di Cambio y los Pisano,
Nicola y el so fíu Giovanni. Nesa dómina los orfebres y xoyeros, que trabayaben
l'oru y munches vegaes yeren banqueros al empar, pertenecíen a gremios poderosos
y esfrutaben d'un nivel económicu altu y d'un gran reconocimientu social,
que-yos permitía inclusu ocupar cargos n'alministración. Munchos escultores,
amás, practicaben al tiempu otres disciplines artístiques: Andrea del Verrocchio
yera tamién pintor, y Giovanni Pisano, Michelangelo y Jacopo Sansovino yeren
arquitectos.

Sicasí, entá na dómina del Renacimientu lo físico del trabayu del escultor facía
que Leonardo da Vinci y otros tuvieran una idea de la escultura como daqué
inferior al resto de les artes. Diba haber qu'esperar hasta que la gran
reputación de Michelangelo ficiera cayer esta idea nel escaezu. L'altor estéticu
del so trabayu, y el de otros como Leone Leoni y Giambologna, permitió-yos
arriquecese y progresar socialmente, llegando dalgunos a ennoblecese y a entrar
nos círculos principescos de les ciudaes italianes. La mayoría de la escultura
decorativa destinada a adornar edificios siguió siendo considerada un trabayu
artesanal, pero l'escultor que producía pieces individuales algamó el mesmu
estatus y prestixu qu'el pintor. Dende'l sieglu XVIII, o quiciás yá enantes, la
escultura, magar que facer una escultura lleva más tiempu y ye más abegoso que
pintar un cuadru, empezó a atraer l'atención d'estudiantes de clase media.
L'apaición de muyeres escultores, sicasí, foi más tardía que la de les muyeres
pintores, y malpenes hai dalguna aisllada primero del sieglu XX.

Los exemplos más antiguos d'escultura pertenecen a la cultura Auriñaciense,
qu'ocupó xeográficamente Europa y el suroeste d'Asia al entamu del Paleolíticu
Superior. Amás de producir dalgunes de les más antigües pintures rupestres, los
auriñacienses construyeron ferramientes de piedra trabayaes mui fino,
colgadielles, pulseres, abalorios de marfil, xiblates de güesu y pequeñes
figures tridimensionales.

L'honor de ser la más antigua escultura fecha con intención artística
dispútenselo la Venus de Schelklingen y la representación antropomórfica d'un
home-lleón tallada nún colmillu de mamut atopada n'Alemaña. La figura, de 30 cm
d'altor, datose alredor del 35.000-40.000 BP.

La mayoría del arte prehistóricu qu'aportó a nosotros confórmenlo pequeñes
escultures tresportables, ente les que rescamplen un grupu de figures femenines
nomaes les Venus paleolítiques alcontraes n'Europa central: la más famosa
d'elles ye la Venus de Willendorf (24.000-26.000 BP). La escultura nomada
Swimming Reindeer (Renos naladores, 13.000 BP) ye una de les meyores del grupu
de talles en güesu o cuernu d'animales del Magdaleniense; más numberoses nesa
dómina, por embargu, son los grabaos en piedra, consideraos escultures por
dalgunos especialistes. Dos de los de mayor tamañu atópense na cueva francesa de
Tuc d'Audobert. Ellí, fai 12.000-17.000 años, un escultor usó una ferramienta de
piedra asemeyada a una espátula y los sos deos pa imprimir sobro una parede
caliza un par de grandes bisontes n'arcilla.

Al entamu del Mesolíticu la escultura figurativa pierde importancia, y ye más
raro atopala hasta la dómina del Imperiu romanu. Pesie a la esistencia d'oxetos
como'l calderu de Gundestrup, de la Edá del Fierro, o del carru solar de
Trundholm, de la Edá del Bronce, son perpoques les escultures figuratives en
comparanza coles que resultaron del vezu de facer decoraciones en relieve sobre
oxetos con utilidá funcional

En Mesopotamia, nel periodu d'Uruk (4000-3100 edC), produciéronse sofisticaos
trabayos escultóricos como'l vasu sagráu de Warca y dellos sellos cilíndricos de
gran valir. La lleona Guennol ye una espectacular figurina en piedra caliza
esculpida n'Elam en 3000-2800 edC, que ye parte muyer y parte lleona. Un poco
posteriores nel tiempu son una serie de figures de sacerdotes y devotos, fechos
n'alabastru y de unos 30 cm de tamañu, con grandes güeyos. Les escultures de los
imperios sumeriu y acadiu caracterícense por tener güeyos grandes con mirada
penetrante y barbes llargues. Alcontráronse tamién pieces destacaes nel
cementeriu real d'Ur, ente les que rescamplen les nomaes "Cabra pastiando nún
matu" y "Toru de cobre", amás d'una cabeza de toru inserta núna de les arpes
d'Ur, dataes alredor del 2500 edC.

Dende esi momentu hasta l'ascensu del Imperiu neoasiriu nel sieglu X edC l'arte
mesopotámicu sobrevive en varios formatos: sellos cilíndricos, escultures
pequeñes de bultu redondu, y relieves de tamaños estremaos, incluyendo pieces
corrientes de cerámica modelada d'usu domésticu, delles de calter relixosu y
delles qu'aparentemente nun lo tienen. El relieve de Burney ye una placa de
terracota (sieglos XIX-XVIII edC) con un relieve más trabayáu de lo que yera
vezu y d'un tamañu relativamente grande (50 X 35 cm) na qu'apaece una diosa
alada desnuda que los sos pies, con forma de garres d'aigla, descansen enriba de
dos lleones, y que ta escoltada por dos curuxones. Esteles de piedra, ofrendes
votives y otres estatues que cellebren victories o festeyen les fiestes apaecen
davezu nes ruines de los templos, magar que xeneralmente ensin inscripciones que
mos ayuden a pescudar el so significáu. Rescamplen ente elles la nomada estela
de les utres (2600-2400 edC), exemplu tempranu d'escultura fecha por impresión
sobro una piedra, y l'obeliscu negru de Shalmaneser III (850 edC), de caliza
prieto y con venti relieves grabaos nelli.

La conquista de toa Mesopotamia y munchu del territoriu que l'arrodia polos
asirios crearon l'estáu más grande y ricu que conociera enxamás la rexón, que
dedicó bien de recursos a llevantar grandes escultures nos palacios y nos
llugares públicos, pa facer evidente'l so esllendor y tamién, de xuru, pa
competir col brillu del arte del imperiu vecín, l'exipciu. Los asirios
desarrollaron un estilu arquitectónicu basáu na producción de baxorrelieves en
piedra, pergrandes y nos que se representaben con gran detalle escenes de guerra
o caza, pa decorar los palacios; puede vese una amplia colección d'ellos nel
Muséu Británicu. Por embargu, producieron perpoques escultures de bultu redondu,
sacando les xigantescas figures guardianes nomaes lamassu. Estos yeren dioses
con cuerpu de toru o lleón con cabeza humana que s'esculpíen n'alturrelieve
peles dos cares d'un bloque de piedra rectangular. Hai que mencionar, pa finar,
que continuaron, inclusu enantes d'algamar el cumal del so poder, la tradición
de los sellos cilíndricos con diseños perdetallaos.

Magar que les escultures monumentales del Antiguu Exiptu son conocíes perende
nun podemos escaecer los abondantes exemplos d'escultura de pequeñu tamañu, d'un
refinamientu y un valir artísticu perimportante, que produció esta cultura. Los
exipcios usaron una técnica especial de relieve, el relieve fundíu, mui afayaízu
pa los llugares nos que la lluz del Sol incide directamente. Nelli la imaxe
tállase nel bloque del material que fai de soporte, creando, pol desgaste del
material qu'arrodia a la imaxe, que queda asina resaltada, un volume "interior".
Les pieces así tallaes precisen situase en frente de la pieza pa poder
observala. Les figures tallaes nos relieves aseméyense, na so estructura
figurativa, a les qu'apaecen na pintura, coles piernes cortaes (si ye que la
figura nun ta sentada) y la cabeza de lláu calteniendo'l pechu de frente. Amás,
hai un conxuntu estándar de proporciones pa formar les figures, usándose 18
"puños" pa dir dende'l suelu a la llínia del pelo na frente. Esti canon apaez
bien ceo, pues utilízase yá na paleta de Narmer (Dinastía I), magar que nun se
respeta en figures secundaries de la composición qu'apaecen realizando dalgún
trabayu, como los prisioneros, o nos cadabres. Ye convención tamién que les
estatues de sexu masculín seyan más escures que las de sexu femeninu.
Estatues-retratu de midíes y composición mui estandarizada apaecen bien ceo, na
Dinastía II (enantes de 2780 edc). Amás, sacante nel nomáu periodu artísticu
d'Amarna, nel reináu d'Akenatón y en momentos concretos como demientres reinó la
Dinastía XII, les representaciones idealizaes de los gobernantes camudaron
perpoco dende esti final del III Mileniu hasta dempués de la conquista griega.

Los faraones exipcios siempres teníen la consideración de dioses, y la
representación d'otros dioses ye muncho menos frecuente n'estatues de gran
tamañu, sacante cuando representen al faraón cola forma d'otru dios. Esos otros
dioses, por embargu, represéntense a menudu en pintures y relieves. Una
representación típica d'un faraón alcontrámoslo na filera de cuatro estatues
colosales asitiaes a la vera'l templu d'Abu Simbel; toes elles representen a
Ramsés II, y son singulares namái pol so gran tamañu, una y bones respuenden a
un esquema típicu de representación de la figura del soberanu. Les
representaciones de los dioses, o de les sos personificaciones animales, ye
perfrecuente, y alcuéntrase inclusu n'oxetos cerámicos d'usu domésticu.

La mayoría de les escultures de bon tamañu que se conserven proceden de templos
o tumbes. Pa la dómina de la Dinastía IV (2680-2565 edC) yá s'afitara la idea de
la construcción de les nomaes estatues Ka. Estes figures colocábense nes tumbes
pa sirvir como llugar de descansu eternu del "ka", l'alma del difuntu. Gracies a
ello tenemos munches estatues, de diseñu menos estandarizáu que les de los
faraones, de les que guardaben l'alma de los altos cargos de l'alministración y
de les sos muyeres. Munches d'elles presenten la singularidá de que son de
madera, una y bones Exiptu ye ún de los pocos llugares del mundu qu'el clima de
so permite que la madera nun pudra en miles d'años. Nes tumbes, amás d'esta
estatua, había tamién pequeñes estatues que representaban los esclavos,
animales, edificios y oxetos qu'el difuntu había necesitar pa siguir cola so
rutina vital nel más allá, y más sero les figurines nomaes ushebti.

El primer signu distintivu de la escultura de la Grecia antigua desarrollose nel
periodu cicládicu, a entamos de la Edá del Bronce (III Mileniu edC), nel que se
realizaben figures en mármole, xeneralmente femenines y de pequeñu tamañu, nún
estilu xeométrico elegantemente simple. La figura más típica representa a una
muyer de pie colos brazos cruciaos, pero hailes en diferentes poses, incluyendo
una percomplicada de facer que representa una muyer tocando un arpa sentada nuna
siella

Les siguientes civilizaciones, la minoica y la micénica, conocieron, pola
influencia de la cultura siria y la exipcia, un mayor desarrollu de la
escultura, magar que nun habría grandes avances hasta'l periodu arcaicu griegu,
dende el 650 edC pa en delantre, cuando apaez y evoluciona la figura del kuros.
Los kuroi (plural de kuros) son estatues de gran tamañu, alcontraes en templos y
tumbes, que representaben homes xóvenes desnudos; el so equivalente femeninu,
con muyeres vistíes y peinaos percomplicaos, yeren los kore (plural korai).
Dambos tipos d'estatua compartíen, na espresión del so rostru, lo que se conoz
como sorrisa arcaica. Créyese que teníen funciones diverses: quiciás delles
veces representaben a divinidaes, mentantu qu'otres facíen referencia a la
persona enterrada nuna tumba. El so estilu ta nidiamente influyíu polos estilos
siriu y egipciu, pero los escultores griegos yá teníen nesi momentu la técnica
suficiente pa esperimentar pela so cuenta dientru d'esi estilu.

Demientres el sieglu VI edC la escultura griega desarrollose rápidamente.
Volviose más naturalista, y entamaron a representarse munches poses distintes
n'escenes narratives, magar qu'entá siguiendo siempre convenciones anatómiques
idealizaes. Añedíeronse-y frontones a los templos. Los del Partenón, n'Atenes,
d'alredor del 520 edC, foron usaos, dempués del saquéu de la ciudá polos perses
en 480 edC, como rellenu pa construyir nuevos edificios, lo que permitió
recuperalos, na década del 1880, sin que tuvieran sofrío los daños que tendríen
de tener pasao 2.500 años albentestate. Otros restos escultóricos d'esta dómina
vienen de Paestum (Italia), la islla de Corfú, Delfos y el templu d'Afaya (na
islla d'Aegina).

Hai perpocos restos orixinales de la primer etapa del periodu clásicu, qu'aveza
a nomase estilu severu. Esti estendiose nel tiempu dende alredor del 500-480 edC
hasta'l 450 edC. Ye vezu nelli la producción d'estatues de bultu redondo en
bronce. Les poses relativamente ríxides del periodu anterior reláxense, y ye
frecuente agora representar les figures aposta en posiciones asimétriques o en
vistes oblicues. Esto combinose con un meyor entendimientu de l'anatomía y de lo
que yeren les proporciones armóniques nes figures esculpíes pa buscar por primer
vegada, como oxetivu, la representación naturalista de la figura humana. El
mayor grupu de restos d'esta dómina alcontrose nes escavaciones entamaes en 1829
nel Templu de Zeus Olímpicu n'Olimpia; tán dataos alredor del 460 edC, y
consérvense nel Louvre.

El periodu del altu clasicismu estendiose namái per unes poques décades, del 450
al 400 edC, pero tuvo una influencia perimportante nel arte y caltién un
prestixu especial pesie a les perpoques obres orixinales que se conserven de la
dómina. Los trabayos más conocíos son los mármoles del Partenón, relizaos
(dende'l gobiernu de Plutarcu) por un equipu d'escultores dirixíu pol más famosu
de los escultores de la Grecia clásica, Fidias. Esti, que trabayó dende'l 465 al
425, cobró sonadía na so época pola construcción de: la estatua de Zeus
n'Olimpia (c. 432, una de les siete maravíes del mundu antiguu; Atenea Partenos,
la imaxe divina que s'asitiaba nel Partenón (438 edC); y Atenea Promacos, una
imaxe colosal de la diosa fecha en bronce que s'allugaba a la vera'l Partenón.
Toes eses figures, magar que se perdieran, son conocíes por munches
reproducciones. Tamién se-y atribuín delles estatues de bronce a tamañu natural
conocíes namái por copies posteriores, pero que la so identificación ye
problemática; un exemplu d'elles ye'l Hermes Ludovisi.

El altu clasicismu continuó desarrollando'l realismu y la sofisticación na
representación de la figura humana, y ameyoró la representación de la ropa,
qu'usó p'añedir impactu visual a les poses dinámiques (en movimientu). Les
espresiones faciales, por embargu, yeren davezu, perconteníes, inclusu n'escenes
de guerra. La composición de los grupos de figures nos relieves y nos frontones
combinaba complexidá ya harmonía d'una forma qu'influyó pa siempres el arte
occidental. El relieve podía ser mui altu, lo que si bien-y daba a la escultura
mayor vistosidá -y dificultá pa la so realización- facíala tamién más vulnerable
a los daños. El clasicismu tardíu desarrolló la forma estatuaria que
representaba, en bultu redondu, una muyer desnuda -piénsase qu'esto foi una
innovación fecha por Praxiteles- y desarrolló poses cada vegada más complicaes y
sutiles, y un mayor nivel d'espresión nos rostros. Dambes tendencies seríen
desarrollaes con mayor profundidá nel periodu helenísticu.

El periodu helenísticu aveza a considerase qu'entama, por convención, nel añu
323 edC, añu de la muerte d'Alexandru Magnu, y que fina o bien na fecha de la
conquista de Grecia pola república romana (146 edC) o cola derrota definitiva
del caberu de los estaos qu'asocedieron al imperiu alexandrinu na batalla
d'Actium (31 edC), que marca tamién el final de la etapa republicana na historia
de Roma. Ye, poro, más estensu que los otros periodos, y estrémense nelli a lo
menos dos etapes principales: un periodu inicial d'esperimentación, el nomáu
estilu pergamín, con figures exuberantes que tienen cierta sentimentalidá y
inclusu vulgaridá; y otru, nel sieglu II edC, de vuelta al clasicismu, con
fitures más austeres, simples ya elegantes. Sicasí, y pesie a esta división
teórica, hai que dicir que ye perdifícil datar les escultures d'esta época,
especialmente cuando, como pasa cola mayoría de les conservaes, son copias d'un
orixinal perdíu. L'estilu pergamín nun se rellaciona especialmente cola ciudá de
Pergamon (na actual Turquía), de la que toma'l nome. Recíbelo porque dellos de
los reis d'esti estáu, perricu na dómina, fueron dellos de les primeres persones
que coleccionaron y encargaron copies d'escultures griegues clásiques.
Encargaron, además, trabayos nuevos, ente los que rescamplen: l'altar de
Pergamon, exemplificador del nuevu estilu, que los sos restos consérvense'n
Berlín; el mausoléu d'Halicarnasu (otra de les siete maravíes del mundu
antiguu); la escultura Laocoonte y los sos fíos, exemplu tardíu d'esti estilu; y
la escultura orixinal, en bronce, de Gálata amorrentando, de la que sábese que
yera parte d'un conxuntu d'escultures encargaes en Pergamon nel añu 228 edC. El
grupu nomáu Toru Farnesiu, quiciás un orixinal en mármole del sieglu II edC, ye
otru exemplu, ún de los más grandes y complexos, de les escultures d'esti
periodu.

La escultura helenística amplió enforma los temas que se representaben na
escultura, en parte de resultes d'un arriquecimientu xeneral del mundu griegu,
que permitió el surdimientu d'una clas social de xente perrica que teníen
grandes cases decoraes con escultures, que yeren tamién abondantes nos templos y
nos espacios públicos. Más barates, y d'usu perestendíu, foron les figurines de
Tanagra y otres de pequeñu tamañu que se producíen tanto con temática relixosa
(figures de dioses) como con otros temes seculares: animales, muyeres
elegantemente vistíes... Los escultores diben siendo técnicamente más finos, y
yeren capaces de representar fielmente bayura d'espresiones faciales de los
distintos estaos d'ánimu, y tamién a distintes races y xente de toa edá. La
escultura de la dómina, por últimu, ye un reflexu tamién de la relaxación moral
de la dómina, que vía normal representar escenes bien alloñaes de los temes
heroicos que se representaben nos sieglos anteriores. Exemplu d'ellu ye'l Faunu
Barberini, que representa un sátiru tumbáu a la pámpana durmiendo, quiciás
borrachu.

Tres de les conquistes d'Alexandru Magnu la cultura helenística foi la dominante
nes cortes reales de la mayoría de los estaos del Oriente Prósimu y en dellos
del Asia Central, y tamién foi teniendo cada vegada más adaptación ente les
élites europees, y especialmente n'Italia, aú les colonies griegues controlaben
la mayoría del territoriu de la metá meridional de la península. L'arte
helenísticu, y los sos artistes, espardieron la so fama bien lloñe y de forma
bien intensa, y foi especialmente influyente na república remona y tamién nel
arte del budismu, qu'entró en contactu con elli nel territoriu más oriental del
conquistáu por Alexandru. El nomáu sarcófagu d'Alexandru, alcontráu en Sidón
(Líbanu), foi probablemente fecho ellí al entamu d'esti periodu por artistes
griegos expatriaos por encargu d'un gobernador persa. Dicir, por últimu, que la
riqueza del periodu favoreció'l desarrollu d'una producción masivu a gran escala
d'escultures de luxu (xoyería d'oru o plata) de pequeñu tamañu.

L'arte romanu tempranu recibió la influyencia del arte griegu y del de los
etruscos, que taba a la so vez perinfluenciáu pol griegu, que-yos llegaba al
traviés de los intercambios comerciales con esa cultura. Una de les figures más
típiques del arte etruscu yeran les efixies de tamañu cuasi real, feches en
terracota, que se colocaben enriba de los sarcófagos y que representaben al
difuntu recostáu sobre un coldu na postura avezada na dómina pa xintar. De la
que la puxante República romana entamó a conquistar territoriu griegu, a lo
primero'l sur d'Italia y dempués tol mundu helenísticu sacante'l so estremu más
oriental, l'imperiu partu, la escultura oficial y la encargada polos patricios
convirtiéronse nuna estensión del estilu helenísticu. Los elementos
específicamente romanos son malos d'esbillar, especialmente porque la mayoría
les escultures griegues qu'aportaron a nós son en realidá copies romanes de los
orixinales griegos. Pal sieglu II edC "la mayoría los escultores que trabayaben
en Roma" yeren griegos, los más d'ellos esclavizaos tres de la conquista de
ciudaes como Corintu (146 edC); pol so calter d'esclavos los sos nomes
perdiéronse. Un gran númberu d'estatues griegues foron tamién trayíes a Roma
mercaes o, munches vegaes, como botín de les conquistes, y los templos avezaron
a decorase con elles

Puede rastrexase, sicasí, un estilu propiamente italianu. El retratu escultóricu
ye una de les formes más importantes de la escultura romana. Yera vezu, nes
tumbes de los romanos acomodaos, colocar bustos col retratu del difuntu. Amás,
magar que nun se conserven restos de la tradición de carretar máscares col
rostru de los antepasaos nos funerales de les families importantes, que dempués
se guardaben na casa familiar, piénsase que munchos de los bustos que se
conserven deben tener sío esi tipu d'estatua. La famosa cabeza de bronce de
Lucius Junius Brutus nun tien una cronoloxía afitada, pero considérasela como un
superviviente del estilu itálicu na dómina de la República. D'otra banda, nes
monedes del final de la época republicana represéntense cabeces col semblante
seriu y enérxicu, y na época imperial utilizose la escultura con una nidia
función propagandística. Unviábense monedes y bustos a tolos requexos del
Imperiu pa que los allugasen nes basíliques de les ciudaes como representación
del poder imperial; inclusu Londinium (Londres) tenía una estatua cuasicolosal
de Nerón, magar que abondo más pequeña qu'el Colosu de Nerón, que tenía 30 m
d'altor y taba en Roma.

Los romanos nun avezaron a facer estatues de bultu redondu representando fazañes
heroiques, históriques o mitolóxiques, perfrecuentes en Grecia. Dende mui ceo,
por embargu, producieron relieves que recoyíen fechos históricos, con formes
escultóriques qu'algamaron el so cumal na columna trunfal romana, qu'amosaba
relieves narrativos continuos que la percorríen n'espiral. Consérvense entá en
Roma la columna de Traxanu (113) y la columna de Marcu Aureliu (193), y tamién
l'Ara Pacis (altar de la Paz, 13 edC), que representa l'estilu oficial
grecorromanu na so forma más clásica y refinada. Otros exemplos son los
relieves, más antiguos, reaprovechaos nel arcu de Constantinu y que formen la
base de la columna d'Antoninu Píu (161).

Los relieves de Campana yeren versiones en terracota, más barates, de los
relieves en mármole qu'amuesen el gustu de los romanos pol relieve. Un gustu
estendíu tamién, dende la dómina imperial, a los sarcófagos. Toes les formes
d'escultura de luxu de pequeñu tamañu siguieron teniendo ésitu, con pieces de
grandísima calidá, como la nomada copa Warren, en plata, la copa de Licurgu,
fecha en cristal, y cameos de gran tamañu como'l caméu de Gonzaga, la Gemma
Augustea y el nomáu gran caméu de Francia. P'aquellos que nun podíen permitise
estes pieces, producíense en gran cantidá pequeñes figurines de cerámica de bona
calidá pa qu'adornaran la so casa con elles .

Tres una fase "barroca", nel sieglu II, el arte romanu, nel sieglu III,
abandonó, o quiciás nun foi capaz yá de producir, escultures d'estilu clásicu.
Les causes del cambiu entá son oxetu de discutiniu ente los especialistes, pero
lo cierto ye qu'inclusu los más principales d'ente los monumentos imperiales
tienen relieves achaplaos, con figures de grandes güeyos representaes de frente
en composiciones simples que ponen l'enfotu nel poder ensin preocupase pola
estética. El constraste puede vese claramente nel arcu de Constantinu (315), que
combina secciones esculpíes nel nuevu estilu con otres d'estilu clásicu
reutilizaes, y nel nomáu retratu de los cuatro tetrarques (c. 305), que taba na
nueva capital imperial, Constantinopla. Ernst Kitzinger observa en dambos
monumentos les mesmes "proporciones rechonches, movimientos angulares, una
ordenación de les partes al traviés de la simetría y la repetición, y una
representación de los rasgos y les ropes mediante incisiones en cuenta de
mediante'l modeláu... La marca distintiva del estilu, auquiera qu'apaezca,
consiste nuna dureza, pesadez y angularidá feches aposta; esto ye, un rechazu
cuasi completu de la tradición clásica".

Esta revolución nel estilu adelantose por pocu tiempu al periodu nel que l'estáu
romanu, y bona parte de la so población, adoptaron el cristianismu como la so
relixón, lo que supunxo'l final de la escultura dedicada a los dioses paganos.
Les estatues de gran tamañu representaron, de magar, namái a los emperadores.
Por embargu, los cristianos ricos siguieron encargando relieves pa los sos
sarcófagos, y desarrollose una escultura de pequeñu tamañu en marfil que,
siguiendo l'estilu del antiguu dípticu consular, representaba temes piadosos.

Los primeros cristianos nun facíen escultures relixoses monumentales, pero
continuaron les tradiciones romanes no que cinca a facer bustos con retratos y a
decorar los sarcófagos con relieves. Tamién readaptaron la tradición de los
dípticos consulares, pequeños oxetos en materiales valiosos qu'entamaron a
decorase con escenes piadoses. Toa esta triba d'oxetos formen tamién el
repertoriu arquitectónicu de les civilizaciones bárbares qu'aportaron a Europa
na dómina altomedieval, como demuestran los oxetos alcontraos nel tesoru
funerariu de Sutton Hoo (sieglu VI), les xoyes del arte escita y les
producciones escultóriques, qu'amiesten motivos cristianos con figures animales,
qu'apaecen nel nomáu arte insular, el desarrolláu nes islles Britániques dempués
de que los romanos colaran d'elles. Siguiendo la tradición bizantina l'arte
carolinxu utilizó'l marfil pa facer paneles colos que facer les cubiertes de los
sos manuscritos ilustraos, amás de remates de báculos y otres pieces pequeñes.

L'arte bizantín, magar que produció preciosos relieves en marfil y desarrolló
enforma la escultura como elementu decorativu nos edificios, nun volvió a facer
escultures monumentales, y parez que tampoco escultures exentes de ciertu
tamañu. Por embargu, n'Europa occidental, nos periodos carolinxu y otonianu
entamó otra vuelta la producción d'estatues monumentales p'adornar les cortes
reales y les catedrales. Esta moda espardiose y asina, pa finales del sieglu X y
nel XI tenemos rexistros escritos qu'indiquen la esistencia d'escultures de
tamañu natural nes ilesies anglosaxones. Magar que denguna d'elles sobrevivió
piénsase que seríen, como la Vírxe dorada d'Essen, pieces de madera recubiertes
de llámines de metales preciosos. Como dicíemos, nun sobrevivió denguna, y los
restos d'escultures de ciertu tamañu non venceyaes a estructures
arquitectóniques anteriores al añu 1000 son perescasos. La más destacada ye la
Cruz de Gero (965-70), un exemplu de lo qu'había ser ensin dubia'l más común de
los tipos d'escultures, el crucifixu. Les piedres rúniques del mundu
escandinavu, les piedres pictes d'Escocia y les grandes cruces de la Gran
Bretaña cristiana, d'otra banda, son muestres de les tradiciones esculturales de
los países septentrionales d'Europa que pervivieron tres de la so
cristianización.

De magar el añu 1000 hubo, de resultes de la medría de les actividaes
productives y comerciales, que traxeron un crecimientu económicu xeneralizáu, un
resurdimientu de la producción artística en tol continente, y el nuevu estilu
románicu, el primeru en ser utilizáu en tola Europa occidental, habría de ser el
vehículu espresivu d'esi nuevu arte. Les nueves catedrales ya ilesies de
peregrinación decorábense cada vegada más con elementos arquitectónicos
qu'incluyíen relieves en piedra, y apaecieron decoraciones escultóriques en
sitios nuevos, como los tímpanos, sobro les puertes de les ilesies, o los
capiteles, qu'entamaron a decorase con elementos figurativos y narrativos.
Dalgunos de los exemplos cimeros d'esta nueva decoración escultórica son les
abadíes franceses de la Madeleine (en Vézelay) y de Moissac, o'l monasteriu
español de Santu Domingu de Silos.

L'arte románicu caracterizábase por un estilu rotundu, mesmo na pintura que na
escultura. Nun hai capiteles de mayor valir artísticu que los d'esta dómina, na
que munches veces incluyíense nellos escenes completes con delles figures. Los
grandes crucifixos de madera fueron una innovación apaecida n'Alemaña al entamu
d'este periodu, y tamién les estatues exentes de la Virxe, pero l'elementu
escultóricu que define a esti periodu ye l'alturrelieve. Les composiciones nun
solíen tener gran profundidá, y teníen de ser flexibles pa poder adautales a la
forma de los capiteles y los tímpanos. De resultes, la tensión ente un marcu
qu'imponía restricciones a les figures y estes, que delles veces escapaben
d'elli, ye un tema recurrente nel arte románicu. Un arte nel que malpenes se
trabayaba'l retratu, y nel que les figures avezaben a ser de tamañu diferente
según la importancia de la persona representada.

Los oxetos en materiales preciosos, como'l marfil o'l metal, yeren, muncho más
que les escultures monumentales, una señal d'estatus social, y ello fai que
conozamos más nomes d'orfebres que de pintores o arquitectos. El trabayu del
metal, incluyíos los esmaltes, sofisticáronse enforma; consérvense varios
relicarios espectaculares, como'l relicariu de los trés Reis Magos, el mayor del
arte occidental, obra de Nicolás de Verdún conservada na catedral de Colonia. El
candelabru de Gloucester y la pila bautismal de la ilesia de San Bartuelu
(Liexa) son exemplos cimeros, perdiferentes n'estilu, del trabayu del metal. El
primeru, fechu nún bronce con un conteníu en plata inusualmente altu, tien una
complexa y enrevesada decoración na que s'axunten figures humanes, de monos y de
besties fantástiques con motivos vexetales, mentanto qu'el segundu ye l'amuesa
más perfecha del arte mosanu más clásicu. Les puertes de bronce, una columna
trunfal y otros adornos de la catedral de Hildesheim, les puertes de la catedral
de Gniezno (Polonia), y les pueertes de la basílica de San Zeno, en Verona
(Italia) son otros de los principales oxetos que se conserven. Los aguamaniles,
pequeñes duernes nes que botar agua pa llavase, tienen apaecío n'Europa nel
sieglu XI; solíen ser de llatón, y decorábense xeneralmente con figures
zoomórfiques fantástiques. Consérvense tamién muches impresiones en cera de los
sellos usaos en cartularios y documentos, y monedes, magar que les d'esta dómina
nun tienen un gran interés estéticu.

La nomada Cloisters Cross ye un crucifixu de marfil d'un tamañu inusualmente
grande que tien una complexa decoración qu'inclúi figures de profetes y que tien
atribuyíose a ún de los perpocos artistes qu'el so nome ye conocíu, el Maestru
Hugo. N'orixe taba, como munches otres pieces, parcialmente colloreáu. Les
figurines d'axedrez de Lewis (sieglu XII) son un exemplu perbién conserváu
d'escultura de pequeñu tamañu en marfil, un material usáu na dómina pa facer
plaques, cruces pectorales, báculos y otros oxetos similares.

El periodu góticu defínese esencialmente pola arquitectura gótica, que tien una
cronoloxía estremada, tanto no que cinca al so entamu como al so final, col
desarrollu escultóricu de la dómina. Les fachaes de les grandes ilesias,
especialmente alredor de les puertes, siguieron teniendo grandes tímpanos, pero
tamién fileres de figures esculpíes na so rodiada. Les estatues de la portada
occidental (la Portada Real) de la catedral de Chartres (c. 1145) amuesen una
elegante pero descomanada elongación columnar, mentantu que les de la portada
del brazu meridional del cruceru, tamién de cronoloxía "gótica" magar
qu'esculpíes ente 1215-1220, amuesen un estilu más naturalista, con una mayor
separación del muru que va detrás d'elles y ciertes semeyances cola tradición
clásica. Podemos siguir el rastru d'estes tendencies nel portal occidental de la
catedral de Reims, un poco posteriores, con figures cuasimente exentes, y
dempués nos edificios góticos de tol continente européu.

N'Italia los escultores Nicola y Giovanni Pisano (pa y fíu respectivamente)
desarrollaron un estilu qu'aveza a ser llamáu protorrenacentista, con
influyencies evidentes de los sarcófagos romanos y composiciones sofisticaes y
con munchos personaxes. Dalgunes obres destacaes de so son el púlpitu de la
catedral de Siena (1265-68), la Fontana Maggiore (gran fonte) de Perugia y el
púlpitu de la ilesia de San Andrés en Pistoia (1301). Tamién vemos una revisión
del estilu clásicu nel nomáu góticu internacional, estilu siguíu por Claus
Sluter y los sos discípulos en Borgoña (Francia) y Flandes alredor de 1400. La
escultura gótica tardía prollongose nel tiempu entá más nel norte d'Europa, con
retablos de madera de gran tamaño con un esculpíu cada vegada más perfectu y
gran cantidá de figures de gran expresividá. La mayoría de los que sobrevivieron
a les foles d'iconoclastia de la Edá Moderna consérvense n'Alemaña. L'estilu
góticu, al que foron incorporándose gradualmente influyencies del Renacimientu
italianu, pervivió na escultura hasta bien entráu'l sieglu XVI na obra
d'escultores como Tilman Riemenschneider o Veit Stoss.

Les efixies a tamañu natural, en piedra o alabastru, pa poner nes tumbes
ficiéronse populares ente los ricos y poderosos, qu'engrandecieron enforma les
sos tumbes, de forma que dalgunes, como les de Scaliger en Verona, yeren tan
grandes que tuvieron que ser sacaes fuera de la ilesia. Pal sieglu XV
desarrollárase una industria d'esportación de relieves pa altares fechos en
alabastru de Nottingham (Inglaterra). Paneles con varies figures esculpíes
vendíense per buena parte d'Europa a les parroquies que nun yeren riques abondo
como pa pagar un retablu de piedra. Púnxose de moda, tamién, l'adquisición,
xeneralmente por el públicu femenín, de pequeñes escultures, les más d'elles de
tema laicu, lo que permitió'l desarrollu d'una próspera industria en París y
otros llugares. Xoyeros, espeyos con caxa y peñes en marfil, amás de pequeños
polípticos devocionales y figures de la Virxe, yeren regalos comunes nesta
dómina na que los perricos coleccionaben xoyes extravagantemente decoraes y
esmaltes, tantu de tema relixosu como laicu, que fundíen pa viender el metal nel
casu d'andar cortos de perres.

Aveza a considerase, como fecha d'iniciu de la escultura renacentista, el famosu
concursu entamáu pa diseñar unes puertes pal baptisteriu de Florencia, en 1403.
Dos de los diseños concursantes, el ganador unviáu por Lorenzo Ghiberti y otru
de Filippo Brunelleschi entá se conserven. Les puertes de Ghiberti entá siguen
nel so llugar, magar qu'el so brillu artísticu foi eclipsáu pol segundu par
diseñáu pol autor pa la otra entrada del baptisterio, les nomaes Puertes del
Paraísu. Estes, feches ente 1425 y 1452, son esllumantes composiciones de sabor
clásicu con gran variedá de profundidaes nos sos relieves y un tratamientu
perdetalláu de los fondos. Demientres estos años de la so construcción, un
ayudante de Ghiberti, Donatello, entamó la so carrera escultórica propia
realizando los sos primeros trabayos: el David en mármole (1408-09) y bronce
(década de 1440), y la so estatua ecuestre de Gattamelata, amás de dellos
relieves. Otra de les figures más destacaes de la dómina foi Andrea del
Verrocchio, del que destaca la so estatua ecuestre de Bartolomeo Colleoni,
anguaño en Venecia. El so discípulu Leonardo da Vinci diseñó en 1482 una estatua
ecuestre p'asitiar na ciudá de Milán, que nun llegó a realizase porque'l so
modelu n'arcilla foi destruyíu por soldaos franceses en 1499.

Nesti periodu cobró gran fuercia la costumbre d'encargar escultures. Los rícos
facíanlo p'adornar les sos cases, y l'estáu pa colocales en llugares públicos.
Especialmente n'Italia, au les escultures públiques constitúinse nún de los
elementos de referencia nel paisaxe de los centros urbanos. La escultura
relixosa, al tiempu, abandonó los llugares públicos pa instalase dientro les
ilesies. La escultura de retratu, especialmente bustos, fízose perpopular
n'Italia alredor de 1450; rescamplen nesti campu el napolitanu Francesco
Laureana, especializáu en figures de muyeres xóvenes con pose reflesiva, y
Antonio Rossellino y otros, dedicaos a facer bustos, de rasgos mui marcaos, de
homes de negocios, pero tamién de nenos. La medalla con retratu, inventada por
Pisanello, fízose mui popular ente les muyeres, y tamién desarrollose una nueva
forma d'escultura en metal fundíu, les plaquettes con decoración en relieve.

Michelangelo foi un escultor activu ente 1500 y 1520, y autor de grandes obres
mayestres como'l David, la Pietá o'l Moisés. La influyencia d'estes y otres de
les sos obres, como la tumba del papa Xuliu II y la capilla de los Médici, nos
autores posteriores nun puede obviase. El so David tien una pose peculiar, el
nomáu contrapposto, tomada directamente de la escultura clásica, y diferénciase
de les versiones previas d'esti tema en que representa al rei israelín primero
de la so llucha con Goliat y non dempués d'ella. Asina, en vez d'apaecer con
xestu victoriosu, como nos Davides de Donatello o Verrocchio, el de Michelangelo
apaez tensu y concentráu, preparáu pa la batalla.

Neto que na pintura, la escultura, nel manierismu italianu inicial, foi
n'esencia un intentu d'atopar un estilu orixinal que sobrepasara los llogros del
nomáu Altu Renacimientu (década de 1490-1527). Nel campu escultóricu esto yera,
cenciellamente, ameyorar la obra de Michelangelo. Dafechamente, muncha de la
evolución d'esti estilu produciose al traviés de proyectos fechos pa enllenar
güecos na Piazza della Signoria de Florencia, au taba'l David de Michelangelo.
Baccio Bandinelli, autor de la obra Hércules y Caco, utilizó un proyectu del
propiu Michelangelo, al que-y encargaran una obra que complementase al David na
decoración de la plaza. Pesie a que l'autor definitivu nun ye anguaño mui
popular, y que la estatua foi ridiculizadada por Benvenuto Cellini, que comparó
al so musculosu Hércules con "un sacu de melones", la obra inclúi un elementu
novedosu: la introducción de paneles con relieve nel pedestal de les estatues.
No que cinca a Cellini, la so obra Perséu cola cabeza de Medusa ye, ensin dubia,
una obra maestra, comparable a los Davides de Michelangelo y y Donatello. Taba
diseñada con ocho ángulos de visión, dalgo que ye otra de les caracteríctiques
de la escultura manierista. Primeru qu'escultor fora orfebre, y el so famosu
Saliera (saleru), fechu n'oru parcialmente esmaltáu pal rei Franciscu I de
Francia, foi la so primer escultura, que marca quiciás el cumal del so talentu.
Los exemplos anteriores son una buena amuesa de la estensión de los temes
seculares, especialmente figures mitolóxiques, como motivos representaos nes
estatues de gran tamañu; previemente esos temes apaecíen namái n'escultures de
pequeñu tamañu.

Les figures pequeñes en bronce, qu'adornaben los gabinetes de la xente rica que
tenía'l vezu de coleccionar obres d'arte, yeren otru tipu d'escultures popular
na dómina del Renacimientu. Ente los autores d'estes estatues, xeneralmente de
temática mitolóxica y con bayura de figures desnudes, destaca Giambologna, autor
flamencu establecíu en Florencia que, amás d'estes obres, facía tamién
escultures de tamañu natural. Dos d'elles axuntáronse a la colección
d'escultures de la Piazza della Signoria. Elli, y los sos seguidores, mos
dexaron dellos exemplos de la nomada figura serpentinata, escultura na
qu'apaecen dos figures entrellazaes que permite la so visión dende tolos
ángulos.

Na escultura barroca los grupos de figures asumen una nueva importancia, y
trátase la figura humana con una concepción diferente del movimientu: les
figures rodeen n'espiral un vórtex central vacíu, o muévense hacia fuera pa
ocupar l'espaciu que las arrodia. La escultura barroca aveza a tener multiples
puntos de visión ideales, y en xeneral sigue la tendencia, entamada nel
Renacimientu, d'abandonar el relieve en favor de la escultura de bultu redondu
diseñada pa ser colocada en metá d'un espaciu ampliu. Asina, les fontes
esculturales como la Fontana dei Quiatro Fiumi, fecha en 1651 por Bernini en
Roma, o les de los xardines del Palaciu de Versalles son una especialidá
barroca. La figura principal d'esti estilu escultóricu foi Gian Lorenzo Bernini,
autor d'obres maestres como L'éxtasis de Santa Teresa (1647-52). Munches de les
obres barroques, d'otra banda, añedíen elementos extraesculturales, como
iluminación oculta o fontes d'agua, o fusionaben escultura y arquitectura pa
crear una esperiencia nueva al espectador. Los artistes considerábense a sigo
mesmos como continuadores de la tradición clásica, magar qu'admiraben más la
escultura romana tardía y la helenística que la que nosotros tenemos anguaño por
clásica.

La Reforma protestante provocó la desapaición cuasi total de la escultura
relixosa na mayoría de la Europa septentrional, y magar que la escultura de tema
secular, especialmente bustos y monumentos funerarios continuó, el Sieglu d'oru
neerlandés nun tien dengún elementu escultural significativu sacante nel campu
de la orfebrería. Na Europa católica, por embargu, y en parte como reacción
directa escontra la Reforma, la escultura tuvo un papel tan destacáu como'l que
tuviera a finales de la Edá Media. Les estatues de gobernantes y nobles foron
cada vegada más populares. No que cinca al rococó, l'estilu yera más afayaízu pa
los trabayos de pequeñu tamañu, y alcontró la so forma escultural ideal na
porzolana, y tamién en figures pa decorar interiores, d'ilesies o cases
particulares, en madera o yesu.

L'estilu neoclásicu, que recuperó na segunda metá del sieglu XVIII la cultura
clásica grecorromana, dió-y gran importancia a la escultura. Rescamplen les
figures de Jean-Antoine Houdon, que demostró'l potencial de la escultura pal
retratu, y Antonio Canova, que los sos desnudos exemplifiquen el carácter
idealista d'esti movimientu artísticu. El periodu neoclásicu foi ún de los
meyores momentos pa la escultura pública, magar que los prototipos "clásicos"
que tomaben de modelu yeren en xeneral copies romanes d'escultures
helenístiques. Amás de Canova o Houdon, podemos citar ente los autores
neoclásicos europeos más importantes al inglés John Flaxman y al danés Bertel
Thorvaldsen. Esti movimientu artísticu difundiose tamién a los Estaos Xuníos, au
alcanzó'l so cumal unos años más tardes que n'Europa, y au destaca ente los
demás artistes neoclásicos la figura de Hiram Powers.

L'arte greco-budista ye la manifestación artística del greco-budismu, un
sincretismu cultural ente les cultures de la Grecia clásica y el budismu que se
desarrolló, nel Asia central, nel periodu de cuasi un mileniu que trescurrió
ente les conquistes d'Alexandru Magnu (sieglu IV edC) y l'avance del Islam nel
sieglu VII. L'arte greco-budista caracterízase por presentar el fuerte realismu
idealista del arte helenísticu. A elli pertenecen les primeres representaciones
de Buda con forma humana, que definieron el canon artísticu (y especialmente
l'escultural) de la representación d'esta divinidá nel arte budista nel
continente asiáticu de magar. Pesie a que la cronoloxía ye incierta, parez que
los estilos artísticos helenísticos sobrevivieron nesta parte del mundu varios
sieglos dempués d'haber desaniciaose na cuenca mediterránea. L'apropiación del
arte helenísticu nesta zona, sicasí, nun foi integral, sinón que se tomaron
dellos elementos d'elli y obviáronse otros. Los más imitaos foron la figura de
pie, xeneralmente con una pose relaxada y una pierna flexonada, y los cupidos
alaos o "victories", que se ficieron perpopulares en toa Asia como apsares
(espíritus femeninos de les ñubes y les agües na mitoloxía budista ya
hinduista). La decoración vexetal d'estilu griegu tamién foi perinfluyente, y
esistieron versiones indies del capitel corintiu.

Los oríxenes del arte greco-budista hai que buscalos nel reinu helenísticu
greco-bactrianu (250 edC-130 edC), allugáu no qu'anguaño ye Afganistán. Dende
esi focu la culturar helenística irradió al socontinente indiu col
establecimientu del pequeñu reinu indo-griegu (180 edC-10 edC). Embaxu'l
gobiernu de los indo-griegos, y dempués de los kushan, la interacción ente les
cultures griega y budista floreció na rexón de Gandhara (norte del actual
Paquistán) pa después espardese a la India ya influenciar el arte de la rexón de
Mathura (nel actual estáu indiu d'Uttar Pradesh) y más tarde l'arte hinduista
del imperiu gupta, dende'l que s'espardió pel restu d'Asia. La influyencia
helenística tamién llegó al norte, al Asia Central, influyendo enforma nel arte
de la cuenca del Tarim (rexón autónoma de Xinjiang, China) y de les cueves de
Dunhuang (provincia de Gansu, China), y finalmente na representación escultórica
de la figura humana en China, Corea y Xapón.

Los vasos rituales de bronce de les dinastíes Shang y Zhou fabricáronse per
demientres un mileniu, entamando alredor del 1500 edC, y exercieron una
influyencia continuada nel arte chinu de magar. Son vasos de bronce fundíos con
una decoración complexa de tipu zoomórficu, na que s'evita l'usu de la figura
humana. La única escepción son les grandes figures recientemente descubiertes en
Sanxingdui. Esti espectacular exércitu de figures de terracota foi fechu pa la
tumba de Qin Shi Huang, primer emperador de la China unificada (221-210 edC),
como una versión a gran tamañu de les figures que se colocaben, de bien tiempu
atrás, nes tumbes de los poderosos pa permití-yos esfrutar, nel más allá, del
mesmu estilu de vida que teníen cuando vivíen. La colocación de pequeñes figures
en cerámica o madera nes tumbes pervivió dellos sieglos más, alcanzando'l so
cumal, no que cinca a la calidá de les pieces, nel tiempu de la dinastía Tang.
Tamién persistió en China la tradición de facer estatues de cerámica de gran
tamañu, mesmo coles figures de cerámica con decoración sancai que dempués con
estatues de Buda, coles estatues de tamañu cuasi natural de luohans (los
perfectos, xente que yá alcanzaron el Nirvana) en cerámica o figures de gran
tamañu pa decorar templos y palacios.

La producción de pequeñes figures, o grupos d'elles, de temática budista algamó
una gran calidá en diversos materiales, rescamplando los trabayos en relieve
sobre metal o xade. Nos periodos más tempranos de la historia imperial
ficiéronse munches escultures a partir de roca sacada de complexos de cueves que
facíen les veces de canteres, y tamién practicose la escultura na propia roca,
con figures xeneralmente pintaes. Los escultores de toa triba yeren consideraos
artesanos y, poro, consérvense los nomes de perpocos d'ellos. Dende la dinastía
Ming pa en delantre la producción d'estatuines de temática secular o relixosa en
porzolana y otros materiales convirtiose nuna importante fonte d'ingresos pal
país al traviés de la so esportación.

Haza'l final del periodu Jōmon, periodu de la prehistoria xaponesa que
compriende ente'l 12.000 y el 300 edC, aparecen yá delles figures que podemos
calificar como escultures. Tenemos vasos de cerámica con decoración en forma de
llama, y tamién figures dogū (representaciones d'humanoides y animales) en
cerámica finamente trabayada que presenten los característicos güeyos con forma
de "gafes pa la nieve". Demientres el periodu Kofun (sieglos III-VI) colocábense
figures haniwa, esquemátiques y con pocu detalle, d'homes y animales, feches en
terracota, a la vera de les tumbes de persones importantes de la comunidá. La
llegada del budismu al archipiélagu xaponés, nel sieglu VI, acompañose de la
llegada d'un nuevu estilu escultóricu, refináu y sofisticáu, con formes y
estilos chinos modificaos tres del so pasu pela península coreana. El templu de
Hōryū-ji (sieglu VII) y los sos elementos interiores sobrevivieron al pasu del
tiempu abondo meyor que cualisquier otru templu budista contemporáneu suyu, lo
que mos permite contemplar una "Trinidá Shaka" en bronce del añu 623, una figura
que representa al Buda "históricu" escoltáu por dos bodhisattvas y tamién los
Reis Guardianes de les Cuatro Direcciones, los cuatro dioses budistes que se
representen mirando pa los cuatro puntos cardinales.

La imaxe de madera (sieglu IX) de Shakyamuni, el Buda "históricu", entronizáu
nún edificiu ausiliar del templu Murō-ji, ye un exemplu típicu de la escultura
de los anicios del periodu Heian. Represéntase a un Buda corporientu, vistíu con
una túnica gruesa con pliegues decoraos n'estilu hompa-shiki (los pliegues
recuerden a les foles del mar) y con una espresión facial austera. La escuela
Kei d'escultores, especialmente Unkei, crearon y desarrollaron más tarde un
nuevu estilu, más realista, de representación de la figura humana na escultura.

Prácticamente toes les grandes escultures de Xapón de magar foron budistes, con
dalgunos equivalentes sintoístes, y la decayencia del budismu nel archipiélagu
nel sieglu XV traxo apareyada la perda d'importancia de la escultura monumental,
que quedó reducida a una función de decoración arquitectónica. Por embargu, los
trabayos escultóricos de pequeñu tamañu desarrolláronse hasta algamar un nivel
perimportante de sofisticación técnica y refinamientu n'oxetos como los inrō
(pequeñes caxes pa guardar oxetos) y los netsuke (cierres del obi, cuerda de la
que colgaba'l inrō dende'l cinturón del kimonu) y fundes en metal pa les
espades. Nel sieglu XIX desarrollose una industria d'esportación de pequeñes
figurines de bronce, marfil o porzolana de gran refinamientu y creciente
complexidá técnica na so ellaboración.

La primer escultura conocida nel socontinente indiu débese a la civilización del
valle del Indo (3000-1700 e.C.), y atopose nos enclaves arqueolóxicos de
Mohenjo-daro y Harappa, nel Paquistán. Ente les figures que s'alcontraran
rescampla la famosa estatuina de bronce que representa a una baillarina. Pesie a
ello, les figurines en bronce o piedra son escases, mentantu que son muncho más
abondantes les figurines de cerámica y los sellos en piedra, munches veces con
representaciones de animales o dioses ellaboraes con gran procuru. Tres de la
desapaición d'esa cultura, pasen bien de sieglos con perpocos restos
d'escultura, hasta la llegada de la era budista. La única esceición relevante
son un garapiellu de figures de cobre dataes, magar que provisionalmente, nel
1500 e.C. y atopaes en Daimabad.

La gran tradición india d'escultura monumental en piedra aparez relativamente
tarde con respeutu a otres grandes cultures, nún momentu nel que la civilización
india yá tenía desarrolláose por bastante tiempu. Habrá ser nel reináu d'Ashoka
(c. 268-232 e.C.) cuando se llevanten los pilares d'Ashoka, una serie de
columnes (consérvense 19) repartíes per tol territoriu que controlaba, y
qu'incluyía bona parte del socontinente, nes que se inscribíen los edictos
d'esti rei. Les columnes teníen, nel so cumal, escultures d'animales,
principalmente lleones; entá queden seis en pie anguaño. Consérvense tamién
grandes cantidaes d'escultures figuratives, la mayoría d'elles en relieve,
n'estupes de la dómina budista temprana; rescamplen, pola so importancia y
monumentalidá, les de Sanchi. Piénsase qu'estes figures pudieran tener
evolucionao a partir d'una tradición de figures asemeyaes en madera que
compartieron el budismu y l'hinduísmu.

Les escultures (hinduistes, xainistes y budistes) de Mathura, de los sieglos
I-III, amuesen un amiestu de rasgos de les tradiciones propies de la India y de
les influyencies occidentales qu'aportaran al socontinente al traviés del arte
grecobudista de Gandhara, y constitúin la base de la escultura relixosa india
posterior. El so estilu difundiose per bona parte de la India na dómina del
imperiu gupta (c. 320-550) y dempués nel que puede considerase como "periodu
clásicu" de la escultura india, que compriende'l periodu que media ente les
escultures d'Ellora y les d'Elephanta y quiciás un poco dempués, esto ye, ente
los sieglos V-X. Les escultures posteriores de gran tamañu son de temática cuasi
exclusivamente relixosa, y tán tallaes con un diseñu bastante conservador; los
dioses represéntense a menudu en pose frontal, de pie... magar que los espíritus
sirvientes como los apsaras y yakshi suelen esculpise en poses sensuales,
curvilínees. La talla aveza a ser perdetallada, con relieves complexos per
detrás de la figura principal, tallada n'alturrelieve. Los renomaos bronces de
la dinastía Chola (c. 850-1250) del Sur de la India, diseñaos munchos d'ellos pa
ser pasiaos en procesión, incluin les figures de Shiva y Nataraja. Anteriores a
ellos nel tiempu son le talles en granitu de Mahabalipuram, dataes na dómina de
la dinastía Pallava (275-897).

La escultura d'esta rexón xeográfica caracterízase, en xeneral, por presentar
abondante ornamentación, como puede vese nes grandes escultures, budistes ya
hinduistes, de la escultura khmer (sieglos X-XIII) conservaes n'Angkor Wat, el
xigantescu complexu budista de Borobudur, na islla de Xava (sieglu IX) o los
monumentos hinduistes de Bali. Estos dos caberes inclúin munchos relieves amás
de les figures de bultu redondu. Asina, en Borobudur hai 2.672 paneles decoraos
en relieve amás de 504 estatues de Buda y munches otres de guardianes, y bien de
figures formando parte d'estupes.

En Tailandia y Laos la escultura llimitose, en bona medida, a la representación
d'imáxenes de Buda, a menudo bañaes n'oru, de gran tamañu en templos y
monasterios y piquiñines pa guardar nes cases. D'otra banda, la escultura
tradicional en Myanmar desarrollose anantes del nomáu periodu Bagan (849-1297).
Ehí, como nos otros países de la rexón, la mayoría de les escultures de madera
del periodu Bagan y del Ava perdiéronse.

En dómines posteriores percíbese la influyencia china na escultura en Vietnam,
Laos y Camboya; consérvense abondos más exemplos d'escultures de madera en toa
la rexón.

L'Islam ye anicónicu, esto ye, prohibe la representación de figures humanes ya
animales, lo que fae que la so escultura seya mayoritariamente d'arabescos
tallaos en relieve o calaos, con base en temes vexetales que delles veces
tienden a la xeometrización abstracta. Sicasí, na escultura islámica más antigua
conservada, la de la fachada de Mshatta (década del 740), entá aparecen
animales, acompañaes d'una decoración tupida d'arabescos, n'alturrelieve.
Alcuéntrense tamién figures humanes y animales, la mayoría en baxurrelieve y
acompañaos de decoración n'arabescos, en munches pieces posteriores en
materiales como cerámica, marfil o metal.

Les figures d'animales en bultu redondu admitíense tamién pa escultures
destinaes al usu priváu siempre que l'oxetu tuviera una utilidá práctica clara.
Asina, l'arte islámicu medieval incluyía munches figures con forma d'animal en
metal utilizaes como aguamaniles, quemadores d'inciensu o como base de sofitu de
fontes. Rescamplen ente ellos los famosos lleones de l'Alhambra de Granada y la
que ye la mayor fitura animal conocida del arte islámicu medieval, el grifu de
Pisa. Nel mesmu sen, tamién había representaciones de figures animales tallaes
en piedres semiprecioses usaes como mangos de puñal o copes, especialmente nel
conocíu como arte Mugal (sureste d'Asia, sieglos XVI-XIX). En xeneral, el gráu
d'aceptación d'esta relaxación de les estrictes normes islámiques varió nel
tiempu y nel espaciu, siendo la España islámica, Persia ya India los llugares
onde más s'espardieron estes representaciones animales, especialmente na corte y
el so entornu.

Históricamente, la mayoría de la escultura africana, sacante dalgunes escultures
monumentales del Antiguu Exiptu, creose en madera y otros materiales
perecederos, lo que fae que namái se conserven figures de los caberos sieglos,
munches d'elles en cerámica, en diverses zones del continente. Les máscares son
elementos importantes nel arte de munchos pueblos, y tamién les figures humanes,
xeneralmente perestilizaes. Hay bayura d'estilos nel continente, a menudu
variando dientro del mesmu contestu d'orixe dependiendo del usu del oxetu.
Sicasí, hai grandes tendencies rexonales evidentes; asina, l'apaición de la
escultura ye más habitual entre "grupos de agricultores sedentarios de les
cuenques fluviales de los ríos Níxer y Congo", nel oeste d'África.. Ye
relativamente infrecuente que se represente nelles directamente la imaxe d'un
dios o diosa, pero la mayoría de les máscares yeren feches pa ser emplegaes en
ceremonies relixoses. Anguaño, son feches pa los turistes; ye lo que dalgunos
nomen arte d'aeropuertu. Les máscares africanes influyeron enforma nel arte
modernista européu, qu'alcontró inspiración na so falta de preocupación pola
representación naturalista de la realidá.

El reinu nubiu de Kush, nel actual Sudán, tenía contactos estrenchos, y delles
veces violentos, con Exiptu, y produció escultures monumentales con estilos
derivaos de los del so vecín septentrional. Nel oeste d'África les escultures
más antigües conocíes pertenecen a la cultura Nok, que s'espardió ente'l 500
e.C. y el 500 per tierres de l'actual Nixeria; son figures d'arcilla que
representen figures humanes con cuerpos allargaos y formes angulares. Les
cultures de la zona posteriores a ella desarrollaron el modeláu en bronce pa
facer relieves colos que decorar palacios, como los famosos bronces de Benín, y
tamién escultures de cabeces de reis, d'estilu naturalista, como les que se
conservan alredor de la ciudá yoruba d'Ife, feches en terracota y metal ente los
sieglos XII-XIV. Los pesos d'Akan, fechos n'oru, son un tipu de pequeñes
escultures de metal producíes ente 1400 y 1900; dalgunos aparentemente
representen refranes, un elementu narrativu poco habitual nel arte africanu.
Consérvense tamién dalgunes vestimentes reales qu'incluyíen espectaculares
elementos esculpíos n'oru.

Les poblaciones de la rexón de los Grandes Llagos nun tienen sonadía pola so
escultura. Nostante, hai que mencionar les escultures feches sobro troncos
finos, una especie de tótems tallaos con formes humanes y decoraos con formes
xeométriques y remataes con figures d'animales, persones ya otros oxetos. Estes
pértigues asítiense a la vera de les tumbes, y asóciense cola muerte y'l mundu
de los antepasaos. D'otra banda, nel xacimientu nomáu Gran Zimbabwe, que
compriende los restos de la que fora la capital del reinu de Zimbabwe na Edá de
Fierro final, mos dexó edificios imponentes y de mayor valir que les sos
estatues, pero los sos ocho páxaros de Zimbabwe, fechos n'esteatita y montaos
enriba de monolitos, parecen haber tenío una significación especial. Los
escultores zimbabuenses de l'actualidá, heriedes de los autores d'aquellos,
tienen algamao un reconocimiento internacional importante coles sos escultures
n'esteatita. No que cinca a l'África del Sur, les figures más antigües
conservaes, n'arcilla, son de los años 400-600, y son cabeces cilíndriques nes
que s'amiesten rasgos humanos y animales.

La escultura n'América Llatina desarrollose en dos áreas separtaes y
diferenciaes: Mesoamérica nel norte, y Perú nel sur. En dambes áreas la
escultura foi, al principiu, en piedra, entamando a usase posteriormente, cuando
les civilizaciones de la zona foron siendo tecnolóxicamente más eficientes, en
terracota y metal. La rexón mesoamericana produció más escultura monumental, con
obres que van de los xigantesques figures feches con bloques de piedra de les
cultures olmeca y tolteca a los esquisitos baxurrelieves que caractericen a les
cultures maya y azteca. Na rexón andina, por el contrario, les escultures yeren
piquiñines, pero tamién de gran calidá artística.

N'América del Norte, pela so banda, usose la madera pa esculpir tótems,
máscares, cacía, canoes y bayura d'oxetos pa usos diferentes, con diferencies
importantes nel so diseñu y decoración ente les diferentes cultures y rexones.
L'estilu más desarrolláu ye'l de la rexón pacífica noroccidental, na que un
grupu d'estilos formales ellaboraos y perestilizaos sentaron les bases d'una
tradición escultórica que continúa anguaño. Amás de los famosos tótems, les
fachaes de les cases incluíen talles de conteníu relixosu y mortuoriu. Ente los
inuit, nel estremu más occidental del continente, la tradición de talla d'oxetos
en marfil y esteatita entá continúa anguaño.

La escultura clásica del sieglu XIX caracterizábase por un compromisu col
naturalismu (Antoine-Louis Barye) o por una grandiosidá maxestuosa (Lord
Leighton). Esta tradición clásica dixebrose en diferentes caminos cola llegada
del sieglu XX, pelo l'estudiu de los modelos vivos y la tradición
postrenacentista siguíen siendo parte fundamental de toes elles.

Auguste Rodin foi el más famosu de los escultores europeos del entamu del sieglu
XX. Ye avezao referise a él, y tamién a los sos discípulos, qu'incluyíen a
Camille Claudel y Hugo Rheinhold, como escultores impresionistes, que buscaben
modelar nes sos obres un momentu fugaz de la vida corriente.

Ente los principales autores del clasicismu modernu podemos citar a Aristide
Maillol, Alexander Matveyev, Joseph Bernard, Antoine Bourdelle, Georg Kolbe,
Libero Andreotti, Gustav Vigeland, Jan Stursa o Constantin Brâncuși. Na década
de 1930 el clasicismu modernu convirtiose nel estilu "nacional" de dos grandes
rexímenes totalitarios, l'Alemaña nazi y la Unión de Repúbliques Socialistes
Soviétiques, que s'apropiaron del trabayu d'escultores anteriores a la so
aparición, como ye'l casu de Kolbe y Wilhelm Lehmbruck n'Alemaña o Matveyev en
Rusia. Demientres los setenta años d'esistencia de la URSS, toes les
xeneraciones d'escultores foron aprendíos nel estilu distintivu del país, el
nomáu realismu socialista, que supunxo una vuelta al énfasis decimonónicu nel
melodrama y el naturalismu.

La enseñanza de los cánones clásicos desapaeció de la educación artística
n'Europa occidental hacia 1970, y estes corrientes del clasicismu modernu foron
marxinalizaes dientro ha historia del modernismu. Sicasí, el clasicismu siguió
siendo la base de la educación artística nes academies soviétiques hasta 1990,
poniendo los cimientos pa l'apaición d'un arte figurativu espresivu nel este
d'Europa y en delles partes d'Oriente Mediu. Pal añu 2000, pesie a que la
tradición europea clásica entá atrae al públicu, sigue pendiente una revisión de
los programes educativos que ponga en valor el so desarrollu contemporáneu.

Dalgunos de los clasicistes modernos adoptaron un estilu más decorativu, averáu
al art decó (Paul Manship, Jose de Creeft, Carl Milles); otros optaron por un
estilu más espresivu y con una mayor estilización abstracta (Anton Hanak,
Wilhelm Lehmbruck, Ernst Barlach, Arturo Martini), y otros más tomaron como
modelu la escultura del Renacimientu (Giacomo Manzù, Venanzo Crocetti).

Los movimientos escultóricos del modernimsu inclúin, ente más otros, el cubismu,
l'abstracción xeométrica, el movimientu De Stijl, el suprematismu, el
constructivismu, el dadaísmu, el surrealismu, el futurismu, el formalismu,
l'espresionismu abstractu, el Pop-Art, el minimalismu, el Land Art y
l'Installation Art.

Al entamu del sieglu XX Pablo Picasso revolucionó l'arte de la escultura al
entamar a crear les sos "construcciones", l'equivalente escultural del collage
pictóricu, nes qu'amestaba diversos oxetos y materiales ensin rellación ente
ellos nuna pieza escultórica única. La llegada del surrealismu fizo qu'entamaren
a llamase "escultures" a coses que primero nun teníen consideración tala.
Exemplu d'ello son les nomaes "escultures involuntaries", feches con diverses
técniques. Asina, el coulage consistía en facer escultures vertiendo dalgún
material fundíu (cera, metal o inclusu chocolate) n'agua frío, dexando que
ficiera figures caprichoses. Nos años siguientes Picasso fizo bien de trabayos
en cerámica, provocando, cola so reinterpretación del arte cerámicu de diverses
partes del mundu, un renacimientu de l'alfarería, con figures destacaes como
George E. Ohr, Peter Voulkos, Kenneth Price y Robert Arneson. Marcel Duchamp
creó l'estilu nomáu arte atopáu (del francés objet trouvé), nel que se trabaya
sobre productos manufacturaos con intención artística, fabricando pieces como
Fonte (1917).

De forma asemeyada, el trabayu de Constantin Brâncuși al entamu del sieglu
abrió'l camín pal desarrollu posterior de la escultura abstracta. Rebelándose
escontra'l naturalismu de Rodin y los sos contemporáneos, Brâncuși buscó
espresar les esencies de los oxetos representaos, como puede vese nes elegantes
y refinaes formes de la so serie d'escultures Páxaros nel espaciu (1924).

La influyencia de Brâncuși, colos sos conceptos de reducción y abstracción,
puede rastrexase al traviés de les décades del 1930 y 1940 n'artistes como
Gaston Lachaise, Jacob Epstein, Henry Moore, Alberto Giacometti, Joan Miró,
Julio González, Pablo Serrano o Jacques Lipchitz. Na segunda d'eses décades la
escultura abstracta recibió un nuevu emburrión de manes d'Alexander Calder, Len
Lye, Jean Tinguely y Frederick Kiesler, pioneros del arte cinéticu.

L'espoxigue de la demanda d'arte públicu en forma d'escultures n'alcordanza de
los desastres de les dos guerres mundiales y de los que morrieron nelles fizo
que la escultura modernista paeciera desaparecer demientres unos años, pero a
partir de la década del 1950 les comisiones encargaes de la construcción
d'escultures públiques entamaron a aceptar el modernismu, qu'entamó a facese
visible nos espacios urbanos. Asina, Picasso recibió l'encargu de facer una
maqueta pa construyir una escultura pública de 15 m d'altor, la nomada Chicago
Picasso (1967), que preside la plaza Daley d'esa ciudá estaunidense. Nel so
diseñu, ambiguu y controvertíu, ye difícil saber cuála ye la figura
representada: una muyer, un caballu, un páxaru... o quiciás una figura
totalmente abstracta.

Nos caberos años de la década del 1950, y na del 1960, los escultores abstractos
entamaron a esperimentar con bayura de nuevos materiales pa crear el so trabayu,
nel qu'adoptaron tamién enfoques novedosos de la creación escultórica. La
imaxinería surrealista, l'abstracción antropomórfica, l'usu de nuevos materiales
y la combinación de superficies y oxetos variaos nuna única pieza convirtiéronse
no avezao na mayoría de la nueva escultura modernista. Tamién surdieron
proyectos de colaboración ente diseñadores, artistes y arquitectos qu'integraron
la escultura d'esteriores nel entornu arquitectónicu. La obra d'autores como
Isamu Noguchi, David Smith, Alexander Calder, Jean Tinguely, Richard Lippold,
George Rickey, Louise Bourgeois y Louise Nevelson ye bona prueba d'ello.

La década del 1960 tuvo dominada pol espresionismu abstractu, l'abstracción
xeométrica y'l minimalismu, que reduz la escultura a les sos característiques
más esenciales y fundamentales. Rescamplen, ente les obres d'esti periodu, los
Cubi de David Smith y los trabayos n'aceru, trabayáu mediante soldadura,
d'Anthony Caro y otros munchos escultores, les escultures feches a partir de
pieces de coches de desguace de John Chamberlain y les pieces de gran tamañu
ellaboraes con diversos materiales de desechu, ensamblaos munches veces cola
axuda d'una grúa, de Mark di Suvero. Ente los autores minimalistes podemos citar
a Tony Smith, Donald Judd, Robert Morris, Anne Truitt, Giacomo Benevelli,
Arnaldo Pomodoro, Richard Serra, Dan Flavin, Carl Andre y John Safer, qu'añedió
movimientu y monumentalidá a la pureza de llínies que caracteriza a esi
movimientu artísticu.

Demientres les décades del 1960 y 1970 la tradición d'escultura figurativa,
fecha por artistes modernistes con formes estilizaes, ta representada por
autores como Leonard Baskin, Ernest Trova, George Segal, Marisol Escobar o Paul
Thek, con figures singulares como Robert Graham, autor de bien d'escultures de
gran tamañu en bronce cola figura humana como base, o Fernando Botero, que
treslladó les característiques figures de persones con sobrepesu de la so
pintura al mundu de la escultura monumental.

Delles tendencies que ficieron esplorar nuevos caminos na escultura abstracta,
como l'arte in situ, creáu pa ser asitiáu nun llugar específicu, y l'arte
ambiental, tán representaos por artistes como Andy Goldsworthy, Walter De Maria,
Richard Long, Richard Serra, Robert Irwin George Rickey y Christo y
Jeanne-Claude. La escultura ambiental, qu'altera l'entornu natural, ye nomada
"arte de la tierra", y cunta ente los sos principales esponentes con artistes
como Robert Smithson, Michael Heizer o James Turrell, creador del perfamosu
Roden Crater. La escultura postminimalista, d'otra banda, foi aniciada y
desarrollada, ente más otros, por Eva Hesse, Sol LeWitt, Jackie Winsor, Keith
Sonnier y Bruce Nauman.

Simultáneamente con ellos, y tamién nes décades de 1960 y 1970, artistes d'obra
tan diversa como Eduardo Paolozzi, Chryssa, Claes Oldenburg, George Segal,
Edward Kienholz, Nam June Paik, Wolf Vostell, Duane Hanson o John DeAndrea
esploraron l'abstracción, la imaxinería y la figuración de formas distintes a
tolo anterior al traviés del videoarte, l'arte ambiental, la escultura con lluz
y el nomáu installation art, ellaboráu con figures tridimensionales que buscan
tresformar l'espaciu.

L'arte conceptual, pa finar, ye arte nel que se da más importancia a los
conceptos o idees de la obra que a les tradicionales preocupaciones estétiques y
materiales. Ente les obres más destacaes d'esta tendencia podemos citar One and
three chairs (Joseph Kosuth, 1965) o An oak tree, de Michael Craig-Martin, amás
de les obres de Joseph Beuys y James Turrell.

Les escultures son sensibles a les condiciones ambientales como la temperatura,
la humedá y la esposición a la luz y la radiación ultraviola. La lluvia ácida ye
dañina tamién pa les escultures ellaboraes con determinaos materiales, asina
como pa los monumentos históricos. El daño produzse cuando l'ácidu sulfúricu de
la lluvia ácida reacciona químicamente col calciu que forma parte de la piedra
caliar, l'arenisca, el mármole o'l granitu y forma yesu, qu'entama a
escascarillar.

De siempres hebo munches escultures dispuestes n'espacios públicos. El so robu
nunca foi un problema, pues les obres yeren inmediatamente reconocibles. Por
embargu, al entamu del sieglu XXI el valor de los metales medró tanto qu'entamó
a ser un problema'l robu d'escultures de bronce de gran tamañu pa fundir el
metal y vendelu al pesu.



https://ast.wikipedia.org/wiki/Emily_Dickinson

Emily Elizabeth Dickinson (Amherst, Massachusetts, Estaos Xuníos, 10 d'avientu
de 1830 - íd., 15 de mayu de 1886) foi una poeta estaunidense, cuya poesía
apasionada la colocó nel reducíu panteón de poetes fundacionales estaunidenses
que güei comparte con Edgar Allan Poe, Ralph Waldo Emerson y Walt Whitman. Emily
Dickinson pasó gran parte de la so vida recluida nuna habitación de la casa de
so padre n'Amherst y, excepto cinco poemes (trés d'ellos asoleyaos ensin la so
firma y otru ensin que l'autora lo supiera), la so inxente obra permaneció
inédita y oculta hasta depués de la so muerte.

Emily Dickinson provenía d'una familia notable de Nueva Inglaterra. Los sos
antepasaos llegaren a Estaos Xuníos na primera fola migratoria puritana, y la
estricta relixón protestante que profesaben influyó sobre la obra de l'artista.

Abogaos, educadores y funcionarios políticos poblaben l'árbol xenealóxicu
d'Emily: unu de los sos antepasaos foi secretariu del Ayuntamientu de
Wethersfield, Connecticut en 1659; so güelu Samuel Fowler Dickinson foi a lo
llargo de cuarenta años xuez del condáu de Hampton, Massachusetts, secretariu
del Conceyu, representante na Corte Xeneral y senador nel Senáu Estatal.

El padre de la poeta, Edward Dickinson, abogáu pola Universidá de Yale, foi xuez
n'Amherst, representante na Cámara de Diputaos de Massachusetts, senador na
capital del Estáu y por último representante pol estáu de Massachusetts nel
Congresu de Washington. Edward fundó la llinia ferroviaria Massachusetts Central
Railroad y tamién (con so padre Samuel) l'Amherst College, entidá educativa
intermedia ente una escuela secundaria y la Universidá que dio rellumu cultural
a la so escaecida y pequeña aldea.

El sociu d'Edward Dickinson nel so bufete xurídicu yera primu de Ralph Waldo
Emerson que, por esti motivu, siempre tuvo vinculáu al pueblu d'Amherst y
influyó sobre la filosofía y la obra d'Emily.

La muyer d'Edward y madre de la poeta foi Emily Norcross Dickinson (1804–1882),
qu'hacia'l fin de so vida tuvo encamada y a cargu de les sos fíes.

Emily Dickinson tuvo dos hermanos: el mayor, William Austin Dickinson
(1829–1895), xeneralmente conocíu pol so segundu nome, casó con Susan Gilbert,
amiga de la so hermana Emily, en 1856 y vivió na casa vecina a la de so padre.

La so hermana menor, Lavinia Norcross Dickinson (1833–1899), tamién conocida
como Vinnie, foi la "descubridora" de les obres d'Emily depués de la so muerte y
convirtióse na primera compiladora y editora de la so poesía.

Emily Dickinson nació en tiempos anteriores a la Guerra de Sececión, cuando
fuertes corrientes ideolóxiques y polítiques chocaben na sociedá media-alta
estaunidense.

Incluso nes families más acomodaes nun había agua caliente, los baños nun taben
dientro de la casa y los trabayos de llimpieza y atención familiar suponíen una
carga bien grande pa les muyeres (por más que la familia Dickinson pola so buena
posición social disponía d'una sirvienta irlandesa), polo qu'Emily, esmolecida
por algamar una buena educación, yera un casu raru na sociedá rural de la Nueva
Inglaterra de la dómina.

La severa relixosidá puritana facíase presente en toles partes y prácticamente
la única expresión artística aceptada yera la música del coru de la ilesia. La
ortodoxa protestante de 1830 consideraba a les noveles lliteratura disipada, los
xuegos de cartes y los bailles nun taben permitíos; nun había conciertos de
música clásica nin representaciones teatrales. La Pascua y la Navidá nun se
celebraben (polo menos hasta 1864 en que s'instaló la primera Ilesia Episcopal
n'Amherst, qu'aportó los nuevos vezos) y nun se toleraben aconceyamientos de
muyeres soles más que'l té diariu ente vecines.

Emily Dickinson nació nel llar familiar na medianueche del 10 d'avientu de 1830,
dos años depués del casamientu. Mui apegada a los ideales y conceptos puritanos
en boga, tardó munchos años n'entamar a rebelase, por más que nunca lo fizo de
forma completa.

Ye imposible reconstruir dafechu la neñez de la poeta a partir de los datos que
poseen los investigadores, polo ruinos y fragmentarios. Sábese ensin embargo que
l'hermanu mayor d'Emily, William Austin Dickinson, un añu y mediu mayor qu'ella,
nació'l 16 d'abril de 1829, educóse nel Amherst College y convirtióse n'abogáu
—como so padre—, graduándose na Universidá de Harvard.

Austin Dickinson casó en 1856 con Susan Huntington Gilbert, ex-compañera
d'estudios d'Emily na Academia d'Amherst, xoven guapa y intelixente que paez
tener cumplío un importante papel na vida emocional de la escritora. Susan
Gilbert, al treslladase con Austin a la casa contigua a la que vivía Emily,
convirtióse n'amiga y confidente de la poeta, y consta pola correspondencia
mantenida "alambrada per medio" que la so cuñada foi la segunda persona a la
que-y enseñó les sos poesíes. Incluso atrevióse a suxerir a Emily dellos cambios
y retoques —que nun fueron fechos nunca—. Arriendes d'ello, plantéase que foi la
destinataria d'unos trescientos de los sos poemes d'amor, y qu'esti amor yera
correspondíu.

Lavinia Dickinson, la so hermana menor, nacida'l 28 de febreru de 1833, foi la
so compañera y amiga hasta'l fin de la so vida. Les poques confidencies íntimes
que se conocen d'Emily provienen de Lavinia. Muyer brillante y intelixente,
Vinnie sentía una fondera adoración pola so hermana y pol so talentu poéticu.
Ensin embargo, respetó hasta la muerte d'aquella la so decisión de nun asoleyar
les sos obres, y protexó la so vida privada hasta onde-y foi posible facelo,
creando y calteniendo l'ambiente de calma, aislamientu y soledá qu'Emily
necesitaba pa dar forma a la so gran producción poética. La fe de Lavinia na
importancia de la obra de la so hermana conservóla pa la posteridá, hasta la so
primera publicación póstuma. Al decir del biógrafu d'Emily, George Frisbee
Wicher, la devoción de Lavinia foi la responsable de facer comprender al mundu
que "la poeta llírica más memorable d'Estados Xuníos viviera y morriera nel
anonimatu".

L'Academia de Amherst yera sólo pa varones; en 1838 abrióse por primera vez la
inscripción de neñes, y foi allí onde Edward Dickinson y la so muyer
inscribieron en 1840 a Emily.

A pesar de la so humildá (escribió "Fui a la escuela pero nun tuvi
instrucción"), la educación d'Emily na academia foi sólida y completa. Allí
aprendió lliteratura, relixón, historia, matemátiques, xeoloxía (el so profesor
yera tamién primu d'Emerson) y bioloxía. Recibió una sólida instrucción en
griegu y llatín que-y permitía, por exemplu, lleer la Eneida de Virxiliu nel so
idioma orixinal.

El puntu más feble de la educación d'Emily fueron ensin dulda les matemátiques,
que nun-y gustaben y pa les que nun tenía facilidá. El so talentu narrativu fizo
qu'escribiera les composiciones de les sos compañeres que, en retribución,
facíen-y los deberes d'álxebra y xeometría.

D'esta dómina consérvase una carta a la so amiga Jane Humphrey, escrita a los 11
años, qu'amuesa un estilu académico y risón: "Güei ye miércoles, y hubo clase
d'oratoria. Un rapaz lleó una composición cuyu tema yera ´Pensar dos veces
anantes de falar´. Paecióme la criatura más tonta qu'enxamás existiera, y dixi-y
qu'él debiera pensar dos veces anantes d'escribir".

L'entós rector de l'academia yera un esperimentáu educador acabante de llegar de
Berlín. Edward Dickinson aconseyó a la so fía que s'inscribiera nos cursos
d'alemán que daba, porque con seguridá nun tendría otra ocasión d'aprender esi
idioma nel futuru. Arriendes d'ello, la neña estudiaba cantu los domingos, pianu
con so tía, y tamién xardinería, floricultura y horticultura, estes últimes
pasiones nun l'abandonaríen hasta'l fin de la so vida.

La educación de Emily Dickinson foi, polo tanto, muncho más fonda y sólida que
les de les demás muyeres del so tiempu sentíase saturada y sobreexixida. A los
14 años escribe a una compañera una carta onde diz: Terminaremos la nuestra
educación dalguna vez, ¿nun ye verdá? Entós tu podrás ser Platón y yo Sócrates,
siempre y cuando nun seyas más sabia que yo".

L'Academia y el Colexu d'Amherst disponíen d'un claustru de profesores compuestu
por científicos de fama nacional, ente los que se contaben los biólogos Edward
Hitchcock y Charles Baker Adams y el xeólogu Charles Upham Shepard, que llevaron
al colexu les sos enormes colecciones d'especímenes. En 1848, cuando l'artista
tenía 18 años, ambes instituciones construyeron gabinetes pa guardar les
colecciones, asina como un importante observatoriu astronómicu con un buen
telescopiu.

Too esto afaló l'interés de Dickinson poles ciencies naturales: conocía dende
temprana edá los nomes de toles constelaciones y estrelles, y dedicóse con
entusiasmu a la botánica. Sabía perfectamente ónde atopar cada especie de flor
silvestre que xorrecía na rexón, y clasificábales acordies cola nomenclatura
binomial en llatín. Toa esta erudición científica quedó firmemente guardada na
so memoria, y foi utilizada pa la trama naturalista de los sos poemes munchos
años depués.

El Seminariu pa Señorites Mary Lyon de Mount Holyoke tamién recibió a Emily
Dickinson p'ayudar a la so formación relixosa y completar la so educación
superior. La rapacina abandonó en 1847 el llar familiar por primera vez pa
estudiar allí.

Magar de too ello, Emily y la so gran imaxinación yeren bien populares nel
seminariu: una condiscípula escribió que "Emily siempre taba arrodiada nos
recreos por un garrapiellu de neñes que naguaben por escuchar los sos relatos
estraños y enormemente prestosos, siempre inventaos nel momentu".

En menos d'un añu, Emily superó'l cursu completu gracies, principalmente, a los
sos fondos conocimientos del llatín. Aprobó rápidamente historia inglesa y
gramática y sacó perbuenes calificaciones nos exámenes finales, que yeren orales
y públicos. El cursu siguiente referíase a química y fisioloxía y el terceru a
astronomía y retórica, toos ellos tópicos sobre los que, como queda dicho, Emily
tenía fondos conocimientos. Los profesores, a la vista del so evidente dominiu
de la botánica, dieron-y esta materia por aprobada ensin necesidá de cursala nin
de facer exámenes.

Emily Dickinson definió la so poesía con estes palabres: "Si tengo la sensación
física de que me llevanten la tapa de los sesos, sé qu'eso ye poesía".

La realidá ye qu'a los formalistes de 1890 la poesía d'Emily parecía-yos
descuidada, cuando en verdá ella fuera estraordinariamente precisa, por más que
dellos de los sos hábitos poéticos tuviesen pasaos de moda por entós.

Dellos "errores" gramaticales que se-y imputaron yeren aceptaos como correctos
na dómina en qu'ella nació (1830), por exemplu escribía extasy ("éxtasis") en
llugar d' ecstasy, pero la primera forma figura nel diccionariu Webster. Ponía
Himmaleh en vez d' Himalaya y Vevay en lugar de Vevey (ciudá de Suiza).
Acusáronla d'inorante, pero les formes incorreutes figuraben nun atlas que tenía
en so casa y que fuera impresu munchos años anantes de qu'ella naciera.

Reprochaben-y supuestos "errores" históricos y xeográficos, argumentu bien
absurdu cuando s'usa escontra un poeta: ella pon qu'Cortés "descubrió l'Océanu
Pacíficu" porque Balboa nun entraba na métrica. Tamién existe un poema que diz
When Etna basks and purrs / Naples is more afraid ("Cuando l'Etna toma sol y
vibra/ Nápoles lu tarrez más"), aunque sabía perfectamente que'l volcán cercanu
a la ciudá nun yte ésti sinon el Vesubiu.

Emily empleaba indiferentemente began ("entamó") y el participiu begun
("entamáu") como pretéritos, pero Robert Browning facía lo mesmo. Ye sabido
que'l buen poeta debe forzar les normes del idioma, y la mayoría de los falsos
fallos que los formalistes atopen na poesía d'Emily Dickinson débense al afán de
l'autora de dar a los sos versos un tastu arcaicu. Esto visualízase nel so usu
de be ("ser") indistintamente en llugar d' is ("ye") o are ("son", "somos").

La rima —contrariamente a la creencia común— suel ser mui ortodoxa, escepto
nunos pocos poemes. Prefier la rima yámbica y trocaica, y los versos de cuatro
acentos.

Los editores descuidaron la so obra tovía más: na década de 1890 asoleyáronse
les sos tres antoloxíes, col material dixebráu incoherente y arbitrariamente en
cuatro secciones titulaes (polos editores) "Vida", "Naturaleza", "Amor" y
"Tiempu y Eternidá". Anguaño sigue utilizándose esti estrañu criteriu.

El númberu 3 de la revista Campo de los Patos, dedicada a la poesía
norteamericana, incluye una esbilla de poemes d'Emily, tornaos al asturianu por
Pablo Antón Marín Estrada, xunto con una reseña biográfica y crítica ellaborada
pol propiu traductor.



https://ast.wikipedia.org/wiki/Ilesia_Cat%C3%B3lica

La Ilesia Católica Apostólica Romana ye una relixón cristiana que tien abonda
presencia n'Europa Occidental y Central, América Llatina y Filipines. El so
llíder ye'l papa (Papa Franciscu), obispu de Roma.

La pallabra católicu remanez del griegu καθολικος (katholikós), que quier dicir
'universal'.

La Ilesia organízase en diócesis, que tán a cargu d'un obispu. Éstes, a la so
vegada, agrúpense en provincies, a la cabeza de la que ta una archidiócesis.
Otres xerarquíes son les prelatures y los vicariatos.

Los obispos encárguense de cada diócesis. Son aidaos polos presbíteros y los
diáconos. Nengún obispu, anque seya cardenal, tien autoridá sobre otru, solo
dependen del papa.

Los cardenales son los qu'aiden al papa nel gobiernu de la Ilesia y na
alministración del Vaticanu, que ye la sede oficial de la Ilesia. Tamién son los
encargaos d'elixir nuevu papa cuando muerre l'actual.

Les órdenes relixoses nun pertenecen a la organización xerárquica de la Ilesia.
Pueden ser de dos tipos:



https://ast.wikipedia.org/wiki/Franc%C3%A9s

El francés (français, la langue française) ye un idioma romance faláu na mayor
parte de Francia y Mónaco, en delles rexones de Bélxica, Suiza, Luxemburgu ya
Italia (Val d'Aosta) n'Europa. N'América ye idioma oficial de Canadá, Haití,
Martinica, Guadalupe, la Guyana Francesa y delles comunidaes de la islla de
Dominica, u se fala un criollu de base francesa. N'África ye oficial nes
antigües colonies de Francia y Bélxica como República Democrática d'El Congo, El
Congo, Burkina Faso, Senegal, Guinea, Mali, Níxer, Burundi, Rwanda, Togo, Benín,
República Centroafricana, Gabón, Costa de Marfil, Madagascar, Djibouti, parte de
Seychelles, Camerún, islles Comores, Reunión, Mauriciu, Guinea Ecuatorial,
Marruecos, Mauritania, Túnez, etc. N'Oceanía alcuéntrase na Polinesia francesa,
Nueva Caledonia y Vanuatu. N'Estaos Xuníos fálase un criollu en Louisiana. Fasta
la Segunda Guerra Mundial yera la llingua de rellación internacional.

El territoriu de lo que güei ye Francia empezó a ser pobláu polos galos alredor
del sieglu VII edC, los cuales falaben idiomes celtes que nun tener escritura.
Escontra'l suroeste, los aquitanos falaben probablemente una llingua precursora
del vascu, pero desconocíen la escritura. Na zona de Massilia (l'actual
Marsella) los habitantes de les colonies griegues falaben y escribíen nesti
idioma, pero nun lo espublizaron más allá de les sos colonies.Toos esos idiomes
y otros falaos na antigua Galia de xuru fueron sumiendo cola colonización romana
y la progresiva implantación del llatín. Col cayente del Imperiu romanu, una
serie de pueblos d'aniciu germánico llegaron a la Galia romana. Ente ellos, dos
estableciéronse de manera más consolidada: los francos nel norte y los visigodos
nel sur, col ríu Loira como frontera. A pesar de que dambos pueblos falaben les
sos propies llingües, puestu adoptaron al llatín faláu pola población. Sicasí,
l'idioma faláu polos francos ta nel aniciu del neerlandés que ye un idioma
germánico faláu anguaño nes sos distintes variedaes nos Países Baxos, onde se-y
denomina holandés, en parte de Bélxica y nel norte de Francia. Mientres muncho
tiempu, l'idioma faláu nel norte de Galia (en realidá yá Francia) ye un llatín
más o menos evolucionáu, con grandes influyencies, fundamentalmente fonétiques
del idioma germánico faláu polos francos. Al sur, la evolución ye distinta, polo
qu'adulces se van estremando dos llingües con una frontera qu'en principiu se
marcará nel Loira, anque a lo llargo de la hestoria va dir moviéndose cada vez
más escontra'l sur, debíu al emburrie políticu d'una Francia que'l so centru
políticu taba en París, una y bones a partir de la Revolución francesa la
llingua francesa pasó a ser un elementu identificador y igualador de tolos
franceses. La langue d'oïl (oïl evolucionó en oui) falábase na zona norte y el
langue d'oc nel sur. La llinia de dixebra diba del Macizu Central a la desaguada
del Loira en Nantes.

Comoquier, nun resulta cenciellu establecer el momentu nel que'l llatín vulgar
tresfórmase en francés o provenzal, pero esi momentu hai qu'asitialu ente los
sieglos VI y IX. A partir del sieglu VII yá se cunta con testimonios de que la
llingua falada nel territoriu de l'actual Francia ye distinta del llatín y del
germánico. El documentu fundamental ye'l de los Xuramentos d'Estrasburgu (842),
que se considera'l testu más antiguu escritu en protoromance, nos que les
distintes tropes de los nietos de Carlomagno, Lotario, Carlos el Calvu y Lluis
el Xermánicu xuren respetu a la división que se produz tres la muerte de Luis el
Piadosu y que ta marcada pol Tratáu de Verdún, y vense obligaos a faelo tanto en
llatín, como en germánico y nun idioma romance, a caballu ente'l llatín y el
francés. En Francia, los dos grandes dialectos romances enantes mentaos van
pasar a ser conocíos colos nomes de langue d'oc y langue d'oïl (en función de la
manera en que se dicía sí). El francés actual ye herederu d'esti postreru. Poco
tiempu dempués empieza a apaecer una lliteratura escrita por clérigos nesti
nuevu idioma, que cola apaición de los primeros testos lliterarios (el primeru
ye la Secuencia de Santolaya), ente los que destaca'l Cantar de Roldán, l'idioma
romance foi consolidándose y estremándose cada vez más del llatín. Adulces
tresformóse d'idioma tornáu en idioma analíticu, nel cual l'usu de preposiciones
y l'orde de les palabres na oración reemplacen al sistema de casos.

Lo que se conoz como francés antiguu foise consolidando a partir del sieglu XI,
y anque güei estúdiese tol que se falaba al norte del Loira como si se tratara
d'una sola llingua, en realidá tratábase de dialectos con elementos comunes.La
influyencia germánica nel idioma obligó a usar nel llinguaxe escritu dellos
dígrafos pa reproducir dellos de los soníos que s'utilizaben pero que nun
esistieren en llatín vulgar. Asina, la nasalización, unu de los elementos
fonéticos más característicos de la influyencia germánica nel francés va
marcándose na escritura pol usu de la n en posición final de sílaba. La
evolución fonética de la o llatina escontra'l soníu qu'anguaño tien en francés
obligó coles mesmes a utilizar el dígrafo ou pa reproducir el soníu orixinal de
dicha lletra en llatín. De la mesma, la fuerte aspiración de la h marcó una de
les principales carauterístiques del francés al respective de otres llingües
romances: la esistencia de la h aspirada.

El francés escríbese col alfabetu llatín. Tien cinco diacríticos (l'acentu
agudu, l'acentu circunflexu, l'acentu grave, la cedilla y la diéresis), asina
como una lligadura (œ).

El Valón tien la å pa la o llarga y abierta, la o llarga y cerrada o la a
llarga, según les variedaes llocales.



https://ast.wikipedia.org/wiki/Dinamarca

Dinamarca ye un país allugáu n'Europa septentrional. Llenda al sur con Alemaña;
les sos costes ábrense al norte y al oeste sobro'l mar del Norte y al este
sobro'l mar Bálticu. El país ta dixebráu de la península escandinava polos
estrenchos de Skagerrak y de Kattegat.

Nel sieglu VIII, los viquingos ocuparen la península de Jutlandia, la islla de
Sjælland y la parte sur de Suecia. Nel añu 810, tres de resistir los ataques de
Carlomagnu, roblaron la paz y afitaron les llendes nel Elder. Nel añu 826, el
rei danés Harald pautó una allianza con Lluis I el Píu. Dende entós, cola aida
del misioneru Anscariu, entamaría el procesu d'evanxelización d'Escandinavia.
Nel añu 985, el rei viquingu Sven ocupó Schleswig, el sur de Suecia ya
Inglaterra y afitó'l poder danés nel mar del Norte.

Tres años dempués, Canutu el Grande, rei danés, proclamóse rei d'Inglaterra,
conquistó Noruega y entamó la cristianización de Dinamarca. En 1042, los
ingleses independizáronse de Dinamarca. La xermanización del país entamó en 1370
baxo la dominación de Valdemar IV, tres de ser invadíu el país pola Lliga
Hanseática. La hexemonía del país finó en 1626, tres de ser vencida Dinamarca na
guerra de los Trenta Años y aceutar delles capitulaciones nos armisticios de
Lübeck (1626) y Brönsebro (1645). Nes dos caberes décades del sieglu XVIII,
baxo'l mandatu de Cristian VII, el país inxertóse na Lliga de los Neutrales, y
proscribióse la servidume.

En 1807, tres los bombardeos de los británicos, Dinamarca xunióse a Napoleón. La
derrota d'ésti, siete años dempués, fizo que los daneses perdieren dalgunos de
los sos territorios.

La primera Constitución democrática aprobóse por Federicu VII en 1849. Tamién
les rexones d Schleswig y Holstein dexaron de ser daneses tres la guerra de 1864
escontra Austria y Prusia. El país caltúvose neutral mientres duró la Primera
Guerra Mundial. La definición de les sos llendes entamó a concretase cola venta
de les islles Vírxenes a Estaos Xuníos y cola reconocencia de la soberanía
d'Islandia, en 1918. Dos años dempués foi-y devueltu el territoriu allugáu al
norte de Schleswig. En 1933, Dinamarca anexonóse Groenlandia, que caltúvose como
colonia danesa hasta qu'en 1953 pasó a ser parte propia del reinu danés,
p'algamar la condición autonómica en 1979

En 1939, los nazis invadieron el país. Una vegada finada la guerra, la monarquía
tornó col rei Cristian X y la concesión de l'autonomía a les islles Feroe. El
rei morrió en 1972 y dexó d'heriede a la so fía Margarita II de Dinamarca,
primera reina constitucional, darréu que, Margarita I de Dinamarca foi la so
predecesora pero enxamás aportó a ser coronoada oficialmente. El país ensamó
parte na Comunidá Económica Europea, per aciu d'un referéndum. Dinamarca yá yera
cuartel xeneral del comandu bálticu de la OTAN dende 1961. En 1988, el primer
ministru Poul Schlüter tuvo de dimitir pola mor d'un conflitu al respeutu de
l'armamentu nuclear de la OTAN, pero ensamó un nuevu gabinete encamentáu pola
reina. Dinamarca foi el primer país n'incluyir a les muyeres nes sos unidaes de
combate.

El principal alderique nel panorama políticu danés nos últimos años, xira al
rodiu de la re-estructuración económica dexisida pola CEE

Dende 1953, Dinamarca ye formalmente una monarquía constitucional. El rei
exerce'l poder executivu a traviés del gabinete qu'empobina el primer ministru.
Ésti, al empar, ye responsable énte'l Parllamentu (Folketing), costituyíu por
179 representantes, ente los que se cunten dos de les islles Feroe y dos de
Groenlandia. Son elexíos ca cuatru años por sufraxu proporcional. El monarca
carez de poder presonal. Los xueces son nomaos por él, siempres col vistu buenu
del ministru de xusticia.

La parte continental de Dinamarca ocupa la península de Jutlandia, sobro tierres
baxes, y el so promediu d'altor nun sobropasa los 30m. El puntu más altu ye'l
cotaraxu de Yding, nel centru de la península, con 173m. Arriendes de la estaya
peninsular, el tarrén danés ta ensamáu por un área insular, na que hai de
solliñar tres grandes islles - Fionia, Sjælland y Lolland y más de 500 islles
menores ya isllotes. Cásique un centenar d'ellos tan habitaos. Na islla
d'Sjælland, alcuéntrase Copenhague, capital del país.

El Gudená ye'l ríu más estensu de Dinamarca, con un cursu de 158 km. Dinamarca
ye un país de llagos; el d'Arreso, con un área de 41 km2. El clima ye templáu y
llentu la mayor parte l'añu, con temperatures que cimblen ente los 0 °C
n'iviernu y los 16 °C en branu. El promediu de precipitaciones ye de 400 a 800
mm al añu.

Los primeros poblaores de Dinamarca ya ocupaben esti territoriu fai al rodiu de
150 mil años. Nel añu 10.000 edC esistía una población nómada que vivía de la
pesca y de la caza. Haza'l 3000 edC los primitivos daneses entamaron a prauticar
l'agricultura. Anguaño la única minoría non danesa ye una colonia d'alemanes,
que s'asitiaron al sur de la Península de Jutlandia. Una cuarta parte de la
población concéntrase na capital, Copenhague. La población de Groenlandia, islla
baxo dominiu de Dinamarca, ye frutu de l'entemezu ente esquimales y daneses. La
principal ciudá danesa en Groenlandia ye Godthab, importante centru pesqueru.

La población de les islles Feroe remanez de los colonos noruegos del sieglu IX y
concéntrase en Thórshavn, capital de Streynoy, islla principal.

El nivel de vida ye enforma elleváu. Dinamarca foi ún de los primeros países del
mundu en poner en práutica un sistema de Seguridá Social. Según la Constitución
del país: «Cualesquier presona que nun seya quien a mantenese por si mesma, o a
los que dependan d'ella, daránse-yos aides públiques siempres que nun heba otra
presona responsable del so mantenimientu.». El costu de la medicina ye subsidiáu
pol estáu. Ésti, arriendes, ufre de baldre educación preescolar.

La mayoría de la población d'Escandinavia amiya de la población xermano-gótica
qu'habitó Escandinavia dende tiempos prehistóricos. Arriendes los esquimales o
inuit en Groenlandia y hay que cuntar tamién cola inmigración. D'acordies coles
estadístiques oficiales, en 2003 los inmigrantes yeren un 6,2% del total de la
población.

El danés fálase en tol país magar que un pequeñu grupu averáu a la llende con
Alemaña fala tamién l'alemán.

Un 83% de los daneses son miembros de la ilesia del estáu, la Ilesia del Pueblu
Danés (Den Danske Folkekirke), conocida tamién como Ilesia de Dinamarca, una
forma de Luteranismu; el restu son principalmente católicos. Un 3% de la
población ye musulmana.



https://ast.wikipedia.org/wiki/B%C3%A9lxica

El Reinu de Bélxica ye un país nel noroeste d'Europa asitiáu a la oriella del
Mar del Norte y con llendes al sur con Francia y Luxemburgu, al norte colos
Países Baxos y al este con Alemaña. Ye ún de los miembros fundadores de la
Xunión Europea. Bélxica tien una población d'alrodiu diez millones y mediu de
persones, esbillaes per un área de cerca de 30.000 quilómetros cuadraos.

Bélxica ta llingüísticamente dixebrada. Tien dos llingües principales: el 60% de
la so población, principalmente na rexón de Flandes, fala neerlandés, mentantu
qu'al rodiu del 40% fala francés (na rexón de Valonia, al sur, y na Rexón de
Bruseles-Capital, una rexón oficialmente billingüe qu'acueye tamién una minoría
de falantes de neerlandés). Menos d'un 1% de los belxicanos vive na Comunidá
xermanófona, al este del país. Davezu, esta bayura llingüística aporta a
conflitos políticos y culturales, y asina s'espeya nel complexu sistema de
gobiernu de Bélxica y na so hestoria política.

El nome de Bélxica remanez del so nome llatín de la parte más septentrional de
la Galia, Gallia Belgica, y esti nome remanez d'una grea de tribes celtes, los
belgues. Hestóricamente, Bélxica foi parte de los Países Baxos, que tamién
comprenden los autuales Países Baxos y Luxemburgu, y cubríen una rexón daqué
mayor que l'actual Benelux.

Dende caberos de la Edá Media hasta'l sieglu XVII, foi el centru del comercio y
la cultura. Dende'l sieglu XVIII hasta la Revolución belxicana de 1830, Bélxica,
n'aquella dómina denomada los Países Baxos del Sur, foi el llugar d'alcuentru de
munches batalles ente los poderes europeos, y ye por ello que tiense ganao el
nomatu de "campu de batalla d'Europa"

Más recién, Bélxica es miembro fundaor de la Xunión Europea y abelluga la so sé
en Bruseles, asína como munches otres organizaciones internacionales, como la
OTAN.

Delles Naciones y cultures ocuparon el llugar qu'anguaño recibe'l nome de
Bélxica dende celtes y romanos hasta franceses y neerlandeses.

Tres del colapsu del Imperiu Romanu los francos tomaren posesión del territoriu
y col pasu del tiempu la rexón pasó a ser una parte de los Países Baxos hasta la
so guerra d'independencia. La Bélxica independente remóntase a 1830, cuando la
rexón foi desmembrada del Reinu de los Países Baxos, na secuencia del Congresu
de Viena. Enantes de les guerres napoleóniques, la rexión consistía nos Países
Baxos Españoles. Dempués d'un pequeñu arbitrax internacional pa que nun fore
parte de Francia, el Reinu Xuníu propunxo que'l nuevu país fore encabezáu por
una casa real d'un tercer país, nesti casu dexándo-y l'honor al Duque Leopoldu
de Saxonia-Coburgu-Gotha d'Alemaña, que se convertería nel Rei Leopoldu I de
Bélxica , y que foi socedíu pol so fíu Leopoldu II de Bélxica, que tres de la
colonización del Congo, convitió a Bélxica nuna potencia imperialista.

La República Popular d'El Congo (ex-Zaire) foi colonia belxicana nos sieglos XIX
y XX, y proclamó la so independencia nel añu 1960.

Dempués de la Segunda Guerra Mundial, Bélxica xunióse a la OTAN, tando la so sé
en Bruseles.

Los conflictos ente los desemeyaos muérganos resuélvense pol Tribunal
d'arbitrax. Esta disposición permite un alcuerdu ente les diferentes cultures pa
que puedan convivir en paz.

El territoriu de Bélxica tien una estensión de 30.510 km² y dixébrase
xeográficamente en 3 rexones: la planicie costera al noroeste, la meseta central
y les altiplanicies de les Ardenas al sureste. Siguiendo l'exemplu de los Países
Baxos, la planicie costera tien ganao dalgunos espacios del Mar del Norte per
duana de diques y canales. La meseta central, nel interior, ye un área llano y
de pocu altor, que tien munchos valles fértiles y ye irrigáu por numberoses víes
ñavegables. Equí tamién hai cadarmes d'un relieve más ásperu, como cueves y
pequeños beyos.

El clima ye marítimu d'albadíu, con precipitaciones significatives durante tol
añu (Clasificación climático de Köppen: Cfb; la temperatura media ye de 3°C en
xineru y de 18 °C en xunetu, y la precipitación media ye 65 mm en xineru y 78
milímetros en xunetu).

Pola mor de la so alta densidá de población y del so allugu nel corazón d'Europa
Occidental, Bélxica enfréntase a dellos y serios problemes medioambientales. Un
informe de 2003 conseña que l'agua de los ríos de Bélxica tinía la peor calidá
d'Europa, y que s'allugaba na cola de los 122 países del estudiu.



https://ast.wikipedia.org/wiki/Arxentina

L'Arxentina, oficialmente República Arxentina, ye'l segundu país más estensu
d'América del Sur y l'octavu de tol planeta. Llenda al oeste y al sur con Chile,
al norte con Bolivia y Paraguay, al noreste con Brasil y al este con Uruguay.

Arxentina organízase políticamente acordies colo que se recueye na so
Constitución, aprobada'l 24 d'agostu de 1994.

El presidente de la Nación ye, dende'l 10 d'avientu de 2015, Mauricio Macri. El
presidente tien como vicepresidenta a Gabriela Michetti. Esti ye tamién, como
manda la constitución, el presidente del Senáu. El presidente de la Cámara de
Diputaos, pela so banda, ye Emilio Monzó.

El gabinete de ministros ta dirixíu (enero 2016) por Marcos Peña y compónenlu,
amás del Secretariu Xeneral de la Presidencia Fernando de Andreis, los
siguientes ministros:

No que cinca a los sindicatos rescampla la Confederación Xeneral del Trabayu
(Confederación General del Trabajo, CGT), central sindical peronista na
qu'aconceyen más de cien sindicatos y asociaciones gremiales. El so cabezaleru
ye, dende 2005, Hugo Moyano.



https://ast.wikipedia.org/wiki/Serbia

La República de Serbia, (en serbiu: Република Србија o Republika Srbija), ye un
Estáu Soberanu constituyíu n'Estáu social y democráticu de Drechu gobernáu
baxo'l sistema de República parllamentaria. Allugáu na Península Balcánica, nel
sureste d'Europa, allenda con Hungría al norte, Rumanía y Bulgaria al este,
Macedonia y Albania al sur y Bosnia y Hercegovina, Croacia y Montenegro al
oeste. La so capital y ciudá más poblada ye Belgráu.

Serbia foi un reinu medieval que se tornó n'imperiu, algamando la so mayor
superficie nel sieglu XIV. Nel sieglu XVI el territoriu serbiu foi conquistao
pol Imperiu Otomanu, al que perteneció hasta'l sieglu XIX, cuando recuperó la so
independencia y espardió'l so territoriu. Tres la fin de la Primer Guerra
Mundial Serbia formó xunto con otros territorios balcánicos el Reinu de
Yugoslavia. Dempués de la Segunda Guerra Mundial pasó a ser parte de la
República Federal Socialista de Yugoslavia, que finó desaniciándose tres les
guerres de los Balcanes nos años noventa. Serbia tornóse de nuevu nun Estáu
independiente en 2006 tres la disolución del estáu de Serbia y Montenegro.

El 17 de febreru de 2008 el parlamentu provisional de Kosovo, provincia del sur
de Serbia de mayoría étnica albanesa, declarió la so independencia de Serbia de
miente unilateral. Esta independencia nun ye reconocida pol gobiernu serbiu, que
considera a la provincia un territoriu autónomu serbiu.

Serbia ye miembru de Naciones Xuníes de la Organizacón pa la Seguridá y
l'Andecha n'Europa y del Conseyu d'Europa, calteniendo la presidencia d'esti en
2007. Ye ún de los potenciales candidatos pa inxirise na Xunión Europea.

El nome de Serbia (Srbija, o tierra de los serbios) recíbelu polos sos más
antiguos pobladores eslavos, los serbios (srbi), d'orixe desinfiníu. Acordies
cola Crónica de Néstor, hestoria del primer estáu eslavu oriental, los serbios
tán ente los cinco primeros pueblos eslavos que foron conocíos pol so nome
modernu.

Camiéntase que los serbios son mentaos per primer vegada por Claudiu Ptolomeo
nel sieglu II nel so Geographia pa referise a los Serboi, una tribu qu'aniaba en
Sarmacia, escurque al norte del Cáucasu, xunto al baxu Volga, o xunto al Mar
Negru. Contemporáneos de Ptolomeo como Tácitu y Pliniu'l Vieyu refiérense tamién
a los Serboi na redolada del Cáucasu.

Una de les hipótesis más aceptaes ye la de que los sorbios o sorabos (Serbja
n'altu sorabu qu'anien en Lusacia comparten ascendencoa colos serbios (en
serbiu, sorbiu dizse Lužički Srbi, o serbiu de Lusacia). Según esta hipótesis,
los eslavos serboi que nel sieglu V marcharon del Cáucaso hacia Europa son los
ancestros comunes de serbios y sorbios, que se dixebraron en dos grupos. Ún de
los grupos (los antepasaos de los serbios), conocíu como los serbios blancos
(beli srbi) emigró a los Balcanes hacia 610-626 llideraos pol Arconte
Desconocíu. Pol so gabitu al emperador Heracliu nes sos lluches escontra los
ávaros, ésti dexó-yos asitiar una fastera de Macedonia averada a l'anguaño ciudá
griega de Servia. Más sero foron espardiéndose hacia'l norte.

Les cultures de Vinča y Starčevo foron les primeres civilizaciones neolítiques
nel llugar qu'anguaño ocupa Serbia, ente'l VII y el III mileniu a. C.. El
yacimientu arqueolóxicu más importante d'esta dómina ye Lepenski Vir. Les más
antigües civilizaciones paleobalcániques qu'aniaron nel llugar entantes de la
conquista romana, asocedía nel s. I a. C. foron los ilirios, tracios, dacios y
celtes. Los celtes aniciaron munches fortificaciones, y atribúise-yos la
fundación de munches ciudades modernes en Serbia, como Kalemagdan (Singidunum,
Belgráu). Los griegos llegaron nel so espardimientu al sur de la Serbia moderna
nel sieglu IV e.C., algamando'l puntu más septentrional del imperiu d'Alexandru
Magnu. La Serbia d'anguaño ta formada (totalmente o en parte) poles provincies
clásiques de Mesia, Panonia, Praevalitana, Dalmacia, Dacia y Macedonia. La ciudá
del norte, Sirmium, foi una de les capitales del Imperiu romanu durante la
tetrarquía. Tamién s'atoparon importantes güelgues en Viminacium. Al menos 17
emperadores romanos nacieron na rexón na qu'anguaño s'alluga Serbia.

Nel añu 395, l'Imperiu Romanu d'Oriente, nel que taba inxirida la Península
Balcánica, tornóse nel Imperiu Bizantín. Ente l'añu 500 y el 700 entamaron a
llegar los primeros eslavos, que veníen del norte de los Cárpatos, hacia la
fastera allugada ente'l Danubiu y el Mar Adriáticu. Tres aidar a los bizantinos
escontra los intentos d'invasión de los ávaros, y llideraos pol Arconte
Desconocíu, los primeros protoserbios, que veníen de Sorabia, recibieron el
preste por parte del emperador Heracliu p'asitiar na provincia de Macedonia, pa
migrar dempués hacia'l norte.

Les estremaes tribus que foron poblando'l llugar dende l'entamu del sieglu VII,
ameciéronse en 845 pa formar Rascia, un estáu medieval dientro del Imperiu
Bizantín, y formáu polos anguaño sureste de Serbia, Kosovo y parte de
Montenegro. La so definitiva cristianización asocedió ente 867 y 869, cuando
l'emperador bizantín Basiliu I envió sacerdotes, dempués de que'l Knez Mutimir
reconociera la soberanía bizantina. A lo llargo del sieglu XI el Gran župan de
Rascia, Stefan Nemanja, féxose co Zeta, Doclea y territorios de la redolada pa
formar el primer gran Reinu Serbiu. Los sos socesores, sobromanera Stefan II
Nemanjić, Stefan Dragutin, Stefan Uroš II Milutin y Stefan Uroš III Dečanski
enantaron tovía más el territoriu.

En 1346, el Zar Stefan Uroš IV Dušan, fíu de Stefan Uroš III, proclamó l'Imperiu
Serbiu. Nel so gobiernu Serbia algamó'l so esplendor territorial, tornándose nún
de los estaos más grandes d'Europa. Dušan foi asocedíu como emperador por so fíu
Stefan Uroš V quien, per aciu de la so mocedá, nun foi quien a caltener el
dominiu sobro l'imperiu aniciáu por so, faciendo que s'escachara nun grupu de
principaos. Stefan morrió ensin fíos, n'avientu de 1371, dempués de que gran
parte de la nobleza serbia fora desaniciada pol emerxente Imperiu Otomanu na
batalla de Marizta nel entamu d'esi añu. El noble Lazr Hrebeljanović féxose col
lideralgu del Reinu Serbiu y en 1389 anició un gran exércitu con tola nobleza
serbia pa detener l'avance de los otomanos, anque foron derrotaos por ellos na
batalla de Kosovo. Cola cayida de Belgráu en 1521 tol imperiu quedó baxo la
soberanía otomana, siendo'l Despotáu de Serbia, que cayó en 1459, el caberu
llugar de resistencia.

La dómina de dominiu turcu supunxo una gran represión pa los serbios, qu'amás
foron obligaos a tornase al Islam, polo qu'hubo una gran migración de población
hacia'l norte. Gran parte d'ella afuyó hacia'l Sacru Imperiu Romanu Xermánicu,
onde l'emperador Lleopoldu I acoyió a bona parte d'ellos na anguaño Vojvodina.
Tres la guerra austro-otomana de 1716-1718, esta fastera foi quien a
independizase de los turcos como reinu baxo la soberanía Habsburgu, pero los
otomanos lu reconquistaron en 1739, tres la guerra de 1736-1739.

El descontentu serbiu cola alministración turca supunxo la Primer Insurrección
Serbia de 1804, cuando Đorđe Petrović, Karađorđe, lideró una revuelta que foi
reprimida en 1813.

En 1815 españó la Segunda Insurrección Serbia, liderada pol Príncipe Miloš
Obrenović. Anque los turcos triaron la rebelión en 1817, Serbia ganó una cierta
autonomía baxo la soberanía otomana, con Obrenović nel poder como príncipe y
gobernante absolutu. Nació asina'l Principáu de Serbia. Los decretos del Sultán
de 1830 y 1833 enantaron los sos drechos sobro un territoriu más grande, y
permitieron afitar en Belgráu un patriarcáu de la Ilesia ortodoxa serbia,
independiente del Patriarcáu de Constantinopla. La condición de Rusia como
garante de l'autonomía de Serbia foi tamién importante.

Por aciu de nuevos xareos ente l'exércitu otomanu y grupos de civiles en Belgráu
en 1862, y baxo la presión de les grandes potencies, en 1867 los caberos soldaos
turcos marcharon del principáu. Pola mor de la promulgación d'una nueva
constitución, los diplomáticos de Serbia confirmaron la independencia del país,
reconocida internacionalmente nel Congresu de Berlín de 1878. Esti punxo fin a
la Guerra Ruso-Turca. Esti tratáu, sicasí, prohibía l'amecedura de Serbia col
Principáu de Montenegro y asitiaba les rexones de Bosnia y Hercegovina baxo
l'alministración del Imperiu austrohúngaru.

Los serbios de Vojvodina, baxo xurisdicción del Imperiu Austriacu, participaron
nes revueltes de 1848 escontra los Habsburgu, afitándose la rexón autónoma del
Vojvodatu de Serbia y Banatu de Timișoara. La so autonomía foi abolida en 1860,
cuando pasó a formar parte del Reinu d'Hungría.

El 23 de marzu de 1882, el príncipe serbiu, Milan IV Obrenović, proclamó'l Reinu
de Serbia, siendo él el so primer monarca baxo'l nome de Milan I. En 1903, la
Casa Real de Karađorđević, (descendientes del líder revolucionariu Karađorđe
asumió'l poder tres l'asesinatu del rei Alexandru I en Belgráu por un grupu de
conspiradores qu'asaltó'l palaciu. El so socesor, Pedru I, alióse con Bulgaria,
Montenegro y Grecia (aniciando la Lliga de los Balcanes) pa enfrentase al
Imperiu Otomanu na Primer Guerra de los Balcanes (1912-1913), y llueu (aliáu con
turcos, montenegrinos, rumanos y griegos) escontra Bulgaria na Segunda Guerra de
los Balcanes. Estes finaron colos trataos de Londres y Bucarest en 1913, polos
que'l Reinu de Serbia triplicó'l so territoriu per aciu de l'amestadura de parte
de Macedonia, Kosovo y partes de la propia Serbia.

El 28 de xunu de 1914 foron asesinaos l'archiduque Franciscu Fernandu d'Austria
y so esposa Sofía Chotek en Sarajevo, entós perteneciente al land bosniu dientro
del Imperiu Austrohúngaru. L'autor del asesinatu foi Gavrilo Princip, miembru
del grupu revolucionariu Moza Bosnia, una organizacón que foi davezu venceyada
al nacionalismu serbiu y a la organización Xunión o Muerte. Esti fechu llevó a
Austria-Hungría a declariar la guerra al Reinu de Serbia. L'Rusia salió en
defensa de Serbia y entamó la movilización de les sos tropes, lo que llevó a los
austrohúngaros y a los sos aliaos del Imperiu Alemán a declariar la guerra
tamién a Rusia l'1 d'agostu de 1914. La represalia d'Austria-Hungría escontra
Serbia activó una riestra d'aliances-militares (la Triple Entente y la Triple
Alianza) que provocaron una reacción en cadena de declaraciones de guerra en tol
continente, lo que llevó nun mes al españíu de la Primer Guerra Mundial.
L'Imperiu Otomanu y más sero'l Reinu de Bulgaria amestáronse del llau
austrohúngaru, ente que Rusia y Serbia recibieron el sofitu de Francia y el
Reinu Xuníu.

El 12 d'agostu les tropes austriaques cruciaron el Drina y entamaron la invasión
de Serbia. L'exércitu serbiu llogró delles importantes victorias escontra
Austria-Hungría al entamu de la guerra, como la Batalla de Cer y la Batalla de
Kolubara, constituyendo les primeres victories aliaes escontra les Potencies
Centrales de tol conflictu. Magar l'éxitu del entamu los serbios foron a la fin
derrotaos poles fuercies conxuntes del Imperiu alemán, Austria-Hungría y
Bulgaria, y en payares de 1915 el gruesu del exércitu serbiu y miles de civiles
retiráronse hacia Grecia y, al traviés d'Albania, a Corfú. Dempués reagrupáronse
en Salónica y ameciéronse a una fuercia multinacional con franceses, británicos,
griegos y italianos y volvieron al frente de Macedonia, onde en setiembre de
1918 fexeron la gran ofensiva aliada que supunxo la capitulación de Bulgaria y
la lliberación de Serbia.

Tres la guerra les ex-provincies austrohúngares de Croacia-Eslavonia y Carniola
y la provincia imperial de Bosnia y Hercegovina, ameciéronse nel efímeru Estáu
de los Eslovenos, Croatas y Serbios. Magar les rocees de dalgunes potencies
europees, esti estáu amestóse a Serbia y Montenegro na Declaración de Corfú pa
proclamar, l'1 d'avientu de 1918, una monarquía parllamentaria, el Reinu de los
Serbios, Croatas y Eslovenos. Tamién pasaron a formar parte del nuevu estáu
Vojvodina de la parte húngara del imperiu y parte d'Estiria y la mayor parte de
Dalmacia del llau austriacu.

Ceo esti espardimientu xeográficu viose escontra los intereses d'Italia, que
vindicaba más fasteres de la costa dálmata, mientres el nuevu reinu desixía la
península d'Istria. Otramiente, la rivalidá ente serbios y croates enantó, y el
20 de xunu de 1928, nel parllamentu, un diputáu montenegrín disparó al políticu
croata Stjepan Radić, que morrió díes más sero. Esti fechu sirvió al rei
Alexandru I Karadorđorđević (qu'en 1921 asocediera'l so pa, Pedru I) p'abolir la
Constitución de 1920 y proclamar la dictadura real. El 3 d'ochobre de 1929 el
Reinu de los Serbios, Croatas y Eslovenos pasó a llamase Reinu de Yugoslavia.

La dómina d'enteguerres nun traxo bayu al nuevu estáu. Les tensiones étniques
ente serbios y croates foron enantando, y el 9 d'ochobre de 1934 el rei
Alexandru I foi asesináu en Marsella, nuna visita oficial a Francia, por un
miembru de la Organización Interna Revolucionaria de Macedonia. Amás el nuevu
rexente, el Príncipe Pablu Karađorđević afitó rellaciones d'amistá colos
emerxentes estaos totalitarios d'Alemaña y Italia.

La invasión de Polonia por parte del exércitu alemán, en setiembre de 1939,
foi'l detonante del españíu de la Segunda Guerra Mundial. Ante la llercia a una
invasión por parte d'Alemaña, el Príncipe Pablu firmó'l Pautu Tripartitu coles
Potencies del Exe'l 25 de marzu de 1941, lo que provocó disturbios en Serbia. El
27 de marzu, Pablu foi derrocáu por un güelpe d'Estáu sofitáu polos potencies
aliaes y sostituyíu pol rei Pedru II Karađorđević, socesor llexítimu del tronu.

Magar el nuevu gobiernu nun declarió formalmente la so enemistá col Exe, el 6
d'abril de 1941 Adolf Hitler punxo en marcha la Operación Castigu, ordenando la
Invasión de Yugoslavia. Esi mesmu día la Luftwaffe bombardió Belgráu y el 17
d'abril firmóse la rendición incondicional del país. Tres la invasión el Reinu
de Yugoslavia foi sumíu: en Serbia afitóse un gobiernu militar colaboracionista,
xestionáu pol xeneral Milan Nedić; otres fasteres foron repartíes ente los
países del Exe, y con Croacia y Bosnia anicióse l'Estáu Independiente de
Croacia, baxo'l gobiernu d'Ante Pavelić, xefe del partíu fascista croata
Ustacha.

La resistencia a la ocupación organizóse en dos frentes: por un llau'l
movimientu partisanu, d'inspiración comunista y lideráu por Josip Broz Tito, y
por otro los Chetniks, d'empobine monárquicu y proserbiu, que teníen por
comandante a Draža Mihajlović. Mientres estes fuercies s'enfrentaben a los
invasores, en Croacia entamó l'esterminiu sistemáticu de serbios, xudíos y
xitanos, dirixíu pol réxime ustashi, qu'afitó dellos campos de concentración,
siendo'l más importante'l de Jasenovac. Albídrase qu'ente 500.000 y 700.000
serbios foron asesinaos pol réxime colaboracionista d'Ante Pavelić.

Nel entamu de 1944 los partisanos foron la fuercia cimera de resistencia en
Bosnia, Montenegro, Eslovenia y Hercegovina. En Serbia, sicasí, sobremanera nes
fasteres rurales, la población simpatizó más colos chetniks. En setiembre de
1944 l'avance del Exércitu Bermeyu cuasi algamaba Yugoslavia, poro, Tito viaxó a
Moscú y coordinó con Stalin l'acción conxunta escontra les fuercies del Exe. El
20 d'ochobre de 1944 les tropes partisanes y l'Exércitu Bermeyu tomaron Belgráu
nuna operación amecida, y pa la fin d'añu, la mitá oriental de Yugoslavia fora
lliberada dafechu. N'abril de 1945 Sarayevu foi lliberada tamién, y Croacia y
Eslovenia'l mes siguiente. Enantes d'entamar la pacificación del país, los
partisanos tuvieron facer frente a los chetniks, lo que supunxo un verdaderu
conflictu civil ente dambes fuercies.

Dempués de la guerra, Tito y el Partíu Comunista de Yugoslavia entamaron el
procesu de gobiernu de la República Democrática Federal de Yugoslavia. Aprobóse
una nueva llei electoral y convocáronse elecciones. Éstes cellebráronse en
payares de 1945 con una llista única nomada Frente Popular y dominada polos
comunistes, qu'obtuvo más del 90% de los votos. L'asamblea constitucional
proclamó l'abolición de la monarquía y afitóse un gobiernu monopartidista
plurinacional. El 31 de xineru de 1946 afitóse la República Federal Socialista
de Yugoslavia, formada por seyes repúbliques socialistes: Eslovenia, Croacia,
Bosnia y Hercegovina, Macedonia, Montenegro y Serbia.

L'estáu entamó con un bultable dominiu de la República Socialiesta de Serbia
sobre la política federal, centralizáu al entamu na so capital, Belgráu. La
rápida socialización económica y los Planes Quinquenales venceyaron un
importante desenvolvimientu industrial. La llegada masiva d'emigrantes,
qu'aseguraben la mano d'obra, de la probe Albania (especialmente a l'averada
Kosovo) y el so estraordinariu españíu demográficu provocó que'l númberu
d'albaneses en Kosovo se duplicara dende la fin de la Segunda Guerra Mundial,
algamando la cifra de 916.168 nel censu yugoslavu de 1971, lo que la tornó na
rexón con mayor crecimientu demográficu de Yugoslavia y d'Europa.

L'aniciu nes estremaes repúbliques de grupos nacionalistes cobró fuercia y
aceñaben la estabilidá política de la federación, lo que puxó la
descentralización del poder. Asina, en 1974, acordóse l'aniciu de les provincies
autónomes de Kosovo y Metohija y Vojvodina dientro de Serbia, pa satisfacer les
vindicaciones de los estremaos grupos étnicos que les componíen.

Tito, que caltuviera Yugoslavia baxo una terria política multiétnica dende 1945,
morrió en 1980, lo que venceyó un espoxigue de los movimientos nacionalistes
agraváu pola crisis económica yugoslava. Na década de los ochenta los albaneses
de Kosovo enantaron les sos esixencies de que la provincia tuviera estatus de
república como primer paso hacia un posible autodetermín. Les tensiones étniques
ente serbios y albaneses de Kosovo supunxeron violencia y tuvieron una gran
influencia na fin de Yugoslavia.

En 1989 xubió al poder en Serbia Slobodan Milošević, de la Lliga de los
Comunistes de Serbia, que s'esfixera de los sos opositores al traviés d'un xeitu
d'intrigues y intimidación. Una de les sos primeres midíes foi l'abolición de
l'autonomía de les provincies serbies de Kosovo y Vojvodina. El 28 de xunu de
1989, en plenu fervor nacionalista, Milošević presentóse en Kosovo Polje,
l'escenariu de la Batalla de Kosovo nel 600 aniversariu de la derrota escontra
los turcos, donde, ante una multitú d'ente 500.000 y 1.000.000 de serbios,
pronunció l'afamáu discursu de Gazimestan, nel qu'emponderó los ideales serbios
que traxo graves consecuencies.

Les guerres que provocaron el desaniciu de Yugoslavia tuvieron el so aniciu'l 27
de xunu de 1991, cuando entamó la Guerra d'Independencia d'Eslovenia, na que foi
sorprendío l'Exércitu Popular Yugoslavu. La independencia eslovena nun afeutó a
otres nacionalidaes, porque yera étnicamente homoxénea, pero prendió la mecha
axebriega nes demás repúbliques. Esti curtiu conflictu nun se repitió nes
sangrientes Guerra Croata d'Independencia y Guerra de Bosnia qu'avagaríen hasta
1995 causando cientos de miles de muertos y millones de refuxaos, y onde las
amplias comunidaes serbias provocaron y sufrieron graves socesos de llimpieza
étnica y xenocidiu.

En 1992 los gobiernos de Serbia y Montenegro acordaron l'aniciu d'una nueva
federación col nome de República Federal de Yugoslavia, de miente que
s'abandonaba'l nome d'antaño y el sistema comunista y s'adoptaba la democracia.
El 23 de xunetu de 1997 Milošević foi proclamáu Presidente de la República
Federal de Yugoslavia.

La violencia étnica na provincia de Kosovo féxose más dura y algamó'l so másimu
en [[1998], cuando los enfrentamientos ente l'exércitu federal y la guerrilla
albanesa Exércitu de Lliberación de Kosovo (UÇK) llegaron a tornase nuna guerra
abierta. Los asesinatos y deportaciones masives de civiles en dambos llaos
punxeron a Kosovo nel puntu de mira de la opinión pública occidental. Entós, la
OTAN intervieno pa detener la Guerra de Kosovo y fexo una entrulladura comerciar
escontra la República Federal Yugoslava, forciando les converses de paz de
Rambouillet (xineru de 1999), que fracasaron per aciu de la negativa de Serbia
d'aceptar les condiciones propuestes. La OTAN dio un ultimátum a les autoridaes
federales y fexo una campaña d'ataques aéreos qu'arrasó les infraestructures
serbies y fundió la so economía, amás de dexar una güelga de 3.000 civiles
muertos y 10.000 firíos. El 12 de xunu llegó a Kosovo'l continxente
internacional de tropes KFOR encargáu de pacificar la zona, que quedó baxo
l'alministración de la Misión d'Alministración Provisional de les Naciones
Xuníes en Kosovo (MINUK).

De magar setiembre de 2000, tres les ellecciones federales y col país en
bancarrota, los partíos d'oposición entamaron a acusar de fraude a Milošević.
Les protestes caleyeres y manifestaciones en toda Serbia puxáronlu a dar el
poder a la Oposición Democrática de Serbia, una gran coalición de partíos
reformistes, lo que sacó a Serbia del so aislamientu internacional. El 28 de
xunu de 2001 Milošević foi apurríu poles autoridaes serbies al Tribunal Penal
Internacional pa la ex-Yugoslavia, que lu acusaba d'afalar crímenes de guerra y
crímenes escontra la humanidá nes guerres en Croacia, Bosnia y Kosovo. El so
xuiciu allargóse hasta la so muerte en L'Haya en 2006.

El 4 de febreru de 2003 entró en vigor una nueva Constitución y eliminóse'l nome
de Yugoslavia, pasando'l país a nomase Serbia y Montenegro (oficialmente Xunión
Estatal de Serbia y Montenegro). El primer ministru serbiu Zoran Đinđić,
responsable de la entrega de Slobodan Milošević, y qu'entamara una política
d'apertura y averamientu a occidente, foi asesináu en Belgráu el 12 de marzu de
2003, nun atentáu afalau pola mafia serbia, venceyada con Milošević.

Los socesivos gobiernos de Boris Tadić, presidente de Serbia dende 2004
continuaron l'averamientu de Serbia a la comunidá internacional y a la Xunión
Europea, y la so política internacional supunxo la normalización de les
rellaciones internacionales en xeneral y coles otres ex-repúbliques yugoslaves
en particular.

El 21 de mayu de 2006 féxose en Montenegro un referéndum pa determinar si se
procedía a rematar l'amecedura con Serbia. Los resultaos amosaron un 55,4% de
votantes favoratibles pa cola independencia, polo que'l Parllamentu de
Montenegro proclamó la independencia del estáu, el 3 de xunu de 2006. Esi día
Serbia declarióse estáu soberanu y socesor del anterior.

La situación de Kosovo enredóse cuando'l 17 de febreru de 2008 los sos
dirixentes proclamaron unilateralmente la independencia. El gobiernu serbiu dio
anuncia de que se trataba d'una violación del Drechu Internacional y que nunca
reconocería la so independencia. Un grupu de países reconocieron al nuevu estáu,
pero otros nun lo fixeron, poro, el so estatus quedó nel aire.

La normalización de les rellaciones internacionales del país y les sos
aspiraciones d'accesu a la Xunión Europea viéronse postiaes pola prindada y
aportación a la xusticia internacionales, por parte del gobiernu de Tadić, de
los dos homes más esqueraos pol so papel nes guerres yugoslaves: Radovan
Karadžić y Ratko Mladić, apurríos en 2008 y 2011 respectivamente y que aniaben
dafurtu nel país.

La llende ente Serbia y Kosovo ye de 352 km y xuntes les sos llendes son: pol
norte 151 km con Hungría, pol sur 112 km con Albania y 62 km con Macedonia; pol
este 476 km con Rumanía y 318 con Bulgaria; y pol oeste 241 km con Croacia, 302
km con Bosnia y Hercegovina y 203 km con Montenegro.

El ríu Danubiu fai de llende natural nun gran tramu con Rumanía y n'otro con
Croacia, asina como'l Sava y el Drina (ésti per 150 km) con Bosnia y
Hercegovina.

Serbia allúgase nel cruceru ente Europa Central, del Sur y del Este, ente la
península de los Balcanes y el llanu de Panonia.

La provincia de Vojvodina, qu'ocupa'l terciu norte del país, afáyase dafechu
dientro del llanu panónicu centroeuropéu. L'estremu más oriental de Serbia
espárdese pol llanu de Valaquia. La llende noreste del país ta determinada pola
cordal de los Cárpatos, qu'ataviesen el conxuntu d'Europa Central. Los Cárpatos
del Sur xúntense colos Montes Balcanes nel sureste del país, siguiendo'l calce
del ríu Gran Morava, d'unos 500 km de llargo (parcialmente navegables). Pol sur
la cordal de los Balcanes atópase colos cuetos Ródope. Los Alpes Dináricos de
Serbia siguen, en direición este-suroeste, el cursu del ríu Drina (350 km
navegables namái por embarcaciones pequeñes), con vistes a los cuetos Dináricos
de la oriella opuesta, en Bosnia y Hercegovina. Los Montes Šar de Kosovo formen
la llende con Albania, y tienen los cuetos más altos del país, el Đeravica
(2.656 m.), Peskovi (2.651 m) y Bistra (2.609 m.). Fuera de Kosovo les mayores
elevaciones son el Midžor (2.168 m.) y el Dupljak (2.032 m.) nos Balcanes y el
Cuetu Pančić (2.017 m.) nos Alpes Dináricos.

Anque'l país nun tien costa, hai alredor de 2.000 km navegables en ríos y
canales, ameciendo Serbia col norte y oeste d'Europa (al traviés de la Canal
Rin-Menu-Danubiu), con Europa del Este (vía Tisza, Timiș, Begej, Danubiu y les
rutes del mar Negru) y col sur d'Europa (al traviés del ríu Sava). Dos de les
mayores ciudaes de Serbia, Belgráu y Novi Sad, son los cimeros puertos fluviales
del Danubiu.

El 27% del territoriu serbiu ta añubríu por viesques. En 2010, según lo
albidrao, los parques nacionales y reserves naturales ocuparán un 10% del
territoriu total del país. Serbia correspondíase nun entamu col bioma viesca
templada de frondoses. La WWF axebra'l país en cuatro ecorrexones:

Los ríos de Serbia pertenecen a les cuenques del Mar Negru, Adriáticu y Exéu, y
nun hai grandes llagos nel so territoriu anque sí dalgunos banzaos, como'l
Banzáu de Đerdap y llagos artificiales como'l Vlasina y el Ledinci. El país nun
tien salida al mar.

Hidrográficamente Serbia encadármase a lo llargo de dos exes fluviales cimeros.
El Danubiu fluye dende'l norte al este a lo llargo de 588 km. Dende l'apertura
de la canal Rin-Meno-Danubiu en 1992, afayóse'l tráficu fluvial de Rotterdam al
mar Negru, afitando la importancia de la fastera serbia, na que s'anició una
rede de canales de más de 600 km, amestando colos ríos Sava y Tisza. L'otru exe
cimeru nel que s'enconta'l sistema fluvial ye'l ríu Morava, que dibuxa la so
cuenca de norte a sur del país, atravesando dalgunes de les sos ciudaes cimeres,
lo que lu fai estratéxicamente importante.

El clima serbiu camuda ente un clima continental nel norte, con iviernos fríos y
branos calecíos y llentos con precipitaciones bien distribuyíes, y un clima más
adriáticu nel sur, con branos calecíos y secos y serondes y iviernos
relativamente fríos con bones nevaes nel interior. Les diferencies d'altitú, lo
averáu del mar Adriáticu y les grandes cuenques fluviales, asina como la so
esposición a los vientos marquen les diferencies climátiques. Vojvodina tien un
clima continental típicu, con mases d'aire del norte y oeste d'Europa
qu'alterien el so perfil climáticu. El sur y suroeste de Serbia tán influenciaos
pol Clima mediterraneu. Sicasí, los Alpes Dináricos y otres cordales contribúin
al enfriamientu de la mayoría de les mases d'aire caliente. Los iviernos son
duros na rexón de Sandžak, per aciu de les montañes qu'arodeian la meseta.

La temperatura media añal del aire na dómina 1961-1990 nel llugar con una altitú
d'hasta 300 m. foi de 10,9 °C. Los llugares con una altitú d'ente 300 y 500 m.
tuvieron una temperatura media añal d'alredor de 10 °C y con más de 1000 m.
d'altitú en tornu a 6 °C. La menor temperatura rexistrada en Serbia foi -39,5 °C
(13 de xineru de 1985, Karajukića Bunari, en Pešter), y la más alta de 44,9 °C
(24 de xunetu de 2007, Smedervska Palanka).

En Serbia allúguense 5 parques nacionales, 10 reserves naturales y 12 cueves
naturales. Los parques nacionales son:

L'abondancia de ríos, viesques y llugares montañosos fain que la fauna en Serbia
sía bayurosa. Ente les especies protexíes que s'atopen nos sos hábitats figuren
el ciervu, el llobu, el llince européu y el raposu común. Otros mamíferos
presentes nel país son la llebre europea, el xabalín, el robecu y el moflón. En
total tán presentes 90 especies de mamíferos y unes 110 especies de peces d'agua
doce, incluyíos 14 soespecies que s'alcuentren namái na rexón y otres 7
qu'apaecen na Llista Bermeya de la UICN. Tamién hai 70 especies de reptiles. El
llugar llamarguizu de Carska Bara, en Voivodina, ye una reserva natural
declariada Llugar Ramsar y que s'afaya ente los llugares de gran valir ecolóxicu
de la UNESCO.

Pero la mayor bayura faunística de Serbia ye la ornitolóxica. La rexón balcánica
supón ún de los llugares d'observancia d'aves más importantes d'Europa. Hai 379
especies catalogaes, cinco d'elles protexíes: l'águila imperial, la gran
avutarda, el patu xabaz de Madagascar, el cernícalu primilla y el crex crex.
Munches d'estes aves atopen nel país un hábitat afayadizu pal aniciu en branu,
mientres qu'otres lleguen dende'l norte n'iviernu. Ente les aves de cría hai 103
que son camentaes d'interés pol Conseyu Européu de Conservación. Serbia tien una
importante proporción de les poblaciones europées d'aves como'l falcón sacre,
l'avetorrillu, la garza imperial, l'autillu, el picu medianu y el picu siriu.

Magar ser un país relativamente pequeñu, hai en Serbia un númberu anormalmente
grande d'especies, dalgunes d'elles endémiques. Camiéntense hábitats cimeros los
llugares d'alta montaña, viesca de coníferes, viesca somediterránea, vexetación
mediterránea de montaña, estepa y estepa con viesca.

Ente Serbia y Montenegro abelluguen 4.300 especies de plantes, lo que supón el
2% del total mundial, 400 d'elles endémiques. Ente éstes, encalquen dos
variedaes de pinu, el munika y el molika, y una d'abetu, l'omorika, descubierta
nel sieglu XX. Munches de les plantes montesines más abondantes son el carbayu,
el negrillu, l'arce, la nogal, la castañal, el fresnu, el salgueru y el teyu.

La proteición de la natura ye supervisada pola Axencia de Proteición de la
Natura de la República de Serbia (SEPA), una estaya del Ministeriu de Ciencia y
Proteición de la Natura. Según los datos de la mesma, los bombardeos de la OTAN
de 1999 foron dañibles pa cola natura serbia, con dellos miles de tonelaes
productos químicos tóxicos que s'alcontraben almacenaos en fábriques y foron
vertíos al suelu, l'atmósfera y les cuenques hidrográfiques, afeutando a los
seres humanos y la fauna.

El reciclaxe ye una autividá que tovía principia nel país, con solo'l 15% de los
refugos tornaos pa la so reutilización, anque'l Ministeriu de Ciencia y
Proteición de la Natura trabaya pa meyorar la situación. En mayu de 2002
anicióse l'Axencia Serbia d'Eficiencia Enerxética (SCAE), una organización
nacional ensin fines de lucru, que desendolca y propón programes y midíes, y
coordina y afala actividaes empobinaes a llograr un usu racional y d'aforru
d'enerxía, asina como l'aumentu de la eficiencia del usu de la enerxía en toles
estayes del consumu. El país puxa tamién pa qu'haiga un mayor emplegu de les
enerxíes renovables, desendolcando un parque eólicu de 20 MW en Belo Blato, como
parte d'un plan de desenrollu que quier algamar los 300 MW.

Oficialmente, la República de Serbia, ta formada pola rexón hestórica de Serbia
(anguaño conocida como Serbia Central) y les provincies autónomes de Vojvodina
(Аутономна Покрајина Војводина / Autonomna Pokrajina Vojvodina en serbiu), al
norte, y Kosovo y Metohija (Косово и Метохија / Kosovo i Metohija), al sur. Ta
axebrada alministrativamente en 29 distritos (Округ / Okrug en serbiu) y la
Ciudá de Belgráu.

De los 30 distritos (incluyía la ciudá de Belgráu), 7 tán allugaos en Vojvodina,
18 en Serbia Central y los 4 restantes en Kosovo. Esta rexón alcuéntrase fuera
de l'alministración gubernamental dende 1999, cuando la Misión d'Alministración
Provisional de les Naciones Xuníes en Kosovo se fexo cargu de la mesma. El 17 de
febreru de 2008 Kosovo proclamó la so independencia, non reconocida por Serbia,
y que s'alcuentra en disputa na Organización de les Naciones Xuníes.

NOTA: (*) Esta ye la división alministrativa oficial de la República de Serbia.
Los distritos de la Provincia de Kosovo y Metohija: Kosovo, Kosovo-Pomoravlje,
Kosovo-Mitrovica, Peć y Prizren alcuéntranse alministraos pol autoproclamáu
Gobiernu de Kosovo, con una nueva organización alministrativa y baxo disputa
internacional. (Ver Divisiones alministratives de Kosovo).

Fonte: Los datos correspuenden al censu fechu en 2002 pola Oficina
d'Estadístiques de la República de Serbia.

El 30 de setiembre de 2006, tres el desaniciu de Serbia y Montenegro, el
parlamentu serbiu decidió renunciar a la bandera de Yugoslavia y tornó en
constitucional la que representara al país na so dómina como Reinu de Serbia. La
nueva enseña tien los colores del paneslavismu: bermeyu na estaya cimera, azul
nel mediu y blancu na estaya baxera. Esta bandera vien de 1804, cuando foi
emplegada na Primer Insurrección Serbia escontra l'Imperiu Otomanu.

Tamién se fexo oficial l'escudu del Reinu de Serbia, col águila bicéfala, la
cruz de Serbia y la corona real. Al recuperase esti antiguu escudu, decidióse
caltener tolos sos elementos, magar nun se restauró la monarquía. L'escudu tien
dos versiones, dambes oficiales, la yá citada, y otra más grande con un mantu
real en púrpura qu'añubre l'anterior.

L'himnu nacional de Serbia según l'Artículu 7 de la Constitución ye Bože Pravde
(Dios de la xusticia), que tamién foi himnu del Reinu de Serbia, escritu en 1872
como una composición teatral pero que per aciu de la so gran popularidá se tornó
n'himnu del país. Llueu foi adoptáu por Serbia na so amestadura con Montenegro,
n'agostu de 2004, anque l'himnu oficial de la federación yera Hej Sloveni.

La forma de gobiernu de la República Serbia ye, dende la so dixebra de
Montenegro en 2006, la república parllamentaria. El 30 d'ochobre de 2006 los
ciudadanos aprobaron una nueva Constitución, que tenía l'envís de garantizar "el
postéu de la democracia y del Estáu de drechu en Serbia". La constitución entró
en vigor el 10 de payares de 2006.

El Poder executivu osténtenlu'l xefe del estáu, que ye'l Presidente, y el xefe
del gobiernu, que ye'l Primer Ministru. El cargu de Presidente, qu'avaga 5 años,
decídese per aciu de referéndum, ente que'l Primer Ministru lu elixe l'Asamblea
Nacional.

El Presidente de Serbia ye, dende l'11 de xunetu de 2004, Boris Tadić, que foi
reelexíu'l 3 de febreru de 2008. Otramiente, el cargu de Primer Ministru ocúpalu
dende xunetu de 2008 Mirko Cvetković, qu'ocupaba'l cargu de Ministru de
Finances.

El Poder llexislativu afítase sobro l'Asamblea Nacional Serbia, que ye'l so
parllamentu unicameral. Compónenlu 250 diputaos, que son escoyíos en referéndum
cada 4 años. Los partíos políticos con mayor representación son el Partíu
Demócrata (DS), el Partíu Radical (SRS, el G17 Plus (G17+), el Partíu
Democráticu de Serbia (DSS) y el Partíu Progresista (SNS).

El sistema ellectoral básase nel sufraxu universal y la mayoría d'edá afítase en
18 años.

La provincia serbia de Kosovo y Metohija, tres una riestra de conflictos, foi
alministrada pola Misión d'Alministración Provisional de les Naciones Xuníes en
Kosovo (UNMIK) hasta que'l 17 de febreru de 2008 proclamó unilateralmente la so
independencia. El gobiernu serbiu dio anuncia de que se trataba d'una violación
del Drechu Internacional y que nunca reconocería la so independencia.

Sicasí, un grupu de países, encabezaos polos Estaos Xuníos y parte de la Xunión
Europea aguantaron a reconocer la soberanía del nuevu estáu, ente qu'otros, como
Rusia, España y parte de la Xunión Europea espresaron el so determín de nun
reconocer a Kosovo como estáu independiente. El 8 d'ochobre de 2008 l'Asamblea
Xeneral de Naciones Xuníes aprobó una resolución a propuesta serbia pa pescudar
al Tribunal Internacional de Xusticia si la Declaración d'Independencia de
Kosovo foi compatible col Drechu Internacional. Les delegaciones de Serbia y
Kosovo presentaron les sos alegaciones en L'Haya nel mes d'avientu de 2009, y el
22 de xunetu de 2010 el tribunal comunicó la so conclusión de que la declaración
d'independencia nun violó'l drechu internacional nin la resolución 1244 del
Conseyu de Seguridá de les Naciones Xuníes.

Na fin de 2009 la situación de Kosovo calteníase nes mesmes condiciones: nun ye
un estáu reconocío pola ONX y sigue siendo de iure una provincia serbia, anque
de facto el gobiernu serbiu nun tien autoridá denguna sobro'l llugar, que ye
alministráu políticamente pol Gobiernu de Kosovo, y militarmente pol continxente
internacional KFOR, encargáu de pacificar el territoriu. Sicasí, según la ONX,
la situación nel llugar sigue siendo de tensión y inseguridá.

Les Fuercies Armaes tán subordinaes al Ministeriu de Defensa y tán dixebraes
n'Exércitu de Tierra, Fuercia Aérea y Comandos de Formación. Como país ensin
costa, Serbia nun tien Armada, anque opera una flotilla de ríos como serviciu
independiente. Constitucionalmente'l comandante de les Fuercies Armaes ye'l
Presidente de Serbia.

Les guerres y crisis de la década de los noventa aprobeció bultablemente
l'exércitu, que dende entós sufrió la falta de financiación y baxes tases
d'alistamientu. En 2006, cuando se dixebraron Serbia y Montenegro, les fuercies
armaes de la federación contaben con 65.700 efectivos, ente qu'en 2009'l so
númberu amenorgara a 30.000. Los gastos militares mermaron del 5% del PIB na fin
de 1990, a un 2,1% en 2009. El gobiernu tien albidraes fondes reformes y la
profesionalización dafechu, pero la falta de recursos fexo más sele'l procesu.
El serviciu militar de 6 meses sigue siendo obligaroriu pero un gran númberu de
reclutes s'acueyen a la oxeción de conciencia, pudiendo servir 9 meses
n'emprestaciones sociales.

Serbia participa nel programa Asociación pa la Paz pero pol momentu nun amosó
inclín d'una integración dafechu na OTAN, per aciu d'un importante refugu
social, en gran midida venceyáu colos bombardeos a los que sometió l'Alianza en
1999 a Yugoslavia. El país tamién soscribió'l Pautu d'Estabilidá pal Sureste
d'Europa y el Tratáu anti-mines d'Ottawa. Participa en misiones de caltenimientu
de paz de la ONX en República Democrática d'El Congo, Costa de Marfil, Liberia y
Chad.

Serbia ye miembru de les cimeres organizaciones internacionales, como la ONX, el
Conseyu d'Europa, la OSCE, Interpol, Bancu Mundial, Asociación pa la Paz, Pautu
d'Estabilidá pal Sureste d'Europa, UNCTAD, UNESCO, UNHCR, UNIDO, UNMIL, UNOCI,
Organización Mundial del Turismu, Xunión Postal Universal, Confederación Mundial
del Trabayu, Organización Mundial d'Aduanes, Organización Meteorolóxica Mundial
y Organización Mundial de la Salú.

Asinamesmu, mentó'l so inclín d'inxerise na Xunión Europea. Serbia acometió'l
pasu previu pa solicitar la so adhesión, l'Alcuerdu d'Estabilización y
Asociación (SAA) en 2007. Entós recibió'l vetu d'Holanda, que se negó a la
firma, poniendo como condición l'aportadura al Tribunal Penal Internacional pa
la ex-Yugoslavia, por parte de les autoridaes serbies, de criminales de guerra
de les Guerres yugoslaves, que presuntamente s'ancultaben en territoriu serbiu.
La firma del alcuerdu féxose, a la fin, el 29 d'abril de 2008 en Bruseles. El
gobiernu serbiu comprometióse a acomuñar col tribunal, y, nesti marcu, asocedió
la prindada y aportadura de Stojan Župljanin y, sobro too, de Radovan Karadžić
en xunu de 2008, ún de los afuxíos más esqueraos pola xusticia internacional.
Magar esta collaboración, L'Haya siguió reclamando a Belgráu la prindada de
Goran Hadžić y Ratko Mladić, los caberos prófugos del tribunal, que se camentaba
s'ancultaben en Serbia. Sicasí, en payares de 2009 el Ministru serbio d'Asuntos
Esteriores, Vuk Jeremić, afirmó que Serbia presentaría la so candidatura
d'accesu a la XE enantes de fin d'añu, y el 22 d'avientu de 2009, el presidente
Boris Tadić presentó oficialmente la solicitú d'ingresu del país na xunión.
Tadić marcó amás un añu, 2014, como oxetivu inicial d'ingresu, anque'l comisariu
européu Olli Rehn alvirtió que'l plazu podría allargase hasta los diez años.

La candidatura cumplió con una de les sos cimeres condiciones cuando'l
presidente serbiu dio anuncia, el 26 de mayu de 2011, de la prindada de Ratko
Mladić y el so procesu d'estradición a L'Haya. El 20 de xunetu, cumplió tamién
cola prindada de Goran Hadžić.

Los datos de población de Serbia camuden abondo per aciu de los postreros
acontecimientos asocedíos na antigua Yugoslavia, y asoleyen un bultable censu de
población flotante aniciada, sobro too, por refuxaos d'otres ex-repúbliques que
s'aballaron a territoriu serbiu y nun consten en dengún censu. Demientres la
Guerra de Kosovo hubo un argayu de refuxaos serbios (denunciada por ACNUR) que
dexaron el territoriu kosovar y aniaron en Serbia. Estos refuxaos (camiéntase
que 200.000, anque'l gobiernu serbiu cuida que son munchos más) nun aprucen en
dengún censu, ya que'l postrer censu oficial foi fechu en 2002, y nel mesmu nun
s'incluyeron datos de Kosovo. El siguiente será fechu en 2010.

Según les fontes, el númberu de desplazaos y refuxaos en territoriu serbiu
cimbria ente los 350.000 y los 800.000. El Comisionáu Serbiu pa Refuxaos, a
comuña con ACNUR, anició un censu según el cual el 63% d'esti collectivu
procedía de los llugares serbios de Krajina y Eslavonia, en Croacia, y el 36% de
l'anguaño Federación de Bosnia y Hercegovina. Estes persones viven en campos de
refuxaos espardíos pol pais, y en dalgunos casos, con familiares.

Según los datos del The World Factbook publicáu pola CIA en 2009, los datos
relativos a Serbia y Kosovo son los siguientes (estimaciones de 2009):

Una estimación de Brad Travel Guides aporta a Serbia (incluyendo a Kosovo)
10.150.265 habitantes en 2007.

Además, según estimaciones, hai cuasi 2 millones de serbios n'otres antigües
repúbliques yugoslaves (1,7 millones d'ellos en Bosnia y Hercegovina. El 32% de
la población total de Montenegro (620.145 habitantes) declárense serbios.

La ciudá más poblada de Kosovo ye la so capital, Prishtina, con 550.000
habitantes.

Según el censu de 2002 (nel que nun s'inclúin datos de Kosovo), les cimeres
etnies qu'aniaben en Serbia yeren les siguientes, en númberu d'individuos:

Serbia ye un estáu multiconfesional. La relixón mayoritaria del país (ensin
incluir Kosovo) ye la Ortodoxa serbia, profesada por un 85% de los sos
habitantes. Anque afitada en 1219, la Ilesia ortodoxa serbia foi reconocida en
1922 pol Patriarcáu Ecuménicu de Constantinopla. La so cimera autoridá ye'l
Patriarca de Serbia, col títulu completu d’Arzobispu de Peć, Metropolita de
Belgráu y Karlovci, y Patriarca de los serbios. El cargu ta ocupáu, dende
ochobre de 2010, por Ireneu I, que sostituyó al fináu Pablu II. Aparte de los
ortodoxos, esiste un 5,5% de católicos, un 1,1% de protestantes, un 3,2% de
musulmánes y un 5,2% d'ateos, de relixón desconocida y otres. Les minoríes
eslovaca y alemana de Vojvodina son les que profesen el protestantismu, mientres
l'islam ye la relixón de les minoríes bosnia y albanesa. En Kosovo,
aprosimadamente'l 90% de la población ye musulmana.

La llingua oficial del país ye'l serbiu, que ye faláu pol 88,3% de la población.
Un 3,8% fala húngaru y el 1,8% romaní. En Vojvodina son cooficiales el rumanu,
húngaru, eslovacu, ucraín y croata. Estos datos nun inclúin Kosovo, onde son
cooficiales el serbiu y l'albanés, que ye faláu por un 90% de la población.

El serbiu ye una llingua eslava meridional y el so sistema d'escritura permite
l'alfabetu llatín y el cirílicu. Los sos cimeros dialeutos son el štokavski y el
torlački, y ye oficial en Serbia y Bosnia y Hercegovina; camiéntase que lu falen
unos 12 millones de persones. Tamién ye faláu por minoríes en Croacia,
Macedonia, Rumanía, Montenegro y Hungría.

La moneda oficial de Serbia ye'l Dinar serbiu (código ISO: RSD), que se dixebra
en 100 para y que foi adoptáu en 2003 pa sostituir al Dinar yugoslavu. La so
cotización, en febreru de 2011 ye de 1€ = 103,2 RSD.

El Bancu Central del país ye'l Bancu Nacional de Serbia, siendo les sos
funciones el determín y aplicación de la política monetaria, remanar les
reserves de divises, la emisión de billetes y monedes, y el caltenimientuo de
los sistemes financieros.

Con una PPA pa 2008 camentada en 79.662 millones de dólares, y una renta per
cápita de 10.792 $, la economía serbia ye considerada pol Bancu Mundial d'un
nivel mediu-altu. La IED (Inversión Foriata Direuta) en 2006 foi de 5.850
millones de dólares. La IED en 2007 amenorgó a 4.200 millones, mientres que'l
PIB real per cápita s'albidraba qu'algamara los 6.781 $ en 2009. La tasa de
crecimientu del PIB amosó un aumentu del 6,3% en 2005 y un 5,8% en 2006,
algamando'l 7,5% en 2007 y el 8,7% en 2008, siendo asina la economía de más
rápidu medru na rexón. Según datos d'Eurostat, el PIB serbiu per cápita asitióse
nel 37% de la media de la Xunión Europea en 2008.

Al entamu de la transición económica, en 1989, el gobiernu yugoslavu columbró
unes perspectives económiques favoratibles. Pero les sanciones económiques de
1992 a 1995 asina como los daños sufríos pola industria durante la guerra de
Kosovo estragaron la economía serbia. Los daños causaos polos bombardeos
albidráronse en más de 30.000 millones de dólares y l'aniciu industrial cayó un
70%. Les pérdides del mercáu de l'antigua Yugoslavia y del COMECON tamién
tuvieron un impautu fatal sobro les esportaciones.

Tres el derrocamientu del ex-presidente federal yugoslavu Slobodan Milošević
n'ochobre de 2000, el país esperimentó un mayor medru económicu, y avió la so
inxeridura na Xunión Europea, el so sociu comercial más importante.

La recuperación de la economía tovía s'enfrenta a munchos problemes, ente ellos
asítiense como los más importantes un desemplegu del 16-18%, l'altu déficit de
la balanza comercial (esportaciones: 8.800 millones de dólares, importaciones:
18.300) y una bultable deuda esterna de 26.240 millones de $ (la deuda pública
algamó en 2007 el 37% del PIB). Les previsiones del gobiernu esperen dalgún puxu
económicu importante y mayores tases de medru nos prósimos años, siguiendo na
llinia ascendente de los trés postreros, que promediaron un 6,6%.

Amás del so alcuerdu de llibre comerciu cola XE como miembru asociáu, Serbia ye
l'únicu país européu fuera de l'antigua Xunión Soviética que tien alcuerdos de
llibre comerciu cola Federación de Rusia y, más recientemente, tamién con
Bielorrusia. Amás d'estos favoratibles alcuerdos económicos, el gobiernu tien
albidrao soscribir importantes alcuerdos con Turquía y Irán. D'estamiente Serbia
cuida aniciar una economía empobinada a la esportación.

Les cimeres empreses con inversiones en Serbia son U.S. Steel, Philip Morris,
Microsoft, Grupu Fiat, Coca-Cola, Lafarge, Siemens, Carlsberg y otres menores.
Nel campu de la enerxía les mayores inversiones cuerren a cargu de les
multinacionales ruses Lukoil y Gazprom. La estaya bancaria tien inversiones de
Banca Intesa (Italia), Crédit Agricole y Société Générale (Francia), HVB Bank
(Alemaña), Erste Bank (Austria), Eurobank EFG y Piraeus Bank (Grecia) y otros.
Na estaya comercial, los cimeros inversores foriatos son Intermarché de Francia,
l'alemana Metro Cash & Carry, la griega Veropoulos y Mercator, d'Eslovenia.

Albídrase que les inversiones foriates nel país medren per aciu de la so
política fiscal, empobinada a favorecer l'afitamientu de compañías de fuera y a
la captación de capitales. Asina, en 2009, el Fondu Monetariu Internacional y el
Bancu Mundial alcordaron la concesión d'empréstamos de 402,5 y 34,9 millones
d'euros, respectivamente, p'aguyar la so economía. La inversión foriata en
Serbia foi de 1.596 millones d'euros en 2008, de los que se vieron mui
beneficiaos la estaya financiera (47%), inmobiliaria (22,4%), industria de
tresformación (21,4%) y comerciu (15,5%). Los países que fixeron más inversión
foron Holanda, Italia, Austria, Croacia, Suiza, Eslovenia, Alemaña y Francia.

Dos actividaes industriales importantes del país son les venceyaes cola minería
y l'aniciu d'enerxía lléctrica. Serbia tien abondantes recursos minerales,
qu'incluin mines de carbón, plomu, cobre, zinc, plata y oru. L'aniciu lléctricu
afítase nes numberoses centrales hidrolléctriques nel cursu de los ríos Danubiu,
Drina, Vlasina y Lim, asina como nes centrales térmiques, asitiándose les
cimeres n'Obrenovac, Kostolac y Obilic. En 2004, l'aniciu d'enerxía lléctrica
foi de 33,87 billones de kWh. Asina y too, el país sigue teniendo un importante
déficit lléctricu, y vese obligao a importar gran parte de la llectricidá que
consume. Poro, el gobiernu tien espresao la necesidá d'aniciar nueves centrales
lléctriques.

Tamién tienen importancia la industria alimentaria y la testil, amás de les
empobinaes al procesamientu de metales y l'aniciu d'automóviles. Hai tamién
factoríes d'aniciu de maquinaria agrícola, llectrodomésticos, productos
petroquímicos y productos farmacéuticos. La industria agrícola tien recibío un
emburrie importante col afitamientu de factoríes d'aniciu de fertilizantes
minerales.

Les cimeres empreses nacionales son Nafta Industrija Srbije, líder de la
industria petrolífera y Elektroprivreda Srbije, dedicada al aniciu de
llectricidá y a la minería.

La superficie cultivable de Serbia ye de 4.867.000 ha, mui favoratible pa
l'agricultura per aciu de la triba de suelu y les condiciones climátiques. Los
llanos de Vojvodina, Kosovo, Posavina, Tamnava, Krusevac y Leskovac son les
árees qu'ufren unes condiciones más favoratibles pa los cultivos mecanizaos y
l'aniciu d'hortalexes.

Según datos del gobiernu serbiu, 1.305.426 persones (el 17,3% de la población
total) dedíquense a llabores agrícoles o ganaderes, una estaya de población que
ta avieyando rápido. Por actividá, un 43% d'éstos dedícase a la cría de ganáu,
el 42% a cultivos estensivos, el 12% al aniciu de frutes y vinu y el 3% a otros
cultivos.

L'aniciu agrícola ta dominao pol maíz (6.158.000 t/añu), remolacha de zucre
(2.300.000 t/a), alfalfa (1.070.000 t/a), pataques (844.000 t/a) y xirasoles
(454.000 t/a). Amás Serbia anicia cerca d'un terciu de les frambueses del mercáu
mundial y ye'l cimeru esportador de fruta xelada.

La cabaña ganadera taba compuesta, en 2008, por 3.594.000 tiestes de ganáu
porcín, 1.605.000 de ganáu ovín, 1.057.000 de ganáu vacunu y 154.000 de ganáu
caprín.

El 89% de los fogagares en Serbia dispón de telefonía fixa y el númberu
d'usuarios de teléfonos móviles supera al númberu de la población del propiu
país nun 30%, ya qu'esisten 9,61 millones d'usuarios. Por empreses, Telekom
Srbija tien 5,65 millones d'usuarios, Telenos 3,1 millones y Vip mobile el
restu. El 46,8% de los fogares disponen d'ordenador, el 27% usa Internet (2,93
millones d'usuarios) y el 42% tienen televisión por cable, lo qu'asitia al país
por delantre de dalgunos Estaos miembros de la XE.

Los periódicos de mayor tirada en Serbia son Blic, Politika y Danas. En cuantes
a les canales de televisión, les de mayor audiencia durante 2008 foron: RTS1
(26,2% de share), RTV Pink (21,7%), B92 (8,7%), RTS2 (7,6%) y FOX con un 3,7%.

Hestóricamente Serbia, y particularmente'l valle del Morava, foi considerada
fastera de pasu ente Oriente y Occidente, lo que tamién tien condicionao la so
turbulente hestoria. La ruta del valle del Morava, qu'evita les rexones
montañoses, ye la manera más fácil de viaxar por tierra dende la Europa
continental a Grecia y Asia Menor.

Esta fastera foi pionera nos Balcanes nel afitamientu del ferrocarril: en 1858
el primer tren llegó a Vršac, entós Austria-Hungría. En 1884, completóse
l'enllaz ente Belgráu y Niš. La empresa pública Ferrocarriles de Serbia
encárgase de los enllazos ferroviarios en tol país, que suponen 3.808 km de vía
férrea, un terciu de la cual ye electrificada. Les cifres de pasaxeros de los
ferrocarriles serbios foron de 7.234.000 en 2003, 7.569.000 en 2004 6.492.000 en
2005 y 6.445.000 en 2006.

Serbia tamién ta asucada por una bultable rede de carreteres, 42.692 km
d'esfaltu y 24.860 km d'hormigón. Les rutes europees E65, E70, E75 y E80, asina
como la E662, E761, E762, E763, E771 y E851 pasen al traviés del país. La E70,
al oeste de Belgráu y la mayor parte de la E75, son carreteres modernes y en bon
estáu. Asina y too, l'estáu de les carreteres serbies ye malu, polo qu'esiste un
plan encesu cola fin de la so renovación. En 2007, en Serbia esistíen
matriculaos 1.476.642 automóviles, 24.897 motocicletes, 8.887 autobuses, 129.877
camiones, 25.802 vehículos de tresponrte especial, 127.263 tractores y 26.389
trailers.

El ríu Danubiu, l'amecedura d'Europa central col Mar Negru, fluye al traviés de
Serbia. Tamién ye accesible'l Mar del Norte al traviés de la Canal
Rin-Menu-Danubiu. El ríu Tisza ufre una amecedura con Europa del Este, mientres
que'l ríu Sava coneuta al oeste con otres ex-repúbliques yugoslaves, cerca del
Mar Adriáticu. Asina y too, el tresporte fluvial en Serbia aprovéchase namás nun
5% en rellación con otres formes de tresporte. Poro, el gobiernu serbiu alcordó
en 2009 un ambiciosu plan pa aniciar esta triba de tresporte, con una nueva llei
de navegación y la firma d'importantes alcuerdos con otros países.

El país tien cuatro aeropuertos internacionales: l'Belgráu-Nikola Tesla, el
remocicáu Niš-Constantín el Grande, l'Aeropuertu Internacional de Vršsac y
l'Aeropuertu de Prishtina, anque ésti ye xestionao pol autoproclamáu Gobiernu de
Kosovo.

El númberu de pasaxeros qu'utilizaron l'avión como preseo de tresporte nel país
foi de 1.615.000 en 2003, 1.814.000 en 2004, 1.824.000 en 2005 y 1.328.000 en
2006. El tresporte de mercancíes, sicasí, enantó bultablemente: 7.417 T en 2003,
9.898 en 2004, 8.889 en 2005 y 9.034 en 2006.

Serbia tien una de les aerollinies más antigües del mundu, JAT Airways,
aniciada'l 17 de xunu de 1927. Salvo l'alemana Germanwings, en 2008 tovía
denguna Aerollinia de baxu coste asitiara en Serbia.

La ufierta turística de Serbia dixébrase ente'l turismu urbanu, afitáu nes
grandes ciudaes de Belgráu, Novi Sad y Niš, y el venceyáu con fasteres rurales
(sobremanera los sos monesterios) y natura (árees montañoses de Zlatibor,
Kopaonik, y Tara). En 2007 visitaron Serbia 2,2 millones de turistes, con una
xuba del 15% respective de 2006.

Serbia tien cuatro llugares declaraos Patrimoniu de la Humanidá pola UNESCO, son
los siguientes:

Les tres cimeres árees montañoses (y les más visitaes) de Serbia son les
montañes de Zlatibor, Kopaonik y Tara. Kopaonik ye'l centru ivernizu más
importante del país, y el de meyores infraestructures pa la práutica del esquí.
Zlatibor, asitiada nel suroeste, tien tamién una bultable estación d'esquí, y
Tara encalca polos sos paisaxes bien acuchaos, anque tamién tien instalaciones
d'esquí y importantes infraestructures hoteleres.

Ente les fasteres más visitaes hai qu'incluyir les formaciones volcániques de
Đavolja varoš, les pelegrinaciones per tol país, y los cruceros a lo llargo de
los ríos Danubiu, Sava y Tisza. Ente los festivales más importantes encalquen el
Festival EXIT en Novi Sad (emponderáu meyor festival musical d'Europa nos UK
Festival Awards del Reinu Xuníu en 2007) y el Festival de la trompeta de Guča.

La so situación xeográfica, nes llindes d'Oriente y Occidente, y les sos
socesives invasiones por parte d'estremaos imperios, orixinaron fuertes
contrastes ente les estremaes rexones de Serbia: el norte ta más venceyao a
Europa Occidental y el sur agambándose hacia los Balcanes y el Mar Mediterraneu.

Pesia estes influencies, la identidá serbia considérase sólida abondo, siendo
descrita como "el más occidentalizáu de los pueblos ortodoxos orientales, tanto
social como culturalmente" pola Enciclopedia d'Hestoria Universal (2001).

La influencia del Imperiu bizantín na cultura Serbia foi fonda aesgaya, pola mor
de la inxertadura de la Ilesia ortodoxa de Grecia dende'l sieglu VII (dempués
Ilesia Ortodoxa Serbia). Tamién hai bultables influencies de la dómina otomana y
austrohúngara.

Los monesterios de Serbia, aniciaos cuasi toos durante la Edá Media, son una de
les más valioses y visibles güelgues de l'asociación medieval de Serbia con
Bizanciu y el mundu ortodoxu, pero tamién col románicu d'Europa Occidental, cola
que Serbia tuvo arreyos na dómina medieval, al traviés de matrimonios ente
monarques. Serbia tien cuatro llugares desinaos como Patrimoniu de la Humanidá
pola UNESCO.

La pintura serbia tuvo'l so mayor rellume ente 1850 y 1950 con Đura Jakšić
(1832-1878), Petar Dobrović (1890-1942) o Nadežda Petrović (1873-1915). Pero
foron Paja Jovanović, (1859-1957) y Uroš Predić (1857-1953) la elite del
realismu serbiu de los sieglos XIX-XX. Sava Šumanović (1896-1942) foi pioneru en
xeitos como'l cubismu y l'espresionismu, y Đorđe Andrejević-Kun (1904-1964)
foi'l pintor por escelencia de la dómina yugoslava.

El muséu más importante del país ye'l Muséu Nacional, fundáu en 1844, qu'atecha
una coleición de más de 400.000 oxetos (incluyendo más de 5.600 pintures y 8.400
dibuxos y grabaos), munchos consideraos obres mayestres. Dispón de'estayes
d'arqueoloxía, arte medieval, arte postmedieval y modernu y numismática.

La lliteratura de Serbia dátase davezu dende'l Evanxeliu de Miroslav, un
manuscritu de 1180 incluyíu pola UNESCO na llista de la Memoria del Mundu.

La poesía épica serbia tuvo un encalcáu papel na tresmisión a estremaes
xeneracionies de fechos bélicos hestóricos como la Batalla de Kosovo (1389), que
se tornó en too un símbolu pa los ideales serbios.

Vuk Stefanović Karadžić y Đuro Daničić desenvolvieron un papel fonderu en
remocicar l'idioma serbiu modernu. Ya nel sieglu XX florió la lliteratura en
serbiu con escritores como Ivo Andrić (anque él mesmu siempres se consideró
yugoslavu), Premiu Nobel de Lliteratura en 1961, Danilo Kiš, Meša Selimović,
Borislav Pekić, Milorad Pavić y Dobrica Ćosić.

Los compositores Kornelije Stanković (1831-1865) y Stevan Mokranjac (1856-1914)
son consideraos davezu los precursores de la música sinfónica serbia. Otres
figures cimeres de los sieglos XIX-XX foron Petar Konjović, Stevan Hristić y
Josif Marinković.

La figura que más encalcó na música serbia contemporánea ye Goran Bregović, con
una singular amecedura de ritmos modernos con xeitos populares de los Balcanes.
Tamién algamó cierta fama la cantante Marija Šerifović, tras afitar la victoria
pa Serbia nel Festival del Cantar d'Eurovisión 2007.

La tradición teatral serbia materialízase col afitamientu en 1861 del Teatru
Nacional de Serbia, el más antiguu del país, en Novi Sad. A fines del sieglu XIX
entamaron ellí les representaciones d'ópera, que se tornaron en permanentes
dende 1947. En 1868 inaguróse'l Teatru Nacional de Belgráu.

El BITEF, Festival Internacional de Teatru de Belgráu, ye ún de los festivales
de teatru más antiguos del mundu. Fundáu en 1967, cerniose pos amosar siempres
les postreres tendencies, tornándose nún de los cinco festivales europeos más
importantes.

Tres la dómina yugoslava, el cine serbiu remaneció afaláu polos conflictos
nacionales qu'esgayaron el país. Nesti contestu, Emir Kusturica consiguó la
Palma d'Oro del Festival de cine de Cannes en 1995 con Underground, una película
cola que repasaba los postreros 50 años d'hestoria de Yugoslavia. En 1998,
Kusturica ganó'l Lleón de plata pola direición de Gato negro, gato blanco.

El otro gran direutor serbiu contemporáneu ye Goran Paskaljević, que ha
consiguió tres vegaes Espiga d'Oru de la Selmana Internacional de Cine de
Valladolid, coles películes La otra América, Optimisti y Honeymoons.

La gran aportación serbia al mundu de la ciencia foi'l físicu, matemáticu,
inxenieru eléctricu y afamáu inventor Nikola Tesla (1856-1943). Anque nació en
Smiljan (daquella Imperiu austriacu y anguaño Croacia), Tesla yera fíu y nietu
de sacerdotes de la Ilesia ortodoxa serbia, y siempres evitó la escoyeta ente
serbiu y croata, llegando a manifestar "siéntome tan arguyosu de los míos
raigones serbios como de la mio patria croata". Cuando morrió en Nueva York, el
so féretru foi cobiertu coles banderes de Yugoslavia y de Estaos Xuníos.

Consideráu'l descubridor de la corriente alterna, y precursor del radar, el
control remotu, la telegrafía y los rayos X, los inventos de Tesla
revolucionaron el mundu científicu de fines del sieglu XIX, polo que ta
consideráu l'inventor más influyente del cambiu de sieglu. En 1943, tres un
llargu llitixu y dempués de la so muerte, la Corte Suprema d'Estaos Xuníos
reconoció como suya la patente de la radio, que s'atribuyera erróneamente a
Guglielmo Marconi.

En Serbia, Tesla ye consideráu un héroe nacional, y en 1952 anicióse'l Muséu
Nikola Tesla en Belgráu, donde s'afaya la urna coles sos cenices, amás de los
sos instrumentos, proyeutos y oxetos personales y la so biblioteca. Amás, los
billetes de 100 dinares lleven la so imaxe nel anversu, y el aeropuertu cimeru
del país foi renomáu en 2006 como Aeropuertu de Belgráu-Nikola Tesla. Tamién una
unidá de medida, un Tesla (cráter)cráter de la Lluna y un asteroide lleven el so
nome.

La educación en Serbia ta regulada pol Ministeriu d'Educación. Esta entama nos
centros preescolinos y continúa cola educación primaria. Los neños ingresen nes
escueles primaries (en serbiu: Osnovna škola) a la edá de siete años y asitien
ellí durante ocho años (dómina obligaroria). La educación secundaria puede
seguise, dependiendo de les calificaciones obteníes, nos institutos d'Educación
Secundaria (gimnazija, cuatro años), nos Colexos profesionales (stručna škola,
cuatro años) o en Formación Profesional (zanatska škola, trés años). L'acesu a
la Universidá faise sobre los resultaos de la educación secundaria y una preba
d'acesu.

La Universidá de Belgráu ye la más antigua y importante de Serbia. Afitada en
1808, tien 31 facultaes, y dende la so fundación, cúidase que formó a 330.000
llicenciaos. Otres universidaes con un importante númberu de facultaes y alumnos
son les de Novi Sad (fundada en 1960), Kragujevac (fundada en 1976) y Niš (1965)

La gastronomía de Serbia, allugada na llamada cocina balcánica, tien la
influencia direuta de la cocina mediterránea, sobre manera la cocina griega,
búlgara, turca y húngara, lo que-y aporta un calter heteroxéneu, formáu por una
remestura d'estremaes tradiciones. Encalca pola variedá de les sos salses y
aromes, asina como la diversidá de los sos postres.

El postre más afamáu ye'l gibanica, una pasta aniciada con quesu y güuevu, y la
bebida nacional el slivovitz (sljivovica), de fuerte conteníu alcohólicu,
resultante de la destilación y fermentación del xugu de nisa, bien paecida al
brandy.

Magar Serbia ye considerad la socesora deportiva de les selleiciones yugoslaves,
la so participación axebrada en competiciones deportives oficiales nun se produz
hasta xunu de 2006, cuando s'afita'l desaniciu del estáu formáu por Serbia y
Montenegro, y la so proclamación como estáu soberanu. Entós Serbia a ocupó'l
llugar del antiguu estáu nel Comité Olímpicu Internacional, que reconoció a
Montenegro como nuevu miembru nel so conceyu de Guatemala de xunetu de 2007.

Los deportes más afamaos y con mayor númberu de siguidores nel país son el
fútbol, el baloncestu y el balonmano.

La primer participacón de la Seleición de fútbol de Serbia nuna competición
oficial foi pola mor del tornéu de clasificación pa la Eurocopa 2008, pa la que
nun consiguió clasificase. Sicasí nel tornéu de Clasificación pa la Copa Mundial
de Fútbol de 2010, tuvo'l primer puestu del so grupu, per delantre de Francia y
tuvo la clasificación direuta pal Campeonatu Mundial de Suráfrica 2010, anque
foi eliminada na primer fas del campeonatu. Dalgunos de los integrantes xueguen
n'equipos de tol continente, como Nemanja Vidić, Branislav Ivanović, Miloš
Krasić, Neven Subotić, Dejan Stanković y Nikola Žigić.

El campeonatu de lliga serbiu, la Superlliga Serbia ye la competición cimera por
equipos del país. El campeón la dómina 2009/10 foi'l Partizan de Belgráu, per
delantre del Estrella Bermeya de Belgráu, l'equipu más llauriáu del país. Dambos
protagonicen el Derby Eternu de Belgráu, el clásicu más afamáu del fútbol
serbiu.

Socesora del exitosu equipu nacional yugoslavu, consideráu la tercer meyor
selleición de la hestoria del baloncestu pol númberu de medayes conseguíes, y
cinco vegaes vencedora del Campeonatu mundial de baloncestu, la Seleición de
baloncestu de Serbia consiguió'l segundu puestu nel Campeonatu d'Europa de 2009,
tres perder na fin ante la selleición d'España por 63-85. Dellos xugadores
serbios militaron n'equipos de la cimera lliga de baloncestu del mundu, la NBA,
como Vlade Divac, Predrag Stojaković, Nenad Krstić, Darko Miličić y Vladimir
Radmanović ente otros.

La lliga serbia de baloncestu, la Naša Sinalko Liga, ye la cimera competición de
clubes de Serbia. El vixente campeón ye'l KK Partizan de Belgráu, que se
proclamó campeón por 8ª vegada consecutiva, per delantre del Estrella Bermeya,
la dómina 2008/09.

Otros deportes d'equipu onde Serbia tien una importante relevancia son el
balonmano, disciplina na que la seleición nacional afitó'l 8º puestu nel
Campeonatu Mundial de 2009, y el waterpolo, nel que la seleición serbia ye
vixente campeona del mundu tres vencer na fin del Campeonatu Mundial de 2009 a
[[Seleición de waterpolo d'España|España na tanda de penalties. Amás, la
seleición serbia de voleibol afitó'l primer puestu del Campeonatu Européu de
Voleibol de 2011 cellebráu n'Austria y República Checa, mientres que la
seleición femenina fexo igual nel Campeonatu Européu de Voleibol Femenín de
2011.

Otros deportistes serbios que s'alcuentren en primer nivel mundial son los
tenistes Novak Đoković (vencedor del Abiertu d'Australia en 2008, 2011 y 2012),
ganador de la edición de 2011 del Campeonatu de Wimbledon, y del Abiertu
d'Estaos Xuníos en 2011: Ana Ivanović (que ganó Roland Garros en 2008) y Jelena
Janković (finalista del Abiertu d'Estaos Xuníos en 2008) y el nadador Milorad
Čavić, 6 vegaes campeón d'Europa, 1 vegada campeón del mundu y medaya de plata
nos Xuegos Olímpicos de Pequín 2008.



https://ast.wikipedia.org/wiki/Rusia

Rusia o la Federación Rusa ye'l país más grande del mundu, espardiéndose per
Europa y Asia. Tien una superficie de 17.075.400 kilómetros cuadraos, más de la
novena parte de la tierra firme del planeta, con una gran variedá d'entornos
naturales y relieves. Esta república semipresidencialista, aniciada por 83
elementos federales, ye'l novenu país por población al tener 142.000.000
habitantes. Ocupa tol norte d'Asia y alreor del 40% d'Europa (cimeramente Europa
Oriental), siendo un país trescontinental. En Rusia hai 9 fasteres horaries,
dende UTC+2 hasta UTC+11, ensin incluyir UTC+4. Rusia tien les mayores reserves
de recursos minerales y enerxéticos tovía ensin esplotar, y ye considerada la
mayor superpotencia enerxética. Tien les mayores reserves de recursos forestales
y la cuarta parte d'agua doce non conxelada del mundu.

Rusia ye, xunto con China, el país qu'allenda con más países y el que tien les
llendes más grandes. Tien llendes comunes colos vinientes países (entamando pel
noroeste y siguiendo'l sentíu antihorariu): Noruega, Finlandia, Estonia,
Letonia, Bielorrusia, Lituania, Polonia, Ucraína, Xeorxa, Azerbaiján,
Kazakhstán, China, Mongolia y Corea del Norte. Amás tien llendes marítimes con
Xapón y Estaos Xuníos (al traviés d'Alaska). Les sos costes tan bañaes pol
Océanu Árticu, l'Océanu Pacíficu y por mares interiores como'l Mar Bálticu, el
Mar Negru y el Mar Caspiu.

La hestoria del país entamó colos eslavos orientales. Los eslavos remanecieron
como un grupu reconocible n'Europa ente los sieglos III y VIII d.C. Fundáu y
dirixíu por una clas noble vikinga guerrera y los soso descendientes, el primer
estáu de los eslavos orientales, la Rus de Kiev, aprució nel sieglu IX y
adoptó'l cristianismu procedente del Imperiu Bizantín en 988, entamando una
remestura de les cultures bizantina y eslava que definiría la cultura rusa
durante'l siguiente mileniu. Posteriormente la Rus de Kiev desanicióse en
munchos pequeños estaos feudales, de los que'l más poderoso yera'l Principáu de
Moscú, que se tornó na fuercia cimera de l'amestadura rusa y la llucha pola
independencia escontra la Horda d'Oru. Poco a poco Moscú ameció los principaos
rusos de la redolada y entamó a dominar nel legáu cultural y políticu de la Rus
de Kiev. Nel sieglu XVIII la nación espardióse per aciu de la conquista, anexón
y esploración hasta tornase nel Imperiu rusu, el tercer imperiu más grande de la
hestoria al espardese dende Zaratu de Polonia|Polonia]] nel oeste, hasta
l'océanu Pacíficu y Alaska.

Rusia afitó un poder y influencia mundial dende los tiempos del Imperiu rusu
hasta ser el mayor y dominante país constituyente de la Xunión Soviética (XRSS),
el primer y más grande estáu socialista constituyíu constitucionalmente y una
superpotencia reconocida. El país puede presumir d'una llarga tradición
d'escelencia en tolos aspeutos de les artes y les ciencies. La Federación Rusa
fundóse al sumise la Xunión Soviética en 1991, pero ye reconocida como la
heredera de la personalidá llegal de la Xunión Soviética. La so economía tien un
de los mayores crecimientos del mundu. Ye l'octavu país por PIB nominal, col
quintu presupuestu militar más grande del mundu. Ye un de los cinco países con
armes nucleares reconocíos y tien el mayor arsenal d'armes de desaniciu masivu
del mundu. Rusia ye miembru permanente del Conseyu de Seguridá de Naciones
Xuníes, miembru del G8, APEC y OCS, con gran influencia nel espaciu
postsoviéticu, particularmente na Comunidá d'Estaos Independientes (CEI).

El nome de Rusia en rusu ye "Rossía" (Россия), que vien del griegu "Ρωσία" (AFI:
[rosˈia]), que ye como se nomaba a la Rus' (Русь) nel Imperiu Bizantín. Sobro
l'orixe del términu "Rus'" hai delles teoríes, pero denguna d'elles ye aceptada
por toos. Les versiones dixébrense n'históriques, que se basen n'autores
contemporáneos, llingüístiques y toponímiques. Asina, les cimeres hipótesis son
la histórica bizantina, la indo-iranín, la llingüística finesa, la
histórico-toponímica prusiana, amás de delles toponímiques.

Enantes del sieglu I, les grandes tierres de Rusia meridional foron poblaes por
delles tribus, mui espardíes pel gran territoriu, como los proto-indoeuropeos y
los escites. Ente'l sieglu III y el sieglu VI, les estepes foron asolaes por
foles socesives d'invasiones nómades, dirixíes por tribus belicoses que davezu
continuaríen el so avance hasta Europa, como foi'l casu de los hunos y los
avaros.

Na dómina del sieglu V al sieglu VII los avances humanos tan representaos pola
cultura de Dyakovo, en plena edá de fierru, qu'ocupaba la fastera del Volga
Superior, el Valday y la zona de ríu d'Oká. La cultura Dyakovo taba formada
poles xentes ugrofineses, los antepasaos de les tribus Merya, Muroma, Meshchera
y Veps. Tola toponimia rexonal ugrofinesa y el so caráuter hidrónimu llévanos a
esta cultura, un exemplu ye'l ríu Yauza, afluente del Moscova, y escurque'l
mesmu ríu Moscova tamién.

Los turcos y los kazakos reinaron nes estepes más baxes de la cuenca dle Volga
ente los mares Caspiu y Negru hacia'l sieglu VIII. Encalcaron les sos bultables
lleis de tolerancia cosmopolita. Los jázaros foron l'amecedura comercial cimera
ente'l Bálticu y l'Imperiu musulmán Abbasí allugaos en Baghdad. Tornáronse
n'importantes aliaos del Imperiu Bizantín y aniciaron una riestra de guerres
exitoses escontra los Califatos Árabes.

Nesta dómina, la pallabra "Rhos" o "Rus" foi primeru aplicao a los varegos y
lluegu tamién a los eslavos qu'aniaben na rexón. Na dómina del sieglu X al
[[sieglu XI] la Rus de Kiev o Rusia medieval llegó a ser el principáu más grande
d'Europa y ún de los más bayurosos, per aciu del comerciu estremáu tanto con
Europa como con Asia. L'apertura de nueves rutes del comerciu con Oriente nel
tiempu de Les Cruzaes contribuyó a la decadencia y a la escachadura del
principáu na fin del sieglu XII.

Na dómina del sieglu XI y el sieglu XII, les incursiones constantes de les
tribus turques nómades, como los polovtsy y los pechenego, llevaron a la
migración masiva de les poblaciones eslaves, del sur fértil a les rexones más
arbolaes del norte, conocíos como Zales'e. Los estaos medievales de la República
de Nóvgorod y el Principáu de Vladímir-Súzdal remanecieron como socesores del
Rus de Kiev. Mentanto, el cursu medianu del ríu Volga vieno a ser dominaáu pol
estáu musulmán de Bulgaria del Volga. Como munches otres partes d'Eurasia, estos
territorios foron invadíos polos mongoles, formando l'estáu de la Horda Dorada
que saquearía los principaos rusos per más de trés sieglos. Cerca de la metá de
la población rusa perecerá demientres la invasión mongola; más sero conocíos
como los tártaros, gobernarán les fasteres meridionales y centrales de Rusia
mientres los territorios d'anguaño, Ucraína y Bielorrusia, serán inxiríos nel
Gran Ducáu de Lituania y Polonia, dixebrando asina a los rusos ente bielorrusos
al norte y ucraínos al oeste.

Al igual que nos Balcanes, el movimientu nómada atrasió'l desendolcu económicu y
social del país. Sicasí, la República de Nóvgorod xunto cola ciudá de Pskov
caltuvieron dalgún gráu d'autonomía nel tiempu de la yunta mongola y foron
quienes en gran parte a evitar les atrocidaes qu'afectaron al restu del país.
Nel añu 1240, La República de Nóvgorod, dirixida por Alexánder Nevsky
(1220-1263), refugó los intentos de los cruzaos xermánicos de colonizar la
rexón.

De miente estremada al so líder espiritual, l'Imperiu Bizantín, Rusia, baxo'l
lideralgu de Moscú, foi quien a repollecer y organizar la so propia griesca de
reconquista, dominando a los sos enemigos y amestándose los territorios perdíos.
Dempués de la cayida de Constantinopla en 1453, la Rusia moscovita queda como
l'únicu estáu cristianu na llende d'Europa Oriental, consiguiendo asina'l drechu
de vindicar la socesión del llegáu del Imperiu Romanu d'Oriente. Tovía baxo'l
dominiu de los mongolo-tártaros, el ducáu de Moscú entamó a afirmar la so
influencia en Rusia Occidental nel empiezu del sieglu XIV. L'aprucir espiritul,
sofitáu pola Ilesia Ortodoxa y San Sergii Radonezhsky, valió al ducáu de Moscú a
derrotar a los mongolo-tártaros na Batalla de Kulikovo en 1380.

Iván IV "El Terrible" (1530-1584) pon fin al control de los invasores, postiando
rexones averaes baxo'l dominiu de Moscú. Ye'l primeru en tomar el títulu de
"Gran Duque de toles Rusies".

Nel entamu del sieglu XVI, l'Estáu rusu tomó como metes cimeres recuperar tolos
territorios perdíos pola mor de la invasión mongolo-tártara y protexer la
fastera meridional escontra los ataques de los tártaros de Crimea (Les Guerres
Ruses de Crimea) y de dalgunos pueblos turcos. Los fidalgos, recibiendo un
señoríu del soberanu, foron obligaos a servir nel exércitu. El sistema del
señoríu llegó a ser la base pa la caballería noble. En 1547, Iván IV foi coronáu
oficialmente como'l primer Zar de Rusia. Nel so reináu, Iván IV ameció rexones
de Kazán y Astracán ente otres y tornó Rusia nun estáu multiétnicu. Iván IV
promulgó un nuevu códigu de lleis (Sudebnik de 1550), afitando'l primer cuerpu
representativu feudal (Zemsky Sobor) y inxirió l'autoxestión llocal nes rexones
rurales. A fines del sieglu, cosacos rusos fundaron los primeros afitamientos en
Siberia Occidental. El so reináu tamién foi marcao pola llarga y fracasada
guerra escontra la coalición de Polonia, Lituania y Suecia pal accesu al
comerciu al traviés del mar Bálticu.

Iván llevó a cabu una riestra de purgas na aristocracia feudal, escurque
provocaes pola traición por parte del príncipe Kurbsky, poles que entró na
hestoria como "El Terrible". Dempués de la so muerte, los fracasos militares,
los andancios, y les probes colleches debilitaron l'Estáu, y los tártaros de
Crimea quemaron la ciudá de Moscú. La muerte de los fíos d'Iván amestada a la
fame de 1601-1603 llevan a la guerra civil ya la intervención foriata.

A mediaos del sieglu XVII había establecimientos rusos en Siberia Oriental y na
península de Chukchi al traviés del ríu Amur. En 1648 el navegante rusu Semión
Dezhniov descubre l'estrechu que desaparta Siberia d'Alaska. Más sero, en 1728,
será esplorao pol navegante danés Vitus Bering y llevará'l so nome (estrechu de
Bering).

El control moscovita de la nación naciente continuó dempués de la intervención
polaca baxo la dinastía sosiguiente de Románov, entamando col Zar Miguel I de
Rusia en 1613. Pedru I el Grande, quien gobernó'l Zaratu Rusu, derrotó al
Imperiu suecu na Gran Guerra del Norte, forciándolu a ceder Karelia Occidental y
Ingria (dos rexones perdíes por Rusia nel "Tiempu Abegosu" y Livonia (anguaño
Estonia meridional y Letonia septentrional). Esto afitó l'accesu del Imperiu
rusu al mar y el comerciu marítimu, n'Ingria. Fundó en 1703 una nueva capital,
San Petersburgu y foi, sobremanera, responsable de llevar la cultura d'Europa
Occidental a Rusia, pola mor de les sos reformes.

Dempués d'estes reformes, Rusia tuvo poder n'Europa. Catalina la Grande, que
gobernó ente 1762 y 1796, continuó los esfuercios de Pedru I allugando a Rusia
como ún de los grandes poderes europeos. Como exemplos de la participación
europea nel sieglu XVIII, encalcan la Guerra de Socesión Polaca y la Guerra de
los Siete Años. Tres la dixebra de Polonia, Rusia consiguió bultables
territorios del oeste, que s'afayaben poblaos cimeramente por persones de
relixón ortodoxa. Por aciu de les guerres escontra l'Imperiu otomanu, Rusia
enantó les sos llendes hasta'l mar Negru teniendo como oxetivu la proteición de
la rexón cristiana de los Balcanes escontra los turcos. En 1783 Rusia y el Reinu
Xeorxanu (que foi estragao cuasi dafechu poles invasiones perses y polos turcos)
firmaron el tratáu de Georgievsk pol que Xeorxa (Kartl-Kakheti) recibió'l valir
rusu.

En 1812, tres regunir cuasi mediu millón de soldaos franceses y provenientes de
los otros estaos conquistaos n'Europa, Napoleón invadió Rusia. Sicasí, tres
tomar Moscú, foi forciao a retirase hacia Francia. Cuasi'l 90% de les fuercies
invasores perecieron nes batalles col exércitu rusu, per aciu de los
guerrilleros y del abegosu iviernu. Los exércitos rusos finaron la escorribanda
del enemigu tomando la so capital, París. Los oficiales de les guerres
napoleóniques llevaron a Rusia les idees del lliberalismu y inclusive intentaron
amenorgar los poderes del Zar na rebelión albortada de los dekabristes en 1825,
que foi siguida por delles décades de represión política. Otro de los resultaos
de les guerres napoleóniques, foi la inxertadura de Besarabia y Finlandia nel
Imperiu Rusu. Les polítiques conservadores de Nicolás I de Rusia entorgaron el
desendolcu del Imperiu Rusu a mediaos del sieglu XIV. Como resultáu, el país foi
derrotao na Guerra de Crimea (1853-1856) por una alianza na que taben Gran
Bretaña, Francia, l'Imperiu Otomanu y Piamonte-Cerdeña ente otros.

El socesor de Nicolás I de Rusia, Alexander II (1855-1881 foi foricao a aniciar
una riestra de reformes completes y asoleyó un decretu aboliendo la servidume,
en 1861. Les grandes reformes del reináu d'Alexander II dirixeron cada vegada
más rápido'l desendolcu y l'inclín del capitalista Sergéi Witte hacia la
industrialización. Una atmósfera d'eslavofilia diba enantando, liderada pola
victoria de Rusia na Guerra Ruso-Turca. Esto puxó al Imperiu Otomanu a reconocer
la independencia de Rumanía, Serbia y Montenegro, amás de l'autonomía de
Bulgaria.

El fracasu de les reformes ente otres coses, afaló que continuaren los
problemes. Na viéspera de la Primer Guerra Mundial, la posición del Zar Nikolái
II y la so dinastía perdió pesu.

El gobiernu rusu nun quería participar na Primer Guerra Mundial, pero nun podía
aceptar la dominación alemana d'Europa. Rusos de clas alta y burgueses aidaron
nel puxu de guerra rusu, anque llabriegos y trabayadores participaron con menos
entusiamu. Alemaña tenía un gran exércitu y un importante poder industrial,
teniendo amás a Austria y al Imperiu Otomanu como aliaos. El puxu rusu na guerra
foi enorme. Teniendo ganao delles grandes batalles en 1916, l'exércitu alloñóse
cuando españó la Revolución Rusa de 1917, en parte por razones económiques, pero
sobromanera porque la falta d'esfotu públicu que yá había hacia'l réxime
afondóse pola corrupción.

El líder bolxevique Vladimir Ilich Lenin afuxó a Finlandia por seguridá en
xunetu de 1917. Ellí escribió "L'Estáu y la Revolución", faciendo un llamáu a
una nueva forma de gobiernu afitáu sobro conseyos de trabayadores o soviets.
Tornó a Petrográu n'ochobre inspirando la Revolución d'Ochobre col lema "Tol
poder pa los soviets!". Lenin dirixó'l derrocamientu del Gobiernu provisional
rusu del Institutou de Smolny dende'l 6 al 8 de payares de 1917. Tres la fin de
la Revolución Rusa de 1917, una estaya política marxista llamo a los bolxeviques
a tomar el poder en Petrográu y Moscú baxo'l lideralgu de Lenin. L'asaltu y
capitulación del Palaciu d'Iviernu na nueche del 7 al 8 de payares marcaron
l'entamu del gobiernu soviéticu.

Magar Rusia s'industrializaba rápido, malpenes una pequeña parte de la
población, sobromanera nobles y dalgunos industriales, teníen bones condiciones
de vida. Los llabriegos yeren probes y, magar la reforma agraria d'Alexander II,
yera mui abegosu acceder a la propiedá de la tierra. Les socesives derrotes en
batalles durante la I Guerra Mundial y el descontentu xeneralizáu de la
población, llevaron a que la economía entamara a deteriorase, lo qu'afaló al
tracamundiu social y a delles revueltes y intentos revolucionarios. Estes
revoluciones tienen dos feches: 1905 y 1917. Na revolución de 1905 entama la fin
de la dómina zarista, cuando Rusia foi derrotada ensin esperalo por Xapón tres
una guerra ente dambos países. Xapón yera un país pequeñu y de sonce nivel
teunolóxicu y la derrota afeutó a la popularidá del zar Nikolai II. Tamién en
1905 un grupu de trabayadores vindicó al Zar reformes económiques y sociales.
Esti movimientu foi violentamente reprimío poles tropes del Zar, que mataron a
dellos trabayadores, siendo conocío'l socesu como "Domingu Sangrientu". Dende
entós entamaron a aniciase los primeros soviets.

El poder de los soviéticos y la influencia de la revolución de 1905 foi sumiendo
nos siguientes años; sicasí, cola entrada de Rusia na I Guerra Mundial, les
condiciones de vida de gran parte de la población foron a peor, faciendo
qu'apaecieren nueves revueltes que daríen orixe a la Revolución de Febreru de
1917. El Partíu Social-Revolucionariu, los menxeviques, el Partíu Democráticu
Constitucional y los bolxevique intentaron -desapartaos- esquerar nueves
fórmules de gobiernu pal país. Esto dio llugar a una curtia República
d'inspiración occidental liderada por Alexander Kerensky. El nuevu réxime nun
prosperó, sobro too, pola oposición de los cabezaleros de la República a sacar a
Rusia de la guerra. Ello favoreció a los bolxeviques que, magar ser
minoritarios, yeren los únicos que defendíen la salida del país del conflictu.
Asina xurdió la revolución d'ochobre, de xeitu bolxevique, y la posterior toma
del poder por parte de los soviets lideraos po Lenin y Trotsky, qu'aniciaron el
Partíu Comunista y entamaron a empobinase a l'apaición de la XRSS.

Tres la victoria de los bolxeviques, Rusia sufre una Guerra Civil (1918-1922)
ente partidarios de la revolución bolxevique (Exércitu Roxu) y opositores a ella
(Exércitu Blancu), sofitaos estos por delles potencies foriates. Lenin llegó a
confiscar l'aniciu agrícola p'abastecer a los soldaos y a zarrar grandes
compañíes privaes tres la so victoria.

El 29 d'avientu de 1922 una conferencia de delegaciones plenipotenciaries de la
RSFS de Rusia, RFSS de Trescaucasia, RSS d'Ucraína y RSS de Bielorrusia
aprobaron el Tratáu d'Aniciu de la XRSS y la Declaración del Aniciu de la URSS,
formándose la Xunión de Repúbliques Socialistes Soviétiques. Estos dos
documentos foron confirmaos pol primer congresu soviéticu de la XRSS y firmaos
polos cabezaleros de les delegaciones Mikhail Kalinin, Mikha Tshakaya, Mikhail
Frunze, Grigory Petrovsky y Aleksandr Chervyakov el 30 d'avientu de 1922. L'1 de
febreru de 1924 la URSS foi reconocida pola primer potencia mundial daquella,
l'Imperiu Británicu.

Dende los primeros díes del poder soviéticu en 1917 entamó la re-estructuración
intensiva de la economía, la industria y la política del país. Gran parte féxose
según los Decretos Iniciales Bolxeviques, documentos del gobiernu soviéticu,
firmaos por Vladimir Lenin. Ún de los adelantos más importantes yera'l plan
GOELRO, qu'afalaba una re-estructuración fonda de la economía soviética afitada
na lletrificación total del país. El plan principió en 1920, desendolcándose
durante un periodu de 10 a 15 años. Supunxo l'aniciu d'una rede de trenta
centrales llétriques rexonales, ente elles diez grandes centrales
hidrollétriques y la lletrificación de numberoses empreses industriales. El plan
sirvió pal siguiente Plan Quinquenal.

Dempués de la dura política económica afitada polos bolxeviques durante la
Guerra Civil, el gobiernu soviéticu permitió que dalgunes empreses privaes
acompangaren cola industria nacionalizada nos años 1920. Igualmente, el
requisamientu total de los escedentes alimentarios nel campu foi camudao por
impuestos sobro los ialimentos. Anque dalgunes d'estes midíes foron aldericaes
por cabezaleros soviéticos, consideróse necesariu pa evitar que la esplotación
capitalista tornara a la Xunión Soviética. Les mientes económiques foron el
telón de fondu na llucha pol poder que se desencadenó ente los cabezaleros
soviéticos tres la muerte de Lenin en 1924. Postiando poco a poco la so
influencia y aislando a los sos rivales dientro del partíu Iosif Stalin tornóse
nel cabezaleru de la Xunión Soviéticu a mediaos de los años 1920.

En 1928 Stalin inxirió'l Primer Plan Quinquenal empobináu a aniciar una economía
socialiega. Esto, a diferencia del internacionalismu espresáu por Lenin y
Trotsky al traviés del cursu de la Revolución. Na industria, l'estáu féxose col
control de toles empreses y anició un programa intensivu d'industrialización; na
agricultura afitáronse granxes coleutives por tol país. Hubo resistencia
espardida de llabriegos ricos que caltuvieron granu, siendo'l resultáu una
llucha azurniada escontra les autoridaes y la fame, causando millones de
muertes. La Gran Purga de Stalin nel partíu eliminó a munchos "vieyos
bolxeviques" que tomaren parte na Revolución con Lenin. Mentanto, bien de
ciudadanos soviéticos foron prindaos y unviaos al Gulag (Alministración Cimera
pa Campamentos de Trabayu Correutivos), una gran rede de campamentos de trabayu
forciaos, o cenciellamente executaos. Magar el tracamundiu de mediaos de los
años 1930, la Xunión Soviética desendolcó una economía industrial bultable años
enantes de la Segunda Guerra Mundial.

Los años trenta vieron l'andecha más averada ente los países Occidentales y la
XRSS. En 1933 afitáronse les rellaciones diplomátiques con Estaos Xuníos y
cuatro años más sero la URSS sofitó activamente a la Segunda República Española
na Guerra Civil Española escontra los fascistes italianos y alemanes. Sicasí,
tres que Gran Bretaña y Francia firmaren los Alcuerdos de München cola Alemaña
Nazi, la XRSS tamién fexo tratos con ella, económica y militarmente,
incluyendo'l Pautu Ribbentrop-Molotov (pautu de non agresión nazi-soviéticu),
qu'arreyó la ocupación de Lituania, Letonia, Estonia y la Invasión de Polonia en
1939. A fines de payares de 1939, por nun ser quien a puxar a Finlandia a abayar
la so llende 25 kilómetros de Leningráu por preseos diplomáticos, Stalin ordenó
la Guerra d'Iviernu. Anque se tien aldericao si la Xunión Soviética tuvo
l'inclín d'invadir l'Alemaña Nazi cuando fora abondo fuerte, la mesma Alemaña
frayó'l tratáu y invadió la Xunión Soviética en 1941. L'Exércitu Bermeyu paró la
ofensiva nazi na Batalla d'Stalingráu, dende fines de 1942 hasta l'entamu de
1943, y avanzó por Europa del Este hasta Berlín enantes del rindimientu
d'Alemaña en 1945. Tamién participó na derrota de Xapón, invadiendo la rexón de
Manchuria trés meses dempués de que finare la guerra nel Oeste. Anque estrozada
pola guerra, la Xunión Soviética xurdió del conflictu como una superpotencia
reconocida.

Durante la postguerra, la Xunión Soviética re-edificó primero y entós enanchó la
so economía, al caltener el so control estrictamente centralizáu. La XRSS aidó
al rexurdimentu nos países d'Europa del Este, tornándose ellos n'estaos
satélite. Too ello féxose per aciu del Pautu de Varsovia (1955), y más sero del
Conseyu de Gabitu Mutuu Económicu. La influencia de la URSS medró n'otres
fasteres del mundu y la tensión de la Guerra Fría tornó en nemigos a Reinu Xuníu
y Estaos Xuníos.

Iosif Stalin morrió'l 5 de marzu de 1953. Ensin un socesor que fora aceptao, los
cabezaleros del Partíu Comunista escoyeron gobernar la XRSS de miente
collectiva, anque hubiera una llucha pol poder interna. Nikita Khruxchov, que
ganara'l baltu pol poder nel entamu de la década de los años 50, denunció en
1956 l'emplegu de la represión por parte de Stalin. Nesi añu la fuercia militar
soviética foi usada pa suprimir los llevantamientos nacionalistes n'Hungría y
Polonia. Nesi tiempu la Xunión Soviética esplotó'l so enorme poder científicu y
teunolóxicu, por exemplu, llanzando'l primer satélite artificial (Sputnik I), el
primer ser vivu en viaxar al espaciu (la perra Laika) y el primer ser humanu
Yuri Gagarin que se pon nuna órbita terrestre. Valentina Tereshkova foi la
primer muyer en dir al espaciu, nel Vostok 6, el 16 de xunu de 1963, y Alexei
Leonov el primer home n'abayase pol espaciu'l 18 de marzu de 1965. Les reformes
de Khruxchov na agricultura y l'alministración foron xeneralmente improductives
y la política esterior, sobro too con China y Estaos Xuníos, foi a peor.
Khruxchov dexó'l poder en 1964.

Tres la salida de Khruxchov, siguió otru periodu de mandáu collectivu, qu'avagó
hasta que Leonid Brezhnev s'afitó al entamu de los años 70 como la figura más
importante na vida política soviética. En 1979 la URSS invadió Afghanistán.
Nesti tiempu la URSS compitió con Estaos Xuníos na estaya militar, pero la
economía entamó a parase. La industria tuvo ganancies que medraben selemente
pero yeren estables, ente'l desendolcu agrícola s'atrasiaba. Fonderamente, la
XRSS nun yera quien a aniciar abondo p'alimentar una población que medraba, y
tuvo que principiar a importar. Otramiente, la mala calidá de los productos
soviéticos fexo que la XRSS namás fora quien a esportar materies primeres. Too
ello llevó a una balanza de pagos negativa.

Cada vegada foi más evidente l'esbarrumbamientu de les cadarmes económiques y
polítiques de la Xunión Soviética. Tres la rápida socesión de Yuri Andropov y
Konstantin Chernenko, figures de transición, Mikhail Gorbachov foi escoyíu líder
de la XRSS. Gorbachov principió a aplicar cambios bultables na economía
(Perestroika) y el lideralgu del partíu. La política de Glasnost lliberó
l'accesu públicu a la información dempués de décades de fuerte censura del
gobiernu, encamentando tamién la tresparencia na xestión.

A fines de los años 80, les repúbliques que formaben la Xunión Soviética
entamaron llegalmente a abayase hacia una declaración de soberanía sobro los sos
territorios, basándose nel Artículu 72 de la Constitución de la XRSS, que
mentaba que cualesquier república yera llibre d'axebrase. El 7 d'abril de 1990
foi aprobada una llei pola que una república podría desapartase si más de dos
terceres partes de los residentes na república votaben a favor d'ello nun
referéndum. Munches aviaron les ellecciones pa les sos propies llexislatures
nacionales en 1990. Les repúbliques aniciaron lleis que diben a la escontra de
les lleis de la Xunión, no que foi conocío como "Guerra de Lleis". En 1989, la
RSFS de Rusia, que yera entós la república más grande (con cuasi la metá de la
población) convocó una nueva escoyeta pa un Congresu de Diputaos del Pueblu.
[[Boris Yeltsin foi elexío presidente del Congresu. El 12 de xunu de 1990 el
Congresu declarió la soberanía de Rusia sobro'l so territoriu y adelantróse a
facer lleis que teníen el procuru de desaniciar dalgunes de les normes de la
XRSS. El periodu d'incertidumbre llegal continuó al traviés de 1991 cuando les
repúbliques que formaben la URSS llegaron a ser selemente independientes.

El 17 de marzu de 1991 cellebróse un referéndum pal caltenimientu de la XRSS,
que foi sofitao mayoritariamente pola población en nueve de les quince
repúbliques. El referéndum supunxo un emburrión pa Gorbachov y nel branu d'esi
mesmu añu el Nuevu Tratáu de la Xunión foi diseñáu y alcordáu pa ocho
repúbliques que tuvieren el determín de tornar la Xunión Soviética nuna
federación más sonce que la URSS. La firma del tratáu foi interrumpida pol
güelpe d'estáu d'agostu empobináu escontra Gorbachov por miembros marxistes
estremistes del gobiernu. Esti movimientu tenía'l determín d'invertir les
reformes de Gorbachov y postiar el control central del gobiernu sobro les
repúbliques. Tres el fracasu del güelpe, Yeltsin salió postiáu ente que'l poder
de Gorbachov amenorgó. L'equilibriu políticu tercióse de miente bultable hacia
les repúbliques. N'agostu de 1991 Letonia y Estonia declariaron la so
independencia (siguiendo la güelga de Lituania en 1990), mientres les otres 12
repúbliques continuaben aldericando'l modelu más afayadizu pa la Xunión.

L'8 d'avientu de 1991 los presidentes de Rusia, Ucraína y Bielorrusia firmaron
el Tratáu de Belovesh que declarió la Xunión Soviética sumida y afitóse la
Comunidá d'Estaos Independientes (CEI) nel so llugar. Al quedar duldes de
l'autoridá del Tratáu de Belovesh pa sumir la Xunión, el 21 d'avientu de 1991
los representantes de toles repúbliques soviétiques, sacantes Xeorxa, y
inclusive repúbliques que firmaren el Tratáu de Belovesh, firmaron el Protocolu
d'Alma-Ata, que confirmó'l desaniciu y la fin consecuente de la XRSS y tornaba a
plantegar l'afitamientu de la CEI. El 25 d'avientu de 1991 Gorbachov, a la vista
de los fechos, refugó la presidencia de la Xunión Soviética y pasó los poderes a
Boris Yeltsin, presidente de Rusia. El día siguiente sumió tamién el Soviet
Supremu de la URSS, lo que supunxo la fin de la Xunión Soviética como estáu.
Munches institucuiones como l'Exércitu Bermeyu y la policía asitiaron hasta
l'entamu de 1992 pero foron desapaeciendo selemente o s'inxirieron nos nuevos
estaos.

En 1993 el xaréu ente Yeltsin y el parlamentu acabaría na Crisis constitucional
rusa de 1993 n'ochobre d'esi añu. Depués de que Yeltsin mandara tanques al
parlamentu col envís de bombardealu, el presidente tuvo llibertá dafechu pa
imponer una constitución con fuertes poderes presidenciales y que foi aprobada
en referéndum n'avientu de 1993. Al tiempu el votu d'avientu supunxo un fuerte
emburrie pa comunistes y nacionalistes, espeyando asina'l descontentu de la
población pa coles reformes económiques neolliberales.

El prestixu de Yeltsin dientro del país foi amenorgando tres encontar les midíes
económiques de Yegor Gaidar: fin del control de precios de la dómina soviética,
encorties nel gastu públicu y apertura al comerciu esterior. Les reformes
estragaron nel intre la calidá de vida de la gran mayoría de la población,
especialmente a aquellos que se beneficiaben de salarios y precios controlaos,
amás de los sosidios de la dómina soviética. Rusia sufrió nesta década una
crisis económica mayor que la Gran Depresión qu'azotó a Estaos Xuníos nos años
trenta.

Les reformes económiques postiaron una oligarquía enraigonada nel vieyu sistema
soviéticu. Aconseyada polos gobiernos occidentales, el Bancu Mundial y el Fondu
Monetariu Internacional, Rusia entamó la más grande y rápida privatización xamás
fecha por un gobiernu na hestoria. A mediaos de los noventa el comerciu, los
servicios y la pequeña industra ya taben en manos privaes. Casi toles grandes
empreses foron mercaes polos sos antiguos direutivos, aniciando una clas de
nuevos ricos averaos a inversores occidentales. Na parte baxera del sistema,
pola mor de la inflación o'l desemplegu, munchos obreros acabaron na probetú, la
prostitución o'l lladroniciu.

Por aciu del puxu del preciu del crudu, la so cimera esportación, la economía
rusa vivió la fin de la so crisis rematando la década de los noventa. En 1998
Yeltsin afayábase nel tapecer de la so trayeutoria. Namás unes hores enantes del
primer día de 2000 dimitió de sópetu dexando'l gobiernu en manos del so primer
ministru, Vladimir Putin, antaño funcionariu del KGB y xefe de l'axencia
socesora tres la cayida de la URSS. En 2000 el nuevu presidente ganó fácilmente
a los sos contrincantes nes elleciones presidenciales del 26 de marzu. En 2004
foi de nuevu escoyío col 71% de los votos, y los sos aliaos vencieron nes
llexislatives, coles torgues d'observadores nacionales y foriatos sobro la
llimpieza del procesu ellectoral. Dende la fin de 2004 la preocupación
internacional enantó per aciu del duru control del presidente sobro'l
parlamentu, la sociedá y los representantes rexonales.

Nes ellecciones llexislatives ruses de 2007 el partíu Rusia Xunida, qu'enconta a
Putin, consiguió'l 64,3% de los votos, y nes ellecciones presidenciales de 2008
el candidatu del mesmu partíu, Dmitri Medvedev ganó con marxe abondo. Medved
destituyó en setiembre de 2010 del so cargu como alcalde de Moscú a Yuri
Luzhkov, que llevaba nel puestu dende 1992, asitiando nel so llugar a Sergei
Sobianin, home d'esfotu pal presidente.



https://ast.wikipedia.org/wiki/Islam

L'islam (pallabra árabe que significa "sumisión", n'árabe الإسلام) ye una de les
tres relixones monoteístes xunto col cristianismu y el xudaísmu. Algama'l
segundu llugar pol númberu de siguidores tres la Ilesia Católica.

Los sos siguidores conócense pol nome de musulmanes o mahometanos. Anguaño'l
términu más espardíu ye'l primeru, yá que'l segundu ye ofensivu pal islam
ortodoxu (nel islam la divinidá ye Alá, non el profeta Mahoma).

Surdió nel sieglu VII n'Arabia y llueu espardióse per Oriente Mediu y pel norte
d'África, llegando mesmo hasta la Península Ibérica.

Arabia enantes de Mahoma taba escasamente poblada por habitantes de fala árabe.
Dalgunos yeren beduínos, pastores nómades entamaos por tribus. Dalgunos yeren
llabradores, que vivíen n'oasis nel norte, o nes árees más fértiles y trupes nel
sur (no que se conoz agora como Yemen y Omán). Nesi tiempu, la mayoría de los
árabes yeren siguidores de les relixones politeístes, anque unes poques tribus
siguíen el xudaísmu, el cristianismu (incluyíu'l nestorianismu) o
zoroastrianismu. La ciudá de La Meca yera un centru relixosu pa dellos
politeístes árabes norteños, yá que contenía'l muriu sagráu del Zamzam y un
pequeñu templu, la Kaaba.

La hestoria del islam empieza na Arabia nel sieglu VII cola predicación del
profeta Mahoma, siguida de la violenta conquista de los mayores Estaos de la
dómina: l'imperiu persa sasánida, bona parte del Imperiu romanu y el reinu
visigodu.

A Omar, asocediólu Uthman ibn Affan, otru de los primeros siguidores de Mahoma.
Baxo Uthman, el Nuevu califatu viose sumíu nuna guerra civil a la que se-y
denomó la Fitna, o desorde. Munchos de los familiares y primeros siguidores de
Mahoma taben descontentos con Uthman, porque sentíen que taba favoreciendo
indebidamente a los sos parientes y actuando menos como un líder relixosu y más
paecíu a un rei. Soldaos rebalbos mataron a Uthman y ufiertaron el lideralgu a
Ali ibn Abi Talib, el primu y xenru de Mahoma. Munchos musulmanes (en particular
los que teníen los sos propios candidatos al califatu) refugaron aceutar a Ali
como líder, polo qu'ésti pasó'l so curtiu califatu lluchando escontra les
faiciones disidentes y los parientes d'Uthman, los Omeyes. Ali morrió a manes
d'un asesín jariyí, y los Omeyes reclamaron el califatu. Ellos llograron retener
el lideralgu de la mayoría de los musulmanes por delles xeneraciones, pero namái
por un curtiu periodu y nunca volvieron gobernar sobre un imperiu islámicu non
estremáu. La fe islámica diverxó tamién, dixebrándose nes principales de
l'actualidá: los Suníes y los Xiínes.

Sicasí, l'imperiu de los califes abbasíes y el de los turcos selyuquíes
cuntábense ente los más poderosos de la so dómina. Dempués de la desastrosa
derrota de los bizantinos na batalla de Manzikert en 1071, la Europa cristiana
llevó a cabu delles Cruzaes. Tres la Primer Cruzada, los occidentales llograron
prindar y gobernar por dalgún tiempu Xerusalén. Saladín, sicasí, restableció la
unidá islámica nel Oriente Próximu y ganó a los xiínos fatimíes.

Ente los sieglos XIV y el XVII, ún de los más poderosos imperios foi l'Imperiu
de Mali, que la so capital yera Tombuctú. Sicasí, esta cultura tuvo fondamente
pautada pola árabe (inclusive nel idioma), nun siendo realmente orixinal.

Nel sieglu XVIII, hubo trés grandes imperios musulmanes: l'otomanu en Turquía,
Oriente Próximu y Mediterraneu; el safaví n'Irán y el mongol na India. Nel
sieglu XIX, estos imperios cayeren so la dominación del poder políticu y
económicu d'Europa. Dempués de la Primer Guerra Mundial, el remanente del
Imperiu otomanu estremóse en protectoraos o esferes d'influencia europees.
L'islam y el poder políticu del islam esperimentaron un resurdimientu nel sieglu
XX, en bona midida gracies al petroleu. Sicasí, les rellaciones ente Occidente y
ciertu númberu d'Estaos de mayoría musulmana siguen siendo precaries cuando non
tirantes.

Depués de les perdes posteriores a la primer guerra mundial, los restos del
Imperiu otomanu espardiéronse protectoraos europeos. Dende entós la mayoría de
les sociedaes musulmanes convirtiéronse en naciones independientes, y
adquirieron prominencia nuevos temes, como la riqueza petrolera y les
rellaciones col Estáu d'Israel.

Los enseños del profeta Mahoma recuéyense nel Corán ("Qur'an" ye una de les
pallabres árabes col significáu de "llibru"), llibru santu del islam escritu
polos primeros siguidores de Mahoma tres recitar esti la pallabra divina por
intervención del ánxel Gabriel.

Sacante'l Corán, les creencies y práutiques del islam básense na lliteratura
Hadith, qu'aclara les pallabres del profeta.

La fe islámica ye mayoritaria en tolos países d'etnia y llingua árabe (sacante
Malta), Turquía, Irán, Afghanistán, Pakistán, Asia central y sureste asiáticu.
N'Europa ye mayoritaria n'Albania y en Bosnia y Hercegovina. Hai importantes
minoríes islámiques tamién en Macedonia, Bulgaria, Serbia, Montenegro, Francia y
Alemaña.

Sicasí, los musulmanes consideren que xulgar al islam en partes ye como un
llector que, al lleer, tápase un güeyu y nun quier lleer col otru, yá qu'hai
testos que reprenden esti actu. Amás nel Corán, na vida de Mahoma y na hestoria
del islam, tamién hai exemplos pa la misericordia colos non musulmanes.

L'islam afirma que tolos profetes foron musulmanes y que nengún d'ellos afirmó
que la so relixón fuera'l xudaísmu o'l cristianismu, poro, creen qu'Abraham nun
yera xudíu nin cristianu. Asinamesmo aseguren que Moisés y Xesús predicaron
l'islam.

El musulmanes respetaron a los xudíos y a los cristianos como "xente del
llibru", pero aseguren qu'abandonaron el monoteísmu y malváu les sagraes
escritures. L'islam tolera a xudíos y cristianos, pos déxase-yos vivir y
prauticar la so relixón en territorios musulmanes, magar que tienen que pagar un
impuestu especial, la "Yizia", sustitutiva del azaque. Ta prohibíu l'usu de la
fuerza pa convertir al incrédulu al islam.

L'apostasía ta penada (cola muerte) so la llei islámica según indícase na Sura
XVI, 106

Sicasí, los non musulmanes sufren persecución en ciertos países islámicos, y
asina lo amuesen determinaos informes de Human Rights Watch. Por exemplu, los
Ahmadis n'Arabia Saudita [1] o n'Indonesia [2]; xudíos, cristianos, protestantes
y baha'is en Irán [3]; cristianos en Exiptu [4], cristianos y animistes en Sudán
[5], etc.



https://ast.wikipedia.org/wiki/Fusu_horariu

Les fusos horarios o zones horaries son caúna de les venticuatro árees nes que
ta dividida la Tierra y que siguen la mesma definición de tiempu. Anteriormente,
la xente usaba'l tiempu solar aparente, colo que la hora s'estremaba un poco
d'una ciudá a otra. Los fusos horarios corrixeron en parte'l problema al poner
n'hora los relós d'una rexón al mesmu tiempu solar mediu. Los fusos horarios
xeneralmente tán centraos en meridianos d'una llonxitú que ye múltiplu de 15°;
sicasí como pue vese nel mapa les formes de los fusos horarios puen ser
perirregulares a causa de les llendes polítiques.

Tolos fusos horarios defínense en rellación al Tiempu Coordináu Universal (UTC),
el fusu horariu centráu sobre'l meridianu de Greenwich, asitiáu en Londres.

Como la Tierra xira d'oeste a este al pasar d'un fusu horariu a otru en
dirección este hai que sumar una hora. D'otra miente, al pasar d'este a oeste
hai que restar una hora. El meridianu de 180°, conocíu como llinia internacional
de cambiu de fecha, marca'l camudamientu de día.



https://ast.wikipedia.org/wiki/Fundaci%C3%B3n_Wikimedia

La Fundación Wikimedia (n'inglés: Wikimedia Foundation, Inc.) ye una
organización sin ánimu de llucru —acordies cola tipoloxía xurídica del artículu
501 del códigu federal de los Estaos Xuníos ye una organización 501c3—
instituída baxo les lleis de Florida, Estaos Xuníos. La so esistencia anuncióse
oficialmente pol direutor xeneral de Bomis y cofundador, xunto a Larry Sanger,
de Wikipedia, Jimmy Donal Wales el 20 de xunu de 2003. Actualmente tien la sede
central en San Francisco, California, Estaos Xuníos.

Ye la organización madre de Wikipedia, el so proyectu con más éxitu y unu de los
diez sitios web más visitaos del mundu, lo mesmo que de Wikinoticies,
Wikcionariu, Wikicites, Wikillibros, Wikiesbilla, Wikiespecies, Commons,
Wikiversidá, Wikidata, Wikiviaxes, Wikimedia Meta-Wiki, Wikimedia Outreach, OTRS
wiki, etc. en distintes llingües.

El Conseyu d'alministración de Wikimedia xestiona la fundación y supervisa la
disposición y solicitú de donaciones. El Conseyu ye la máxima autoridá de la
Fundación Wikimedia (artículu IV, sección 1 de los Estatutos de la Fundación
Wikimedia) y anguaño ta compuestu por diez Conseyeros:

Hai una llista actualizada, con biografíes, en Wikimedia:Board of Trustees
(n'inglés).

Hai un gráficu qu'ilustra la composición del Conseyu d'alministración de la
Fundación Wikimedia a lo llargo del tiempu.



https://ast.wikipedia.org/wiki/Actor

Un actor (femenín: actriz) ye una persona qu'interpreta a un personaxe nuna obra
de cine, televisión, teatru o radio. El primer actor del que se tien conocencia
escrita foi'l griegu Tespo, qu'actuó nel Teatru de Dionisiu nel añu 534 enantes
de Cristo. Na escena, Tespo faló en primer persona, colo qu'asumía por primera
vegada a un personax estremáu de la so personalidá nun espectáculu. Hasta entós,
les hestories narrábense énte'l públicu, pero siempres cantando y en tercera
persona. La profesionalización de la actuación aniciose n'Europa nel sieglu XVI;
n'Italia, coles primeres compañíes profesionales de la Commedia dell'Arte;
n'Inglaterra, coles compañíes sofitaes pola nobleza nos tiempos de la reina
Sabela (como la "Lord Chamberlain's Men", la compañía de William Shakespeare,
que llueu pasó a nomase "King's Men"); o en Francia, cola "Comédie Française".

Hasta'l sieglu XVII namás los homes podíen ser actores al nun considerase
decoroso qu'una muyer actuara nun escenariu. Poro, na época de Shakespeare los
papeles femeninos yeren interpretaos por homes o por mozos. Foi nos teatros de
Venecia onde entamó un cambeu que permitió a les muyeres trabayar como actrices.



https://ast.wikipedia.org/wiki/Sistema_de_Coordenaes_Xeogr%C3%A1fiques

El Sistema de Coordenaes Xeográfiques espresa toles posiciones sobro la Tierra
usando dos de les tres coordenaes d'ún sistema de Coordenaes esfériques que ta
alliniáu con exe de rotación de la Tierra. Ésti define dos ángulos mididos
dende'l centru de la Tierra:

Por exemplu: L'Entregu, Asturies, tién una llatitú 43°17′15″N y llonxitú
5°38′20″W. D'esti mou un vector dibuxáu dende'l centru la Tierra al puntu
43°17′15″ norte del ecuador y 5°38′20″ al oeste del Meridianu de Greenwich,
pasará por L'Entregu.

L'ecuador ye nidiamente una parte emportante pa esti sistema de coordenaes;
representa el ceru de los ángulos de llatitú y el puntu mediu ente los Polos.
Ye'l planu fundamental del sistema de coordenaes xeográfiques.

Pa especificar un allugamientu dafechamente, debaxo o sobro la superficie de la
Tierra, ye necesario indicar tamién la ellevación/altor. Esti datu puede
espresase relativu al nivel del mar o la distancia al centru la Tierra. Úsase
davezu respeutu al nivel mediu del mar per aciu de l'altitú.

Al contrariu que les coordenaes xeográfiques que se caractericen por non tar
proxeitaes, defínense distintes proxeiciones cartográfiques.



https://ast.wikipedia.org/wiki/Poa_pratensis

Poa pratensis, llamada comúnmente campera azul de Kentucky, poa de los praos,
grama de prau, poa común o zacate poa, ye una especie de gramínea.

Ye nativu de prácticamente toa Europa, Asia norteña y montes de Arxelia y de
Marruecos.

Ye una herbal perenne, crez de 30 a 60 cm (dacuando hasta 90) d'altu. Fueya
fines, lliniales, de 20 cm de llargu y 3-5 mm d'anchu, pulíes o llixeramente
rugosas, con lígula arredondiada a truncada de 1-2 mm de llargu. Flores en
panícules de 10-20 cm de llargu, cóniques, coles sos bases con 3-5 ramines;
espiguillas ovales, verdes, 3-6 mm de llargu, con 2-5 flores.

Dixebrar polos rizomes y les sierpes y forma un verde trupu. Los biltos (los
rizomes y les sierpes) prodúcense sobremanera na primavera y el branu tardíu.

Mientres los 1990s, esperimentar con híbridos d'esta especie con Poa
arachnifera, creando con ésitu una campera resistente al calor y a la seca.

Arrobínase al traviés de granes. Los semaos nuevos riquen lluz, riego frecuente
(2 a 3 vegaes per día pa les primeres 2 selmanes). Dempués de l'apaición de la
planta la frecuencia de riego pue ser amenorgada.

Tien de segase la yerba nuevo cuando crez sobre un altor de 5 cm de la corte.
Los segaos subsecuentes tienen de ser bastante frecuentes pero nun se debe
quitar más de la metá de la fueya en cada siega. Los requisitos de nitróxenu son
muncho más altos mientres l'añu del establecimientu que mientres años
subsecuentes. La yerba va responder a 25 a 27 kg/hai de nitróxenu'l primer añu,
ente que, son afechos ente 90 y 130 kg/hai pal caltenimientu dempués del primer
añu. Hai que tener en cuenta que mientres los meses del branu esta especie puede
sufrir quemadures si aplícase demasiáu nitróxenu soluble o si nun se riega
darréu dempués del usu.

Les enfermedaes importantes del verde nes zones de transición inclúin delles
enfermedaes como Fusarium, Helminthosporium, moho y moho polvoriento. Esta
especie ye abondo sensible a rucar y a la helmintosporiosis. Puede presentar
infección por hongu endófitos productores de micotoxinas.

El nome d'esta planta, Kentucky Bluegrass ye l'orixe del nome del subxéneru de
la música country "Bluegrass".

Poa pratensis describióse por Carolus Linnaeus y espublizóse en Species
Plantarum 1: 67-68. 1753.

Númberu de cromosomes de Poa pratensis (Fam. Gramineae) y táxones
infraespecíficos: n=14. 2n=28-124



https://ast.wikipedia.org/wiki/Londres

Londres ye la capital del Reinu Xuníu y d'Inglaterra. Con más de 7 millones
d'habitantes nel Gran Londres, ye la segunda mayor área metropolitana n'Europa
(tres Moscú). Asitiada nes orielles del ríu Támesis nel sureste de la islla de
Gran Bretaña, foi fundada al rodiu del añu 43 polos romanos col nome de
Londinium, sirvió como capital de la provincia de Britania y xorreció hasta
convertise nel centru del Imperiu británicu. Anguaño contribúi col 17% al PIB de
la economía británica. Londres foi unu de los principales centros del comerciu y
la política mundial per sieglos.

El corazón de la ciudá, l'antigua City de Londres, tovía conserva los sos
llindes medievales, pero al menos, de magar el sieglu XIX, el nome de "Londres"
tamién denominó a la metrópoli que medró na so redolada. Anguaño, esta
aglomeración conurbana forma la rexón de Londres d'Inglaterra y l'área
alministrativa del Gran Londres, col so propiu alcalde y asamblea.

Nel Gran Londres alcuéntrense cuatro llugares distinguíos como Patrimoniu de la
Humanidá: la Torre de Londres; l'asitiamientu de Greenwich; el Real Xardín
Botánicu de Kew; y el llugar comprendíu pol Palaciu de Westminster, l'Abadía de
Westminster y la Ilesia de Santa Margarita.

La población de Londres ta formada por un altu númberu d'etnies, cultures y
relixones, amás na ciudá fálense más de 300 llingües. En 2006 la población
oficial yera de 7.512.400 na área del Gran Londres. En 2001 l'área urbana del
Gran Londres tenía una población de 8.278.251 y l'área metropolitana tien una
población estimada de 12 a 14 millones de personas. La rede de tresporte
público, alministrada por Transport for London, ye una de les más estenses del
mundu, y l'Aeropuertu Heathrow ye l'aeropuertu con más tráficu internacional del
mundu.

La etimoloxía de Londres sigue siendo un misteriu anguaño. La primer esplicación
etimolóxica puede atribuyise a Geoffrey de Monmouth, del so llibru Historia
Regnum Britanniae (Historia de los Reis de Bretaña). Nél, descríbese'l nome como
orixinariu del Rei Lud, que seique tomara la ciudá y la llamara Kaerlud. Dende
esti nome, la pallabra foi tornando hasta Kaerludein y, finalmente en London.
Otres teoríes espliquen que'l nome podría tener derivao del idioma galés o
británicu o del anglosaxón y inclusive hebréu.

Anque s'albidren qu'hubo asentamientos britanos espurríos pela zona, el primer
gran asentamientu foi fundáu polos romanos nel añu 43 col nome de Londinium,
tres la conquista romana de Bretaña. Esti asentamientu duró solo diecisiete
años. Al rodiu del añu 61, la triba Iceni, dirixida pola reina Boudica (o
Boadicea) asaltó l'asentamientu desaniciándolu dafechu. El siguiente plan pa
reconstruyir la ciudá prosperó y llegó a sustituyir a Colchester como la capital
de la provincia romana de Britania nel añu 100. Nel so apoxéu nel sieglu II, el
Londres romanu tenía una población aprosimada de 60.000 habitantes.

Pel añu 600, los anglosaxones crearan un nuevu asentamientu llamáu Lundenwic,
aprosimadamente 900 metros aguas arriba de l'antigua ciudá romana, entorno a lo
qu'agora ye'l Covent Garden. Escurque hubiera un puertu na boca del ríu Fleet pa
fomentar la pesca y el comerciu. Esti comerciu medró hasta que la ciudá foi
tomada polos vikingos y obligada a treslladase de nuevo a la ubicación de la
Londinium romana, pa utilizar les sos muries como protección. Los ataques
vikingos siguieron enantándose pel restu del sureste d'Inglaterra hasta 886,
cuando Alfredu'l Grande reconquistó Londres y alcordó la paz col líder danés
Guthrum. La ciudá saxona Lundenwic convirtióse en Ealdwic ("ciudá vieya"), un
nome que sobrevive anguaño como Aldwych, que s'alcuentra na moderna ciudá de
Westminster.

Nel periodu Medieval, Londres dexa afitada la importancia de l'Abadía de
Westminster. Nesta abadía (nun trafulcar cola Catedral de Westminster) vienen a
coronarse tolos reis d'Inglaterra. La residencia de la realeza inglesa foi,
hasta la fin del periodu normandu, el castiellu fortaleza de la Torre de
Londres, onde güei se custodien les Xoyes de la Corona. Col pasar de los años
sobre'l Londres romanu desendolcóse lo que güei ye'l distritu financieru (la
City).

Londres espardióse en toes direcciones, meciendo estepes, viesques, pueblos.
Dende'l sieglu XVIII hasta la primer mitá del sieglu XX foi la capital del
Imperiu Británicu.

Nel 1666 una gran quema estraga gran parte de la ciudá. La recostruccion duró
diez años y foi obra del gran arquitectu Christopher Wren, que reedificó munches
de les ilesies desaniciaes, ente elles la Catedral de San Pablu, onde güei
reposen los héroes de la nación británica. La ciudá ve una gran aceleración en
sieglu XIII y nel entamu del sieglu XX, cuando Londres yera la ciudá más grande
del mundu.

L'alministración llocal buscó encalzar esta enorme espansión, especialmente
p'adecuar una infraestructura a la ciudá. Con esti envís, en 1855 creóse'l
Metropolitan Board of Works. En 1889 el MBW quedó obsoletu y en so sitiu foi
instituyíu'l County of London, gobernáu dende la primer asamblea elexida dende
tol Londres "allargao", el London County Council.

Nel cursu de la Segunda Guerra Mundial, Londres foi bombardiada pola Luftwaffe,
col ataque de los bombardeos na Batalla d'Inglaterra. La incursión eliminó unos
30.000 habitantes y desanició delles zones de la ciudá, reconstruyíes en dellos
estilos arquitectónicos nes décades socesives. La espansión de Londres foi
acuartada dende la fin de la Segunda Guerra Mundial con anexón d'estremaos
terrenos, xunío al curiáu d'un aniellu verde al rodiu de la ciudá (Green Belt).

Hasta'l cese del fueu en 1997 y 1998, Londres foi un oxetivu cotidianu pa les
bombes del IRA que d'esti mou andaba a la gueta d'amedrentar al gobiernu
británicu pa negociar col Sinn Féin n'Irlanda del Norte.

El 6 de xunetu de 2005, el Comité Olímpicu Internacional escoyó Londres como
sede de los XXX Xuegos Olímpicos Modernos de 2012. Londres ye asina la primer
ciudá del mundu n'organizar trés ediciones de xuegos, dempués de la IV edición
de 1908 y la XIV nel 1948, dempués de que la XIII edición, que tamién se diba
celebrar en Londres, se suspendiera per aciu de la Segunda Guerra Mundial.

El 7 de xunetu de 2005, col entamu del aconceyamientu del G8 en Gleneagles
(Escocia), una serie coordinada d'ataques terroristes fecha por estremistes
islámicos, golpiaron los pasaxeros de trés llinies del metro y d'un autobús. Esa
mañana fixéronse españar cuatro homes bomba, de les 08:50. Ún nel metro
d'Aldgate na ciudá, otru sobre un tren de viaxeros que percorría una galería de
la llinia Piccadilly y un terceru sobre un tren nel interior de la estación
d'Edgware Road. Aprosimadamente una hora dempués, a les 09:47, un home inmolóse
nun bus.

Anguaño'l Gran Londres comprende la City of London y los 32 distritos (incluyida
la City of Westminster). El fluxu dominante de la vida de Londres ye la Ciudá de
Westminster (que comprende tamién gran parte de West End) distritu cimeru
cultural, d'entretenimientu y de consumu. La city of London (tamién conocida
como Square Mile o City) ye'l principal centru bancariu del mundu y el principal
centru de negocios europeos.

Más de 100 de les 500 sociedaes cimeres europees tienen sede en Londres,
demientres el mercáu de cambeos ye'l más grande del mundu, con un cambéu mediu
de 504 millones de dólares, más que Tokyo o Nueva York. Llena pela selmana, gran
parte de la City tiende a calmase la fin de selmana, siendo una zona poco
residencial.

Londres ye una de les capitales más visitaes del mundu. La cimera atracción
turística ta asitiada nel centru, comprendiendo la ciudá, el West End por cines,
chigres, clubes, teatros, negocios y restaurantes. La ciudá de Westminster cola
Abadía de Westminster, el palaciu real de Buckingham, Clarence House, Banqueting
House, el Distritu de Kensington y Chelsea, colos sos museos (Science Museum, el
Natural History Museum, el Victoria and Albert Museum y Hyde Park. Otres
importantes atracciones turístiques son la Catedral de San Pablu, la National
Gallery, el Bank side de Southwark col Globe Theatre, la Tate Modern y el London
Bridge, la Apsley House, el Tower Bridge y la Torre de Londres, Tate Britain, el
Muséu Británico en Bloomsbury.

Cola industrialización en marcha, la población de Londres medró rápido al
traviés del sieglu XIX y nel entamu sieglu XX, y de fechu llegó a ser la ciudá
más poblada nel mundu hasta que foi sobrepasada por Nueva York en 1925. La so
tasa másima de población algamose en 1939 con 8.615.245 persones censaes. En
1939, Londres yera una ciudá pequeña que comprendía lo que güei se noma City de
Londres o, más cenciellamente, la city. Sicasí, anguaño ye una de les mayores
aglomeraciones urbanes o megalópolis del mundu, al tenese espardío a lo llargu
de kilómetros, abarcando bien d'antiguos pueblos y aldees collindantes. Con una
superficie total de 1.579 kilómetros cuadraos y con 33 distritos (incluyendo la
City), el Londres d'anguaño, o Gran Londres, cunta con 7.512.400 habitantes
(2006), que faen d'ésta una de les ciudaes europees más poblaes, xunto con
Moscú, París, Madrid, Roma y Berlín. L'área urbana de Londres ye de 9.332.000
habitantes, la segunda de la Xunión Europea tres París, y albídrase que na so
área metropolitana viven de 12 a 14 millones de personas.

Nel censu de 2001, el 71% de los 7,5 millones d'habitantes clasificábase nel
grupu d'etnia blanca, el 10% na india, bengalí o pakistanina, el 5% na africana,
el 5% na caribeña, el 3% na de races resmesturaes y 1% na china. El mayor grupu
relixosu ye'l cristianu (58,2%) y el que carez de relixón declarada (15,8%). El
21,8% de los habitantes de Londres son nacíos fuera de la Xunión Europea.

L'área metropolitana de Londres tien una población de 14.945.000 habitantes,
mayor que las poblaciones d'Escocia, Gales y Irlanda del Norte xuntes. Ye la
segunda mayor área metropolitana d'Europa, solo superada por Moscú, y una de les
20 mayores nel mundu, con una vida y fluxu económicos que l'asitian nel segundu
puestu mundial compartíu cola ciudá de París (Francia), solo tres la ciudá de
Nueva York (Estaos Xuníos).

Nel censu del 2001, el 71,15% d'estos siete millones y mediu d'habitantes teníen
como grupu d'orixe étnicu la raza blanca (clasificaos como británicos blancos
(59,79%), irlandeses blancos (3,07%) o "otros blancos" (8,29%), 12,09% como
indios, pakistaninos, bangladexinos o "otros asiáticos" (na so mayoría
procedentes de Sri Lanka, Arabia y otres etnies del sur d'Asia), un 10,91% de
negros (5,28 como negros africanos, 4,79% como negros caribeños, 0,84% como
"otros negros"), 3,15% son de raza remesturada. 1,12% como chinos y un 1,58%
(mayoritariamente procedentes de Filipines, Xapón y Vietnam). El 21,8% de los
ciudadanos nacieron fuera de la Xunión Europea. Los irlandeses son el mayor
grupu de persones que viven en Londres, nacíes nel estranxeru, aprosimadamente
doscientos mil (200.000).

En xineru de 2005, una encuesta de los grupos y etnies de Londres albidra
qu'había más de trescientos (300) idiomes falaos y cincuenta (50) comunidaes
non-indíxenes con una población de más de 10.000 persones nesta ciudá.

Según estimaciones de la Organización Nacional d'Estadística, en 2006, la
población de Londres compuesta por xente non nacida na ciudá ye de 2.288.000
personas, enantando nun 40% los 1.630.000 de 1997.

El Támesis, un ríu navegable, cruza la ciudá actual y dixébrala en dos metaes.
El ríu tuvo una gran influencia nel desendolcu de la ciudá. Londres foi fundada
na oriella norte del Támesis y, per munchos sieglos, hubo una única ponte na
ciudá, la ponte de Londres (London Bridge). Nesti sen, la principal y más
hestórica fastera de Londres ye la de la oriella norte del ríu, onde tamién
s'alcuentren la mayoría de les atracciones turístiques, cines, teatros, sales de
conciertos, galeríes... Cuando s'aniciaron más pontes nel sieglu XVIII, la ciudá
espardióse en toes direcciones.

Londres tien un clima templao oceánico, con branos raramente calurosos
(temperatura media de xunetu: 18 °C), asina como tamién raramente se ve un
iviernu mui severu (temperatura media de xineru: 6º). En branu, les temperatures
raramente enanten a más de 33 °C, anque les altes temperatures se volvieron
recurrentes. La temperatura más alta rexistrada en Londres foi de 38,1 °C na
fola de calor de 2003. Londres ye la ciudá d'Europa más contaminada, magar de
tener una gran estensión y grandes árees verdes, les industries y los
automóviles emiten gran parte de los gases contaminantes de les Islles
Britániques.

La ciudá "City" ye'l cimeru distritu financieru del Reinu Xuníu y unu de los más
importantes del mundu. Nes últimes décades el distritu vio l'aniciu d'estremaos
rascacielos, la Tower 42 (hasta 1990 el más altu edificiu británicu, nel pasáu y
anguaño conocíu coloquialmente como'l Nat West Tower) y el reciente 30 St Axe,
rematáu en 2003.

La población residente na Ciudá ye relativamente escasa (cerca de 7.000
habitantes), pero pela xera s'aglomeren más de 300.000 persones.

Nos postreros años, la escesiva conxestión de la ciudá fixo remanecer Canary
Wharf como distritu financieru alternativu.

En Covent Garden alcuéntrase la cai de les Estrelles, la respuesta londinense al
Paséu de la Fama de Hollywood.

El West End ye'l principal distritu pal ociu y la compra. El llugar más conocíu
de la zona ye ensin dulda Trafalgar Square, mientres qu'Oxford Street ye una cai
pa la compra famosa nel mundu enteru. Oxford Street tien una interseición con
otra vía tamién famosa, Regent Street, que con ella ye'l centru cimeru de los
grandes centros d'electrónica, Hi-Fi y ordenadores.

Parte de la zona de West End ye'l Soho, un compendiu de pequeñes cais riques de
pubs, restoranes, negocios pequeños y tamién teatros, cines y llocales
nocturnos. Tien axencies publicitaries y compañíes de producción cinematográfica
y televisiva abondo. Soho atecha, además, la más famosa comunidá gay de Londres.
Piccadilly ye una importante y elegante arteria qu'engloba Piccadilly Circus al
este con Hyde Park Corner al oeste. Cerca alcuéntrense Mayfair, Green Park,
Regent Steet y Bond Street, que son otres cais mui importantes.

N'East London l'área ta agora en fase de plena reconstrucción (proyeutu Thames
Gateway). Los proyeutos de recalificación urbana nesta parte de la ciudá foron
la carta de presentación pal nomamientu de Londres atechador de los Xuegos
Olímpicos de 2012 y pa preparar l'eventu olímpicu, siendo planificaes nueves
estructures. Pa la segunda intervención, East London ta nel centru d'un vastu
programa urbanísticu. La primera foi dempués de la Segunda Guerra Mundial,
cuando, pa remediar el desaniciu de los bombardeos, se construyeron complexos
residenciales.

Averáu al antiguu puertu de Londres foi tradicionalmente, por esa razón, el
llugar onde los inmigrantes llegaben por mar, atopando la primer residencia
londinense. Entama nel llau oriental de la ciudá, y comprende zones como
Whitechapel, Midle End, Bethnal Green, Hackney, Bow y Poplar. Alcuéntrense
dellos llugares d'interés turísticu, como los mercaos (por exemplu'l Columbia
Road Flower Market y Spitfiled. Brick lane, Petticoat Lane) y estremaos museos,
como'l Geffrye Museum y el Muséu de la Infancia en Bethnal Green.

Dockland, na Islla de Cani, desenvolvióse afarta de magar l'entamu de los años
80. Al principiu d'esi deceniu munchos almacenes abandonaos nel área de Wapping
entamaron a ser tresformaos n'estudios pa artistes y estudios a coste baxero.
Esto llamó l'atención de les inmobiliaries qu'al entamu, gradualmente y dempués
con un ritmu cada vegada más rápidu, entamaron a mercar los almacenes pa
reconvertilos. En 1981 fúndase'l London Docklands Developtment Corporation
(LDDC) pa emburriar el procesu. La primer fase de reconstrucción del área finó
con Canary Wharf, un complexu financieru que tien como elementu más bultable'l
rascacielos n.1 de Canadá Square (a menudo mal indicáu como "Canary Wharf
Tower"), que ye l'edificiu más altu del Reinu Xuníu dende 1991.

Tamién el perfil de los residentes camudó y foi'l procesu que los anglosaxones
definen como gentrification, que ye la tresformación d'una zona obrera nuna zona
para la clase media o tamién para la clase alta. Al norte del Támesis, alredor
del Limehouse Basin direición de Wapping, como al sur en Rothehithe, los vieyos
almacenes desavezaos tresformáronse n'apartamentos d'altu preciu pa satisfacer
las esixentes demandes de los banqueros.

West London ye conocida por dalgunos de los sos elegantes distritos
residenciales, como Notting Hill, agora inclusive más famosu cola película
homónima de 1999 con Hugh Grant y Julia Roberts. Chelsea y Kensington son los
llugares col mayor coste de vida de tol país, formen parte del distritu dempués
del mercáu en Portobello Road y Kings Road, una elegante zona comercial.

Cerca de Shepherds Bush, alcuéntrase'l centru cimeru de la BBC, mientres na
marxe más occidental, nel distritu de Hillingdon, ta asitiáu l'aeropuertu de
Heathrow.

Consideráu más del sur que de West London, ta Richmond upon Thames, l'únicu
distritu londinense que s'alcuentra al centru del Támesis. Comprende les dos
partes de Richmond y Twickenham. Nesta esquina de Londres alcuéntrense'l parque
más grande de la ciudá, Richmond Park, y la sede de la selección inglesa de
rugby, el Twickenham Stadium.

Comprende distritos como Wimbledon (famosu como sede del homónimu campeonatu de
Tenis), Croydon, Bermondsey y Dulwich. La reconstrucción d'Elephant and Castle,
un vieyu distritu al centru, debe entamar nel 2006.

Greenwich ye un llugar hestóricu. Tien un guapu parque y un famosu observatoriu.
Alcuéntrase además un famosu mercáu.

En Brixton, Camberwell y Peckham asitiáronse munchos inmigrantes en Londres de
les islles Caribe pelos años 50, 60 y 70. Esos, y los sos descendientes, son
llamaos como afro-caribeños.

El norte de Londres inclúi enclaves como Hampstead y Highgate, onde s'alienda un
aire de pequeña ciudá. North London ye la zona con más cuetos munchos d'ellos
dan escelentes vistes panorámiques urbanes. Nesta parte de la capital británica
alcuéntrense grandes parques como Hamstead Heath, qu'inclúi'l Parliament Hill,
guapu cuetu reconocío pola vista qu'ufre de la ciudá y pola posibilidá de bañase
en dalgunu de los sos llagos cercanos, o como Alexandra Park, onde s'alcuentra
l'Alexandra Palace. Munches árees del norte de Londres caracterícense pola
presencia de minoríes étniques, como Stanford Hill, onde tien sede una
consistente comunidá de xudíos ortodoxos, y la zona de Green Lanes en Harringay,
con grandes comunidaes de turcos y griegos. Islington ye una de les mazanes más
acomodaes del Norte de Londres, y tamién sede del estadiu de fútbol del Arsenal.
L'otru equipu de North London, el Tottenham Hotspurs, xuega en Tottenham.

El Gran Londres dixébrase na Ciudá de Londres y en 32 "London Boroughs"
(municipios). Los Barrios son la cimera forma de gobiernu en Londres y
desendolquen munchos servicios cívicos nel área de competencia. La ciudá nun ta
rexida por un gobiernu ciudadanu convencional, sinón pola hestórica Corporation
of London.

La Greater London Authority (GLA) ye'l cuerpu alministrativu, con competencia
sobre tola ciudá.

Ken Livingstone foi elexíu como candidatu independiente nes elecciones del 2000.
Magar de la oposición de los grandes partíos y de la prensa, la so popularidá
caltúvose alta. Livingstone foi refugáu del Partíu Llaborista cuando se negó a
sofitar a Frank Dobson, el candidatu oficial del partíu.

Londres ye ún de los cimeros centros de negocios internacionales, y ye
considerao ún de los cuatro "centros al mandu" de la economía mundial (perbaxo
Nueva York, Tokyo y París).

L'éxitu de Londres como una industria de serviciu y centru de negocios puede
atribuyise a bien de factores. El fechu de que l'inglés sía la nueva llingua
franca, la so posición como la capital del Imperiu Británicu, la so averada
rellación colos Estaos Xuníos y dellos países n'Asia. La llei inglesa ye la más
importante y la más usada nos negocios internacionales, la infraestructura
multicultural (colexos, llugares de trabayu, organizaciones culturales y
sociales), relativamente baxos impuestos, particularmente pa estranxeros, un
ambiente de negocios amistosu (por exemplu, na Ciudá de Londres el gobiernu
llocal nun ye escoyíu pola población residente sinón por negocios, la Ciudá de
Londres ye, poro, una especie de Democracia Financiera), bona infraestructura de
tresporte, particular mención a la so industria aérea y a la regulada economía
con poca intervención del gobiernu.

El turismu ye una de les cimeres fontes d'ingresos y los emplegaos nesta
industria llegaron a ser 35.000 con xera completa en Londres en 2003, siendo un
destín mui afamáu pa los turistes, atrayendo a 27 millones cada añu, solo
sobrepasáu por París n'Europa.

Los tresportes públicos de Londres nun son solo medios de tresporte, sinón
verdaderos símbolos nacionales, que fai d'ellos los medios publicitarios más
afamaos y reconocíos nel mundu. La rede de treportes ta controlada dende
Transport for London, que s'encarga de la xestión de los servicios d'autobús,
taxi, metropolitanu y tresbordadores. Los tresportes interurbanos (trenes y
aviones) son, d'otramiente controlaos por sociedaes privaes; de les que la más
grande y importante ye la British Airports Authority (BAA) qu'agora pertenez a
la empresa española Ferrovial, que ta encargada en Londres de la xestión de los
aeropuertos de Heathrow, Gatwick y Stansted.

El London Underground ("The Tube" coloquialmente) foi la primer rede de metro
que s'anició n'Europa, y güei ye una de les más grandes y llargues del mundu.
Entamó a funcionar el 10 de xineru de 1863 llamándose Metropolitan Railway,
d'onde deriva'l términu modernu "metropolitanu" o cenciellamente "metro". Foi'l
primer sistema metropolitanu de tresporte soterraneu nel mundu con vagones
remolcaos por una llocomotora de vapor. Güei la mayor parte de la llinia
orixinal constitúi la llinia "Hammersmith & City".

La tradición del taxi en Londres tien el so aniciu nel términu del tiempu de la
carroza. La normativa "Conditons of fitness" sobre la seguranza de los pasaxeros
escrita en 1679, ta tovía en vigor. El primer taxi motorizáu de Londres llanzáu
en 1897 llamáu "Bersey!", taba alimentáu por enerxía eléctrica y yera llamáu
"Hummingbird" (colibrí) pol so ruíu, pero l'autonomía del vehículu yera
llimitada abondo pa durar a llargu plazu. En 1903 son inxeríos los primeros
taxis a gasolina, de los que'l primer exemplu ye la "Prunel", de producción
francesa.

La versión moderna de los Black Cabs llámase "TX1", que sigue la llinia del
vieyu "FX4" pero con un interior muncho más modernu. Un taxi güei puede costar
dende 25 llibres esterlines p'arriba, y la llicencia de conducción en Londres pa
los taxistes retírase dempués de 10 o 12 años. Los taxis que son retiraos de
circulación son una verdadera ayalga de colección pa los apasionaos.

Magar del nome, los black cabs pueden ser tamién verdes, roses, mariellos o
azules. La característica que los distingue ye la so forma y la pallabra TAXI
escrita en mariellu. Esti preséu de tresporte considérase mui caru, ente
l'Aeropuertu de Heathrow y el centru de Londres puede costar al rodiu de 90
llibres, escontra les 26 del viaxe en tren y les poques llibres del metro, pero
son perfectos pa viaxeros que quieren abayase rápido pela ciudá.

Escala de dalgunes de les compañíes aérees más grandes (British Airways,Virgin
Atlantic, bmi(British Midland), tien 5 terminales, la postrera inaugurada en
marzu de 2008. Nel 2005, cerca de 67,9 millones de pasaxeros pasaron per esti
aeropuertu, poniéndolo nel primer llugar como aeropuertu más usáu d'Europa.



https://ast.wikipedia.org/wiki/Dominiu_lling%C3%BC%C3%ADsticu_%C3%A1stur

El dominiu llingüísticu ástur fai referencia al conxuntu de los territorios onde
anguaño se fala la llingua conocida polos glotónimos asturianu, lleonés o
mirandés, y que constitúi una unidá llingüística propia. Ye una designación de
consensu acuñada nun intentu de nun dotar de nenguna connotación xeográfica a un
dominiu que s'esparde per rexones históriques bien definíes y consiguiendo asina
una xunidá que permitiere esparder l'emplegu de la llingua ensin atopar torgues
innecesaries.

L'usu del términu asturlleonés lleva arreyáu'l conceutu equívocu de dos
territorios, dos llingües, cuando en realidá trátase de una mesma fala nuna
estensión pelos territorios históricos, principalmente d'Asturies y Lleón.
Xeográficamente abarca no qu'antaño foi la tierra de les tribus ástures,
Conventus Asturicensis, que dellos llingüistes asitien como la causa fundamental
de la diferenciación llingüística del romance asturlleonés respeutu del
castellanu o'l gallegu-portugués.

El dominiu tien una población d'alredor de 1.250.000 habitantes, y unos 620.000
falantes, de los que 110.000 son patrimoniales.

El nome de dominiu llingüísticu ástur ye una designación de consensu acuñada pol
llingüista, ex-presidente de l'Academia de la Llingua Asturiana, Xosé Lluis
García Arias, nun intentu de nun dotar de nenguna connotación xeográfica a un
dominiu que s'esparde per tres rexones históriques bien definíes y consiguiendo
asina una xunidá que permitiere esparder l'emplegu de la llingua ensin atopar
torgues innecesaries.

El dominiu tien el so orixe nel llatín vulgar, ye dicir na fala común de les
xentes que l'Imperiu Romanu apurrió, principalmente nes llexones de procedencia
norteafricana asitiaes n'Asturica Augusta y en Legio VI, pa les tierres habitaes
polos astures. La suplantación d'esta llingua pola indíxena foi llenta pero
imparable, dao que l'emplegu de la llingua imperial yera la puerta pa munchos
drechos y llibertaes, ente ellos el más importante: la ciudadanía romana.

La presencia de les antediches fuercies militares sirvió permuncho nel procesu
d'aculturización de les poblaciones indíxenes, siendo más fuerte la oposición
nes zones más allonxaes, como'l Cordal Cantábricu, la Cabreira, o el Bierzu y
más sele nes estayes más accesibles; asina mesmo la creyación del conventu
asturicense con capital n'Astorga nun fixo sinon entainar el procesu, dao que
les mines de Las Médulas yeren indispensables pal Imperiu y, esti quería
garantizar la estabilidá na rexón, eso reparando en que casi tol territoriu
astur nun taba so dominiu imperial.

Esta evolución nel percorrer de los sieglos da como resultáu que, a mediaos del
sieglu X, apaezan les primeres llinies nesti romance, el Documentu de Kesos; nun
cenobiu de Lleón. Amás dirán apaeciendo una bayura de documentos llegales nesti
romance por tolos monesterios d'Asturies y de Lleón, qu'indiquen la importancia
na sociedá de la llingua, lóxico siendo la llingua común na corona de Llión;
poro apaecen documentos romanceaos en Palencia y vestixos llingüísticos de la
fala nos dialeutos de trensición como l'estremeñu, aportaú ellí polos
repobladores, nun debemos escaecnos de que la Estremadura actual correspuéndese
casi toa cola Estremadura llionesa, respondiendo asina a la importancia de la
llingua natural del reinu más importante de la Corona.

Que nun s'atopen casi nengún documentu nun llegal, y estos emprincipian xurdire
na Plena Edá Media como cambéu d'una mentalidá, débese a que los reinos
d'Asturies y de Lleón considerábense heriedos direutos del visigóticu Reinu de
Toledo, y p'afirmar la so idea d'un Reinu de Lleón o Hispánicu usaron el llatín
p'amosar a los otros gobiernos peninsulares, y principalmente a al-Ándalus que
yera consideráu como l'antigua Hispania; la so preponderancia sobro los otros.

Fálase ente'l ríu Seya y la llínia que marca'l ríu Purón nel valle de Pendueles
en Llanes, y la llende de Cabrales con Peñamellera Alta. Introdúzse na provincia
de Lleón y algama les tierres d'Oseya.

Cabrales: Era un díi fríu y andabin per un camín llenu d’elu. La muyer y el so
hombri llegarin colos ñeños a la ḥuonti las Llameras pela ñochi. Entamó llover y
garró-yos munchu agua y abellugarinse nuna de las cabañas ḥechas de ḥuoya del
Llosu ondi aviarin un ḥuou nel llar y llechi con ñatas.

L’infiestu: Yera un díe fríu y andaben per un camín llenu de xelu. La muyer y el
so home llegaren colos ñeños a la ḥuente les Llameres pela ñuechi. Entamó llover
y garró-yos muncho agua y abellugarense nuna de les cabañes feches de ḥueya del
Llosu onde aviaren un ḥueu nel llar y llechi con ñates.

Uviéu: Yera un día fríu y andaben per un camín llenu de xelu. La muyer y el so
home llegaren colos neños a la fonte les Llameres pela nueche. Entamó llover y
garró-yos muncho agua y abellugarense nuna de les cabañes feches de fueya del
Llosu onde aviaren un fueu nel llar y lleche con nates.

Caracterizáu pol fenómenu metafónicu, fálase nos conceyos de Mieres, Ḷḷena y
Ayer y introduzse en tierres lleoneses pela rexón de Los Argüeyos.

Ayer: Yera un día fríu y andaban per un camín ḷḷinu de xilu. La muyer y el so
home yegoren colos nenos a la fonte las Ḷḷameras pela nuitse. Entamó yover y
garró-yos muntso agua y abeḷḷugorense nuna de las cabanas fetsas de fueya del
Ḷḷusu onde avioren un fuíu nel ḷḷar y ḷḷetsi con natas.

Ésti ye'l grupu onde pue falase con más claridá territorial d'un astur-lleonés.
Presente como segunda modalidá por falantes y vitalidá nel Principáu d'Asturies.

Algama Muros, Candamu, Grau, Cuideiru y Pravia. Vocalismu común de Occidente y
consonantismu propiu de les fazes centrales.

Candamu: Yara un día fríu y andaban per un camín llenu de xelu. La muyer ya’l
sou home llegarun colos neños a la fonti las Llameiras pela nuochi. Entamóu
llover ya garróu-ys muncha agua ya abellugarunse nuna de las cabanas fechas de
fuoya del Llousu onde aviarun un fuou nel llar ya llechi con natas.

Algama Quirós, Teberga y Proaza. Introdúzse en tierres lleoneses peles rexones
de Babia y Ḷḷuna .

Algama Valles baxos de Cangas de Narcea, Tinéu y Ḷḷuarca. Faza con islles de
faza D.

Ḷḷuarca: Yara un día fríu y andaban per un camín ḷḷen de xelu. La muyer ya’l sou
home ḷḷegaran conos nenos a la fonte las Ḷḷameiras pula nueite. Entamóu ḷḷover
ya garróu-ys muita augua ya abeḷḷugaranse nuna de las cabanas feitas de fueya
del Ḷḷousu onde aviaran un fueu nu ḷḷar ya ḷḷeite con natas.

Inclui Somiedu, Brañes de Cangas, Degaña, más los enclaves de la faza C.
Introdúzse en tierres lleoneses peles rexones de Viḷḷablinu, Ḷḷaciana y Sil,
sieendo la modalidá más fuerte en númberos de falantes en Lleón y consideráu la
base d'una futura normativización del llionés.

Degaña: Yara un día fríu y andaban per un camín chen de xelu. La mucher ya’l sou
home chegonun conos nenos a la fonte las Ḷḷameiras pula nueite. Entamóu chover
ya garróu-ḷḷes muita augua ya abeḷḷugonunse nuna de las cabanas feitas de fuecha
del Chousu onde avionun un fueu nu ḷḷar y ḷḷeite con natas.

Fálase nes rexones lleoneses de Oumañas, La Cepeda ("cepedanu"), Maragatería y
Aliste.

Tamién nomáu Berciano-Cabreirés. Fálase nes rexones lleoneses de Bierzu y
Cabreira.

Cabreira: Yera un día fríou y andaban per un caminu chenu de xelu. La muyere y
el sou home chegorun coñus ñeñus a la fuente las Llameiras pur la ñueite.
Entamóu chovere y garróu-yis mueita augua y abellugarunse ñuna de las cabañas
feitas de fueya del Chousu onde aviorun un fueu ñu llare y lleite con ñatas.

Tamién Pahuocu o Machuocu, fálase nes rexón Zamorana de Senabria y cuenta con
tres falielles Nortizu, Charru y Curixegu.

Galende: Yera un día fríu y andaban per un caminu chenu de gelu. A mullere y el
sou home chegonen coñus ñeñus a fuonte as Llameiras pur a ñuoite. Entamóu
chovere y garróu-les muita augua y abelluganense ñuna das cabañas feitas de
fuolla del Chousu onde avionen un fuou ñu llare y lleite con ñatas.

San Cibrián. Yera un día fríu y andaben per un caminu chenu de gelu. A mullere y
el sou home chegonen coñus ñeñus a fuonte es Llameires pur a ñuoite. Entamóu
chovere y garróu-les muita augua y abelluganense ñuna des cabañes feites de
fuolla del Chousu onde avionen un fuou ñu llare y lleite con ñates.

Santa Cruz d’Abranes. Yera un día fríu y andaban per un caminu tsenu de xelu. A
mullere y el sou home tsegonun coñus ñeñus a fuonte as Llameiras pur a ñuoite.
Entamóu tsovere y garróu-lles muita augua y abelluganunse ñuna das cabañas
feitas de fuolla del Tsousu onde avionun un fuou ñu llare y lleite con ñatas.

En Portugal fálase principalmente nel conceyu de Miranda d l Douro, y en dos
aldees del conceyu de Bumioso; Angueira, y Bilasseco y gocia de reconocencia
oficial. Leite de Vasconcellos dixebró trés variedaes dientro del mirandés: el
mirandés nortizu o rayanu, faláu en delles aldees na llende con España; el
mirandés del sur o sendinés, y el mirandés central que ye faláu nes restantes
aldees y que foi adoptáu como patrón pola Convención Ortográfica de la Llingua
Mirandesa.

Nun esisten un estudiu en conxuntu de las tres rexones del grupu, yá qu'en Lleón
nun se fixeren inda les investigaciones estadístiques necesaries. Si bien sí
qu'hai una aprosimación que daría la cifra de 620.000 falantes.



https://ast.wikipedia.org/wiki/Boko_Haram

Boko Haram (n'idioma Ḥausa: bóokòo haram, AFI: [bōːkòː hàrâm], ‘La pretenciosidá
ye anatema’; dacuando interpretáu como ‘la educación occidental ye pecáu’) ye'l
nome d'un grupu terrorista de calter fundamentalista islámicu activu en Nixeria.

Unu de los sos oxetivos declaraos ye l'establecimientu de la Sharia como norma
vixente en tolos estaos de Nixeria, y non yá nel norte de mayoría musulmana.
Magar nel norte de Nixeria, la Sharia foi tradicionalmente considerada como un
códigu de xusticia informal, y ye aceutada por sectores de la población del
norte, ye llargamente refugada nel sur de Nixeria, onde esiste una proporción
mayor de cristianos. Boko Haram ta considerada una organización que sofita
abiertamente'l terrorismu escontra la población civil y usa medios violentos y
coactivos na persecución de los sos oxetivos políticu-relixosos. Apocayá'l grupu
terrorista emitió un comunicáu nel que reconocía la so adhesión al Estáu
Islámicu. Dende entós empezaron a referise a sigo mesmos como "Wilayat Gharb
Ifriquiya" o "Provincia d'África Occidental".

El grupu fundóse en 2002, na localidá de Maiduguri, nel Estáu de Borno, por
Ustaz Mohammed Yusuf, militante y líder del mesmu hasta xunetu de 2009. En 2004
la see treslladóse a Kanamma, nel estáu de Yobe, au se constituyó una central
operativa denominada "Afganistán", que sirvió p'atacar y realizar atentaos
contra les fuerces policiales nixerianes. Depués pasó a ser lideráu por Abubakar
Shekau.

A finales d'avientu de 2011, el gobiernu nixerianu declaró l'estáu d'emerxencia
en cuatro estaos del norte y centru del país (Borno, Yobe, Plateau y Níxer),
tres una serie d'atentaos atribuyíos a la organización. Los atentaos #enllargar
a lo llargo de too el mes de xineru de 2012, estendiéndose al Estáu de Kano,
onde se promulgó'l toque de queda.

En 2013 protagonizaron dellos ataques a centros educativos del país africanu,
dexando numberoses víctimes mortales, como nel ataque a una escuela del Estáu de
Yobe de 2013.

En febreru de 2014, nun nuevu ataque, Boko Haram amburó vivos a cerca de 60
estudiantes nuna escuela cristiana.

El 14 d'abril secuestraron más de doscientes moces d'una escuela en Jibik como
parte d'una campaña política escontra la educación occidental de los estaos de
Borno, Yobe y Adamawa. D'elles, 53 neñes pudieron fuxir nos díes siguientes al
secuestru. Toles escueles nel estáu de Borno zarráronse.

El 5 de mayu, el líder del grupu, Abubakar Shekau, reivindicó'l secuestru al
traviés d'un video au afirmaba que diba vendeles nel mercáu y que la educación
occidental tenía de cesar. Una neña raptada nun secuestru anterior, y que pudo
escapar, cuntó que les cautives yeren violaes delles vegaes per día y forzaes a
convertise al islam, y que-yos cortaben el gargüelu si nun lo faíen.

A finales d'agostu de 2014, el líder del grupu anunció la creación d'un
califatu, y llanzó diversos ataques, tomando'l control de la población de Bama,
al norte de Nixeria, nun ataque que causó miles de desplazaos y que dexó
víctimes fatales. Tres d'ello, Boko Haram llegó a remanar dafechu dellos
territorios del nordés de Nixeria, lo que se negó delles vegaes pol gobiernu
d'Abuja; magar ello axencies internacionales y fontes independientes amosaron
que'l grupu llegó a remanar a un grupu de más de 20 ciudaes nixerianes,
alcontraes casi toes elles nos estaos Borno y Yobe.

Tres d'una serie d'alcuentros ente los líderes de los países de la rexón,
Camerún anunció'l 30 de payares de 2014 la formación d'una coalición
internacional escontra'l terrorismu integrada por Benin, Chad, Camerún, Níxer y
Nixeria.

El 3 de xineru de 2015, los terroristes asaltaron una base del exércitu na ciudá
de Baga, consiguiendo prindala al otru día; a lo llargo del mesmu mes de xineru,
la organización empecipió una espansión de los territorios sol so control,
llegando a conquistar en redol al 70% del estáu de Borno. En Borno, les ciudaes
más importantes so poder de los estremistes pa xineru de 2015 yeren Damboa,
Gwoza, Gamboru Ngala, Banki, Bama y Chibok. Nel estáu de Yobe fueron Buni Yadi,
Bokwari, Maza y el sureste de Jiri. A mediaos del mesmu mes Boko Haram atacó una
base militar camerunesa en Kolofata. El 18 de xineru'l grupu crució la frontera
nixerianu-camerunesa, faciendo ataques sobre les llocalidaes de Maki y Mada, nel
distritu de Tourou, nes proximidaes de la ciudá de Mokolo (Rexón del Estremu
Norte), y secuestrando a ente 60 y 80 persones, la mayoría d'elles neños d'ente
10 y 15.

El 4 de febreru l'exércitu de Chad mató a cerca de 200 militantes de Boko Haram
na frontera Nixeria-Chad, como rempuesta a un ataque previu per parte de les
milicies islamistes el día anterior. Pocu dempués Boko Haram llanzó un ataque
sobre la llocalidá camerunesa de Fotokol, asesinando a 81 civiles, al pie de 13
soldaos de Chad y 6 de Camerún. Pela so parte, esi mesmu mes l'exércitu
nixerianu retomó la ciudá de Monguno, causando importantes perdes a los
estremistes, lo que confirmóse por fontes independientes. El 14 de febreru
l'Exércitu de Nixeria al pie de tropes de Camerún, Chad y Níxer, llanzó una
ofensiva pa tomar la área de Sambisa, ún de los centros principales de Boko
Haram, lliberando a un total de 687 muyeres y neños esclavizaes pola
organización.

En marzu de 2015 informóse que Nixeria contratara a cientos de mercenarios
procedentes de Suráfrica y de l'antigua Xunión Soviética pa reforzar la so
ofensiva escontra'l grupu integrista islámicu. Nesi mesmu mes, Boko Haram
perdió'l control de dos llocalidaes importantes, Bama y Gwoza, que taben
consideraes pol exércitu nixerianu como les bases principales del grupu y que
foron retomaes pol exércitu nacional. Tamién otres villes como Damasak foron
retomaes pol exércitu nixerianu mientres la mesma ofensiva. En paralelu a tolo
anterior, el grupu islamista anunció la so integración nel Estáu Islámicu d'Abu
Bakr al-Baghdadi.

A lo llargo d'abril de 2015, les bases de Boko Haram na selva Sambisa foron
atacaes pol exércitu nixerianu, lliberando a en redol a 300 muyeres y neñes. Les
fuerces de Boko Haram retiráronse a los montes Mandara, a lo llargo de la llende
Nixeria-Camerún. A finales d'abril, l'exércitu nixerianu afirmó tomar el control
de la mayoría del territoriu nororiental primeramente en manos de Boko Haram,
sacante la área de la selva Sambisa.

El 15 de xunu hebo un ataque al traviés de dos terroristes suicides na capital
de Chad, N'Djamena, escontra'l cuartel central de la policía, produciendo 27
muertos y cerca de 100 firíos. El gobiernu de Chad atribuyó la responsabilidá
del ataque a Boko Haram, lo que llevó a qu'el 18 de xunu les Fuerces Aérees de
Chad llanzaren ataques escontra les bases del grupu en Nixeria. El 1 de xunetu
produciéronse dellos ataques atribuyíos al grupu na llocalidá nixeriana de
Kukawa, resultando 48 persones asesinaes, produciéndose al día siguientes nuevos
ataques, resultando muertes otres 97 persones. Darréu, el 11 de xunetu,
producióse otru atentáu del grupu escontra un mercáu de la capital chadiana,
causando la muerte de siquier 15 persones.

Pela so parte, l'exércitu nixerianu llevó a cau n'ochobre de 2015 una operación
militar escontra los poblaos de Bulajilin y Manawashe (Estáu de Borno), aínda en
manos de Boko Haram. Tres l'ataque, nel que morreríen una trentena d'islamistes,
recatáronse 338 persones secuestraes: 8 homes, 138 muyeres y 192 neños.
Treslladáronlos a la llocalidá de Mubi.

La Unidá d'Intelixencia Financiera de Nixeria llogró rellacionar el
financiamientu del grupu terrorista por aciu organizaciones musulmanes de
caridá. L'azaque ye ún de los principales medios de financiamientu de la
organización islamista.



https://ast.wikipedia.org/wiki/UNESCO

La United Nations Educational, Scientific and Cultural Organization
(Organización de les Naciones Xuníes pa la Educación, la Ciencia y la Cultura),
o simplemente UNESCO, ye un muérganu especializáu de les Naciones Xuníes. La so
Direutora Xeneral ye Irina Bokova, de nacionalidá búlgara. Fundóse'l 4 de
payares de 1946 col envís de contribuyir a la paz y la seguranza nel mundiu per
aciu del enseñu, la ciencia, la cultura y les comunicaciones. La so sede ta
allugada en París, Francia.

Na educación, esti organismu da prioridá al llogru de la educación elemental
adautada a les necesidaes d'anguaño. Collabora cola formación de docentes,
planificadores ya vivienda, alministradores educacionales y alienda la
construcción d'escueles y dotación de tarecos necesarios pal so desendolque.

La UNESCO tien los sos raigaños en 1942, na Segunda Guerra Mundial, cuando los
países aliaos entaman a aviase p'afitare los sos sistemes educativos en cuantes
remate la guerra. Na Conferencia de Ministros Aliaos d'Educación (Conference of
Allied Ministers of Education, CAME), nel Reinu Xuníu, principien los alderiques
ente países europeos.

Como resultáu, áviase una conferencia de les Naciones Xuníes pa temes
d'educación y cultura, del 1 al 16 de payares de 1945. Cuarenta y cuatro países
aconceyen, de los que trenta y siete deciden fundar la UNESCO. La constitución
de la UNESCO fírmase'l 16 de payares, y venti estaos ratifíquenla un añu
dempués, el 4 de payares de 1946 (Arabia Saudita, Australia, Brasil, Canadá,
Checoslovaquia, China, Dinamarca, Exiptu, Estaos Xuníos d'América, Francia,
Grecia, India, El Líbanu, México, Noruega, Nueva Zelanda, República Dominicana,
Reinu Xuníu, Sudáfrica y Turquía). Pocos díes dempués entama la primer
Conferencia Xeneral de la UNESCO, en París.

Según van normalizándose les rellaciones internacioniales frayaes pola Segunda
Guerra Mundial, más países van incorporándose a la UNESCO: asina, Xapón y la
República Federal Alemana entren en 1951, España en 1953, la URSS en 1956 y los
países africanos xurdíos de la descolonización d'África nos años sesenta.

En 1957, por primer vez un país miembru abandona la UNESCO: el gobiernu de
Sudáfrica alega "interferencies" de la UNESCO nos sos "problemes raciales". En
1994, con Nelson Mandela como presidente, Sudáfrica volverá a inxerise na
UNESCO.

En 1960 llánzase'l primer proyeutu de grandes dimensiones de la UNESCO: la
proteición del templu d'Abu Simbel n'Exiptu y otros 21 monumentos y complexos
arquiteutónicos aceñaos pol aniciu del banzáu d'Asuán.

La Organización de les Naciones Xuníes pa la Educación, la Ciencia y la Cultura
foi fuertemente criticada a lo llargo de la so historia. Los críticos acúsenla
de tomar posiciones contraries a la llibertá de prensa y de mercaos, en
particular pola iniciativa NOMIC que reconocía'l drechu de los estaos a censurar
la prensa. En 1984 Estaos Xuníos abandona la organización en protesta, sicasí,
torna a amecese tres diecinueve años d'ausencia l'1 d'ochobre de 2003.

Ye necesario aclariar, sicasí, que dende otres postures la dixebra d'Estaos
Xuníos de la UNESCO foi lleída como una crítica racista (Informe MacBride), nel
que se plantegaben ciertes midíes pa la "democratización de la comunicación" que
nun conveníen a los intereses de les grandes potencies. Dientro d'esta teoría,
el discursu de William Harley, voceru en miente de comunicación del Departamentu
d'Estáu d'Estaos Xuníos (que xustificabala frayadura de les rellaciones cola
UNESCO y la socesiva retirada de fondos, de magar la supremacía cuantitativa de
países tercermundistes na organización y la supuesta influencia comunista sobre
ellos), sedría solo un encumbrimientu de los verdaderos motivos de la
estratéxica dixebra.

Sigue siendo ciertu que na dómina de los años 1970 y 1980 la organización
recibió delles acusaciones de marafundiar y de corrupción. Posteriormente, baxo
la direición de Federico Mayor Zaragoza y Koichirō Matsuura, la UNESCO foi
recuperando progresivamente'l so esfotu, acabando cola reincorporación d'Estaos
Xuníos en 2003.



https://ast.wikipedia.org/wiki/Suiza

La Confederación Helvética o Suiza (n'alemán Schweiz, n'alemán suizu Schwyz o
Schwiiz, en francés Suisse, n'italianu Svizzera y en romanche Svizra) ye un
Estáu Federal asitiáu nel centru d'Europa ensin salida al mar.

Tien llendes con Alemaña, Francia, Italia, Austria y Liechtenstein. El país tien
una tradición secular de neutralidá política y militar, polo que ye sede de
munches organizaciones internacionales. El so nome ye una derivación del nome
d'ún de los cantones fundadores de la federación, "Schwyz". Ye ún de los países
más ricos y desendolcaos del mundu.

En 1291, patriotes de los tres cantones d'Uri, Schwyz y Unterwalden ficieron la
"Carta de l'Alianza" que los xunió na llucha escontra los Habsburgos (Austries),
quien naquella dómina yeren emperadores del Sacru Imperiu Romanu Xermánicu.
Fechos sobre la independecia suiza pue lleese na obra "Wilhelm Tell" de
Friedrich Schiller, ye perfamosa la cita nesta obra del Práu de Rütli au
s'axuntaben los conxuraos escontra l'emperador. Na Batalla de Morgarten en 1315,
los suizos algamaríen la independencia dafechu col nome de "Confederación
Helvética".

Yá nel Tratáu de Westfalia nel añu 1648, reconocióse la independencia xurídica
de Suiza del Sacru Imperiu Romanu Xermánicu por parte los estaos europeos. Na
dómina de la Revolución francesa foi parte del Imperiu Napoleónicu. Pol Congreu
de Viena de 1815, refizo la so independencia y foi'l momentu que se reconoz la
neutralidá suiza por éstes.

Nel añu 1848, Suiza fizose una constitución confederal, na que la so capital
sedría Berna. Les otres ciudaes candidates yeren Zúrich y Llucerna. Los xeitos
d'esta constitución yeren pola necesidá d'un equillibriu ente los cantones y les
pasaes engarradielles secesionistes de la guerra separatista del Sonderbund
(lliga suiza católica) de 1845.

La igua de la constitución en 1874 foi pergrande y pasóse a un sistema federal
pol establecimientu de compentencies pa la Confederación na materia d'asuntos
llegales, de defensa y comerciu. Dende entos ye continua la meyora política,
económica y social que tevo y tien la sociedá suiza.

Los suizos son perconocíos pola so histórica neutralidá política, qu'entama
dende 1515 tres la derrota escontra Francia na Batalla de Marignano pola
dominación del Milanesáu (anguaño Milán), y pola so non participación millitar
en nenguna de les guerras mundiales. Nel añu 2002, Suiza convirtióse en miembru
plenu de les Naciones Uníes.

El paisax suizu ta encadarmáu polos Alpes, una alta cadena montañosa que crucia
la fastera central y sur del país. Ente los altos picos de los Alpes Suizos ta
El Picu Dufour qu'algama los 4.634 msnm. Nel Picu Dufour atópense numberosos
valles y dellos con glaciares. D'esi llugar surden abondos de los ríos
principales d'Europa, ente ellos el Rin, el Ródanu, el Enu, el Aare y el Tesinu,
ríos que suelen desembocar nalgunos llagos, por exemplu, el Llagu Lemán, el
Llagu de Zurich, Llagu Neuchâtel y el Llagu de Constanza. Éstos y otros llagos
tien el so orixe glaciar y son patrimoniu de la Humanidá.

Nel añu 2007, Suiza tevo una población de 7.554.000 habitantes. Los grupos
étnicos principales son: alemán 65%, francés 18%, italianu 10%, otros (turcos,
africanos, etc.) 6%, retorromanu 1%. Los tres idiomas oficiales son: l'alemán
(faláu pol 63.7%), el francés (faláu pol 20.4%), l'italianu (falaú 6.5%) y el
romanche. La esperanza de vida media ye de 80.6 años. El promediu de fíos por
muyer ye de 1.44. La mestura étnica de Suiza d'anguaño ye la siguiente:

Suiza posee un sistema de gobiernu que se diferencia de munchos vixentes
anguaño, declárase democracia direuta, anque ye más bien una democracia
semidireuta y na práutica sólo dos cantones anguaño caltienen esti sistema.
Convocáronse referendos sobro les lleis más importantes dende la constitución de
1848.

Cualesquier ciudadanu pue oponese a una llei qu'apruebe el parllamentu. Si
yecapaz de recoyer 50.000 firmes escontra dicha llei en 100 díes, tien de
convocase un referendum federal en que los votantes deciden por mayoría simple
si acepten o refuguen la llei.



https://ast.wikipedia.org/wiki/Santiago_Garc%C3%ADa_Granda

Santiago García Granda Verdiciu, Asturies, 1955 ye un químicu físicu español. Ye
rector de la Universidá d'Uviéu dende'l 16 de mayu de 2016.

Ñació en Verdiciu, Asturies, en 1955. Estudió química, llicenciándose en 1980 y
doctorándose en 1984 pola Universidá d'Uviéu. Ente 1985 y 1987 completó la so
formación académica como becariu postdoctoral na Universidá de Nijmegen Holanda
col Profesor Paul T. Beurskens. Especialista en determinación estructural,
cristalografía, difracción y cálculos moleculares, ye expresidente de la
European Crystallographic Association (ECA) onde sirvió dende agostu de 2006, y
apocayá foi escoyíu Ordinary Member del Executive Committee de la International
Union of Crystallography.

Autor de más de 500 artículos científicos y de divulgación científica, dellos
capítulos de llibros y numberoses comunicaciones y ponencies presentaes en
congresos, sobre estudios químico-físicos de nuevos materiales, estructura
molecular, cristalografía, difracción y métodos de cálculu, tien un Índiz H de
44. Ye coautor del programa de cristalografía DirDif citáu más de 3000 vegaes y
lideró más de 30 proyectos d’investigación, nacionales y europeos, contratos con
empreses y proyectos de divulgación científica. Lidera’l Grupu d’Investigación
SYSTAM, del Departamentu de Química Física y Analítica, declaráu Grupu
d’Excelencia del Principáu d’Asturies nel añu 2001. Ye responsable de la
instalación d’infraestructura na Llinia Española del Sincrotrón del ESRF. Dirixó
18 tesis doctorales. La so actividá investigadora foi evaluada positivamente en
5 sexenios y fuéron-y reconocíos 7 quinquenios d’actividá docente.

En 2016 presentose como candidatu a rector de la Universidá d'Uviéu, elecciones
que ganó a José Muñiz. Dende mayu de 2008 hasta abril de de 2012 foi Vicerrector
d’Investigación de la Universidá d’Uviéu, y Secretariu Executivu de la Sectorial
d’I+D de la CRUE. Mientres mas de 35 años de serviciu na Universidá d’Uviéu,
ocupó diversos cargos académicos y responsabilidaes



https://ast.wikipedia.org/wiki/Per%C3%BA

La República del Perú ye un país allugáu na parte occidental d'América del Sur.
Llenda'l norte con Ecuador y Colombia, al este con Brasil y Bolivia, al sur con
Bolivia y Chile y al oeste col Océanu Pacíficu.

Ye un país de gran riqueza cultural y antropolóxica, conocíu sobremanera por ser
el berciu del imperiu inca.

Dende 2002, Perú ta dividíu en 25 rexones, a les qu'hai qu'amestar la Provincia
de Lima, que tien un réxime especial.

Perú ocupa una superficie de 1.285.220 km², y tien 2.414 km de costa. El país ta
allugáu n'América del Sur, ente la llinia del Ecuador y el Trópicu de
Capricorniu. Sicasí la so climatoloxía nun tien en tolos territorios les
carauterístiques de los trópicos lluviosos, al intervenir dos factores
perturbadores, la corriente oceánica d'Humboldt y la Cordillera de los Andes.

Un de los cuatro ríos más grandes del mundu, l'Amazones, naz en Perú, onde
s'axunten el Marañón y l'Ucayali.

Otros ríos importantes son el Tambopata y l'Urubamba. Perú comparte con
Bolivia'l llagu Titicaca, allugáu nos Andes a 3.815 m d'altura d'una superficie
de 8.300 km².

Ente los recursos naturales, alcontramos el cobre, la plata, l'oru, el petroleu,
el fierro, el carbón y los fosfatos. La pesca ye tamién un recursu natural
importante.

Aparte de les inundaciones y los argayos provocaos pol fenómenu d'El Niño yá
mentáu, el país ye propiciu a sufrir terremotos. En cambiu l'actividá volcánica
ye pocu importante.

El territoriu del actual Perú foi l'escenariu onde se desenvolvieron varies
cultures pre-incaiques, como la Chavín, la Mochica, la Nasca la Chachapoyas, la
Huari y la Tiahuanuco. Estes civilizaciones tuvieron gran influencia nos inques,
que crearon el imperiu más importante d'América del Sur, con capital en Cusco.

La llegada en 1532 de Francisco Pizarro punxo fin al imperiu inca en malapenes
tres años, cola batalla de Cajamarca y posterior asesinatu del emperador
Atahualpa.

El sieglu XVII marca l'apoxéu del Perú colonial, cola creación del Virreinatu de
Perú, que comprendía, amás de les audiencies de Lima, Santa Fe de Bogotá, Quito,
Panamá, Chile, Buenos Aires y Charcas. Lima foi nesta dómina un de los centros
de la cultura americana cola creación de la so universidá y de tres colexos
reales. Mines como la de Potosí convirtieron al virreinatu na mayor fonte d'oru
y plata del imperiu español y arriquecieron a la corte colonial.

Nel sieglu XVIII entamó la escayencia de Perú, col restablecimientu del
virreinatu de Nueva Granada (1739) y la creación del de Río de la Plata (1776),
que -y menguaron la importancia de Lima como capital. El fenómenu viose agraváu
poles estroces provocaes por terremotos como'l de 1746. Nesti mesmu sieglu
tienen llugar les revueltes indies de Juan Santos Atahualpa (1742-1756) y Túpac
Amaru (1780)

Perú declarose independiente d'España el 28 de xunetu de 1821, gracies a una
alianza ente los exércitos de José de San Martín y de Simón Bolívar.

Ente 1836 y 1839 Perú y Bolivia axuntáronse nuna confederación que se disolvió
tres d'un conflictu armáu con Chile y Arxentina.

A finales del sieglu XIX, pola mor del Tratáu de defensa mutua robláu con
Bolivia en 1873, Perú viose involucráu na guerra del Pacíficu ente Bolivia y
Chile. Tres d'esta guerra, entamó una época de reconstrucción nacional y de
calma relativa.

Nel sieglu XX, el país conoció golpes d'estáu y una gran inestabilidá económica
y social.

Na década de 1980, tres doce años de réxime militar, Perú volvió a la
democracia. Pero estos años tuvieron marcaos pola agravación de la economía y
les acciones guerrilleres de Sendero Luminoso y del movimientu revolucionariu
Tupac Amaru.

En 1990 la política d'austeridá Alberto Fujimori, elixíu presidente col 62.5 %
de los votos frente a Mario Vargas Llosa, permitió'l crecimientu económicu del
país. La so popularidá medró sobremanera tres de l'arrestu d'Abimael Gumán
Reynoso, cabezaleru de Sendero Luminoso. Pero la corrupción del so gobiernu y
l'autoritarismu lleváronlu a perder el poder en 2000. Sustituyólu l'economista
Alejandro Toledo Manrique en 2001, Alan García Pérez en 2006 y Ollanta Humala en
2011. Sustituyólu l'economista Pedro Pablo Kuczynski en 2016.

En 2004 Perú foi l'anfitrión de la nacencia de la Comunidá Suramericana de
Naciones.

La República del Perú tien una sistema de gobiernu presidencialista, unitariu y
descentralizáu. La so Constitución democrática de 1979 foi suspendida de magar,
el 5 d'abril de 1992, el presidente Alberto Fujimori, col sofitu de les fuerces
armaes, peslló el Congresu bicameral, destituyó a los miembros del poder
xudicial y a los de los organismos autónomos de control del estáu, y asumió
tolos poderes como cabezaleru d'un gobiernu que denomó de Emerxencia y
Reconstrucción nacional. El 22 de payares de 1992 escoyose'l denomáu Congresu
Constituyente Democráticu, que desempeñó les sos funciones hasta xunetu de 1995,
fecha na qu'acababa tamién el mandatu llegal de Fujimori, elexíu el 10 de xunu
de 1990, como presidente. El 31 d'ochobre de 1993, col 52,9% de los votos a
favor y el 47,1% en contra, aprobose en referéndum una nueva Constitución, que
caltién el 65% de los artículos de l'anterior y presenta, como principales
novedaes, la introducción de la pena de muerte pa los delitos de terrorismu, la
posibilidá de reelección presidencial una única vegada y la conformación d'un
congresu unicameral con 120 parllamentarios. Entró en vigor el 1 de xineru de
1994. Esta Constitución foi reformada dempués en 2000, 2004 y 2005. Nuna de les
reformes inclúise la imposibilidá de la reelección presidencial inmediata.

El presidente de la República ye, dende'l 28 de xunetu de 2011, Ollanta Humala.
El presidente del congresu ye Ana María Solórzano y el del conseyu de ministros
Ana Jara. Formen parte d'elli los siguientes ministerios y persones:

La población del país ye, según la estimación pal 2011 del Instituto Nacional de
Estadística e Informática, de 29.797.694 habitantes. Según esi organismu, la
distribución de la población por grupos étnicos nel 2007 yera la que vien
darréu: mestizos, 57,6%; quechuas, 22,5%; blancos, 4,8%; aymarás, 2,7%;
indíxenes de l'Amazonia, 1,7%; negros y mulatos, 1,5%; y xente d'otros grupos
étnicos, 9,1%.

Les mayores ciudaes del país son les que vienen darréu. Toes les cifres
correspuenden a la población del 2007, y la población recoyida embaxu l'epígrafe
Lima compriende la población de la provincia de Lima y la Provincia
Constitucional del Callao:

La cultura popular peruana ye'l resultáu de l'amestadura de diferentes cultures,
principalmente la incaica y la hispánica. Pero esta cultura tamién arriqueció
coles aportaciones d'otros pueblos asentaos nel país a lo llargo de la historia:
africanos, asiáticos y otros países europeos.

Perú cuenta con una de les gastronomíes más variaes del mundu. Por exemplu, na
costa peruana hai más de 2.000 recetes diferentes de sopes, y en tol país
conócense alredor de 250 postres tradicionales. Les causes d'esta gran variedá
son la diversidá xeográfica de Perú, le mezcla de races y cultures y la
adaptación la cocina moderna.

Ente los platos más conocíos de la gastronomía peruana destaquen la pachamanca
na fastera andina y el ceviche na costa.

Les bebíes típiques son el pisco, y la chicha. La principal zona productora de
vinu ye la Rexón d'Ica .

La riqueza cultural de perú vese tamién nes dances y na música. En delles
rexones, como Cusco, la variedá ye tala, que cada pueblu tien el so baille
típicu, na mayoría de los casos d'orixe precolombín.

La marinera, coles variantes de Lima y de Trujillo, ta considerada la danza
nacional de Perú. El huayno (o huayñu ) ye la danza más conocida de los Andes .

Perú ye un país multillingüe. La Constitución reconoz como oficiales l'español,
el quechua, l'aymara y les demás llingües autóctones nes fasteres onde son
mayoritaries. Convien amestar a estes llingües les d'otres comunidaes
d'emigrantes extranxeros asentaos nel país.

La primera muestra de la lliteraria peruana ye la obra dramática Ollantáy,
escrita en quechua y d'autor desconocíu.

Nel sieglu XVII, los Comentarios reales de los incas de Garcilaso de la Vega
l'inca (1539-1616) son una prueba de la mestura entre la tradición autóctona y
la cultura española. Nesti mesmu sieglu, en 1583 ta fecháu'l primer llibru
impresu en Perú.

Nel sieglu XVIII, Pedro de Peralta Barnuevo ( 1663 - 1743) escribió la epopeya
Lima fundada o Conquista del Perú ( 1711) y delles obres de teatru inspiraes de
Corneille, Molière y Calderón.

Na época republicana alcontramos dellos narradores d'ideoloxía conservadora,
como Felipe Pardo y José Antonio de Lavalle qu'evoquen el Perú colonial con una
cierta señaldá. El tratamientu d'esta mesma época tien un calter más irónicu en
Tradiciones peruanas de Ricardo Palma (1835-1919) .

Nel sieglu XX destaquen la figura del poeta César Vallejo (1892-1938) y les de
los autores indianistes Ciro Alegría (1909 - 1967) y José María Arguedas (1911 -
1969).

Ente los narradores contemporáneos, los principales son Julio Ramón Ribeyro
(1929 - 1994), Alfredo Bryce Echenique y Mario Vargas Llosa.

Perú cuenta con importantes recursos naturales. La so economía ta basada na
esplotación de minerales como la plata (tercer productor mundial), el cinc
(cuartu pustu), l'estañu (quintu ) y el cobre (octavu).

En 1983 descubrióse en Camisea (rexón de Cusco ) un importante xacimientu de gas
natural. Esti gas esplótase principalmente pa consumu internu, anque hai un
proyectu de construcción d'un gaseoductu ente Pisco y Chile, que permitiría la
esportación a otros países d'América.

La agricultura ta concentrada mayormente en delles zones fértiles de la costa.
Los principales cultivos son la caña d'azucre y l'algodón. Na sierra destaca la
producción de maíz, cereales , pataques y, en dellos valles, cacáu, té, y café.
La esplotación de la madera y del cauchu na selva vese dificultada pola falta
d'accesos. Na costa destaca tamién l'actividá pesquera, na que Perú ocupa ún de
los primeros puestos a nivel mundial.

Los principales países destinatarios de les esportaciones peruanes son Estaos
Uníos ( 25 % en 1997 ), China ( 8 %) y Xapón ( 7 % ).

Na década de 1990, Perú lliberalizó la so economía y privatizó les empreses
mineres, eléctriques y de telecomunicaciones. Nos caberos años d'esta década, el
país sufrió les repercusiones de la crisis asiática y del impactu del Niño na
agricultura.

Nos últimos años, la economía peruana evolucionó favorablemente cola disminución
de la inflacción y del déficit presupuestariu, l'aumentu de les esportaciones y
l'alza del cursu mundial del oru y del cobre. Sicasí, el crecimientu de la
economía creó pocos empleos y la probitú sigue afectando a bona parte de la
población: según les cifres de 2001, el 54 % de los peruanos viven pembaxo del
nivel de probitú y el 24 % na estrema probitú.



https://ast.wikipedia.org/wiki/Gales

Gales (en galés Cymru) ye una rexón del Reinu Xuníu que s'alluga al oeste de la
islla de Gran Bretaña, onde llenda al oriente con Inglaterra y al occidente
colos mares d'Irlanda y Célticu del Atlánticu. Tien una población total de tres
millones de persones y ye un país billingüe, siendo les sos llingües oficiales
el galés y el inglés.

Ye una de les naciones celtes y tien una identidá cultural de so que surdió tres
la retirada de los romanos de Gran Bretaña. La derrota de Llewelyn por Dubardu I
nel sieglu XIII finó la conquista anglonormanda de Gales y significó el comienzu
de sieglos d'ocupación inglesa. El país incorporóse a Inglaterra pol Estatutu de
Rhuddlan de 1284 y más sero pol Acta de Xunión de 1536, creando la entidá llegal
güei conocida como Inglaterra y Gales. Nel sieglu XIX desendólcose una política
llariega. En 1955 escoyóse a Caerdydd como capital y en 1999 creóse la Asamblea
Nacional de Gales, qu'atiende asuntos internos. El so cabezaleru de gobiernu
ye'l Ministru Principal (First Minister).

La capital y ciudá más grande ye Caerdydd (en inglés: Cardiff), con 320 000
habitantes.



https://ast.wikipedia.org/wiki/Corr%C3%A9u_electr%C3%B3nicu

Corréu electrónicu, o e-mail (anglicismu), ye un serviciu de rede pa unviar y
recibir mensaxes ente usuarios al traviés de sistemes de comunicación
lletrónicos (normalmente por Internet). Esto fai que seya mui útil comparáu col
corréu ordinariu, porque ye más baratu y rápidu.

El nome vien de l'analoxía col corréu postal: los dos sirven pa mandar y recibir
mensaxes, y úsense "buzones" intermedios (sirvidores), au los mensaxes se
guarden temporalmente mientres lleguen al so destín.

Inventólu Ray Tomlinson en 1971. D'aquella ya hubiera un sistema de mensaxería
en cada computadora (que yera compartida por varios usuarios), pero nun había ún
que permitiere unviar mensaxes a otra computadora d'una rede. Tomlinson elixió
l'arroba (@) como divisor ente'l usuariu y la computadora na que s'abelluga la
caxina de corréu porque n'inglés @ dizse "at" (que pue tornase en "en"). Asina,
usuariu@dominiu.com lleeríase usuariu en dominiu.com.

Nos últimos tiempos tán saliendo estremaos tipos d'unvios qu'afecten a la
seguridá/veracidá de la conexón al traviés d'esti mediu. Nesti sen, los medios
más emplegaos son los virus y troyanos y los bulos o engaños; los primeros
infecten los ordenadores al traviés de ficheros unviaos xunto colos mensaxes y
los segundos afecten a la credibilidá de los mensaxes tresmitíos a partir de
terceros na rede. Tamién, cada vegada atópase más corréu publicitariu non
solicitáu o basoria: corréu puxarra o spam.



https://ast.wikipedia.org/wiki/Xuni%C3%B3n_Sovi%C3%A9tica

La Xunión Soviética (Plantía:Lang-ru tr.: Sovietsky Soyuz), oficialmente nomada
Xunión de Repúbliques Socialistes Soviétiques (XRSS, Plantía:Lang-ru tr.: Soyuz
Sovétskij Sotsialistícheskij Respublik; pronunciación ; abreviáu СССР, SSSR) foi
un Estáu federal constitucionalmente socialista qu’esistió n’Eurasia ente 1922 y
1991. El nome empregáu informalmente ente los residentes foi la Xunión (Soyuz).

La Xunión Soviética tuvo un sistema políticu de partíu únicu domináu pol Partíu
Comunista hasta 1990 y anque yera una xunión federal de 15 repúbliques
soviéticas subnacionales, l’Estáu soviéticu foi estructuráu baxo un Gobiernu
nacional y una economía altamente centralizaos.

La revolución rusa de 1917, que provocó la cayida del Imperiu rusu, tuvo como
sucesor al Gobiernu Provisional Rusu, que foi de corta duración, debíu a que los
bolcheviques gañaron la Guerra Civil Rusa y fundaron la Xunión Soviética
n’avientu de 1922 cola fusión de la República Socialista Federativa Soviética de
Rusia, la República Federal Socialista Soviética de Transcaucasia, la República
Socialista Soviética d’Ucrania y la República Socialista Soviética de
Bielorrusia.

Tres el decesu del primer líder soviéticu, Vladímir Lenin, en 1924, Iósif Stalin
acabó ganando la llucha pol poder y dirixió’l país a traviés d’una
industrialización a gran escala con una economía centralizada y, al mesmu
tiempu, con represión política. En xuno de 1941, mientres la Segunda Guerra
Mundial, Alemaña xunto a los sos aliaos invadió la Xunión Soviética, un país col
que firmó un pactu de non-agresión. Cuatro años dempués d’una guerra brutal, la
Xunión Soviética emerxió victoriosa como una de les dos superpotencies del
mundu, xunto a los Estaos Xuníos.

La Xunión Soviética y los sos Estaos satélites d’Europa oriental tuvieron
involucraos na Guerra Fría, que foi una llarga llucha ideolóxica y política
mundial escontra los Estaos Xuníos y los sos aliaos del bloque occidental;
finalmente la XRSS cedió énte los problemes económicos y los disturbios
políticos internos y esternos. Mientres esta dómina, la Xunión Soviética
consiguió ser el modelu de referencia pa futuros Estaos socialistes. Dende 1945
hasta 1991, la Xunión Soviética y los Estaos Xuníos dominaron l’axenda mundial
de la política económica, asuntos esteriores, operaciones militares, intercambiu
cultural, progresos científicos, incluyendo l'entamu de la esploración espacial,
y deportes (incluyíos los Xuegos Olímpicos). A finales de la década de 1980,
l’últimu líder soviéticu Miḥaíl Gorbachov trató de reformar l’Estáu coles sos
polítiques de la perestroika y glasnost, pero la Xunión Soviética derrumbóse y
foi disuelta formalmente n’avientu de 1991 tres el fallíu intentu de golpe
d’Estáu d’agostu. Dempués d’esto, la Federación de Rusia asumió los sos derechos
y obligaciones.

Los llindares xeográficos de la Xunión Soviética variaron conl tiempu, pero tres
les sos postreres anexiones territoriales principales y la ocupación de los
países Bálticos (Lituania, Letonia, y Estonia), del este de Polonia, Besarabia,
y dellos otros territorios mientres la Segunda Guerra Mundial, dende 1945 hasta
la disolución, los llindares correspondieron aprosimádamente a aquellos de la
estinta Rusia Imperial, coles esclusiones notables de Polonia, la mayor parte de
Finlandia, y Alaska.



https://ast.wikipedia.org/wiki/TPA

La Radiotelevisión del Principáu d'Asturies (RTPA) ye un grupu multimedia que
pertenez al Principáu d'Asturies. Ta formáu poles sociedaes Televisión del
Principáu d'Asturies SA y Radio del Principáu d'Asturies SA. Cuenta tamién con
un diariu dixital de noticies: rtpa.es. El so direutor ye Antonio Virgili. Ye
miembru de la Federación d'Organismos de Radio y Televisión Autonómiques,
muérganu qu'agrupa a toles cadenes autonómiques públiques del Estáu español,
cola esceición de la Canal Estremadura.

Tien les sos dependencies nel antiguu conventu de les monxes clarises, na
Universidá Llaboral, en Xixón. El so presupuestu pa 2013 ye de 23 millones
d'euros.

La TPA fizo la so primera emisión en pruebes el 20 d'avientu de 2005 a les 21
hores. El sábadu 7 de xineru entamó les retransmisiones deportives col partíu de
fútbol ente'l Sporting de Xixón y el Racing de Ferrol, anque cola señal que-yos
dio la TVG. Al día siguiente, fizo la so primer emisión propia d'un encuentru de
fútbol, col Marino de Lluanco - Durango dende Miramar, nuna producción
subcontratada a una productora privada.

La principal polémica dende la so puesta en marcha xiró alredor de la emisión de
programes en llingua asturiana. TPA cumplió'l vienres 9 d'avientu del 2011 2.000
díes n'antena dende l'empiezu de les emisiones regulares el 9 de xunu del 2006.
Nesti tiempu, la cadena emitió más de 38.000 hores de programación, de les que'l
4,07% de la programación foi n'asturianu: un total de 1.555 hores y 46 minutos .



https://ast.wikipedia.org/wiki/Mes

Un mes (del llatín mensis) ye caún de los dolce periodos de tiempu, d'ente 28 y
31 díes, nos que se dixebra l'añu. N'asturianu casique tolos meses tienen un
nome de orixe llatín. Asina, marzu yel' mes dedicáu a Marte dios romanu de la
guerra, xunu ye'l mes dedicáu a Juno, febreru debe'l so nome a les Februa nes
Lupercales, el festival de la purificación na Antigua Roma,.. etc. Sicasí, la
cultura popular camudó la mena de nomar dalgunos meses, y asina tenemos que
setiembre curia rellación col mes númberu 7, ochobre col mes nu8, y lo que
tendría de ser los meses 9 y 10 denómense n'asturianu: payares y avientu
respeutivamente.

El porqué setiembre yera'l 7u mes y ochobre l'8u tien l'aniciu en que na dómina
romana, l'añu entamaba en marzu (primer mes). La duración afitóse de mena que
s'intercaltriaren los meses de 30 y 31 díes. Sicasí xunetu y agostu tienen
dambos 31 díes, darréu que como xunetu yera'l mes dedicáu a Xuliu César (na
mayoría de llingües el nome'l mes deriva de Xuliu) y agostu a César Augustu,
camentóse qu'esti últimu nun tenía de ser de menos díes que'l dedicáu a Xuliu
César, y d'esti mou foi febreru'l que quedó con menos díes que los demás.
Asinamesmo, la esistencia de doce meses tien rellación coles doce constelaciones
y cola numberación docenal.



https://ast.wikipedia.org/wiki/Italianu

L'italianu ye una llingua románica, basada na variante toscana, habiendo gran
diferencia ente tolos dialeutos italianos hasta'l puntu de considerar variantes
como'l lombardu, vénetu, sicilianu, etc.. como idiomes propiamente dichos. Dende
esti puntu de vista l'italianu oficial fálenlu como idioma maternu menos de 30
millones de persones.

El toscanu impúnxose tres la reunificación italiana por ser la variante más
prestixosa al escribir Dante, Boccaccio y Petrarca les primeres grandes obres
lliteraries de la península itálica na Baxa Edá Media.

L'italianu fálase n'Italia, u ye idioma nacional, en dos cantones del sur de
Suiza u ye cooficial, y notros munchos países. Destaquen los 4 millones
d'italoparlantes n'Estaos Xuníos.

La consideración de llingua única a tolo que se fala n'Italia ye bien abegoso:
los idiomes descendientes del llatín estrémense en dos grupos: l'oriental,
qu'inclúi al rumanu y aromúnicu (macedorrumanu) y l'occidental, dividíu en
llingües galo-ibériques como'l francés, les demás llingües d'oil, l'occitanu,
francoprovenzal, retorromanu y les llingües galo-italianes (lombardu, piamontés,
vénetu, ligur, etc.) y la rama italo-dálmata, qu'inclúi l'estintu dálmata, el
sicilianu, calabrés, napolitanu y el propiu "italianu" o toscanu. La llinia
divisoria ente galoitalianes y italodálmates ta asitiada xusto nel entamu de la
península cerca de Rímini.

Pola imposición del toscanu, idiomes con antigua tradición lliteraria como'l
vénetu o que gozaron del estatus d'idioma oficial, como'l piamontés nel Reinu de
Piamonte-Cerdeña, la llingua ligur na República de Xénova o'l Napolitanu nel
Reinu de les Dos Sicilies, tan arrequexaos anguaño a la categoría de dialeutos,
magar qu'Italia reconoz como idiomes al sardu y friulián, magar que nenguna
d'estes llingües caben dientro de la rama ítalo-dálmata.



https://ast.wikipedia.org/wiki/Filipines

Les Filipines, oficialmente República de Filipines, ye una nación insular
formada por un archipiélagu de 7.107 islles asitiaes aprosimadamente a 100 km al
sudeste d'Asia, na costa occidental del Océanu Pacíficu. Llenda al este col Mar
filipín, al oeste col Mar de la China Meridional, y al sur col Mar de Célebes.
Al sur alcuéntrense les Moluques y Célebes n'Indonesia, al sudoeste la isla de
Borneo repartida ente Indonesia y Malasia y al norte Taiwán. Les islles
Filipines tan ente los 116° 40' y 126° y 34' E de llonxitú, y 4° 40' y 21° 10' N
de llatitú.

Ye l'únicu país asiáticu nel que la relixón dominante ye'l catolicismu, tando
fuertemente ocidentalizáu. España y Estaos Xuníos que colonizaron
l'archipiélagu, tuvieron cada unu una gran influencia na cultura filipina, una
mecedura d'oriente y occidente.

Estaos Xuníos, depués d'intentar en delles ocasiones comprar les islles, declaró
la guerra a España en 1898, contando cola ayuda de los propios filipinos. Les
conversaciones de paz encumaren col Tratáu de París del 10 d'avientu de 1898,
que puso fin a la guerra hispano-estaunidense.



https://ast.wikipedia.org/wiki/Estrella

Una estrella ye una esfera de plasma autogravitante, n'equilibriu hidrostáticu,
que xenera enerxía nel so interior per aciu de reaiciones termonucleares. La
enerxía xenerada emítese al espaciu en forma de radiación elleutromagnética,
neutrinos y vientu solar.

Les estrelles obsérvense nel cielu nocherniegu como puntos rellumantes,
titilantes por mor de les distorsiones óptiques que produz la turbulencia y les
estremancies de densidá de l'atmósfera terrestre. El Sol, al tar tan cerca,
obsérvase non como un puntu sinón como un discu lluminosu onde la so presencia o
ausencia nel cielu terrestre provoca'l día o la nueche respeutivamente.

Son oxetos de mases pergrandes comprendíes ente 0,08 y 120 mases solares (Msol).
La so lluminosidá tamién tien un rangu mui ampliu diendo dende una diez milésima
a un millón de vegaes la lluminosidá del Sol. El radiu, la temperatura y la
lluminosidá d'una estrella puen rellacionase per aciu de la so aprosimación a un
cuerpu prietu cola siguiente ecuación:



https://ast.wikipedia.org/wiki/Ecuador

L'Ecuador ye un país d'América del Sur, que llenda con Perú y Colombia. Con ésti
últimu país y Venezuela formó parte de la Gran Colombia, hasta 1830.

Ecuador ta en ficies de tresformar les instituciones estatales p'adautales a lo
que se recueye na so Constitución. Ésta foi redactada por una asamblea
constituyente formada, el 29 de payares de 2007, en Montecristi (provincia de
Manabí), y que acabó'l so llabor el 15 de xunetu de 2008. Esi mesmu añu, el 28
de setiembre, el 63,9% de los electores aprobaron, en referéndum, esi nuevu
testu constitucional, que ta en vigor dende'l 20 d'ochobre de 2008. Nella
defínese al Ecuador como un estáu de derechos y xusticia, social, democráticu,
soberanu, independiente, unitariu, intercultural, plurinacional y laicu.

El presidente del país ye Rafael Correa Delgado. Foi elexíu'l 15 de xineru de
2007 pal so primer mandatu, y el 10 d'agostu de 2009 pal segundu. El so
vicepresidente ye Lenin Moreno, y el presidente de l'Asamblea Nacional Fernando
Cordero. El conseyu de ministros fórmenlu los ministros y secretarios con rangu
ministerial que vienen darréu:

Acordies colo que s'establez na nueva constitución los partíos políticos tienen
de reinscribirse obligatoriamente nel Conseyu Nacional Electoral. Los que yá lo
ficieron son:

Ente la bayura d'organizaciones sindicales del país podemos destacar les que
vienen darréu:

La población del país, según el censu de 2010, yera nesa data de 14.483.499
habitantes. Tocántenes a la so distribución por grupos étnicos, según el censu
de 2001 el 77,42% de la población yera mestiza, el 10,45% blanca y el 6,83%
indíxena, con un 5,32% de xente d'otros grupos étnicos non especificaos.



https://ast.wikipedia.org/wiki/Digitalis_purpurea

Digitalis purpurea, de nome común estallu, estallón, estalleta, estallete o
catachu, ye una especie de planta herbal bienal de la familia de les
plantaginacees.

Son natives d'Europa, el noroeste d'África y Asia central y occidental. N'estáu
montés suelse atópase en terremplénes, llenderos montiegos o ente peñascos en
zones montascoses. En países de Suramérica como Chile foi introducida dende
Europa, algamando gran espardimientu na zona sur ente'l Maule y Magallanes,
siendo frecuente en La Araucanía y Los Llagos. Los mapuches conocer como
"chollol-peshquin". En Arxentina dar nes provincies de Jujuy, Neuquén, Ríu Negru
y Tierra del Fueu, ye común atopala más al norte tamién especialmente en
Colombia.

Esta planta atópase de normal en medios montascosos como claros de montes,
marxes de caminos y turries, terremplénes, cantils, ente roques, zones de recién
balta, y polo xeneral, atópase en terrenes húmedos y silícicos (raramente en
terrenes caliares).

N'Europa apaez con mayor frecuencia cerca de carbayos, fayedals y abetos, anque
tamién puede vese con encines y sufreres nel sur de la península ibérica.
Predomina en zones de climes templaos, de solombra o semi-solombra.

La dixital desenvolver nun ciclu de dos años; nel primeru, en granando, produz
namái una roseta de fueyes basales, ovales, dentaes y de llargu peciolu, ente
que mientres el segundu añu desenvuélvese un tarmu llargu (0,50 a 2,5 m) y
cubiertu de fueyes sésiles y rugosas; toles fueyes d'esta planta son
llixeramente pubescentes, dentaes, simples y alternes, col viesu finamente
texturado; fáense más pequeñes escontra'l visu del tarmu.

Les flores formen recímanos colgantes terminales; son tubulares, d'hasta 5 cm de
llargu, con pétalos de color que varia dende'l mariellu pálido hasta'l rosa
intensu pel esterior y púrpura nel interior de la corola. Florien de xunu a
setiembre nel hemisferiu norte, dando llugar depués a una cápsula. La
polinización ye realizada por abeyes. Les granes son esvalixaes pol vientu.

La dixital foi oxetu d'intensu cultivu, y dellos cultivares espublizáronse ente
los xardineros. Alba produz flores de color blancu; Giant Shirley, flores
acampanaes de gran tamañu, con pintes de color purpúreo; Gloxinioides tien
flores de color claru, con marques pintaes nel esterior; Foxy floria dende'l
primer añu, produciendo flores de pequeñu tamañu y color intensu.

L'órganu de la planta utilizáu poles sos virtúes melecinales son les fueyes.
Presenten escasu golor, anque característicu, y un sabor amargoso. Son fueyes
grandes (10-30 x 5-10 cm), ovalanceolaes y con un llimbu irregularmente dentáu.
Son d'un color verde escuru y glabro pol fexe y de un verde ablancazáu y bien
pubescente nel viesu. Presenten nervadura reticulada y bien prominente
(característicu).

Ye por eso que la recueya facer mientres les primeres hores de la tarde, y
recuéyense les fueyes inferiores más sanes y enteres, cuando yá s'empezaron a
abrir les primeres flores de la planta. Otra manera, encamiéntase faer de menos
les fueyes vieyes, de la parte esterna de la roseta basal, según les de la parte
cimera.

Les fueyes tienen de ser rápido desecaes ente 55-60 º C, darréu dempués de ser
recoyíes, pa poder caltener los sos principios activos. Los glucósidos
cardiotónicos son sensibles al calor y el mugor. Un escesu de mugor
desencadenaría unes reacciones enzimáticas que produciríen la perda de
l'actividá farmacolóxica.

La distintiva flor de la dixital - que la so forma, similar a un alferga, dio
llugar al so nome- y los sos fueyes, contienen una poderosa toxina, la
digitalina, qu'afecta'l funcionamientu cardiacu. Desaxeradamente venenoses si
peracábense, l'estractu del principiu activu foi emplegáu como medicación pa la
arritmia y otros defectos cardiacos dende finales del sieglu XVIII.

La digitoxina y la digoxina presentes nes fueyes, flores y granes de la dixital
protexer del ataque de predadores. El so ingesta ye fatal con frecuencia. Actúen
tornando la bomba sodiu-potasiu ATPasa, polo cual amóntase'l calciu
intracelular. Esta medría produz un efectu inotrópico positivu. Tamién se produz
un efectu vagal nel sistema nerviosu parasimpáticu, y por esta razón utilizar na
regulación de les arritmies cardiaques y pa enlentecer les pulsaciones del
ventrículu na fibrilación ventricular. Debíu al efeuto vagal la dixital nun tien
efectividá cuando'l paciente tien el sistema nerviosu simpáticu a la llende, lo
cual ye'l casu de les persones gravemente enfermes.

La tosicidá de la dixital (intoxicación digitálica) ye la resultancia d'una
sobredosificación y produz una visión mariella (xantopsia) y l'apaición de
visión de perfiles desdibuxaos (halos), amás de bradicardia en casos estremos.
Por cuenta de que unu de los efectos secundarios de la dixital ye
l'amenorgamientu del mambís, dellos individuos abusaron d'ella como una ayuda na
perda de pesu.

La dixital ye un exemplu clásicu de droga derivada d'una planta y d'antiguo
usada por herboristas, quien va tiempu que la dexaron d'utilizar debíu al
estrechu marxe de seguridá terapéutica y la dificultá, arriendes d'ello, de
determinar la cantidá de sustanza activo fayadiza nes preparaciones herbales.

Cuando se conoció la utilidá de la dixital na regulación del pulsu, emplegar con
una gran variedá de propósitos, incluyíu'l tratamientu de la epilepsia y otros
desordes, anque anguaño reconocióse que yera un usu desaveniente.

Contién heterósidos cardiotónicos (0,30%) derivaos de la digitoxigenina
(digitoxina y otros), y de la gitoxigenina y gitaloxigenina (gitoxina, etc.).
Flavonoides. Saponósidos.

Digitalis purpurea describióse por Carlos Linneo y espublizóse en Species
Plantarum 2: 621–622. 1753.

El nome de Digitalis purpurea deber a la forma y color de les flores. Asina'l
nome xenéricu de Digitalis provién de la palabra llatina digitus que significa
deu, y purpurea significa lila o purpúreo.



https://ast.wikipedia.org/wiki/%C3%81frica

África ye un continente que llenda al norte col Mar Mediterraneu, al oeste col
Océanu Atlánticu y al este col Mar Bermeyu, l'Océanu Índicu y Asia al traviés de
la canal de Suez.

Na so condición d'ex-colonies, los más de los países africanos caltienen
estreches rellaciones económiques cola Xunión Europea (XE). Creóse una
organización supranacional al estilu de la XE que se noma Xunión Africana.

África ye'l trubiecu de la humanidá y d'ellí remanecen toles especies de seres
humanos que s'espardieron pel restu de continentes.

Los idiomes oficiales son l'inglés, el francés, l'árabe y el portugués en más
d'un país. Los idiomes africanos namái tán reconocíos n'Etiopía (l'amháricu), el
somalín en Somalia, el suaḥili en Kenya y Tanzania, el setswana en Botswana, el
malgaxe na República de Madagascar, y media docena d'idiomes na República
Sudafricana.

La mayor parte del continente profesaba l'animismu, anguaño en retrocesu frente
al islam, que ye mayoritariu nel norte, mentantu que'l cristianismu lo ye nel
sur del Sáhara, con una minoría del xudaísmu y el cristianismu (catolicismu y
protestantismu).



https://ast.wikipedia.org/wiki/Imperiu_brit%C3%A1nicu

L'Imperiu británicu comprendió los dominios, colonies, protectoraos y otros
territorios gobernaos o alministraos pol Reinu Xuníu ente los sieglos XIX y XX.

Mientres les primeres décades del sieglu XX, l'Imperiu británicu tomaba una
población de cerca de 458 millones de persones y unos 31.700.000 km², lo que
significaba aprosimadamente una cuarta parte de la población mundial y una
quinta parte de les tierres emerxíes.

El picu puramente dichu desendolcóse mentanto unos 100 años (el denomáu sieglu
imperial desenvueltu ente 1815 y 1914), al traviés d'una serie de fases
d'espansión rellacionaes col comerciu, la colonización y la conquista, arriendes
de periodos d'actividá diplomática. Probablemente, el puntu de máxima puxanza
imperial pue asitiase ente 1890 y 1920. L'Imperiu facilitó la estensión de la
teunoloxía, el comerciu, la llingua y el gobiernu británicos por tol mundu. La
hexemonía imperial contribuyó al espectacular xorrecimientu económicu del Reinu
Xuníu y al pesu de los sos intereses nel escenariu mundial. Na actualidá, países
que son potencies mundiales o d'una gran importancia política mundial, son
herederos del imperiu británicu: Estaos Xuníos, India, Canadá, Australia,
Sudáfrica o Nueva Zelanda.

El primeru n'usar la espresión «Imperiu británicu» foi'l doctor John Dee,
astrólogu, alquimista y matemáticu de la reina Sabela I d'Inglaterra, 1558-1603.



https://ast.wikipedia.org/wiki/Exiptu

Exiptu, oficialmente República Árabe d'Exiptu (árabe: مصر Miṣr), ye un país al
nordeste d'África, magar qu'inclúi la Península del Sinaí, que ye parte d'Asia.
La mayoría de la población asítiase a lo llargo del ríu Nilu y la mayor parte de
la so superficie ocúpala'l Desiertu del Sáhara cuasi toa ella non habitada. La
capital ye El Cairo (القاهرة).

La riqueza qu'apurría'l fértil llimu tres los hinchentes añales del ríu Nilu, al
pie de l'ausencia de poderosos pueblos pol so aislamientu, por cuenta de que'l
valle del Nilu ta asitiáu ente dos amplies zones desértiques, dexaron el
desenvolvimientu d'una de les primeres y más esllumantes civilizaciones na
hestoria de la humanidá.

Los primeres pobladores d'Exiptu, algamaron les riberes del Nilu, daquella un
conglomeráu de marismes y focu de paludismu, escapando de la desertización del
Sáhara. Les primeres comunidaes fixeron habitable'l país, y arrexuntáronse en
rexones llamaes nomos. Pasáu'l tiempu y tres dómines d'alcuerdos y disputes los
nomos arrexuntáronse en dos proto-naciones, denominaes el'Alto y el Baxu Exiptu
alredor del añu 4000 a.C. Exiptu unifícase alredor del añu 3100 a.C., dende'l
faraón Menes (Narmer nel so nome exipciu).

La hestoria del Antiguu Exiptu estrémase en trés imperios con períodos
entemedios de conflictos internos y dominación por gobernantes estranxeros.
L'Imperiu Antiguu caracterizóse pol florecimientu de les artes y la construcción
d'inmenses pirámides. Mientres l'Imperiu Mediu (2050-1800 a. C.), tres una etapa
de descentralización, Exiptu conoció un períodu de rellumanza na so economía.
Nel Imperiu Nuevu (1567-1085 a. C.) la monarquía exipcia algamó la so edá dorada
conquistando a los pueblos vecinos y espandiendo los sos dominios so la
dirección de los faraones de la dinastía XVIII. La última dinastía foi derrocada
polos perses nel añu 341 a.C., quien de la mesma fueron sustituyíos por
gobernantes griegos y romanos, periodu qu'empezó escontra l'añu 30 a. C. como
resultáu de la derrota de Cleopatra y Marcu Antoniu na batalla d'Actium, que
traxo siete sieglos de paz relativa y estabilidá económica. Dende mediaos del
sieglu IV, Exiptu formó parte del Imperiu Oriental, que se convirtió nel Imperiu
bizantín.



https://ast.wikipedia.org/wiki/Venezuela

Venezuela, oficialmente República Bolivariana de Venezuela ye un país de la
costa norte d'América del Sur. Llenda al norte col Mar Caribe y l'Océanu
Atlánticu, al sur con Brasil, al oeste con Colombia y con Guyana al este.

La República Bolivariana de Venezuela entamó un procesu de refundación
política'l 30 d'avientu de 1999, data na qu'entró en vigor la constitución que
los venezolanos aprobaran en referéndum el 15 d'avientu d'esi añu pa sustituyir
la de 1961. La llamada "Bolivariana" o "La Bicha" pol presidente Chávez tien
nueve títulos, 360 artículos, 18 disposiciones transitories, una disposición
derogatoria y una final. Acordies con ella el Poder Públicu ta integráu polos
poderes Municipal, Estatal (rexonal) y Nacional. El caberu divídese, pela so
banda, en Executivu, Llexislativu, Xudicial, Ciudadanu (que compriende al
Defensor del Pueblu, la Fiscalía Xeneral y la Contraloría) y l'Electoral (formáu
pol Conseyu Nacional Electoral).

El poder executivu exércelu'l presidente de la república, que ye elexíu por
sufraxu universal pa un periodo de seis años. La constitución, que creó la
figura del vicepresidente de la república, nun impide qu'el presidente pueda ser
reelexíu les veces que quiera. El muérganu del poder llexislativu ye l'Asamblea
Nacional, unicameral, con miembros escoyíos con representación proporcional de
la población y, amás, trés diputaos por cada rexón. Los indíxenes tienen
garantizada por llei una representación de polo menos trés lexisladores.
Tocántenes al poder xudicial, el so muérganu cimeru ye'l Tribunal Supremu de
Xusticia, una institución que tien autonomía financiera, alministrativa y
funcional. Una de les sos sales, la Constitucional, resuelve los conflictos que
se deriven de la interpretación de la Constitución.

El poder electoral exércelu'l Conseyu Nacional Electoral como muérganu cimeru
d'una estructura qu'inclúi tamién a la Xunta Electoral Nacional y la Comisión de
Participación Política y Financiamientu. El poder ciudadanu, pela so banda,
exércelu'l Conseyu Moral Republicanu, que ta integráu polos titulares de la
Defensoría del Pueblu, la Fiscalía Xeneral de la República y la Contraloría
Xeneral de la República. Estes instituciones tienen l'encargu de: prevenir,
investigar y sancionar les acciones qu'atenten escontra la ética pública y la
moral alministrativa; vixilar la buena xestión y la llegalidá de les actuaciones
nel usu del patrimoniu públicu; vixilar el cumplimientu del principiu de
llegalidá en toa l'actividá alministrativa del Estáu; promover la educación como
procesu creador de la ciudadanía; y promover la solidaridá, la llibertá, la
democracia, la responsabilidá social y el trabayu.

Tres de la so reelección el 3 d'avientu de 2006 el presidente Hugo Chávez
anunció una reforma d'esta Constitución, y pidió-y a l'Asamblea Nacional
qu'aprobara una llei "habilitante" pa dá-y poderes especiales durante 18 meses.
Mandó tamién nacionalizar la principal empresa de telecomunicaciones del país
(CANTV) y delles empreses elléctriques, amás de les asociaciones con
multinacionales petroleres na Faza Petrolífera del Orinocu. Chávez propuso
modificar 33 artículos de la Constitución, y l'Asamblea, tres d'aldericar un
tiempu, otros 36 más. El nuevu proyectu constitucional foi puestu a referéndum
el 2 d'avientu de 2007 y refugáu pola población. Sicasí el presidente, tres de
reconocer la so derrota, insistió na necesidá de reformes p'avanzar hacia lo
qu'elli llama "socialismu del sieglu XXI".

Nes elecciones municipales y rexonales de 2008, nes que participaron el 65,45%
de les persones con derechu a votar, el Partíu Socialista Xuníu de Venezuela
(PSUV), fundáu por Chávez, sacó cinco millones de votos, algamando la victoria
en 17 de les 22 gobernaciones y nel 80% de los conceyos del país. El 15 de
febreru de 2009 púnxose a referéndum otra vuelta una reforma constitucional,
qu'incluyía'l derechu del presidente a presentase a más d'una reelección. Esta
vez la reforma foi aprobada, lo que-y permitió a Chávez volver a presentase nes
elecciones d'avientu de 2012.

Venezuela tien una superficie de 916.445 km² y pue dividise en 8 rexones
naturales:

Venezuela ye una república federal dividía en 23 estaos, el Distritu Capital
(onde ta la ciudá de Caracas), 72 dependencies federales (islles, isllotes y
cayos). Tamién reclama'l territoriu de la Guayana Esequiba.

Los deportes más practicaos en Venezuela son el béisbol, el baloncestu, boxeo y
el fútbol.



https://ast.wikipedia.org/wiki/Tsunami

Un tsunami (del xaponés «津» tsu, puertu o badea, y «波» nami, fola) o maremotu
(del llatín mare, mar y motus, movimientu) ye un eventu complexu qu'arreya un
grupu de foles de gran enerxía y de tamañu variable que se producen cuando
dalgún fenómenu estraordinariu mueve verticalmente una gran masa de agua. Esti
tipu de foles remueven una cantidá d'agua bien cimero a les foles superficiales
producíes pol vientu. Calcúlase qu'el 90% d'estos fenómenos son provocaos por
terremotos, y nesi casu reciben el nome más correctu y precisu de maremotos
tectónicos».

La enerxía d'un maremotu depende del so altor, del so llargor d'onda y del
llargor del so frente. La enerxía total descargada sobre una zona costera tamién
va depender de la cantidá de picos que lleve'l tren d'ondes. Ye frecuente qu'un
tsunami que viaxa grandes distancies, mengüe l'altor de les sos foles, pero
siempres va caltener una velocidá determinada pola fondura sobre la cual el
tsunami muévese. De normal, nel casu de los tsunamis tectónicos, l'altor de la
onda de tsunami n'agües fondes ye del orde de 1.0 metros, pero'l llargor d'onda
puede algamar dellos cientos de kilómetros. Esto ye lo que dexa qu'inda cuando
l'altor n'océanu abiertu seya bien baxa, esti altor creza en forma abrupta al
menguar la fondura, colo cual, al menguar la velocidá de la parte delantera del
tsunami, necesariamente creza l'altor por tresformamientu d'enerxía cinética
n'enerxía potencial. D'esta forma una masa d'agua de dellos metros d'altor puede
afarar al so pasu escontra l'interior.

Antes, el términu tsunami tamién sirvió pa referise a les foles producíes por
huracán y temporales que, como los maremotos, podíen entrar tierra adientro,
pero éstes nun dexaben de ser foles superficiales producíes pol vientu, anque se
trata equí d'un vientu escepcionalmente potente.

Tampoco se deben confundir cola fola producida pola marea conocida como macareo.
Ésti ye un fenómenu regular y muncho más lentu, anque en dellos llugares
estrechos y de fuerte desnivel pueden xenerase fuertes corrientes.

La mayoría de los maremotos son aniciaos por terremotos de gran magnitú so la
superficie acuática. Por que s'anicie un maremotu'l fondu marín ten de ser movíu
abruptamente en sentíu vertical, de cuenta que una gran masa d'agua del océanu
ye impulsada fora del so equilibriu normal. Cuando esta masa d'agua trata de
recuperar el so equilibriu xenera foles. El tamañu del maremotu va tar
determináu pola magnitú de la deformación vertical del fondu marín ente otros
parámetros como la fondura del llechu marín. Non tolos terremotos so la
superficie acuática xeneren maremotos, sinón namái aquellos de magnitú
considerable con hipocentru nel puntu de fondura fayadizu.

Un maremotu tectónicu producíu nun fondu oceánicu de 5 km de fondura va remover
tola columna d'agua dende'l fondu hasta la superficie. El desplazamientu
vertical pue ser tan solo de centímetros; pero, si producir a l'abonda fondura,
la velocidá va ser bien alta y l'enerxía tresmitida a la onda va ser enorme. Aun
así, n'alta mar la fola pasa casi desapercibida, yá que queda camuflada ente les
foles superficiales. Sicasí, destaquen na apaciguadura del fondu marín, que
ximiélgase en tola so fondura.

La zona más afectada por esti tipu de fenómenos ye'l océanu Pacíficu, por cuenta
de que en él atopa la zona más activa del planeta, el petrina de fueu. Por ello,
ye l'únicu océanu con un sistema d'alertes verdaderamente eficaz.

onde D ye la fondura de l'agua que ta directamente sobre'l sismo y g, la gravedá
terrestre (9,8 m/s²).

A les fondures típiques de 4-5 km les foles van viaxar a velocidaes en redol a
los 600 kilómetru per hora o más. La so amplitú superficial o altor de la cresta
H puede ser pequeña, pero la masa d'agua que ximielguen ye enorme, y pollo la so
velocidá ye tan grande; y non yá eso, pos la distancia ente picos tamién lu ye.
Ye habitual que la llargor d'onda de la cadena de maremotos seya de 100 km,
200 km o más.

L'intervalu ente cresta y cresta (período de la onda) puede durar dende menos de
diez minutos hasta media hora o más. Cuando la fola entra na plataforma
continental, l'amenorgamientu drásticu de la fondura fai que la so velocidá
mengüe y empiece a aumentar el so altor. Al llegar a la mariña, la velocidá
escayería hasta unos 50 kilómetru per hora, ente que l'altor yá va ser d'unos 3
a 30 m, dependiendo del tipu de relieve que s'atope. La distancia ente crestes
(llargor d'onda L) tamién se va estrechar cerca de la mariña.

Por cuenta de que la onda arrobinar en tola columna d'agua, dende la superficie
hasta'l fondu, puede faese l'aproximamientu a la teoría llineal de la
hidrodinámica. Asina, el fluxu d'enerxía Y calcúlase como:

Y = 1 8 d ⋅ g ( 3 / 2 ) ⋅ H 2 ⋅ h ( 1 / 2 ) {\displaystyle Y={\frac
{1}{8}}d\cdot g^{\left(3/2\right)}\cdot H^{2}\cdot h^{\left(1/2\right)}} ,

La teoría llineal prediz que les foles van caltener la so enerxía mientres nun
ruempan na mariña. La disipación de la enerxía cerca de la mariña va depender,
como se dixo, de les característiques del relieve marín. La manera como s'estena
dicha energía enantes de romper depende de la relación H/h, sobre la cual hai
delles teoríes. Una vegada que llega a tierra, la forma en que la fola ruempe
depende de la relación H/L. Como L siempres ye enforma mayor que H, les foles
van romper como lo faen les foles baxu y planu. Esta forma d'estenar la enerxía
ye pocu eficiente, y lleva a la fola a enfusase tierra adientro como una gran
marea.

A la llegada a la mariña l'altor va aumentar, pero va siguir teniendo forma
d'onda plana. Puede dicise qu'hai un tresvase d'enerxía de velocidá a amplitú.
La fola frénase pero gana altor. Pero l'amplitú nun ye abonda pa esplicar el
poder destructor de la fola. Inclusive nun maremotu de menos de 5 m los efectos
pueden ser devastadores. La fola ye muncho más de lo que se ve. Abasna una masa
d'agua enforma mayor que cualquier fola convencional, polo que'l primer impactu
del frente de la onda vien siguíu del emburrie del restu de la masa d'agua
alteriada que prime, faciendo qu'el mar enfusar más y más en tierra. Por ello,
la mayoría de los maremotos tectónicos son vistos más como una poderosa riada,
na cual ye'l mar el qu'anubre a la tierra, y facer a gran velocidá.

Antes de la so llegada, el mar acostuma a retirase a distancies variables de la
mariña, qu'en casu de fondos relativamente planos, puede llegar a dellos
centenares de metros, como una rápida marea baxa. Dende entós hasta que llega la
fola principal pueden pasar de 5 a 10 minutos, como tamién esisten casos nos que
trescurrieron hores por que la marexada llegue a tierra. Dacuando, enantes de
llegar la cadena principal del maremotu, los que realmente van afarar la zona,
pueden apaecer «micromaremotos» d'avisu. Asina asocedió'l 26 d'avientu de 2004
nes mariñes de Sri Lanka onde, minutos enantes de la llegada de la fola fuerte,
pequeños maremotos entraron unos cincuenta metros playa adientro, provocando'l
desconciertu ente los bañistas primero que se-yos echara enriba la fola mayor.
Según testimonios, «viéronse rápides y socesives marees baxes y altes, depués el
mar retirar por completu y solo sintióse l'estrueldu atronador de la gran fola
que venía».

Por cuenta de que la enerxía de los maremotos tectónicos ye casi constante,
pueden llegar a cruciar océanos y afectar a mariñes bien alloñaes del llugar del
socesu. La trayectoria de les ondes puede modificar poles variaciones del
relieve abisal, fenómenu que nun asocede coles foles superficiales. Los
maremotos tectónicos, cuidao que se producen debíu al desplazamientu vertical
d'una falla, la onda que xeneren sueli ser un tanto especial. El so frente
d'onda ye rectu en casi tola so estensión. Solo nos estremos va esleiéndose la
enerxía al curvarse. La enerxía concéntrase, pos, nun frente d'onda rectu, lo
que fai que les zones asitiaes xusto na dirección de la falla veanse
relativamente pocu afectaes, en contraste coles zones que queden barríes de
llenu pola fola, anque éstes asítiense muncho más llueñe. El peculiar frente
d'onda ye lo que fai que la fola nun pierda enerxía por simple dispersión
xeométrica, sobremanera na so zona más central. El fenómenu ye paecíu a una onda
encajonada nun canal o ríu. La onda, al nun poder esvalixase, caltién constante
la so enerxía. Nun maremotu sí esiste, ello ye que cierta dispersión pero,
sobremanera, concentrar nes zones más alloñaes del centru del frente d'onda
rectu.

Na imaxe animada del maremotu del océanu Índicu (diagrama de la onda) puede
reparase cómo la onda se curva pelos estremos y cómo Bangladés, al tar asitiáu
xusto na dirección de la falla quebrada, apenes sufre los sos efectos, ente que
Somalia, a pesar d'atopase muncho más llueñe, cai xusto na dirección de la zona
central de la fola, que ye onde la enerxía ye mayor y caltiense meyor.

El profesor Manuel García Velarde sostien que los maremotos son exemplos
paradigmáticos d'esti tipu especial d'ondes non llineales conocíes como
solitones o ondes solitaries. El conceutu de solitón foi introducíu polos
físicos N. Zabusky y M. Krustal en 1965, anque yá fueren estudiaos, a finales
del sieglu XIX, por D. Korteweg y G. de Vries, ente otros.

El fenómenu físicu (y conceutu matemáticu) de los solitones foi descritu, nel
sieglu XIX, por J. S. Russell en canales d'agua de poca fondura, y son
observables tamién n'otros llugares. Manuel García Velarde diz:

Esisten otros mecanismos xeneradores de maremotos menos corrientes que tamién
pueden producise por erupciones volcániques, deslizamientos de tierra,
meteoritos o españes submarines. Estos fenómenos pueden producir foles enormes,
muncho más altes que les de los maremotos corrientes. Trátase de los llamaos
megamaremotos, términu que, magar nun ye científicu, puede usase de forma pocu
rigorosa pa referise a los maremotos xeneraos por causes non tectóniques. De
toes estes causes alternatives, la más común ye la de los deslizamientos de
tierra producíos por erupciones volcániques esplosives, que pueden fundir islles
o montes enteros nel mar en cuestión de segundos. Tamién esiste la posibilidá de
desprendimientos naturales tantu na superficie como debaxo d'ella. Esti tipu de
maremotos difieren drásticamente de los maremotos tectónicos.

De primeres, la cantidá d'enerxía qu'intervien. Ta'l terremotu del océanu Índicu
de 2004, con una enerxía desenvuelta d'unos 32.000 MT. Solo una pequeña fracción
d'ésta trespasaráse al maremotu. Otra manera, un exemplu clásicu de megamaremoto
sería la esplosión del volcán Krakatoa, que la so erupción xeneró una enerxía de
300 MT. Sicasí, midióse una altitú nes foles d'hasta 50 m, bien cimeru a la de
les midíes polos maremotos del océanu Índicu. La razón d'estes diferencies finca
en dellos factores. Per una parte, el mayor rendimientu na xeneración de les
foles per parte d'esti tipu de fenómenos, menos enerxéticos pero que tresmiten
gran parte de la so enerxía al mar. Nun seísmu (o sismo), la mayor parte de la
enerxía invertir en mover les plaques. Pero, aun así, la enerxía de los
maremotos tectónicos sigue siendo enforma mayor que la de los megamaremotos.
Otra de les causes ye'l fechu de qu'un maremotu tectónicu distribúi la so
enerxía a lo llargo d'una superficie d'agua enforma mayor, ente que los
megamaremotos parten d'un socesu bien puntual y alcontráu. En munchos casos, los
megamaremotos tamién sufren una mayor dispersión xeométrica, debíu xustamente a
la estrema localización del fenómenu. Amás, suelen producise n'agües
relativamente pocu fondes de la plataforma continental. La resultancia ye una
fola con muncha enerxía n'amplitú superficial, pero de poca fondura y menor
velocidá. Esti tipu de fenómenos son increíblemente destructivos nes mariñes
cercanes al desastre, pero esleir con rapidez. Esa disipación de la enerxía non
yá dase por una mayor dispersión xeométrica, sinón tamién porque nun suelen ser
foles fondes, lo cual trai turbulencies ente la parte que bazcuya y la que non.
Eso porta que la so enerxía mengüe abondo mientres el trayectu.

L'exemplu típicu más cinematográficu, de megamaremoto ye'l causáu pola cayida
d'un meteoritu nel océanu. D'asoceder tal cosa, produciríense ondes curves de
gran amplitú inicial, abondo superficiales, que sí tendríen dispersión
xeométrica y disipación por turbulencia, polo que, a grandes distancies,
quiciabes los efectos nun seríen tan dañibles. Una vegada más los efectos taríen
alcontraos, sobremanera, nes zones cercanes al impactu. L'efectu ye
esactamente'l mesmu qu'el de llanzar una piedra a un estanque. Evidentemente,
si'l meteoritu fuera lo suficientemente grande, daría igual qué alloñáu
atopárase'l continente del impactu, pos les foles afarar de toes formes con una
enerxía inimaxinable. Maremotos apocalípticos d'esa magnitú tuvieron de
producise fai 65 millones d'años cuando un meteoritu cayó na actual península de
Yucatán. Esti mecanismu xenerador ye, ensin dulda, el más raru de toos; ello ye
que nun se tienen rexistros históricos de nenguna fola causada por un impactu.

Dellos xeólogos especulen qu'un megamaremoto podría producise nun futuru próximu
(en términos xeolóxicos) cuando se produza un deslizamiento nel volcán de la
parte inferior de la isla de La Palma, nes isla Canaries (cume Vieyu). Sicasí,
anque esiste esa posibilidá (de fechu dellos valles de Canaries, como'l de
Güímar (Tenerife) o'l del Golfu (El Fierro) formar por episodios xeolóxicos
d'esti tipu), nun paez qu'eso pueda asoceder al curtiu plazu, sinón dientro de
cientos o miles d'años. Esta especulación causó una ciertu discutiniu, siendo
tema de discutiniu ente distintos xeólogos. Un maremotu ye un peligru pal llugar
en que s'atope o s'anicie, pero tamién esti fenómenu tien ventayes escontra'l
nuesu planeta.

Caltiénense munches descripciones de foles catastrófiques na Antigüedá,
especialmente na zona mediterránea.

Dellos autores afirmen que la lleenda de la Atlántida ta basada na dramática
desapaición de la civilización minoica qu'habitaba en Creta nel sieglu XVI e.C.
Según esta hipótesis, les foles que xeneró la esplosión de la isla volcánica de
Santorini destruyeron al completu la ciudá de Teras, que s'asitiaba nella y que
yera'l principal puertu comercial de los minoicos. Diches foles llegaríen a
Creta con 100 o 150 m d'altor, afarando puertos importantes de la mariña norte
de la isla, como los de Cnosos. Supuestamente, gran parte de la so flota quedó
destruyida y los sos cultivos malograos pel agua de mar y la nube de cenices.
Los años de hambruna que siguieron debilitaron al gobiernu central, y la
repentina debilidá de los antaño poderosos cretenses dexar a mercé de les
invasiones. La esplosión de Santorini pudo ser bien cimera a la del volcán
Krakatoa.

El Investigadores Antonio Rodríguez Ramírez y Juan Antonio Morales González ,de
los Departamentos de Xeodinámica-Paleontoloxía y Xeoloxía de la Facultá de
Ciencies Esperimentales de la Universidá d'Huelva, estudió abondosos restos de
tsunamis nel Golfu de Cádiz. Estos estudios centráronse nel estuariu del
Tintu-Odiel y nel del Guadalquivir. Les evidencies más antigües correspuenden al
Guadalquivir con un episodiu del 1500-2000 años enantes de nuesa yera, afectando
a árees que falten más de 15 km de la mariña. Nel estuariu del Tintu odiel
apaecen depósitos sedimentarios rellacionaos con tsunamis históricos del
382-395, 881, 1531 y 1755.

Nel 218 a.C. y 210 a.C. hubo un tsunami na península Ibérica. Tomóse'l Golfu de
Cádiz como oxetu d'estudiu principal y llegóse a la conclusión de qu'hubo una
xigantesca rotura d'estratos. Un tsunami faise reconocible poles estroces
impresionantes de los que queden restos detectables sieglos dempués; estos
desastres ambientales de tresformamientu del paisaxe costero al traviés de la
paleogeografía puede reconstruyise. Les ondes de tsunami lleguen a zones onde
nun llega davezu l'agua marino y esos restos son los que prueben eses
catástrofes. Ésta haise rexistráu nel estuariu del Guadalquivir y na área de
Doñana. Depués l'estudiu amplióse a la mariña atlántica y comparóse coles
consecuencies paleoxeográficas producíes nel gran tsunami y terremotu de Lisboa
de 1755.

Esti estudiu señálanos qu'esisten zones predispuestes a qu'haya tsunamis, ye
dicir a sufrir esta espulsión d'enerxía per parte de la naturaleza.

El 8 de xunetu a les 04:45 tola área central de Chile foi remecida por un fuerte
terremotu que causó daños en Valparaíso, La Serena, Coquimbo, Illapel, Petorca y
Tiltil. El tsunami resultante afectó alredor de 1.000 km de mariña. Per primer
vegada na so hestoria, el puertu de Valparaíso foi anubiertu y severamente
estropiáu. Nes partes baxes d'El Almendral toos les cases, fortificaciones y
bodegues fueron destruyíes pol hinchente.[ensin referencies]

El denomináu terremotu de Lisboa de 1755, asocedíu'l 1 de payares de dichu añu,
y al que s'atribuyó una magnitú de 9 na escala de Richter (non comprobada yá que
nun esistíen sismógrafos na dómina), tuvo la so epicentru na falla
Azor-Xibraltar, a 37° de latitud Norte y 10° de longitud Oeste (a 800 km al
suroeste de la punta sur de Portugal). Amás de destruyir Lisboa y faer tremecer
el suelu hasta Alemaña, el terremotu produció un gran maremotu qu'afectó a toles
mariñes atlántiques. Ente treinta minutos y una hora dempués de producise'l
sismo, foles d'ente 6 y 20 metros sobre'l puertu de Lisboa y sobre ciudaes del
suroeste de la península Ibérica mataron a mamplén de persones y destruyeron
poblaciones. Más d'un millar de persones perecieron solamente en Ayamonte y
otres tantes en Cádiz; numberoses poblaciones nel Algarve resultaron destruyíes
y les mariñes de Marruecos y Huelva quedaron gravemente afectaes. Antes de la
llegada de les enormes foles, les agües del estuariu del Tayo retirar escontra'l
mar, amosando mercancíes y cascos de barcos escaecíos que xacíen nel llechu del
puertu. Les foles arrobináronse, ente otros llugares, hasta les mariñes de
Martinica, Barbaos, América del Sur y Finlandia.

El 27 d'agostu de 1883 a los diez y cinco (hora local), la descomanada esplosión
del Krakatoa, que fixo sumir al citáu volcán xuntu con aprosimao'l 45% de la
isla que la allugaba, produció una fola d'ente 15 y 42 metros d'altor, según les
zones, qu'acabó cola vida d'aprosimao 20.000 persones.

La unión de magma escuru con magma claru nel centru del volcán foi lo qu'anició
dicha esplosión. Pero non yá les foles mataron esi día. Enormes tendalaes
piroclásticas viaxaron inclusive sobre'l fondu marín y remanecieron nes mariñes
más cercanes de Java y Sumatra, faciendo ferver l'agua y afarando tou lo
qu'atopaben al so pasu. Coles mesmes, la esplosión emitió a la estratosfera gran
cantidá de aerosoles, que provocaron una baxada global de les temperatures.
Amás, hubo una serie d'erupciones que volvieron formar un volcán, que recibió'l
nome de Anak Krakatoa, esto ye, ‘el fíu del Krakatoa’.

Na madrugada del 28 d'avientu de 1908 producióse un tarrecible terremotu nes
rexones de Sicilia y de Calabria, nel sur de Italia. Foi acompañáu d'un maremotu
qu'afaró dafechu la ciudá de Mesina, en Sicilia. La ciudá quedó totalmente
destruyida y tuvo que ser llevantada de nuevu nel mesmu llugar. Calcúlase que
morrieron cerca de 70.000 persones na catástrofe (200.000 según estimaciones de
la dómina). La ciudá cuntaba entós con unos 150.000 habitantes. Tamién la ciudá
de Regio de Calabria, asitiada al otru llau del estrechu de Mesina, sufrió
importantes consecuencies. Finaron unes 15.000 persones, sobre una población
total de 45.000 habitantes.

Un terremotu nel océanu Pacíficu provocó un maremotu qu'acabó con 165 vides en
Hawái y Alaska. Esti maremotu fixo que los estaos de la zona del Pacíficu
crearen un sistema d'alertes, qu'entró en funcionamientu en 1949.

El 9 de xunetu de 1958, na badea Lituya, al nordés del golfu d'Alaska, un fuerte
sismo, de 8,3 graos na escala de Richter, fixo que se derrumbar prácticamente un
monte enteru, xenerando una paré d'agua que s'alzó sobre los 580 metros,
convirtiéndose na fola más grande de la que se tenga rexistru, llegando a
calificase'l socesu de megatsunami.

El terremotu de Valdivia (tamién llamáu'l Gran Terremotu de Chile), asocedíu'l
22 de mayu de 1960, ye'l sismo de mayor magnitú rexistráu hasta agora por
sismógrafos a nivel mundial. Producir a les 15:11 (hora local), tuvo una magnitú
de 9,5 na escala de Richter y una intensidá de XI a XII na escala de Mercalli, y
afectó al sur de Chile. El so epicentru alcontrar en Valdivia, a los 39,5º de
latitud sur y a 74,5º de longitud oeste; l'hipocentru alcontrar a 6 km de
fondura, aprosimao 700 km al sur de Santiago. El sismo causó un maremotu que
s'arrobinó pel océanu Pacíficu y afaró Filo a 10.000 km del epicentru, como
tamién les rexones costeres de Suramérica. El númberu total de víctimes fatales
causaes pola combinación de terremotu-maremotu envalórase en 3.000.

Nos minutos posteriores un maremotu afaró lo poco que quedaba de pies. El mar
recoyer por dellos minutos y depués una gran fola llevantóse acabando al so pasu
con cases, animales, pontes, botes y, poques gracies, munches vides humanes.
Cuando'l mar recoyó dellos metros, la xente pensó que'l peligru pasara y en
cuenta de alloñar caminaron escontra les sableres, recoyendo pexes, moluscos y
otres borrafes marines. Pal momentu en que se decataron de la gran fola, yá yera
demasiáu tarde.

De resultes del terremotu anició un tsunami qu'afaró con dellos llugares de les
mariñes de Xapón (142 muertes y daños por 50 millones de dólares), Hawái
(61 fallecimientos y 75 millones de dólares en daños), Filipines (32 víctimes y
sumíos). La mariña oeste d'Estaos Xuníos tamién rexistró un maremotu, que
provocó daños por más de mediu millón de dólares estaunidenses.

Un terremotu importante de magnitú 8,1 graos Richter asocedió a les 07:59:4,3
(UTC) el 12 d'avientu de 1979 a lo llargo de la mariña pacífica de Colombia y el
Ecuador. El terremotu y el maremotu asociáu fueron responsables de la
destrucción d'a lo menos seis municipios de pesca y de la muerte de centenares
de persones nel departamentu de Nariño en Colombia. El terremotu sentir en
Bogotá, Pereira, Cali, Popayán, Bonaventura y otres ciudaes y partes importantes
en Colombia, y en Guayaquil, Esmeraldes, Quito y otres partes d'Ecuador. El
maremotu de Tumaco causó, al romper contra la mariña, gran destrucción na ciudá
de Tumaco y les poblaciones d'El Charcu, San Juan, Mosquera y Salahonda nel
Pacíficu colombianu. Esti fenómenu dexó un saldu de 259 muertos, 798 mancaos y
95 sumíos.

Un terremotu asocedíu nes mariñes del pacíficu de Nicaragua, d'ente 7,2 y
7,8 graos na escala de Richter, el 2 de setiembre de 1992, provocó un maremotu
con foles d'hasta 10 metros d'altor, qu'azotó gran parte de la mariña del
pacíficu d'esti país, provocando más de 170 muertos y afectando a más de
40.000 persones, en siquier una ventena de comunidaes, ente elles San Juan del
Sur.

Un maremotu (tsunami) imprevistu asocedió a lo llargo de la mariña de Hokkaido
en Xapón, de resultes d'un terremotu, el 12 de xunetu de 1993. Como resultancia,
202 persones de la pequeña isla de Okushiri perdieron la vida, y centenares
resultaron mancaes. Esti maremotu provocó que delles oficines cayeren en
quiebra, les foles adquirieron un altor de 31 metros, pero namái atacó a esta
isla.

Hasta la fecha, el maremotu más devastador asocedió'l 26 d'avientu de 2004 nel
océanu Índicu, con un númberu de víctimes directamente atribuyíes al maremotu
(tsunami) d'aprosimao 280.000 persones. Les zones más afectaes fueron Indonesia
y Tailandia, anque los efectos destructores algamaron zones asitiaes a miles de
kilómetros: Malaisia, Bangladés, India, Sri Lanka, les Maldivas ya inclusive
Somalia, nel este d'África. Esto dio llugar a la mayor catástrofe natural
asocedida dende'l Krakatoa, en parte por cuenta de la falta de sistemes d'alerta
temprano na zona, quiciabes de resultes de la poca frecuencia d'esti tipu de
sucesos nesta rexón. El terremotu foi de 9,1 graos: el terceru más poderosu tres
el terremotu d'Alaska (9,2) y de Valdivia (Chile) de 1960 (9,5). En Banda Aceh
formó una paré d'agua de 10 o 18 m d'altor enfusando na isla 1 o 3 km dende la
mariña al interior; solo na isla de Sumatra morrieron 228.440 persones o más.
Socesives foles llegaron a Tailandia, con foles de 15 metros que mataron a 5.388
persones; na India morrieron 10.744 persones y en Sri Lanka, hubo 30.959
víctimes. Esti terrible tsunami foi debíu amás d'a la so gran magnitú (9,1),a
que l'epicentru tuvo solu a 9 km de fondura, y el frayatu de la placa tectónica
foi a 1.600 km de llargor (600 km más que nel terremotu de Chile de 1960).

Un temblón destructivu qu'algamó una magnitú de 6,2 MW y 8 na de Mercalli afectó
a les 13.53 hores a la Rexón de Aysén. El fenómenu, que s'estendió por 30
segundos, tuvo llugar nel Fiordu Aysén, 20 km al noroeste de Puertu Chacabuco.
Darréu, producióse un retruque de menor intensidá, que s'estendió por 20
segundos. Produciéronse diversos tipos de remociones en masa en fasteres de les
riberes del Fiordu Aysén, trés de les cualos xeneraron tsunamis que causaron la
muerte de trés persones y la desapaición de siete, y severos daños nes
instalaciones de les salmoneres.

El terremotu de Chile de 2010 foi un fuerte sismo asocedíu a les 3:34:17 hora
local (UTC-3), del 27 de febreru de 2010, qu'algamó una magnitú de 8,8 MW
d'alcuerdu al Serviciu Sismolóxicu de Chile y al Serviciu Xeolóxicu d'Estaos
Xuníos. El epicentru allugar na mariña frente a la localidá de Cobquecura,
aprosimao 150 km al noroeste de Concepción y a 63 km al suroeste de Cauquenes, y
a 47,4 km de fondura so la corteza terrestre.

Un fuerte tsunami impactó les mariñes chilenes como productu del terremotu,
destruyendo delles localidaes yá afaraes pol impactu telúricu. El Archipiélagu
de Juan Fernández, magar nun sentir el sismo, foi impactáu poles marexaes
qu'afararon col so únicu pobláu, San Juan Bautista, na Isla Robinson Crusoe.
L'alerta de tsunami xenerada pal océanu Pacíficu estendióse darréu a 53 países
allugaos a lo llargo de gran parte de la so cuenca, llegando a Perú, Ecuador,
Colombia, Panamá, Costa Rica, la Antártida, Nueva Zelanda, la Polinesia Francesa
y les mariñes de Hawái.

El 11 de marzu de 2011 un terremotu magnitú 9.0 na escala de Richter cuti Xapón.

Tres el sismo xeneróse una alerta de maremotu (tsunami) pa la mariña pacífica
del Xapón y otros países, incluyíos Nueva Zelanda, Australia, Rusia, Guam,
Filipines, Indonesia, Papúa Nueva Guinea, Nauru, Hawái, islles Marianes del
Norte, Estaos Xuníos, Taiwán, América Central, México y les mariñes de América
del Sur, especialmente Colombia, Ecuador, Perú y Chile. L'alerta de tsunami
emitida pol Xapón foi la más grave na so escala local d'alerta, lo qu'implica
que s'esperaba una fola de 10 metros d'altor. L'axencia de noticies Kyodo
informó qu'un tsunami de 4 m d'altor cutiera la Prefectura de Iwate en Xapón.
Reparóse un tsunami de 10 metros d'altor nel aeropuertu de Sendai, na prefectura
de Miyagi, que quedó anubiertu, con foles que barrieron coches y edificios a
midida que enfusábense en tierra.

Finalmente'l tsunami azotó les mariñes de Hawái y tola mariña suramericana con
daños mínimos gracies a los sistemes d'alerta temprano lideraos pol Centru
d'Alerta de Tsunamis del Pacíficu.

Munches ciudaes alredor del Pacíficu, sobremanera en México, Perú, Xapón,
Ecuador, Estaos Xuníos y Chile disponen de sistemes d'alarma y planes
d'evacuación en casu d'un maremotu peligrosu. Diversos instituto sismolóxicos de
distintos partes del mundu dedicar a la previsión de maremotos, y l'evolución
d'éstos ye monitorizada por satélites. El primer sistema, abondo rudimentariu,
pa sollertar de la llegada d'un maremotu foi puestu a prueba en Hawái nos año
veinte. Darréu desenvolviéronse sistemes más avanzaos por cuenta de los
maremotos del 1 d'abril de 1946 y el 23 de mayu de 1960, que causaron una gran
destrucción en Filo (Hawái). Los Estaos Xuníos crearon el Centru d'Alerta de
Maremotos del Pacíficu (Pacific Tsunami Warning Center) en 1949, que pasó a
formar parte d'una rede mundial de datos y prevención en 1965.

Unu de los sistemes pa la prevención de maremotos ye'l proyectu CREST
(Consolidated Reporting of Earthquakes and Seaquakes) (Información Consolidada
sobre Terremotos y Maremotos), que ye utilizáu na mariña oeste estaunidense
(Cascadia), en Alaska y en Hawái pol Serviciu Xeolóxicu de los Estaos Xuníos, la
National Oceanic and Atmospheric Administration (l'Alministración Nacional
Oceánica y Atmosférica de EE. UU.), la rede sismográfica del nordeste del
Pacíficu y otros trés redes sísmiques universitaries.

La predicción de maremotos sigue siendo pocu precisa. Anque puede calculase el
epicentru d'un gran terremotu subacuáticu y el tiempu que puede tardar en llegar
un maremotu, ye casi imposible saber si hubo grandes movimientos del suelu
marín, que son los que producen maremotos. Como resultáu de too esto, ye bien
común que se produzan alarmes falses. Amás, nengunu d'estos sistemes sirve de
protección contra un maremotu imprevistu.

Como yá se mentó, los terremotos son la gran causa de los maremotos. Por que un
terremotu anicie un maremotu, el fondu marín ten de ser movíu abruptamente en
sentíu vertical, de cuenta que l'océanu ye impulsáu fora del so equilibriu
normal. Cuando esta inmensa masa d'agua trata de recuperar el so equilibriu,
xenérense les foles. El tamañu del maremotu va tar determináu pola magnitú de la
deformación vertical del fondu marín. Non tolos terremotos xeneren maremotos,
sinón namái aquellos de magnitú considerable (primer condición), qu'asoceden sol
llechu marín (segunda condición) y que seyan capaces de deformarlo (tercer
condición). Magar cualquier océanu puede esperimentar un maremotu, ye más
frecuente qu'asocedan nel océanu Pacíficu, que les sos marxes son más comúnmente
asientu de terremotos de magnitúes considerables (especialmente les mariñes de
Chile, Perú y Xapón). Amás, el tipu de falla qu'asocede ente les plaques de Naza
y placa suramericana, llamada falla de subducción, esto ye, qu'una placa va
esmuciéndose so la otra, faen más aparente la deformidá del fondu marín y, poro,
el surdimientu de los maremotos.

Un informe publicáu pol PNUE suxure qu'el tsunami del 26 d'avientu de 2004
provocó menos daños nes zones en qu'esistíen barreres naturales, como los
manglares, los petones coralinos o la vexetación costera. Un estudiu xaponés
sobre esti tsunami en Sri Lanka estableció, con ayuda d'una modelización sobre
imaxes satelitales, los parámetros de resistencia costera en función de les
distintes clases d'árboles.

Les marexaes prodúcense davezu pola acción del vientu sobre la superficie de
l'agua, les sos foles suelen presentar una ritmicidad de 20 segundos, y suelen
arrobinase unos 150 m tierra adientro, a lo más total, tal que reparamos nos
temporales o huracán. Ello ye que l'espardimientu vese llindada pola distancia,
de cuenta que va perdiendo intensidá al alloñar del llugar onde'l vientu tar
xenerando.

Les falles presentes nes mariñes del océanu Pacíficu, onde les plaques
tectóniques introdúcense sópito so la placa continental, provoquen un fenómenu
llamáu subducción, lo que xenera maremotos con frecuencia. Derrumbes y
erupciones volcániques submarines pueden provocar fenómenos similares.



https://ast.wikipedia.org/wiki/Sieglu_XIX

El sieglu diecinueve va dende l'añu 1801 hasta'l 1900 dC (nel calendariu
gregorianu). El historiadores, pero, dacuando definen la era histórica d'esti
sieglu como un periodu que va dende l'añu 1815 (congresu de Viena), hasta'l 1914
(empiezu de la Primer Guerra Mundial). Como una alternativa a esta
clasificación, Eric Hobsbawm propunxo una definición llamada Sieglu diecinueve
llargu y que va de los años 1789 al 1914.

Mientres esti sieglu, los imperios español, portugués y otomanu empiecen a
esmorecer, y lo Sacru Impere Romanu y el imperiu Mogol sumen definitivamente.

Dempués de les guerres napoleóniques, la imperiu Británicu tresformar na primera
superpotencia (o máxima potencia mundial), y pasa a controlar territorios
qu'entienden la cuarta parte de la población mundial y la tercer parte de la so
área terrestre, poniendo en práctica la llamada Pax Britannica.

El esclavitú sumió en gran midida en tol mundu. La electricidá, el aceru y el
petroleu empecipiaron la segunda revolución industrial (1870-1914)|, que va
dexar a Alemaña, Xapón y los Estaos Xuníos de convertise en grandes poderes, que
nun tardaron a intentar construyise imperios propios. Rusia y la Dinastía Qing
en China fracasaron nel so intentu de caltenese nel mesmu nivel que los sos
rivales, lo cual traxo los dos imperios a sufrir intensos periodos de baturiciu
social.

Nel sieglu XIX foi notable la fundación de ciudaes na América del Norte y
Australia que güei tán ente les más importantes de los sos países. Chicago y
Melbourne nun esistíen n'empiezos del sieglu XIX, pero crecieron hasta
tranformarense nes 2as más grandes de los Estaos Xuníos y del Imperiu Británicu,
respectivamente, enantes del final del sieglu. Aprosimao 70 millones de persones
dexaron la Europa mientres el sieglu XIX, la mayoría emnigró escontra los EEXX.

El sieglu tamién marcó'l fin de la ocupación Otomana nos Balcanes, y la creación
de Serbia, Bulgaria, Montenegro y Rumanía como resultáu de la Segunda Guerra
Rusu-Turca, la que pela so vegada asocedió a la Guerra de Crimea.

El desenvolvimientu de medicina rellaciónase directamente colos fenómenos
migratorios, los hacinamientos nes ciudaes y les precaries condiciones de vida
de la clase trabayadora propios de la Revolución Industrial. La so consecuencia
foi la proliferación d'enfermedaes infeicioses (sífilis, tuberculosis) o
rellacionaes cola mala alimentación (pelagra, raquitismu, escorbuto). Estes
problemátiques son cruciales pa entender l'orixe de la medicina social de Rudolf
Virchow y la nacencia del sistema de salú pública de Edwin Chadwick que daríen
llugar a l'actual medicina preventiva. La mesma Revolución Industrial, col
agregáu de les numberoses guerres y revoluciones, xeneraríen un desenvolvimientu
científicu xeneralizáu que contribuyiría na instauración de condiciones
técniques pal trunfu de la asepsia, de la anestesia y la ciruxía.

Les revoluciones burgueses, promotores de ciudadanos llibrepensadores, constrúin
una nueva medicina científica y empírica, desligada de lo místico y artesanal.
Rematar cola opresión de los vieyos cánones éticos del absolutismu y el
catolicismu instaurando nuevos cánones, nuevos calendarios. El sieglu XIX va ver
nacer la medicina esperimental de Claude Bernard, la teoría de "Omnia cellula a
cellula" de Rudolf Virchow, la teoría microbiana, la teoría de la evolución de
les especies de Charles Darwin, y la xenética de Gregor Mendel.



https://ast.wikipedia.org/wiki/Princip%C3%A1u_d%27Asturies

El Principáu d'Asturies (Principao d'Asturias en gallego-asturianu, Principado
de Asturias en castellanu) o simplemente Asturies ye una comunidá autónoma
uniprovincial d'España. Asítiase nel noroeste de la Península Ibérica llendando
al norte col mar Cantábricu, al oeste con Galicia, al este con Cantabria y al
sur con Castiella y Lleón.

Recibe'l nome de Principáu por razones históriques, al ostentar l'herederu de la
Corona d'España'l títulu nobiliariu de «Príncipe d'Asturies».

Asturies tien una población, en retrocesu, de 1.081.487 habitantes repartíos per
un territoriu de 10.603,57 km² dividíu alministrativamente en 78 conceyos. La so
capital ye la ciudá d'Uviéu, mentes que Xixón ye la llocalidá más poblada. Otros
conceyos con gran población son Avilés, Siero, Mieres o Llangréu.

Asturies según el so Estatutu d'Autonomía ta considerada comunidá histórica nel
so artículu 1. Poseye un muérganu d'autogobiernu d'orixe medieval llamáu Xunta
Xeneral fundáu nel añu 1388, como consecuencia de la so tresformación en
Principáu por orde de Xuan I de Castiella. Tamién poseye dos idiomes propios,
l'asturianu y el gallego-asturianu, llingües que, nun siendo consideraes
oficiales, cuenten con un estatus xurídicu de proteición.

El términu Asturies, vien dau pol nome de los sos antiguos pobladores, los
ástures, primitivos habitantes de les ribes del ríu Ástura (l'Esla) hasta la
dominación romana. El nome d'Ástures englobaba non solo a los de la Meseta
(cismontanos) sinón tamién a la xente del norte (tresmontanos).

Ye bien dable que l'etnónimu Ástures designare nun principiu a una de los
munches tribus que más tarde pasaren a definir un conxuntu de xentilidaes baxo
un mesmu nome por asemeyu, como asina asocedió ente los Galaicos colos
Kallaekos. De toles maneres, nun paez haber dulda que los Stures tomaren el nome
del ríu qu'habitaben, el Stura (Esla).

La etimoloxía rellaciona Astura cola raíz pie (protoindoeuropéu) *Steu-r
(Pokorny: 1004-1010) "ampliu, enancháu" qu'aplicao a una corriente fluvial
pudiere significar tamién "pasu abegosu". Amás de ser un axetivu afayadizu pa
designar al ríu más importante del territoriu ástur, nun ofrez oxeción
llingüística nenguna. Ye propio del celta camudar el diptongu ie *Eu, primero en
*Ou, y dempués en *U (Teutates > Touta > Tutatis). Y una bona prueba d'ello
dánosla Estrabón cuando trescribe'l nome antiguu na forma Astoures.

El raigañu caltiénse nel sánscritu Sthūrá "enancháu, trupu"; avésticu Stūra
"ampliu, enancháu, llargu"; xermanu Stūr "ampliu"; islandés Stūra y les más
variaes formes del alemán y anglosaxón Stieren, Stiuri, Stiura, Stiure, Steuer,
Stēor, etc. Y, magar que nun s'afayen fácilmente vocablos derivaos d'esta raíz
nes llingües celtes de güei, tuvo de ser d'usu común nel galu, darréu la bayura
d'hidrónimos conseñaos: na Bretaña, Pliniu glosa'l Stur y un Sturia na boca
l'Elba. Na Galia Cisalpina asitiábase la tribu de los esturos y un ríu Stura.

Anguaño trés ríos en Kent, Suffolk y Dorset, llámense Stour, amás del Esla en
Lleón (Astura) y un regatu de nome Astuera en Llastres (Colunga).

Suxeríerase otra hipótesis: Astura pue remanecer del euskera: asturu (suerte),
aztikeria (maxa), aztura (vezu), o asta y ura (peña y agua respeutivamente), y
en tal casu sedría orixinalmente una designación de los vascones pa los celtes o
la rexón qu'ocupaben.

El mesmu hidronímicu Ástura documéntase como Estola nel oriente d'Asturies nun
escritu de 1147 pa referise al ríu Seya, al que los romanos llamaríen
simplemente como fluvium.

Ocupada por grupos humanos dende'l Paleolíticu Inferior, nel superior Asturies
carauterizóse poles pintures rupestres de la so rexón oriental. Nel Mesolíticu
desendolcóse una cultura orixinal, l'asturiense, introduciéndose darréu la Edá
de Bronce identificada polos sos megalitos y túmulos. Na Edá de Fierro, el
territoriu tuvo sometíu a la influyencia cultural celta. Con raíces na tradición
llocal del Bronce Final Atlánticu, desenrolláronse un conxuntu de comunidaes que
construyiríen y habitaríen en castros. Estes poblaciones evolucionaríen
llocalmente a lo llargo de tol primer mileniu enantes de la nuesa era, hasta
l'arribada de los romanos al Noroeste peninsular, que percibiríen a diches
poblaciones como parte d'una materialidá étnica (los ástures) que nun
correspondería cola realidá, ya que difícilmente eses comunidaes caltendríen una
conciencia clara de pertenencia a una estructura socio-política más allá
d'entidaes llocales, comarcales, estructuraes n'unidaes territoriales como
valles o cuenques fluviales.

La conquista romana ente'l 29 e.C. y el 19 e.C., fadría entrar a Asturies na
Historia. Nesti periodu romanu destaquen les esplotaciones auríferes realizaes
pol Estáu Romanu, col oru del occidente asturianu como centru del esquema
territorial n'época alto-imperial. La esplotación minera decayería nos sieglos
II-III d.C., en favor de les mines romanes de la rexón de la Dacia, conquistada
pal Imperiu entóncenes. L'otru esquema complementariu d'estos momentos sedríen
les esplotaciones agropecuaries; les villes romanes como les de Veranes (Xixón)
o Memorana (Ḷḷena), amás del surdimientu de núcleos fortificaos como Sessio
(Xixón).

Tres más d'un sieglu ensin presencia forana, los suevos y los visigodos ocuparon
el territoriu nel sieglu VI, anque'l so grau d'influyencia cultural y política
ye tovía discutíu ente los historiadores. L'abanicu va ente los que defenden la
independencia dafechu del Reinu de Toledo hasta los que falen d'una total
visigotización. Magar, les escavaciones arqueolóxiques más recientes faen
suponer la presencia d'una estructura política indíxena estable dende mediaos
del sieglu VII, dando mayor verosimilitú a la postura primera. Nel sieglu VIII
nel contestu de la conquista musulmana de la Península Ibérica Asturies amuésase
como un área de difícil penetración y influyencia, si bien el grau de presencia
musulmana tamién ye un tema debatíu. Acordies col mitu, establezse en 722 la
independencia del Reinu d'Asturies tres la victoria de Pelayu na batalla de
Cuadonga. De magar entós, esti reinu escomienza la so espansión, incorporando
baxo la so órbita'l desiertu demográficu dende'l ríu Eo hasta'l Dueru, creando
per esti periodu un arte propiu, l'arte asturianu, estendíu pelos sos dominios,
hasta'l sur de Galicia. Nel sieglu X el centru de poder treslládase dende Uviéu
a Lleón, dando llugar al Reinu de Lleón. Dende esi momentu l'aislamientu
favorecíu pola Cordelera Cantábrica, el treslláu de los centros de decisión del
Reinu y el movimientu de la frontera colos reinos de taifes d'al-Ándalus fai que
les referencies históriques seyan escases. Tres la rebelión del fíu d'Enrique II
de Trestámara, créase'l Principáu d'Asturies. Hebo dellos intentos
d'independencia, los más conocíos fueron los del conde Gonzalo Peláez o la reina
Urraca, qu'inda consiguiendo importantes victories al final fueron derrotaos
poles tropes de Castiella.

Nel sieglu XVI algamó pela primer vegada los 100.000 habitantes, duplicándose
cola llegada del maíz americano nel sieglu siguiente.

El 8 de mayu de 1808, la Xunta Xeneral del Principáu d'Asturies declárase
soberana y declára-y la guerra a Francia, siendo la primer institución d'España
en refugar la invasión. Asturies solicida ayuda a Inglaterra de manera oficial,
unviando emisarios a esti país. Nesi momentu fórmense cuerpos militares propios
como'l Reximientu de Candás y Lluanco. El 1 de xineru de 1820, l'oficial Rafael
de Riego, oriundu de Tuña (Tinéu), sublévase en Cádiz proclamando la
Constitución de 1812.

Dende 1830 entama la esplotación del carbón, aniciando la revolución industrial
nel país, especialmente na zona centru del Principáu. Más tarde establécense
otres industries siderúrxiques puxantes en La Felguera, Mieres y Xixón nel
sieglu XIX, y n'Avilés na segunda metá del XX, arriendes de la industria naval
dende'l XIX.

El 6 d'ochobre de 1934 la cuenca minera entama un alzamientu revolucionariu
contra'l gobiernu de la CEDA recién constituyíu, dalgo qu'entendíen como un
avance del facismu n'España y el so cabezaleru José María Gil Robles yera
consideráu por munchos como'l «Hitler» español. La Revolución de 1934 duró 14
díes, siendo reprimida duramente pol exércitu de la República Española. Nel
corriente d'esta sulevación minera proclámase la República d'Obreros y
Campesinos d'Asturies.

Na revolución d'ochobre, protagonizada polos mineros de les Cuenques, Uviéu
queda afarada en bona parte: lleguen a quemase, ente otros edificios, el de la
Universidá, atacáu polos revolucionarios, que cuntaba con una biblioteca na que
guardaba fondos bibliográficos de valor estraordinariu que nun se pudieron
recuperar, o'l teatru Campoamor, nesti casu prendíu poles fuercies
gubernamentales. La Cámara Santa na Catedral, foi dinamitada, anque pudieron
salvase les sos ayalgues.

El 18 de xunetu de 1936, col xeneral Francisco Franco Bahamonde como cabezaleru,
una parte del exércitu español sulevóse contra'l Gobiernu de la II República,
dando empiezu a la Guerra Civil. N'Astuties el conflictu divídese en dos bandos,
al sumase Uviéu al güelpe d'estáu del 18 de xunetu.

El 24 d'agostu de 1937 proclámase en Xixón el Conseyu Soberanu d'Asturies y
Lleón, presidíu pol dirixente sindical y socialista Belarmino Tomás que llegó a
solicitar l'ingresu na Sociedá de Naciones. El 20 d'ochobre de 1937 acaba'l
conflictu cola victoria de les tropes nacionalistes nel frente norte, y l'exiliu
de los miembros del Conseyu Soberanu.

Nos años 60 y 70, nel términu d'una dura represión a lo llargo de los cuarenta
años de dictadura franquista, la política proteicionista fadría d'Asturies la
sesta provincia más rica d'España, propiciao tamién poles nacionalizaciones de
la minería, siderurxa y del sector naval. Nel añu 1974 apaez el llamáu
surdimientu, época de renacencia cultural y llinguística asturianes promovida
por organizaciones asturianistes como Conceyu Bable, al tiempu qu'esporpollaba
movimientu autonomista. En 1979 recupérense los ayuntamientos democráticos y en
1982 concédese l'Autonomía. Destaca tamién la influyencia escasa del
asturianismu políticu, encabezada entóncenes pol Partíu Asturianista, que solo
algamó representación na Xunta Xeneral en dos ocasiones (III y IV llexislatures)

Fuertemente afeutáu pola reconversión industrial de la década de 1990, el
Principáu tenta güei de potenciar los sos recursos paisaxísticos y naturales con
vistes al sector turísticu.

Asturies tien una superfície aproximada de 10.603,57 km². Llenda al norte col
mar Cantábricu, al oeste con Galicia, al sur cola provincia de Lleón y al este
con Cantabria. La so situación xeográfica favoreció un aislamientu históricu
cola Meseta y un acercamientu de les rellaciones mercantiles y de comunicación
col llamáu Arcu Atlánticu.

Cerca del 73% del territoriu asturianu dedícase a superficie forestal; el 24,7%
a cultivu y paciones y el 2,27% a aries urbanes o d'usu artificial del suelu.

Tres la muerte del rei Pelayo (737), el territoriu asturianu algamaba cásique'l
d'anguaño.

Ye nel llibru Liber Testamentorum pelayanu del sieglu XII, onde se define'l
territoriu de la provincia asturiense del Reinu de Lleón:

Intra fines asturiarum a pirineis montibus usque in ora maris a flumine magno
quod dicitur Ove usque in flumin quod dicitur Deva

(Según elli, el territoriu asturianu defínese ente los montes cantábricos y la
mar, y dende'l ríu Eo fasta'l ríu Deva).

Nos más de los mapes cartográficos fechos del sieglu XVI endelantre vese una
división alministrativa doble: les Asturies d'Uviéu y les Asturies de
Santillana. La d'Uviéu tenía la llende occidental nel ríu Eo, mentes que pela
parte oriental llegaba hasta'l ríu Seya onde entamaba l'Asturies de Santillana
que llegaría hasta cerca de Santander (San Andero), perteneciendo al territoriu
de Vizcaya nun primer momentu, y constituyendo llueu xunto con Laredo, Santoña y
Cabezón de la Sal el territoriu de les Cuatro Villes d'onde surdirá Cantabria.
Pel sur les Asturies llendaben cola Cordelera Cantábrica.

Nel mapa cartográficu editáu en 1700 por Charles Hubert (primer xeográfu del rei
d'España) entama a nomase Principáu d'Asturies tando entovía dividíu na Asturies
d'Uviéu y l'Asturies de Santillana.

De magar 1835 cola división provincial a imitación de la francesa dibúxase la
contorna d'anguaño. Dende esti momentu desapaez de la cartografía l'Asturies de
Santillana pasando esi territoriu dende'l ríu Deva a la Provincia de Santander.

Güei'l territoriu asturianu asítiase na zona templada del hemisferiu norte, nel
norte de la Península Ibérica, ente los 43º y los 42º de llatitú norte y los 4º
y los 7º de llonxitú oeste.

Dientro del relieve asturianu estrémense dos unidaes d'importancia desigual: la
rasa llitoral (10% del territoriu) y el Macizu Asturianu.

El complexu Nalón-Narcea, que riega la parte central d'Asturies ye'l de mayor
estensión llonxitudinal y tamién el más caudalosu; el ríu Nalón naz nel puertu
de Tarna, treviesa'l valle de Llangréu y pasa pel conceyu d'Uviéu, recoyendo les
agües del Caudal y del Nora; na redolada de Pravia, axúntase'l Narcea, hasta
aportar al Cantábricu, formando, al morrer, la ría de San Esteban de Pravia. El
ríu Navia, que naz na provincia de Lugo, riega'l postreru occidental d'Asturies
y termina'l so percorríu na villa que lleva'l so nome, formando una pequeña ría
na so boca. El ríu Seya, el más representativu del oriente asturianu, naz nel
macizu de los Picos d'Europa y tres recibir aportaciones de los ríos de monte y,
dempués, del Piloña y del Zardón, muerre, formando ría, a l'altura de Ribeseya.
Rexistren un caudal mediu como consecuencia de les precipitaciones abondantes.
La direición dominante de los cursos fluviales (Eo, Navia, Sella, Deva...) ye
Sur-Norte, sacantes el Nalón, que presenta una direición SE-NO.

- Los llagos y llagunes asturianos son pequeños y poco abondantes, la zona de
mayor abondancia llacustre alcuéntrase nos conceyos de Cangas del Narcea,
Somiedu (El Ḷḷau del vaḷḷe ye'l mayor d'Asturies) y área del monte de Cuadonga.
Los más son d'orixe glaciar, ocupando sectores de valle d'antiguos circos; otros
tienen el so orixe en depresiones o na alimentación de dalgún ríu soterrañu o
nel desxelu.

El clima xeneral n'Asturies ye oceánicu, con precipitaciones abondoses repartíes
a lo llargo del añu y temperatures seles tanto n'iviernu como en branu. Debío a
lo accidentao de la xeografía asturiana hai infinidá de microclimes, de los que
se podríen distinguir trés:

El Plan d'Ordenación de los Recursos Naturales d'Asturies (PORNA) estableció nel
añu 1994 (como desenrollu de la llei de mayu de 1991) la proteición de los
diferentes espacios naturales del país. Esta llei de proteición autonómica ye'l
desenrollu autonómicu de la llei estatal de proteición y conservación de los
espacios naturales, flora y fauna. Esisten n'Asturies cinco parques naturales:
el Parque Natural de Las Ubinas-La Mesa, el Parque Natural de Ponga, el Parque
Natural de les Fontes del Narcea y del Ibias, el Parque Natural de Redes y el
Parque Natural de Somiedu; asina como un parque nacional, el de los Picos
d'Europa.

Asturies exerce'l so autogobiernu que la constitución española-y garantiza como
comunidá autónoma. La norma institucional básica ye l'Estatutu d'Autonomía.
D'acuerdu con ello, el Principáu d'Asturies ta formáu por una serie
d'instituciones de gobiernu, ente elles:

Arriendes d'estes instituciones, esisten otres instituciones creaes pol mesmu
Estatutu. Esti ye'l casu de la Sindicatura de Cuentes, muérganu de garantía y
control al que-y correspuenden les funciones de fiscalización de l'actividá
económico-financiera del sector públicu d'Asturies.

La institución máxima del poder xudicial n'Asturies recái sobre'l Tribunal
Superior de Xusticia. Les sos competencies inclúin toles instancies y graos,
sacante los recursos de casación y revisión, nos órdenes civil, penal y social;

los recursos que se deduzan contra los actos y disposiciones de les
alministraciones públiques, nos términos qu'estableza la Llei Orgánica del Poder
Xudicial, nel orde contencioso-alministrativu; y les cuestiones de competencia
ente muérganos xudiciales n'Asturies.

El Conseyu de Gobiernu ye una entidá integrada na estructura gubernativa
asturiana. La so capital y sede ye la ciudá d'Uviéu. El primer Presidente
d'Asturies ente 1982 y 1983 foi Rafael Fernández Álvarez, del PSOE, que foi
siguío por Pedro de Silva hasta 1991. Ente 1991 y 1995 tenemos una continuación
de gobiernos socialistes encabezaos por Juan Luis Rodríguez-Vigil primero y
Antonio Trevín dempués. Ente 1995 y 1999 Sergio Marqués ye escoyíu presidente na
única etapa de gobiernu del PP n'Asturies. El so sucesor, Vicente Álvarez Areces
consigue caltenese nel gobiernu ente 1999 y 2011, siendo'l presidente asturianu
con más años nel poder. En 2011 gana les eleiciones Francisco Álvarez Cascos, de
FAC, viéndose obligáu a repetir los comicios en 2012 y faciéndose col gobiernu
del Principáu -hasta güei- Javier Fernández, del PSOE.

Asturies nun poseye una policía autonómica, pero sí cuenta con una Unidá de
Policía Ascrita dende payares de 2006, encargada de la custodia d'edificios
públicos, la escolta de personalidaes, la coordinación y control de les
funciones de seguranza conseñaes a les empreses de seguranza privada y la
inspeición y control del xuegu.

La bandera, cola Cruz de la Victoria en mariellu sobre fondu azul. De los brazos
de la cruz cuelguen les lletres griegues alfa mayúscula y omega minúscula. Surde
gracies al ilustráu Xovellanos na época de la invasión napoleónica, cuando la
Xunta Xeneral del Principáu d'Asturies declárase soberana y crea un exércitu pa
responder a los invasores. A principios de sieglu XX, Fernán Coronas da-y el
nome d'Azuleste.

L'himnu oficial ye l'Asturies, Patria querida, escrita por Ignacio Piñeiro, un
músicu cubanu que fixo'l cantar pa homenaxar a so padre, que yera asturianu y
volviere a Asturies pa morrer. Albídrase que la melodía foi adaptada d'una que
cantaben los mineros silesianos que diben a trabayar a a les mines de la cuenca
del Caudal a principios del sieglu XX. Adoptóse oficialmente'l 27 d'abril de
1984.

El Día d'Asturies ye la xornada festiva del Principáu. Celébrase'l día 8 de
setiembre. Coincide cola festividá de la Virxe de Cuadonga, patrona d'Asturies.
Establecióse oficialmente'l 16 de xunu de 1980, anque dempués d'un llargu
discutiniu arroxáu polos partidarios del 25 de mayu, que víen al 8 de setiembre
como un día relixosu y inconexu cola formación del Reinu d'Asturies.

A efeutos alministrativos, el Principáu d'Asturies ta dividíu en 78 conceyos,
figura llegalmente equivalente al municipiu. La entidá menor que'l conceyu ye la
parroquia, que nun tien por qué coincidir necesariamente cola parroquia
eclesiástica. Dientro de cada parroquia puen dase diferentes barrios y aldees.

L'Estatutu d'Autonomía fala tamién de la posibilidá d'ordenación de comarques.
Aunque llegalmente entá nun se desenrollaron, sí esisten dalgunes
alministraciones d'esti tipu establecíes en dellos conceyos pa la prestación de
los servicios que son competencia conceyera, asina como pa la ordenación,
planificación y promoción al esterior de la comarca. Estes son: la comarca
d'Avilés que comprende los conceyos d'Avilés, Illas, Corvera y Castrillón y la
comarca del Nalón que comprende Llangréu, Samartín, Llaviana, Casu y
Sobrescobiu.

Desde'l puntu de vista xudicial Asturies dixébrase en 18 partíos xudiciales, con
xulgaos de primer instancia na capital de caún d'ellos.

Dende'l puntu de vista sanitariu Asturias tien 8 Aries Sanitaries, 2 Distritos
Sanitarios, 66 Zones Básiques de Salú y 15 Zones Especiales de Salú. (Datos:
Institutu d'Información Sanitaria, 2002).

La economía asturiana cuenta con un sector primariu en retrocesu qu'ocupa al 6%
de la población activa con ganadería vacuna, destacando la producción llechera,
agricultura (maíz, patates y mazanes) y pesca. Siempre foi mui significativa la
minería del carbón, pero anguaño nun goza del papel preponderante d'antaño,
reduciendo'l so númberu de 20.000 mineros nos años 80 a los malapenes 1.800 de
güei.

El sector secundariu emplega al 30% de la población activa, siendo importantes:
la siderurxa, especialmente allugada ente Xixón y Avilés, l'alimentación, los
astilleros, les armes, les químiques, equipos de tresporte, etc. Nel sector
terciariu afítase'l 65% de la población activa y va n'aumentu, asina la capital
Uviéu ye la ciudá que más crez en númberu d'habitantes (siendo entá la mariñana
Xixón la más poblada), fechu sintomáticu de la concentración de la población nos
centros urbanos y de la importancia que'l turismu vieno d'adquirir nel país nos
caberos años, col eslogan: "Asturies, Paraísu natural".

Dende'l puntu de vista financieru, hai que destacar la presencia de la Caxa
d'Aforros d'Asturies (Caxastur), fundada en 1880.

Los conceyos d'Asturies tienen una delda pública global de 451.071 miles
d'euros.

Asturies tien ciertu aislamientu por mor del so relieve accidentáu. Dende la
dómina romana les llexones comunicábense cola Meseta al traviés de la Vía de la
Plata, que cruza la Cordelera Cantábrica llegando hasta la ciudá de Sevilla,
l'actual A-66. En cuantes al tren, col deserollu del ferrocarril nel sieglu XIX,
comunicóse col restu de la península, principalmente con Lleón y Cantabria. Nel
Principáu alcuéntrase ún de los puertos más importantes del Cantábricu, El
Musel, que tien rutes comerciales diaries con Francia y Reinu Xuníu.

Asturies cuenta únicamente con un aeropuertu comercial: l'Aeropuertu d'Asturies,
asitiáu en Santiagu'l Monte (Castrillón) y un aeródromu, l'Aeródromu de La
Llamorgal allugáu en Llanera.

L'Aeropuertu d'Asturies tien llinies aeries diaries con Palma de Mallorca,
Madrid, Barcelona, Lanzarote, Sevilla, y selmanales con Tenerife Sur, Alacant,
Málaga, Valencia, Bruxeles, Londres y Xinebra. L'aeropuertu rexistró un aumetu
curiosu de pasaxeros, dende 774.317 en 2002 hasta 1.530.248 en 2008, pero notó
una baxada en 2009 hasta 1.316.088, siendo'l 19ª aeropuertu d'España. A elli
puede accedese al traviés de l'autovía del Cantábricu A-8 y la carretera N-632.

Por tamañu y importancia comercial destaca'l Puertu d'El Musel, emplazáu nel
cabu Torres (Xixón). Ye, ensin dulda, el primer puertu graneleru del estáu, el
sestu nel ranquin xeneral de puertos españoles y el cuartu en resultaos
d'esplotación.

La llinia principal de tresporte marítimu correspuende a l'Autopista del Mar
Xixón - Naoned /Sant Nazer.

Les dos grandes exes asturianes son les autovíes A-66 y A-8 que crucen el país
de norte a sur y d'este a oeste respeutivamente. Amás, esiste un númberu puxante
d'autovíes nueves, dalgunes tovía en construcción o proyeutu, como l'A-63,
l'A-64, y otres terminaes, como l'AS-I (Autovía Minera) y l'AS-II (Autovía
Industrial).

Asturies poseye una de les infraestructures ferroviaries más importantes
d'España dada la importancia d'esti tresporte nel pasáu industrial del país.
Güei cuenta con una rede enanchada de trenes de redolada na zona central (Ver
Trenes de Redolada d'Asturies), servicios ofrecíos por Renfe Operadora y Renfe
Feve. Tamién realicen servicios rexonales y de llarga distancia con Ferrol,
Santander, Lleón, Madrid, Alacant y Barcelona.

Anguaño ta en construcción la variante de Payares, una infraestructura
ferroviaria concebida pa dar accesu al AVE, con tiempos más reducíos con Madrid
y el restu d'España. Sicasí, vien recibiendo numberoses crítiques per parte de
dalgunos sectores de la sociedá debío al so impautu medioambiental y al
sobrecostu de les obres.

Tuvo gran sonadía l'anuncia del Metrotrén d'Asturies. Esti proyeutu, al aumentar
la densidá del tresporte ferroviariu en Xixón y ser soterráu, diba ser conocíu
como'l «metru de Xixón».

La segunda fase permaneció paralizada dende la finalización de l'anterior, en
2009, quedando'l túnel construyíu per tou esti tiempu ensin usu, pero con un
costu de mantenimientu de más de 100.000 euros añales.

Asturies cuenta con 1.081.487 habitantes (INE 2011), lo que representa un 2,38%
del total d'España. La so densidá de población, de 101,4 habitantes por km2 y ye
daqué superior a la media española.

El porcentaxe d'estranxeros ye del 2,81% (INE 2006), trés veces menos que la
media estatal y solo per delantre de Galicia y Estremadura. Los principales
coleutivos estranxeros son l'ecuatorianu (14,76% del total d'estranxeros), el
colombianu (9,01%) y el portugués (7,34%).

La llingua propia del Principáu d'Asturies ye l'asturianu, sacante na Tierra del
Eo-Navia onde lo ye'l gallego-asturianu. Dambes llingües tienen un estatus de
proteición nel Estatutu d'Autonomía. Sicasí, la única llingua oficial del
Principáu sigue siendo'l castellanu. Según el II Estudiu Sociollingüísticu
d'Asturies, en 2001 el 16% de los asturianos utiliza l'asturianu como llingua
habitual, el 60% el castellanu y el 20% les dos. El 4% de la población residente
na comunidá utiliza davezu otres llingües.

L'asturianu ye una llingua romance falada por unes 129.000 persones n'Asturies,
noroeste de Lleón, oeste de Zamora y noreste de Portugal. Tien el so orixe nel
llatín vulgar faláu y evolucionáu nos reinos medievales d'Asturies y de Lleón.
El testu más antiguu que se conoz nesta llingua ye la Nodicia de Kesos que data
del añu 959, mentes que'l documentu normativu escritu n'asturianu más vieyu que
se conserva ye'l Fueru d'Avilés de 1085. A partir de la Transición Española, la
oficialidá del asturianu ye una de les reivindicaciones de diversos movimientos
sociales, gozando d'un alitar lliterariu conocíu como Surdimientu. En 1981
creóse l'Academia de la Llingua Asturiana, institución del Principáu encargada
de la so normativización, estudiu, la promoción y defensa.

L'asturianu poseye un estándar principal; el reguláu pola Academia de la Llingua
Asturiana, basáu na variante central (demográficamente mayoritaria), y dos
normatives ortográfiques; l'asturiana y la propuesta pol Institutu de la Llingua
Mirandesa (Anstituto de la Lhéngua Mirandesa), qu'asoleyó una más restrixida a
la variante mirandesa. Cuenta con una serie de variedaes dialeutales dividíes en
trés bloques: l'asturianu occidental, l'asturianu central y l'asturianu
oriental.

El gallego-asturianu fálenlu unes 40.000 persones ente los ríos Eo y Navia.
Filolóxicamente ascríbese al grupu llingüísticu gallego-portugués, presentando
dalgunes traces que lu averen al asturianu occidental. La so ortografía ta
regulada pola ALLA.

Dende 2005 vienen oficializándose dalgunos topónimos de llocalidaes na so forma
tradicional. Anguaño queden mui pocos conceyos ensin la so toponimia vernácula
oficializada.

N'Asturies, como en tol dominiu llingüísticu asturlleonés, el procesu de
sustitución llingüística del idioma propiu pol castellanu alcuéntrase mui
avanzáu, col patrón clásicu pel que l'idioma desapaez primero nes ciudaes y
llueu failo na zona rural. Güei, anque'l 83% afirma entender l'asturianu, solo
ente'l 14% y el 30% ye capaz de falalo, mentes que'l so conocimientu escritu y
usu social ye inferior al 10%.

Asina, si bien en 1991 el 36% tenía al asturianu como llingua materna, les
encuestes de 2001 reflexaben una cayida d'hasta cuasi la metá, asitiándose nel
16%

Nel ámbitu familiar y, en xeneral, nos ámbitos más primarios, cercanos y
informales l'asturianu resiste con mayor puxu l'avance del castellanu. Nestes
situaciones hasta 2/10 ciudadanos puen ser de contino falantes d'asturianu y
hasta 4/10 falantes avezaos (sumando a los semifalantes). Pero según les
rellaciones van faciéndose más públiques y formales el nivel d'usu de la llingua
asturiana va amenorgando al pasu. Nos dominios más públicos nun lleguen, de
fechu, a 1/10 d'asturianos qu'aseguren usar la llingua vernácula davezu.

La falta de normalización nel ámbitu públicu y priváu y la escolarización
precaria son percibíos polos asturianos, traduciéndose nuna evidente falta de
prestixu social y una ruptura significativa del relevu xeneracional del idioma.
La tendencia que se deduz del II Estudiu Sociollingüísticu d'Asturies afita
dende 2001 una perda cuasi total de falantes patrimoniales en malapenes dos
xeneraciones.

D'acuerdu coles encuestes, el 60% de la población ta a favor de la declaración
d'oficialidá de la llingua asturiana y gallego-asturiana xunto col castellanu.
El 88% ta a favor de la presencia del asturianu na escuela y a más de la metá de
los encuestaos prestaría-yos que fuere llingua vehicular a lo menos en parte del
procesu educativu.

A pesar d'ello, l'Estatutu d'Autonomía d'Asturies sigue incumpliendo l'artículu
3.2 de la Constitución Española, que diz de forma imperativa:

La declaración d'oficialidá supón el reconocimientu per parte de
l'Alministración d'esa llingua como mediu de comunicación "normal" dientro
d'ella y pa colos alministraos. Ello ye que los derechos de los falantes
d'asturianu nun se deriven de reconocimientu de la oficialidá o non del idioma,
sinón de la so propia esistencia.

Asina, los asturianofalantes, al igual que los falantes del restu de llingües
españoles, tienen el derechu reconocíu pola Contitución a utilizar el so idioma
nes sos rellaciones cola Alministración y nos actos de calter públicu; La Carta
Europea de les llingües minoritaries asina lo afirma y ye una norma d'aplicación
direuta n'España una vuelta ratificada pol Estáu.

En base a ello, el 5 de xunetu de 1997 el Plenu del Conceyu de Bimenes -siendo
alcalde Joaquín García- convirtióse nel primeru d'Asturies en declarar la
oficialidá del asturianu. Lo que se dio en llamar l'espíritu de Bimenes
estendióse a otros conceyos como Castrillón, Casu, Llanera, Llangréu, Llaviana,
Teberga y Morcín. Sicasí, n'aquelli manifiestu pola oficialidá suscritu por 26
alcaldes, munchos fueron oxetu presiones polítiques. Talu foi'l casu de Joaquín
Llorís, entóncenes alcalde de Cabranes, quien disponiéndose a lleer el
maniniestu nuna concentración n'Uviéu foi llamáu al orde pol güei senador Isidro
Fernández Rozada.

Finalmente, dende febreru de 2000 hasta xunu de 2001, el Tribunal Superior de
Xusticia declara nules toles mociones, estipulando que la competencia
llingüística ye únicamente suya. De magar entós, tolos branos celébrase en
Bimenes la Fiesta de la Oficialidá, en conmemoración d'aquellos fechos.

Asturies ye la patria d'orixe artistes pictóricos importantes, dende retratistes
reales como Miguel Jacinto Meléndez o Carreño de Miranda, hasta pintores
costumistes, estilu cimeru nel país, como ye'l casu de Nicanor Piñole, Evaristo
Valle o Álvarez Catalá, venceyáu al costumistmu asturianista debío a la so
ascendencia y crianza en Cangas. Otros artistes de relevancia puen ser Paulino
Vicente "El Mozu", el pintor y tamién escultor candasu Antón Rodríguez, el
moscón Amado González Hevia, Juan Rubio Camín o Félix Magdalena esti últimu con
influyencies neoclásiques. La obra d'Aurelio Suárez ye ún de los pocos exemplos
de pintura subrrealista asturiana. Los museos pictóricos más relevantes
d'Asturies son el Muséu de Belles Artes d'Asturies, el Muséu Evaristo Valle, el
Muséu Nicanor Piñole, el Muséu Barjola y el Muséu Casa Natal de Xovellanos.
Otros como'l Muséu Palaciu de Revillagigedo o'l Llaboral Centru d'Arte y
Creación Industrial acueyen esposiciones itinerantes de diversos tipos.

Nel ámbitu de l'arquiteutura Asturies poseye una herencia artística bayurosa, de
la que rescampla l'arquiteutura prerrománica autóctona (arte asturianu), con
monumentos d'estilu ramirense como Santa María del Naranco, Santa Cristina de
Ḷḷena y Samiguel de Lliño, asina como la Ilesia de Santuyano (Uviéu) d'estilu
alfonsín. Nel conceyu de Villaviciosa atopamos la ilesia de San Salvador de
Valdediós (conocida popularmente como'l Conventín) y la ilesia de San Salvador
de Priesca. Nel conceyu de Cabranes destaca San Xulián de Viñón. L'arte románicu
ta mui presente ya que toa Asturies yera una encruceyada de rutes xacobees,
destacando'l monesteriu de San Pedru de Villanueva (cerca de Cangues d'Onís),
les ilesies de San Esteban d'Aramil (Siero), San Xuan d'Amandi (Villaviciosa) y
Santa María de Xuncu (Ribeseya). El góticu nun ye mui abondosu, anque esisten
amueses curioses d'esti estilu como la Catedral de San Salvador d'Uviéu.
Alcuéntrase más presente'l barrocu, pente medies de l'arquiteutura palaciega,
con exemplos notables como'l Palaciu de Campusagráu y el de Velarde — esti
últimu sede del Muséu de Belles Artes d'Asturies. De factura barroca destaca
n'obra civil pública la ponte y portalgu d'Olloniego; los fitos, sielles o
canapés presentes a lo llargo de la carretera a Madrid y l'edificiu balneariu de
Les Caldes de Priorio (Uviéu). En 1985, la Unesco declaró los monumentos d'Uviéu
y del Reinu d'Asturies Patrimoniu de la Humanidá. Esta declaración afeuta a la
Cámara Santa de la Catedral d'Uviéu y la Basílica de Santuyano xunto con La
Foncalada, una fonte pública allugada nel cascu vieyu d'Uviéu, d'época d'Alfonsu
III.

En cuantes a arquiteutura contemporánea, les amueses más representatives
atopámosles nel Centro Cultural Internacional Oscar Niemeyer; esti proyeutu foi
donáu al Principáu pol arquiteutu brasileñu Oscar Niemeyer, Premiu Príncipe
d'Asturies de les Artes, como regalu pol XXV aniversariu de la gala. Na so idea
proyeutó una plaza abierta, un llugar pa la educación, la cultura y la paz.
Sicasí, nun se pue obviar que tanto la so construcción como la so xestión
posterior nun tuvieron exentes de polémiques. Na Llaboral Ciudá de la Cultura,
asitiada en Xixón, axúntase teatru, formación, o esposiciones temporales d'arte
modernu. Na capital asturiana érguese una de les construcciones más
representatives de l'arquiteutura moderna, el Palaciu de Congresos d'Uviéu, del
arquiteutu Santiago Calatrava, Premiu Príncipe d'Asturies de les Artes en 1999.

Na lliteratura, destaquen trés momentos históricos d'esplendor de les lletres
asturianes. Dende la entrada nel sieglu XVII al barrocu gracies a Antón de
Marirreguera y Bernaldo de Quirós, el primeru escomienza nel sieglu XIX cola
ilustración asturiana de la mano de Gaspar Melchor de Xovellanos, so hermana
Xosefa Xovellanos, Bruno Fernández Cepeda y Antón Balvidares, siguíos por
representantes de la corriente popular poética como Xosé Caveda y Nava, Domingo
Hevia, Benito Canella, Teodoro Cuesta, Xuan María Acebal, Xosé María Flórez y
González, Xosé Napoleón Acebal y Nolón, amás de destacar Enriqueta González
Rubín como narradora. El segundu identifícase col rexonalismu lliterariu a
principios del sieglu XX con Pin de Pría, Constantino Cabal, Enrique
García-Rendueles, Pachín de Melás y el famosu Fernán Coronas. Tres l'apaición de
Conceyu Bable en 1974, al acabu de la dictadura franquista y en plena Transición
española tien llugar la tercer y última etapa d'esplendor de la lliteratura
asturiana, el Surdimientu. Nesti momentu históricu llega a igualase en númberu a
tolos autores de lo llargo de tola historia de la lliteratura n'asturianu,
anovando dafechu temes como la política, l'amor o l'erotismu, y adquiriendo gran
relevancia la novela y los cuentos. D'esta etapa que munchos críticos insisten
en dividir en "El primer surdimientu" y "El segundu surdimientu" destaquen nomes
como Manuel Asur, Miguel Solís Santos, Xuan Xosé Sánchez Vicente, Antón García,
Xuan Bello, Dolfo Camilo Díaz, Ismael González Arias, Ana Vanesa Gutiérrez,
Berta Piñán, Xandru Fernández o Xulio Arbesú.

Les formaciones musicales más abondoses son les que representen les diferentes
vocaciones espresives. En tornu a la música tradicional, más o menos
evolucionada haza les nueves tendencies sonores, destaquen gaiteros como Xuacu
Amieva, Vicente Prado "El Pravianu" o Hevia; Muyeres, Tuenda o N'Arba ente los
grupos tradicionales de recopilación etnográfica; Cristóbal Caunedo, Héctor
Braga, Anabel Santiago o Marisa Valle Roso ente les figures anovadores de la
tonada; grupos de la llamada música celta (La Coḷḷá Propinde, Corquiéu, Llan de
Cubel o Felpeyu como los más conocíos); Llacín, Villa de Xixón, o Camín de
Fierro ente les numberoses bandes de gaites; ensin faltar d'artistes del
Surdimientu, como'l duu Nuberu y cantautores como Pedro Pereira. Asturies tien
tamién una bayura enorme de grupos de rock, destacando Los Berrones, Dixebra,
Ilegales, Warcry, Fe de Ratas, Avalanch o Stukas. Hai dellos cantautores
destacaos como Alfredo González o Toli Morilla y tamién alcontramos artistes de
hip-hop como Darck la Eme (Mario Fueyo) o Arma X (Francisco Carrio). Nos
circuitos comerciales gozaron recién d'ésitu Melendi, con un estilu qu'entemez
dende la rumba al rock, pasado per tou tipu d'estilos (tangu, pop o flamencu),
mentes que na década de los 80 destacó Tino Casal, ún de los miembros de la
movida madrilana más xenuinos. A principios de la década de 1990 entamó a surdir
un movimientu de música alternativa mui arreyáu al xéneru indie conocíu como
Xixón Sound, que truxo incorporaciones destacables como Australian Blonde o
Manta Ray. Esti riegu nun dexó d'aportar nomes nuevos como Mus, Nosoträsh o'l
cantautor Nacho Vegas, antiguu componente de Manta Ray. La Orquesta Sinfónica
del Principáu d'Asturies (OSPA), que tien a Rossen Milanov como direutor
titular, ye la principal orquesta del país. Ye significativu tamién el Coru de
la Fundación Príncipe d'Asturies, creáu en 1983 y dirixíu anguaño por José
Esteban G. Miranda. Esti coru considérase como una de les formaciones más
importantes d'Europa, siendo distinguíu nel añu 2007 pol Parllamentu Européu
"pol so serviciu destacáu en pro de la Unión Europea".

La danza prima ye la mayor y más xenuina d'ente les asturianes, prauticada nos
momentos de celebración común y armada en cículu o en files paraleles,
garrándose del deu moñín y marcando'l pasu al tiempu. Esisten otros bailles y
dances propies de gran sonadía, como ye'l casu del pericote, el corri corri el
xiringüelu, el saltón, y, por supuestu, la xota. Estes celebraciones suelen
acompañase musicalmente con gaita, que ye l'instrumentu rei n'Asturies, asina
como con zanfoñes, bandurries, violines, acurdiones, panderos o castañueles.

El cantu tradicional más representativu del Principáu ye la tonada nes sos
distintes modalidaes. Nesti campu destaquen los artistes del sieglu XX como
Cuchichi, El Maragatu, Obdulia Álvarez Díaz (La Busdonga), Xuacu'l de Sama,
Juanín de Mieres o autores más nuevos como Mari Luz Cristóbal Caunedo, Joaquín
Pixán, El Che de Cabaños, Lolo'l de Cabranes, Anabel Santiago o Marisa Valle
Roso. N'Asturies esiste toa una rede de concursos y festivales de canción
asturiana con una nómina curiosa de cantantes amateurs y semiprofesionales.
Tienen tamién gran acoyida los populares cantares de chigre.

La vistimienta tradicional asturiana ta formada por los traxes y priendes
comunes de los asturianos de 1800 a 1920. Correspuende a un momentu modal común
a toa Europa y qu'evolucionó con elementos propios del país y de les costumes de
determinaos oficios. Los elementos más xenerales d'estos traxes son la montera
picona, el xilecu, los calzones, la camisa y la faxa nel casu de los homes y el
xustiyu, el mandil, la saya, el dengue y el pañuelu nel casu de les muyeres. Son
mui representatives les madreñes, unos zuecos de madera concebíos p'andar per
terrenos llentos, que gracies a la so utilidá tovía siguen usándose hasta güei.

L'arquiteutura tradicional ye riquísima y presenta traces comunes con otros
territorios del Arcu Atlánticu. La construcción más singular y carauterística ye
l'horru, un graneru llevantáu del suelu por cuatro o más pegoyos que lu aislen
de la humedá y de los ataques de les mures. Constrúyese de madera y la cubierta
pue ser de teya, pizarra o vexetal. El cabazo ye una modalidá d'horru gallegu
propia de la Tierra del Navia-Eo qu'ofrez continuidá colos vecinos lucenses. La
panera ye una ampliación del horru que surdió tres la introducción del maíz
americano. Asina mesmo son mui orixinales dalgunes construcciones rurales con
cubierta vexetal, como ye'l casu de los teitos. Ente les viviendes campesines
más comunes figuren la casa mariñana y la casa de corredor, más complexa y
orientada al mediudía. Otres edificaciones destacaes son les llamaes cases
d'Indianos, construyies polos emigrantes asturianos al tornar al so llugar
d'orixe y identificaes poles palmeres nos sos xardinos.

En cuantes al ciclu festivu asturianu, los eventos más significativos son; el
Magüestu, l'Antroxu, San Xuan, la Navidá, asina como les distintes romeríes
estivales, fiestes de prau. Destaca el 8 de setiembre por ser el Día d'Asturies.

La mitoloxía asturiana ye l'imaxinariu que se tresmitió a lo llargo de
xeneraciones n'Asturies y en parte de Lleón. Trátase d'un conxuntu d'histories
de tresmisión oral centraes en personaxes singulares o n'esplicar la esistencia
d'elementos o particularidaes llocales.

L'orixe d'esta mitoloxía posiblemente recueya parte de les creyencies
prerromanes de calter anismista, como ye'l casu de les ayalgues, el busgosu o
les xanes. Más tarde la celtificación de los ástures tresformaría estos mitos
p'amoldalos al so mou de percibir el mundu. Lo mesmo ocurriría dempués cola
romanización, retocándolos y afayándolos a la cultura dominante. Tamién los
visigodos, anque yá romanizaos, llevaríen los sos mitos xermánicos y nórdicos
que la Ilesia católica encargaríase de remocicar al envís d'introducise pali que
pali na sociedá.

Asturies desenrolló una actividá deportiva puxante, especialmente dende'l sieglu
XX. Los más populares son el fútbol, el piragüismu, el balonmano, el ḥoquei y,
especialmente, los bolos.

Los clubes de fútbol más importantes d'Asturies son: el Sporting de Xixón, con
40 temporaes en Primera División y 6 participaciones europees, 1 subcampeonatu
de Lliga y 2 de Copa del Rei, que güei milita en Primera División; y el Real
Uviéu, que militó per 38 temporaes en Primera División en 1985 y agora milita en
Segunda División. Otros cuatro equipos xugaron en Segunda División: Real Avilés
C.F. (14 temporaes), Unión Popular de Llangréu (8 temporaes), Caudal Deportivu
(7 temporaes) y Club Deportivu Ensidesa (1 temporada).

En baloncestu, el principal equipu ye l'Uviéu CB. Anteriormente destacó'l Xixón
Baloncestu, equipu que tuvo 4 temporaes na máxima categoría, la Lliga ACB.

En balonmano, Asturies ye patria de grandes xugadores como los hermanos Alberto
Entrerríos y Raúl Entrerríos o l'avilesín Rubén Garabaya (toos ellos
internacionales absolutos).

A nivel individual destaca n'Asturies el pilotu carbayón Fernando Alonso,
campeón doblu del mundu de Fórmula 1 nos años 2005 y 2006. Tamién
n'automovilismu, destaquen los pilotos Alberto Hevia, campeón d'España de
rallyes d'asfalte en 2004 y 2010 y subcampeón en 2005 y 2007, José Antonio López
Fombona o Daniel Alonso. Tamién rescamplen el ciclista Samuel Sánchez, medalla
olímpica d'oru nos Xuegos Olímpicos de Pekín 2008 na modalidá de ciclismu en
ruta y Chechu Rubiera.

Un acontecimientu deportivu mui popular tanto dientro como fuera d'Asturies ye'l
Descensu Internacional del Seya, prueba de piragüismu con participantes de
varios países y que tien llugar tolos años nel tramu final del ríu Seya, ente
Les Arriondes y Ribeseya, el primer sábadu d'agostu, dende la década de 1930.
Con esti eventu da empiezu la Selmana Internacional de Piragüismu n'Asturies,
que finaliza col Descensu Internacional del Cares.

N'Asturies esisten tamién deportes autóctonos con gran afición. D'ente estos,
los bolos son el más importante y n'Asturies práutícase en varies modalidaes:
cuatriada, batiente, palma, vaqueiru, etc.

Amás, tienen importancia los deportes ivernales y de monte. Cuenta cola estación
ivernal y de monte Valgrande-Payares, que ye una de les primeras estaciones
d'esquí, con 21,5 km de pistes más 7 km d'esquí de fondu y que foi inaugurada en
1954. Amás, en marzu de 2007, inauguróse la estación ivernal de Fontes d'Iviernu
con 15 pistes d'esquí, que tienen en total una llonxitú de 8 764 m.

Tien elementos que la emparenten cola normanda y bretona. El platu más conocíu
ye la fabada, potente guisu fechu con fabes, una variedá de faba blanca,
acompañaes por chorizu, morciella, llacón y tocín. Esto sírvese aparte y se
conoz col nome de compangu. Amás, destaca la variedá de pexe fresco y mariscos
del cantábricu y la calidá de la so carne de xata y de bue.

Esisten más de cien variedaes distintes d'escelentes quesos artesanos, de los
que'l de Cabrales ye'l más conocíu, anque más populares n'Asturies son el
Gamonéu, l'Afuega'l pitu etc. y cuenta con denomación d'orixe. Si se prefier un
postre dulce, lo más tradicional ye l'arroz con lleche y les casadielles, bien
frites o al fornu, atopamos tamién la famosa tarta charlota de Xixón, los
carbayones y moscovites n'Uviéu y el famosu tocín de cielu de Grau ente otros
postres. Tienen mui bona acoyida los frixuelos, postre fechu con fariña, lleche
y azucre. Tamién ye típica la empanada asturiana.

La bebida asturiana por escelencia ye la sidra, con un procesu d'ellaboración y
un xeitu de consumu integráu dafechu na vida social asturiana. Colos sos pocos
graos d'alcohol, ente cuatro y seis, la sidra allegra romeríes y xuntances y
sigue desempeñando en chigres y espiches el papel indiscutible de bebida
nacional d'Asturies. Nos caberos años apaecieron, con notable aceptación, la
sidra de nueva espresión y la esperada denomación d'orixe. Y nun podemos
olvidanos de la sidra dulce, ensin alcohol, una bebida que se suel consumir nos
amagüestos.

Menos integrao, pero non menos importante, nel occidente tamién ye típico'l vinu
que se produz nesa zona, como por exemplu'l vinu de Cangas del Narcea con
denomación d'orixe.



https://ast.wikipedia.org/wiki/Partido_Popular

El Partido Popular o PP (Partíu Popular n'asturianu) ye un partíu políticu
d'España, anteriormente conocíu como Alianza Popular, al que se unieron pa la
formación del partíu el Partido Demócrata Popular y Partido Liberal Español en
1989.

Alianza Popular (AP) yera una federación de pequeños partíos conservadores
fundada'l 9 d'ochobre de 1976, lideraos na mayor parte por ex-ministros
franquistes: Reforma Democrática (Manuel Fraga Iribarne), Acción Regional
(Laureano Lopez Rodó), Acción Democrática Española (Federico Silva Muñoz),
Democracia Social (Licinio de la Fuente y de la Fuente), Unión del Pueblo
Español (Cruz Martínez Esteruelas), Unión Social Popular (Enrique Thomas de
Carranza), Unión Nacional Española (Gonzalo Fernández de la Mora) y otros.

Nes primeres eleciones de la Transición democrática, en 1977, AP algamó unos
resultaos electorales discretos col 8,2% de los votos y 16 escaños.

El so primer secretariu xeneral y llueu presidente en 1979 foi Manuel Fraga,
ex-ministru d'Información y Turismu del gobiernu de Franco. Jorge Verstrynge
Rojas fue secretariu xeneral dende avientu d'esi añu hasta 1986, que lo sería
Alberto Ruiz Gallardón.

En 2010 el PP tien mayoría nel Senáu y ye'l líder de la oposición parlamentaria.

Tamién tan nel PP Eduardo Zaplana, Esperanza Aguirre (ex-presidenta de la
Comunidá de Madrid), Francesc Camps (presidente de la Comunidá Valenciana),
Jaume Matas, Alberto Ruiz Gallardón (ex-alcalde de Madrid y ex-ministru
d'Xusticia), Javier Arenas Bocanegra y otros políticos como Rodrigo Rato y Jaime
Mayor Oreja.



https://ast.wikipedia.org/wiki/Medicina_tropical

Medicina tropical ye la caña de la medicina que s'ocupa de los problemes de salú
qu'asoceden solamente, o tán más estendíos, son más difíciles de controlar nes
zones tropicales o subtropicales. Siendo tamién una árees principales
d'investigación infeiciosa. Munches infecciones que se clasifiquen como
"enfermedaes tropicales" solía ser reinal nos países asitiaos en zones templaes
o fríes, inclusive.

Foi'l casu de Hansen, el cólera malaria polio sarampión infestación de nematodos
y Amebiasis ente otros. La desapaición d'estes enfermedaes nos países
desenvueltos debióse principalmente al meyoramientu de la vivienda,
l'alimentación, el saneamientu y l'hixene personal. Cuidao que el clima nun ye
la razón principal pola qu'estes infecciones siguen siendo reinales nes rexones
tropicales, esiste un enclín en cursu pa camudar el nome d'esta especialidá como
"Medicina Xeográfica."

Muncha atención dedicóse entós a esta especialidá polos exércitos coloniales
(qu'había en Francia, por casu un serviciu de salú de les tropes coloniales, yá
tienen una escuela na aplicación de Marsella, llamáu "École du Pharo"). Nel
sieglu XIX, los campos de rápidu desenvolvimientu de la hixene y la salú pública
tán comenenciudos, pero tamién tienen los hospitales militares que tienen más
recursos pa trabayar sobre estes temes. En 1907, Charres Louis Alphonse Laveran
con see en Francia, la Sociedá de Patoloxía Exótica, dirixió 12 años. Col so
Premiu Nobel en Fisioloxía y Medicina Premio (les sos investigaciones sobre los
protozoarios como axentes infeiciosos), va establecer un llaboratoriu nel
Institutu Pasteur "enfermedaes tropicales", que los datos converxen
parasitoloxía, amueses y observaciones de tolos planeta.

A lo último, na segunda metá del sieglu XX, les armes de la Guerra Fría y la
carrera armamentista (especialmente biolóxica) va tar nel orixe de les
instituciones esistentes, tales como los Centros pal Control y la Prevención de
los Estaos Xuníos o en munchos institutos medicina tropical qu'enantes destinaes
a protexer a los soldaos por causa d'enfermedaes tropicales (conocíos o
desconocíos) y pa protexer a la población d'un posible usu de microbios o
bioterrorista parásitos tropicales.

A finales del sieglu XX ye una disciplina que trata a más xente, especialmente
turistes que tornen d'árees tropicales.



https://ast.wikipedia.org/wiki/Hondures

La República d'Hondures ye un país de 112,492 km² allugáu nel corazón mesmu del
continente americanu. Esta nación estiéndese ente les repúbliques de Guatemala,
El Salvador y Nicaragua y ta bañada polos océanos: Atlánticu y Pacíficu au cunta
con un valoratible númberu d'islles, ya isllotes.

L'actual Constitución, promulgada'l 11 de xineru de 1982, define a Hondures como
una república democrática xunitaria. El poder executivu exércelu'l presidente de
la República, elexíu por sufraxu universal pa un periodu de cuatro años; ta
asesoráu por un gabinete de ministros, nomaos secretarios. El poder
llexislativu, pela so banda, ye del Congresu Nacional, formáu por 128 diputaos
escoyíos, tamién por sufraxu universal, pa cuatro años. No que cinca al poder
xudicial, el so muérganu cimeru ye la Corte Suprema, formada por siete xueces
(caún col so suplente) elexíos pol congresu pa un periodu de siete años.

El presidente del país ye Juan Orlando Hernández, que tomó posesión del so
cargu'l 27 de xineru de 2014. Vicepresidente: Ricardo Álvarez. El presidente del
Congresu ye Mauricio Oliva, y el gabinete de ministros ta formáu polos
siguientes ministerios y persones:

La República d'Hondures divídese, dende'l puntu de vista alministrativu, en 18
departamentos. La capital del país, formada poles ciudaes de Tegucigalpa y
Comayagüela, alcuéntrase nel municipiu del Distritu Central, nel departamentu de
Francisco Morazán. La mayor concentración de población, sicasí, dase na zona
metropolitana del Valle de Sula, na fastera noroccidental del país. Nella, que
ye l'área metropolitana más estensa de Centruamérica, vive'l 25% de la población
del país.

Cada departamentu, pela so banda, ta sodividíu en municipalidaes; hai en total
298, que tán agrupaes en 52 mancomunidaes. Con fines estadísticos les
municipalidaes sodivídense n'aldees (3.731 en total), éstes en caseríos (27.969
en total) y dellos d'estos, finalmente, en barrios o colonies (3.336).

La población del país ye, según una proyección pal añu 2011 del Instituto
Nacional de Estadística, de 8.215.313 habitantes. No que cinca a la so
adscripción a un grupu étnicu, un 83% son mestizos, un 5% negros, un 10%
amerindios y un 2% blancos.



https://ast.wikipedia.org/wiki/Estaunidense

Los Estaos Xuníos d'América, conocíos tamién como Estaos Xuníos, y tamién como
America polos sos habitantes, ye una república federal compuesto por 50 estaos,
el distritu federal de Columbia (nel que s'alluga la so capital, Washington DC),
cinco grandes territorios autónomos (Puerto Rico, Guam, les Islles Vírxenes
d'Estaos Xuníos, les Islles Marianes del Norte y Samoa Americana) y otros
territorios menores. 48 de los sos estaos, y el distritu federal, son contiguos,
y llocalícense na rexón central d'América del Norte, ente Canadá y México; los
otros dos estaos, Alaska y l'archipiélagu de Hawaii, asítiense respectivamente
na parte noroccidental de Norteamérica y nel océanu Pacíficu. Con una estensión
de 9,8 millones de km² y una población de más de 324 millones d'habitantes, los
Estaos Xuníos son el tercer país mayor del mundu por superficie total y tamién
el terceru con mayor población. Ye ún de los países del mundu más multicultural,
con una población étnicamente muy diversa como resultáu de varios sieglos
d'inmigración a gran escala dende otros países del mundu. La so xeografía y
clima son tamién perdiversos, lo que da al país gran abondancia d'ecosistemes
distintos, con bayura de flora y fauna.

Los primeros habitantes del país emigraron dende Asia, al traviés del estrechu
de Bering, a lo menos fai 15.000 años y a ellos xuniéronse los colonos europeos
a partir del sieglu XVI. Los Estaos Xuníos formáronse a partir de la xuntura de
trece colonies britániques espardíes a lo llargo la costa Este (la que mira pal
océanu Atlánticu) del continente. Los problemes ente Gran Bretaña y les sos
colonies norteamericanes foron aumentando tres de la Guerra de los Siete Años, y
culminaron na nomada Revolución Americana, na que los delegaos de les trece
colonies decidieron por unanimidá declarase independientes de la so metrópoli.
La guerra que siguió a esa declaración d'independencia finó en 1783, col
reconocimientu del nuevu estáu por Gran Bretaña; foi la primer guerra
d'independencia d'una colonia escontra la so metrópoli europea que ganó la
colonia. L'actual constitución adoptose en 1788 como una modificación de los
Artículos de la Confederación, l'acuerdu inicial de 1781 ente les trece colonies
que foi denunciáu por dalgunes por tener dao demasiaos poderes al gobiernu
federal. Les primeres diez enmiendes al testu de 1788, nomadas conxuntamente la
Carta de Derechos (Bill of Rights), foron diseñadas pa garantizar les llibertaes
civiles fundamentales de los ciudadanos, y ratificaes en 1791.

Los nacientes Estaos Xuníos aniciaron una agresiva espansión per toa América del
Norte demientres el sieglu XIX, desplazando a les tribus de nativos americanos,
tomando nuevos territorios y convirtiéndolos en nuevos estaos que s'incorporaben
a la Xunión. Pa 1848 la federación estendíase yá d'océanu a océanu. Na segunda
metá del sieglu XIX la Guerra civil estaunidense supunxo el final de la
esclavitú. Pa finales d'esi sieglu entamó la espansión del país hacia'l Pacíficu
(Hawaii convirtiose nel 50º estáu en 1898), nún momentu en que la so economía
entamó a espolletar enforma. La guerra hispano-estaunidense de 1898 y la Primera
Guerra Mundial confirmaron l'estatus del país como una potencia militar de nivel
mundial. Estaos Xuníos acabó la Segunda Guerra Mundial como una superpotencia:
foi el primer país en desarrollar armes nucleares y el primeru n'usales en
batalla. Esti calter de superpotencia acentuose tres del final de la Guerra
Fría: tres de la disolución de la Xunión Soviética en 1991 los Estaos Xuníos
quedaron como única superpotencia del mundu.

Los Estaos Xuníos son la primer economía del mundu, col mayor productu nacional
brutu (PNB), tantu nominal como real. Figura nos primeros puestos en múltiples
ránkings de desarrollu económicu y social, como los que miden l'ingresu mediu
por persona, el desarrollu humanu o la productividá por trabayador. Magar
qu'aveza a considerase la so economía como post-industrial, con un sector
servicios dominante, el so sector manufactureru ye entá el segundu mayor del
mundu. Con namái un 4,4% de la población mundial, tien un PNB que ye'l 25% del
mundial, y el so gastu militar ye'l 33% del total agregáu del de tolos países
del mundu; de resultes d'ello, ye la principal potencia económica y militar del
planeta. La so influyencia política y cultural nel restu del mundu ye enorme, y
ye tamién un país líder n'investigación científica y nel desendolcu
d'anovaciones tecnolóxiques.

Colonizada por migraciones asiátiques nel XI mileniu e.C., nel sieglu XVI foi
esplorada por españoles, ingleses y franceses. L'asentamientu continuu européu
más antiguu ye San Agustín (Florida), fundáu pol asturianu Pedro Menéndez
d'Avilés, tres esterminar una comunidá hugonote que fuxere de la persecución nel
so país.

Mentanto los españoles ocupaben Florida, ingleses, franceses, holandeses y
suecos ocupaben el noreste del actual país. A mediaos del sieglu XVII los
ingleses ocuparon los territorios de les restantes naciones menos el territoriu
francés que foi cedíu tres la Guerra de los siete años (1763).

Tres la guerra d'independencia de los Estaos Xuníos surdió Estaos Xuníos con
llendes al norte col Canadá británicu y al sur y oeste coles posesiones
españoles, col ríu Mississippi como frontera. La compra de Louisiana en 1803
duplicó'l territoriu del nuevu país y en 1846 yá ocupaba'l territoriu
continental actual (Alaska compraríenla a los rusos en 1867). Tres la Guerra de
Secesión la parte noroeste del país anició la revolución industrial
convirtiéndose en primera potencia nesi sen en 1892. Tres la Primera Guerra
Mundial tenía formáu un imperiu colonial y dominaba'l mercáu mundial de
capitales. Tres la Segunda Guerra Mundial convirtióse en superpotencia cola
Xunión Soviética y en 1991 n'hiperpotencia.

La Constitución estaunidense, promulgada'l 17 de setiembre de 1787, ye la
constitución escrita más antigua del mundu. Tien namái siete artículos, magar
que foi enmendada 27 vegaes. Les diez primeres enmiendes que se-y añedieron son
conocíes col nome de Declaración de Derechos, que foi aprobada pol congresu en
avientu de 1791. La nación ta estructurada como un estáu federal; cada estáu ta
sodividíu en condaos, y estos en distritos y municipios.

Cada estáu, pela so banda, ta mandáu por un gobernador y tien un congresu
bicameral. Namái Nebraska tien un únicu cuerpu llexislativu.

El presidente del país ye, dende'l 20 de xineru de 2009, Barack Hussein Obama.
El so vicepresidente, que ye tamién presidente del Senáu, ye Joe Biden. El
presidente (speaker) de la Cámara de Representantes ye John Boehner, y el
cabezaleru de la mayoría del Senáu ye Harry Reid. Los ministros llámense equí
secretarios, y son los siguientes:

El país cunta con importantes recursos minerales, y estensos xacimientos d'oru,
petroleu, carbón y uraniu. Les principales producciones agrícoles son el maíz,
el trigu, el zucre y el tabacu. Na industria destaquen los automóviles,
l'aeronáutica y los productos electrónicos. Sicasí, el principal seutor
económicu ye'l sector servicios. Los Estaos Xuníos son el tercer destín
turísticu, detrás de Francia y España.

Los principales socios comerciales de los Estaos Xuníos son Canadá y Méxicu,
países colos que tien robláu el Tratáu de Llibre Comerciu d'América del Norte,
conocíu poles sigles NAFTA n'inglés. Otros importantes socios comerciales son
China y Xapón.

Los Estaos Xuníos tán compuestos étnicamente (2010) por un 72,4% de blancos, un
16,3% d'hispanos, un 12,6% d'afroamericanos, un 4,8% d'asiáticos, un 0,9%
d'indios americanos y nativos d'Alaska y un 0,2% de nativos de Hawaii. Hai
tamién un 2,9% de la población de xente que ye un amiestu de dos races, y un
6,2% que cai embaxu la categoría "otres races".

Los Estaos Xuníos son anguaño ún de los focos más importantes de la creación
artística y de renovación de la conocencia. Sicasí, bien de manifestaciones
culturales de los Estaos Xuníos queden tapecíes por una cultura popular,
difundida masivamente nel mundu enteru per aciu del cómic, el cine, la música y
internet. Son asina frecuentes, sobre manera n'Europa, les descripciones y les
crítiques de la cultura de los Estaos Xuníos como una socultura o una cultura
imperialista.



https://ast.wikipedia.org/wiki/Corea_del_Sur

Corea del Sur, oficialmente República de Corea (Daehan Min-guk (Hangul|대한 민국;
Hanja| 大韓民國) en coreanu), ye un país al este d'Asia, asitiáu na metá sur de la
península de Corea.

Corea del Sur consiste en 9 provincies (do, singular y plural; 도; 道), una ciudá
especial (Teukbyeolsi; 특별시; 特別市), y seis ciudaes metropolitanes (Gwangyeoksi,
singular y plural; 광역시; 廣域市):

Tres la guerra de Corea, les inversiones norteamericanas y xaponeses permitieron
un despegue económicu que llevó al país a superar a España en PIB en términos de
Paridá poder adquisitivu.

Dientro del sector industrial, destaquen la construcción naval y
automovilística, amás de la industria teunolóxica, siendo ún de los países del
mundu con un mayor esporpoye de la nomada sociedá de la información.

La densidá de población ye la segunda mayor del mundo tres Bangladesh,
esceutuando los países insulares y las ciudaes-estáu.

La población concéntrase na costa occidental, siendo Seúl la cuarta ciudá más
poblada del mundu.



https://ast.wikipedia.org/wiki/Software_llibre

El software llibre, como lu define la Free Software Foundation, ye software que
se pue emplegar, copiar, estudiar, camudar y redistribuir sin restricciones. Esa
llibertá ye central al conceutu de "software llibre"; poro, lo contrario de
software llibre ye software propietariu, y non el software que se vende pa ganar
perres, como'l software comercial. El software llibre tamién se llama libre
software (dizse así n'inglés tomando la pallabra libre prestada del español),
FLOSS, o software de códigu abiertu (por embargu, la espresión cabera nun diz
esactamente lo mesmo).

Pa estremar el software llibre del software de baldre (n'inglés les dos coses
dícense igual), Richard Stallman, fundador del movimientu del software llibre,
dixo que'l software llibre ye una cuestión de llibertá, non de perres (esta
desplicación necesítase n'inglés, llingua na que, como se dixo más arriba, la
pallabra free quier dicir igualmente de baldre, gratis y llibre, y mucha xente
tracamundia'l significáu). Quier dicir que los usuarios del software tienen la
llibertá de cooperar y de controlar el software qu'empleguen.



https://ast.wikipedia.org/wiki/Revoluci%C3%B3n_Francesa

La Revolución Francesa ye'l entamu de l'Historia Contemporanea. Esti fechu
qu'asocedio en Francia tien repercusiones en tol mundu y ye una fecha cimera pa
l'Hestoria y pa munches Ciencies Sociales.

Nun hai apautau nada ente los historiadores que anguaño siguin l'alderique si
foi un fechu inevitable o si pola escontra foi una conxunción de fautores que
xugaron en pro de los intereses d'una clas social, la burguesia.

Tamien se tien señalao como factores pero estos anguaño nun tan apautaos
xeneralmente y por ende tendremoslos como soxetivos; nos qu'alcontramos la mala
xestión del rei de Francia, Lluis XVI y que los reis europeos tarrecieron del
españíu revolucionariu y en 1792 declararon-y la guerra a Francia.

El 20 de xunu el tercer estáu, atopa los estaos xenerales pesllaos y creyendo
que quien finar con ellos, los representantes del tercer estau con una migaya de
representantes de la ñobleza y el cleru colan pal Xuegu la Pelota onde xuraran
nun dixebrase hasta apurrir a Francia una Constitución y asina tornanse nuna
Asamblea Constituyente. El rei ablucau ante l'axitación social, pierde los
papelos, y aunque sofitará a l'Asamblea, esti procesu finará baltiandose en
escontra d'elli colos socesos de la Toma la Bastilla el 14 de xunetu de 1789.

L'españiu revolucionariu siguirá durante xunetu y agostu que finará cola
proclamación el 26 d'agostu de 1789 de la Declaración Universal de Derechos de
l'Home y el Ciudadanu; qu'aunque nun torga l'esclavitú y nun hai derechos
sociales ye un simbolo porque establez una llei penrriba de toos de calter
universal.

La Contitución aprébase el día 1 d'ochobre de 1791. Polo tanto l'Asamblea hasta
agora constituyente tornase llexislativa namás, aunque tendra que demostrar tar
al altor de les circunstancies pues habra d'enfrentase a una abegosa situación
internacional, munchos paises absolutistes plantegaron la guerra escontra
Francia y en Francia mesmu aniciase l'idega de entrar en guerra, cosa que a la
fin asocede y en 1792 declarase la guerra a Austria.



https://ast.wikipedia.org/wiki/Ralph_Waldo_Emerson

Ralph Waldo Emerson (Boston, Massachusetts, 25 de mayu de 1803 – Concord,
Massachusetts, 27 d'abril de 1882) foi un escritor, filósofu y poeta
estaunidense. Líder del movimientu del trescendentalismu a principios del sieglu
XIX, les sos enseñances contribuyeron al desenvolvimientu del movimientu del
«Nuevu Pensamientu», a mediaos del sieglu XIX.

Nació en Boston, Massachusetts, el 26 de mayu de 1803, fíu de Ruth Haskins y
William Emerson, un ministru unitariu. Reicibió'l nome de Ralph, como l'hermanu
de la so madre, y Waldo como'l padre de la so bisagüela. Foi'l segundu de cinco
fíos que sobrevivieron hasta la edá adulta; los otros foron William, Edward,
Robert Bulkeley y Charles. Los otros trés neños —Phebe, John Clarke y Mary
Caroline— morrieron n'edá tienra.

El padre yera un pastor unitarista que morrió por un cáncer d'estómagu casi dos
selmanes primero qu'Emerson cumpliera ocho años, dexando a la so familia nuna
absoluta probeza, de la que salieron aceutando la caridá y almitiendo güéspedes.
Crióse con so madre, cola ayuda d'otra muyer de la familia, la so tía Mary Moody
Emerson, que tuvo un efectu particular en Ralph. Vivió delles temporaes cola
familia y caltuvo con Emerson una constante correspondencia hasta la so muerte
en 1863. La so madre compúsoseles por que tolos sos fíos los almitieren na
Universidá de Harvard con beques, y ellí foi a parar Ralph Waldo cuando cuntaba
catorce años.

Fixo un llargu viaxe per Europa ente 1832 y 1833; salió a bordu del Jasper el
día de Navidá de 1832, diendo hasta Malta. Pasó dellos meses n'Italia, visitando
Roma, Florencia y Venecia, ente otres ciudaes. Tando en Roma, atopóse con John
Stuart Mill, que-y dio una carta d'encamientu pa conocer a Thomas Carlyle. Foi
hacia Suiza, xunto con un grupu de pasaxeros pa visitar la casa de Voltaire en
Ferney «protestando tol camín pol despreciu de la so memoria».

Emerson tornó a los Estaos Xuníos el 9 d'ochobre de 1833, y camudóse cola so
madre a Newton, Massachusetts, pa vivir col so güelu el doctor Ezra Ripley nuna
casa que denomaríase más tarde The Old Manse. Viendo la crecedera del movimientu
del Lyceum, que daba conferencies sobremanera tipu de temes, Emerson creyó na
posibilidá d'una carrera como caderalgu. El 5 de payares de 1833, dio la que
sería la primera de más de 1500 conferencies, aldericando los Usos de la
Hestoria Natural en Boston. Esta yera una esplicación estendida de les sos
esperiencies en París. Nesta conferencia, sentó les bases de les sos más
importantes creencies ya idees que más tarde desenvolvería nel so primer ensayu
publicáu sobre la Naturaleza:

Publicó de mou anónimu'l so primer llibru, Nature (Naturaleza), el 9 de
setiembre de 1836, nel qu'esponía los fundamentos de la so filosofía.

El 31 d'agostu de 1837 pronunció un discursu, agora famosu, na sociedá Phi Beta
Kappa, The American Scholar (L'estudiante americanu), depués conocíu como An
Oration, Delivered before the Phi Beta Kappa Society at Cambridge. Foi recoyíu
pa una coleición d'ensayos (qu'incluyíen la primer edición de Naturaleza) en
1849. Los amigos afaláronlu a publicar la charra, y asina lo fixo, pola so
propia cuenta, nuna edición de 500 copies que s'escosaron nun mes. Nesti
discursu, Emerson declaró la independencia lliteraria nos Estaos Xuníos y llamó
a los americanos a crear un estilu propiu, independiente del Européu, conseña
que Walt Whitman tomaría como unu de los sos principales propósitos lliterarios.
James Russel Lowell, estudiante de Harvard nesa dómina, denomólu «un eventu
ensin paralelu nos nuesos añales lliterarios». Otru miembru de l'audiencia, el
reverendu John Pierce, denomólu «un discursu n'apariencia incoerente ya
inintelixible».



https://ast.wikipedia.org/wiki/Lluna

La Lluna ye l'únicu satélite natural de la Tierra. Ye l'astru más cercanu a nós
(la distancia media ente'l centru de la Tierra y la Lluna ye de 384.400 km) y el
meyor conocíu. El so diámetru ye de menos d'un terciu del terrestre (3.476 km),
la so superficie, una decimocuarta parte (37.700.000 km²), y el so volume al
rodiu d'una quincuaxésima parte (21.860.000 km³).

La Lluna completa una vuelta alredor de la Tierra aproximadamente una vegada al
mes. Si la Tierra nun rotase sobro'l so propiu exe, sedría perfácil deteutar el
movimientu de la Lluna na so órbita. Esti movimientu fai que la Lluna avance
alredor de 12º nel cielo ca día. Si la Tierra nun rotare, lo que veríemos sedría
la Lluna cruciando la bóveda celeste d'oeste a este demientres dos selmanes, y
darréu taría dos selmanes ausente (demientres les cuales la Lluna sedría visible
nel llau opuestu del Globu).

Débense a una "estraordinaria" casualidá. El Sol ye 400 vegaes más grande pero
tamién ta 400 vegaes más lloñe de mou que dambos tienen aproximadamente'l mesmu
tamañu angular. La Lluna nun eclipse llunar pue contener fasta trés vegaes el so
diámetru dientro'l conu de solombra causáu pola Tierra. Pol contrariu nun
eclipse solar la Lluna malpenes tapez al Sol (clis total) y en determinaes
partes de la so órbita, cuando ta más distante nun llega a anubrilu del too,
dexando una franxa anular (clis anular). La complexidá del movimientu llunar fai
abegosu'l cálculu de los eclipses y tien de tenese presente na periodicidá en
qu'éstos se producen (Periodu Saros).



https://ast.wikipedia.org/wiki/Jos%C3%A9_Mar%C3%ADa_Carre%C3%B1o

José María Carreño Blanco (Cúa, anguaño Estáu Miranda, 19 de marzu de 1792 —
Caracas, 18 de mayu de 1849) foi un políticu de la naciente República de
Venezuela, vicepresidente del gobiernu de José María Vargas y Presidente
provisional en dos ocasiones. Importante personaxe na hestoria de Venezuela,
José María Carreño foi quien prestó-y la so camisa a Simón Bolívar momentos
dempués de la so muerte, yá qu'ésti nun tenía camisa pa ser sepultáu.

Nacíu en Cúa, población situada no que güei ye l'Estáu Miranda, el 19 de marzu
de 1792. Mientres 1815 fasta 1830 el xeneral Carreño participó na guerra
d'independencia, en grandes batallas, xunto con xenerales como José Antonio
Páez, Santiago Mariño, Simón Bolívar y otros. Dempués de que terminase la
guerra, el xeneral Carreño algamó grandes terrenos en toa Venezuela pola so
actuación na Guerra d'Independencia. En 1835 el xeneral Carreño formó parte del
gabinete del doctor José María Vargas, fasta dellos díes dempués pol
Derrocamientu de Vargas. Lluéu del fracasu del Xeneral Santiago Mariño y la so
Revolución de les Reformes, el 27 de xunetu de 1835, el Conseyu de Gobiernu,
designó como encargáu del poder executivu, lideráu por Páez, al vicepresidente
José María Carreño, José María Vargas retomaría'l poder el 20 d'agostu d'esi
mesmu añu. Dempués de que José María Vargas renunciare a la Presidencia de
Venezuela, de conformidá colo establecíu pola Constitución de 1830, a Vargas
reemplazólu José María Carreño nel exerciciu de las sos funciones como
Vicepresidente de la República, quien xuramentó'l 20 de xineru de 1837 a la edá
de 45 años El Congreso instalóse'l 26 de xineru de 1837, y unu de los primeros
actos foi prauticar l'escrutinio de los votos del Colexu Electoral pa elexir al
Vicepresidente de la República. La cuasi totalidá de los votos favorecieron al
candidatu de José Antonio Páez, el Xeneral Carlos Soublette, quien pal momentu
encontrábase n'Europa como Ministru Plenipotenciariu, negociando el Tratáu
d'Independencia de Venezuela, Paz y Amistá con España.



https://ast.wikipedia.org/wiki/Finlandia

Finlandia, oficialmente República de Finlandia (en finlandés, Suomi o Suomen
tasavalta; en suecu Finland o Republiken Finland), ye un país nórdicu allugáu
nel norte d'Europa. Tien llendes al oeste con Suecia, al este con Rusia y al
norte con Noruega. Pel oeste y el sur ta arodiada pol Mar Bálticu, que-y separa
de Suecia y Estonia, cruciando'l Golfu de Finlandia. La capital y ciudá más
importante del país ye Helsinki.

Finlandia perteneció al Reinu de Suecia y de 1809 a 1917 el país foi parte del
Imperiu Rusu como'l Gran Ducáu de Finlandia que gozó d'autonomía hasta 1917 añu
nel que declárase independiente. Anguaño, Finlandia ye una república,
parllamentaria y democrática, y ye miembru d'organismos internacionales como les
Naciones Xuníes (dende 1955), la Xunión Europea (dende 1995), del Conseyu
Nórdicu, la Organización pa la Seguridá y la Cooperación n'Europa y la
Organización pa la Cooperación y el Desarrollu Económicu. La economía de
Finlandia ye una de les más prósperes nel continente, basándonse nos importantes
sectores de servicios asina como nos productos manufacturaos. Nel país hai estáu
de bientar arriendes d'una política altamente democrática y con niveles perbaxos
de corrupción.

En 2007, Finlandia tenía una población de 5,3 millones d'habitantes nun área de
338.145 quilómetros cuadraos. La mayor parte de la población del país
concentrase nel estremu sur, na costa del Golfu de Finlandia y redolada (onde ta
l'Área Metropolitana de Helsinki). Finlandia ye'l sestu país más grande d'Europa
en superficie, y tien una densidá poblacional mui baxa, de 15,72 habitantes per
quilometru cuadráu convirtiendose nel país menos densamente pobláu de la Xunión
Europa. Los más de los finlandeses tienen el finlandés como llingua materna,
siendo esta una de les poques llingües oficiales de la Xunión Europea que nun
remanez de la familia indoeuropea. La segunda llingua oficial de Finlandia ye'l
suecu, que falen un 5,5% de la población nacional.

L'orixe del nome Suomi (Finlandia) tien un aniciu inciertu, pero una de les
teoríes más aceptaes ye que sía derivada de la pallabra Proto-Báltica Zeme que
significa Tierra. Ye tamién bien asemeyada la so ortografía al términu saami,
forma na que se denomina'l pueblu lapón. Amás de los parientes más próximos del
finlandés, esti nome ye tamién utilizáu por dellos idiomes bálticos como'l
lituanu. Finlandia ye mui asemeyáu al nome d'otros llugares escandinavos como
Finnmark (condáu de Noruega) y Finnveden (o Finnheden, una de les pequeñes
rexones del vieyu condáu de Småland en Suecia). Dalgunos d'estos nomes son
claramente derivaos de Finnr, pallabra alemana pa describir a un viaxante. El
términu Finnr tamién se refier a los lapones, grupu indíxena con al rodiu de
70.000 habitantes n'Europa.

Los nicios arqueolóxicos del Paleolíticu, los asentamientos previos a la Edá de
Xelu en Finlandia ye entá un tema en debate. Depués de la Edá de Xelu, los
restos de los primeros pobladores de Finlandia, que veníen del sur y del este,
pueden datase al rodiu de 8.500 edC. La población de cazadores-recoyedores del
Mesolíticu conozse como la "cultura Suomusjärvi". Al rodiu del 5.300 edC xurden
les "cultures del peine de barru", conocíes pola alfarería. Esto indica l'entamu
del Neolíticu pa Finlandia, anque la subsistencia entá basábase na caza y na
pesca. Nel quintu mileniu edC hebo redes estenses de merca ente Finlandia y el
noreste européu. Importáronse al país grandes cantidaes de pedernal y ámbare.
Nel este de Finlandia apaecen pintures nes roques, aparentemente tocantes a
creencies de chamanes y tótems.

Depués del 3200 EC, establecense nel sur de lo que güei ye Finlandia una cultura
propia agrupada dientro de les nomaes cultures europees del Hachu de Guerra,
asociaes al movimientu de falantes indoeuropeos. La cultura del Hachu de Guerra
o Cuerda Cerámica parez que practicaba l'agricultura y que criaben animales en
Finlandia. Nel interior, les sociedaes yeren menos avanzaes. El finlandés
orixinal foi influyíu poles llingües báltiques indoeuropees (y viceversa) al
rodiu del periodu de 3500-1000 EC [1], y les llingües sami dixebren del
finlandés orixinal.

La Edá del Bronce entamó depués del 1500 EC, repartiéndose dende'l oeste. Las
rexones costeres de Finlandia fueron parte de la Cultura Nórdica del Bronce,
mientres que nes rexones interiores, las influencies yeren de les cultures del
norte de Rusia que usaben el bronce. Depués de 500 EC, entamó la Edá del Fierro.
Alcontráronse fueyes de fierro importaes y trabayos llocales en fierro na mesma
dómina.

Al rodiu'l sieglu I, el comerciu y intercambiu con Escandinavia medró y
alcontráronse dalgunes ferramientes romanes d'esta dómina. Nel primer mileniu
DC, los grupos de población de Finlandia cambiaben los sos productos
(principalmente pieles) con comerciantes escandinavos. Les influencies tamién
llegaben del sur y del este. La sociedá entamó estratificase: los restos
d'enterramientos con adornos, normalmente con armes, dan señales a los
investigadores de que a partir del sieglu III hebo una élite principal. Sicasí,
nun evolucionó en Finlandia una sociedá centralizada, nin siquiera na Era
Vikinga.

Nesta dómina, la población en Finlandia xebrábase en grupos diferentes:
finlandeses, tavastianos, carelios y sami. Åland ye absorbida entós pola cultura
sueca, si non enantes.

Pocu dempués de 1150, Erik el Santu de Suecia entamó una cruzada nel suroeste de
Finlandia. Al pocu llegaron los primeros misioneros, que fundaríen la ciudá de
Turku (Åbo en suecu). N'aquella dómina los rusos ortodoxos de Novgorod,
dominaben el comerciu de pieles, y entraron nel territoriu de lo que güei ye
Carelia, onde consiguieron converstir a nativos y fundaron un obispáu n'Олонец.

Los primeros enfrentamientos entre suecos y rusos entamaron a primeros del
sieglu XIII, y acabaríen cola victoria del príncipe rusu Alexandru (1240), nel
ríu Нева. Por esta batalla el príncipe Alexandru conozse como Александр Невский
(Alexandru de Neva). Sicasí, la victoria del príncipe ortodoxu preocupó al papa
romanu, Inocenciu IV, qu'animó a los suecos a siguir cola conquista de
Finlandia. Åbo (Turku) convirtióse na sede d'un obispáu dependiente del
Arzobispu d'Uppsala, y pasaría a ser la capital de la Finlancia sueca.

En 1293 fundóse la ciudá de Выборг (güei na Federación Rusa). Nun tardó en
entamar otra vegada la guerra escontra los rusos. L'oxetivu principal yera
controlar l'ismu de Carelia, que finalmente acabó repartíu pol Tratáu de
Nöteborg (1323) nel que los suecos conservaron Выборг y alredores; los rusos,
les dos orilles del ríu Нева y la costa del llagu Ladoga. Esta frontera
caltuvose hasta'l sieglu XVI.

A partir de 1347 aplicóse en Finlandia el derechu suecu, y unos años más tarde
el país adquirió'l rangu de ducado, integráu nel reinu de Suecia. En 1581
convirtióse en gran ducado. Un canónigo finlandés d'Åbo introduxo en 1527 la
Reforma lluterana en Finlandia. L'obispu Miguel Agrícola traduxo en 1548 el
Testamentu Nuevu al finlandés, convirtiéndose nel primer testimoniu escritu
d'esta llingua, anque la llingua oficial y de la sociedá culta siguió siendo'l
suecu. L'usu del finlandés nun sería enllantáu n'alministración hasta 1739.

Dende mediaos del sieglu XVI, los repitíos ataques a Livonia del zar Iván el
Terrible obligaron a los suecos a reaccionar y apoderáronse de territorios
n'Estonia y n'Ingria (ente Estonia y el llagu Ladoga). El poderíu suecu algamó
entós el so apoxéu y Finlandia conoció una relativa prosperidá: creáronse nuevos
asentamientos, carreteres, servicios de correos, y fundóse una universidá en Åbo
(Turku).

Cola Gran Guerra del Norte (1700-1721) remató esti periodu d'estabilidá y
prosperidá. L'enfrentamientu ente'l zar Pedro'l Grande de Rusia y el rei Carlos
XII de Suecia tuvo efectos catastróficos. Tres la derrota d'esti últimu na
batalla de Poltava en 1709, les tropes ruses invadieron Finlandia en 1710 y
afararon el país dellos años: na memoria colectiva de los finlandeses recibe'l
nome de la “Gran Rabia”.

Pol Tratáu de Nystad (1721), Rusia adquirió los territorios d'Estonia, Livonia,
Ingria y tol istmu de Carelia: con llixeres variaciones esta frontera caltúvose
hasta l'actualidá. En 1743 el Tratáu d'Åbo añedió una pequeña porción de
Finlandia.

A lo último, en 1808, el zar Alexandru I de Rusia, al que la paz roblada con
Napoleón Bonaparte en Tilsit dexara les manes llibres, invadió Finlandia: el
Tratáu de Fredrikshamn reconoció la so anexón en 1809.

Alexandru I de Rusia estableció'l Gran Ducáu de Finlandia nomándose a sigo mesmu
como Gran Duque y añedió-y los territorios conquistaos en 1743 y 1809, según
parte de los territorios adquiríos nel tratáu de 1721: les fronteres de
Finlandia atopábense a la vera de la ciudá de San Petersburgu.

Hasta fines del sieglu XIX, el gran ducáu gociaría d'una autonomía real: tien la
so propia dieta parllamentaria, el so exércitu, la so moneda, los sos sellos de
corréu etc., el suecu siguió siendo l'idioma oficial. Polo que se refier a los
mesmos finlandeses, éstos nun se sentíen estremaos de los suecos, pero'l
treslláu de la capital de Åbo a Helsingfors (Helsinki) en 1812, supunxo una
rotura cola tradición. La llingua finlandesa travesó un periodu d'esplendor
lliterariu, en particular cola apaición a partir de 1835 del Kalevala d'Elias
Lönnrot, un estensu poema épicu inspiráu en cantares populares. Pola so parte
les autoridaes ruses aguiyaron l'usu del finlandés pa compensar la influyencia
cultural sueca: remocicaron la enseñanza pa favorecelo y reconocieron el
finlandés como segundu idioma oficial.

Sicasí, l'espertar de la concencia nacional acabó al llargu plazu, por entrar en
conflictu col calter autocrático del réxime zarista de Rusia, fizo que la
postura del gobiernu central endureciérase col pasu de los años. A instancies
del gobernador Bobrikov (asesináu en 1904), el manifiestu del zar de 15 de
febreru de 1899 suprimió l'exércitu finlandés ya impunxo'l rusu como idioma de
l'alministración. Tres la revolución rusa de 1905 produxóse cierta
flexibilización: una nueva Constitución instituyó un Parllamentu escoyíu por
tolos ciudadanos, incluyíes les muyeres. Pero l'ésitu de los socialistes nes
eleiciones de 1907 provocó que s'intensificaren la represión y la rusificación.

La independencia de Finlandia de Rusia reconocióse nel Tratáu de Brest-Litovsk.
Depués d'esperimentar una tarrecible guerra civil, los sectores conservadores,
llideraos pol xeneral Mannerheim, ganaron a los grupos socialdemócrates y
comunistes, sofitaos polos bolcheviques rusos. Depués de la firma del Tratáu de
Brest-Litovsk, Alemaña desembarcó tropes en Hanko y tomó Helsinki'l 13 d'abril
de 1918. El 16 de mayu celebróse la victoria de la "Finlandia Blanca", depués de
que los soviéticos rusos se retiraren de Finlandia.

El 9 d'ochobre, el Senáu finlandés esbilló como Rei electu a Federicu Carllos de
Hesse, un príncipe alemán, cuñáu del Emperador Guillelmu II. La derrota alemana
y l'abolición de la monarquía xermana significó'l fin del esperimentu monárquicu
en Finlandia. El Príncipe Federicu nunca foi coronáu rei, nin siquier llegó a
visitar Finlandia, y arrenunció'l 14 d'avientu de 1918. D'esta manera, Finlandia
convirtióse nuna República independente, siendo'l so primer presidente Kaarlo
Juho Ståhlberg.

Ente 1918 y 1920, voluntarios finlandeses fixeron una serie d'incursiones en
territoriu rusu, conocíes como Heimosodat, col oxetivu de la creación de la Gran
Finlandia. Temporalmente, roblóse'l Tratáu de Tartu con Rusia'l 14 d'ochobre de
1920, onde se definieron les fronteres ruso-finlandeses. Finlandia desocupó
delles rexones na Carelia ocupaes polos voluntarios, a cambéu recibió una salida
al océanu Árticu al traviés de Petsamo.

La frontera de 1920 sufriría grandes cambeos depués de la Segunda Guerra
Mundial. Depués de sufrir un intentu fallíu d'invasión soviética ente 1939 y
1940 (vease Guerra d'Iviernu), Finlandia perdió accesu al Llagu Ladoga. En 1941
participó al par de l'Alemaña Nazi na invasión de la Xunión Soviética,
específicamente nes rexones de Carelia y alredor del Ladoga y Leningráu (vease
Guerra de Continuación). Finlandia llogró recuperar los territorios perdíos en
1940, pero al revertise'l cursu de la guerra escontra d'Alemaña, los finlandeses
tuvieron que redefinir otra vuelta les sos fronteres cola Xunión Soviética en
1944. Nel Armisticiu de Moscú, Finlandia realizó mayores concesiones
territoriales, y perdió la so salida al océanu Árticu.

En acabando la guerra, los soviéticos actuaron con durez sobro los territorios
conquistaos. Espulsaron a tolos fineses del istmu de Carelia pa sustituyilos por
rusos: Finlandia tuvo qu'acoyer a más de 400.000 refuxaos. Amás, tuvo que pagar
dellos estrozos xeneraos pola guerra hasta 1952. En 1945-1946 los soviéticos
consiguieron que les Naciones Xuníes acusaren y condergaren a tolos políticos
finlandeses que taben nel poder en xunu de 1941. D'una manera más xeneral, la
política esterior de Finlandia tuvo sometida a una vixilancia constante per
parte de Moscú: a esta situación bautizóla como "finlandización", una tutela que
s'efectuó ensin que s'instalara un gobiernu comunista en Helsinki nin se
produxera una adhesión al Pactu de Varsovia. Tres la muerte del dictador
soviéticu Josef Stalin, la presión sobro Finlandia relaxóse adulces: los
soviéticos sacuparon la base de Porkkala en 1956; autorizóse a Finlandia a
xuntase a l'Asociación Europea de Llibre Comerciu en 1962. Ye tamién un ésitu la
"llinia Paasikivi-Kekkonen" –una sutil dosificación d'estricta neutralidá y
combinación bien midida que satisfai a les esixencies soviétiques ensin
menospreciar la independencia finlandesa –qu'encarnen los presidentes Juho Kusti
Paasikivi (1946-1956) y depués Urho Kekkonen (1956-1981). Reconocida como ponte
ente'l bloque capitalista y el bloque comunista, Finlandia acoyó en 1973 la
Conferencia sobro la Seguridá y la Cooperación n'Europa, roblandose l'acta final
el 31 de xunetu de 1975. La cayida de la Xunión Soviética en 1991, finó colos
restos de la finlandización. En febreru de 1993, Finlandia empecipió
negociaciones con vistes a la so adhesión a la Xunión Europea, finalmente
ingresó en 1994.

El sistema finlandés ye fundamentalmente semiparllamentariu, anque'l Presidente
tien dellos poderes notables. El núcleu executivu recai nel Conceyu d'Estáu,
encabezáu pol Primer Ministru, escoyíu pol Parllamentu. Esti Conceyu d'Estáu
complétenlo Ministros de dellos departamentos del gobiernu central según un
miembru exoficiu, el Canciller de Xusticia. La Constitución establez como
autoridá última al Parllamentu de Finlandia (Eduskunta en finlandés, o Riksdagen
en suecu). Compuestu por 200 miembros, pue camudar la Constitución, causar la
dimisión del Conceyu d'Estáu o anular vetos presidenciales; los sos actos nun
tán suxetos a revisión xudicial. Les propuestes llexislatives nacen del Conceyu
d'Estáu o de los miembros del Parllamentu, que son escoyíos cada cuatro años.
Les últimes eleiciones parllamentaries dieron la victoria al partíu Centro
Finlandés, anque namái consiguió un escañu más que l'emerxente Partíu de la
Coalición Nacional.

D'otra miente, Finlandia ye ún de los países menos corruptos del mundu, acordies
col informe sobro l'Índiz de percepción de corrupción. Según revela l'estudiu,
los ciudadanos finlandeses consideren que malapenes hai corrupción na xestión de
los sos poderes públicos. L'índiz calcúlase pente medies de encuestes a
empresarios, académicos y analistes económicos. Ocupó casi siempres el primer
llugar nos últimos seis años nos que se fizo l'estudiu.

Arodiada pol Mar Bálticu, el Golfu de Botnia, el Golfu de Finlandia y ente
Suecia y Rusia, Finlandia ye'l país européu más septentrional. Anque dalgunes
partes d'otros países estiendense más al norte, tol país finlandés ta a más de
60º de llatitú norte; un cuartu de la so superficie ta al norte del Círculu
Polar Árticu.

El paisaxe finlandés ye principalmente llanu, con dellos montes baxos.
L'Haltitunturi (1,328 m) ye'l puntu más altu del país allugáu nel estremu norte
de Laponia. En contraste, tien un númberu mui altu de llagos (al rodiu de
190.000) y islles (al rodiu de 180.000). El paisaxe de les zones con llagos ta
cubiertu d'estenses viesques boreales que nun son afayadices pa facer
plantaciones. La mayor parte de les islles formen parte del archipiélagu de
Turku y les islles d'Åland nel suroeste, y tolo llargo de la costa sur, nel
Golfu de Finlandia.

El clima suel oscilar ente templáu y fríu, con dalgunos iviernos mui frios y
branos llixeramente caldios. Al tar tan al norte y dientru del Círculu polar
árticu, el Sol brilla 73 díes siguios en branu y nun se ve en 51 díes nel
iviernu lapón.

Tamién hai Provincies históriques de Finlandia (finlandés: maakunnat o
provinssit, suecu: landskap).

Tamién hai 90 distritos llocales (finlandés kihlakunta, suecu härad) que sirven
como unidaes alministratives oficiales llocales del Estáu, coordinando trabayos
como policía y xusticia. Estes son oficialmente subdivisiones de les provincies.
Namás que les provincies y los distritos llocales son formalmente unidaes
alministratives del Estáu finlandés.

Apuntar tamién qu'anque les decisiones son xeneralmente feches a nivel estatal o
conceyal, los niveles intermedios tienen dalgunos poderes, pero la
representación popular nestos niveles ye mui probe. Poro, dende 2005 hai un
conceyu escoyíu, de forma esperimental, na rexón de Kainuu, y esti modelu
quiciabes acabe implantándose n'otres rexones.

Dende la reforma de 1997 los doce condaos que componíen tradicionalmente'l mapa
políticu finlandés convirtiéronse en seis provincies:

Les rexones tán gobernaes por conceyos rexonales, sirven como alderiques de
cooperación pa los conceyos llocales de la rexón. La tarea de les rexones ye'l
plan rexonal y el desendolcu empresarial y de la educación. Anguaño, namás que
Kainuu tien representación popular.

Les rexones representen las variaciones culturales y dialeutales y variaciones
económiques más que les provincies, que son xebres puramente alministratives del
gobiernu central.

La llatitú inflúi mui claramente nel clima de Finlandia. Pola so situación
xeográfica, l'iviernu ye la estación más llarga. De media, l'iviernu dura de 105
a 120 díes nel archipiélagu y 180 díes en Laponia. Eso quier dicir que les
rexones del sur tán cubiertes de ñeve entre 3 o 4 meses al añu, y nel norte al
rodiu de 7 meses. Finlandia llega a temperatures glaciales n'iviernu: nel Sur
lleguen a -15 °C en xineru y febreru, mientres que nel Norte munches veces
lleguen a temperatures pembaxo de -30 °C. Nesta época del añu esti territoriu
nun disfruta de lluz solar la mayor parte del día; cola llegada del branu y el
Sol de medianueche algámense valores de 15 °C nel Norte y al rodiu los 20 °C nel
Sur. Sicasí, les temperaturas pueden llegar a los 30 °C.

L'Océanu Atlánticu al oeste y el continente euroasiáticu al este interactúen
colos cambeos del clima del país. Les agües caldies del golfu y la corriente
marina del Atlánticu Norte, qu'afecten tamién a Noruega y Suecia, actúen en
Finlandia. Cuando soplen vientos del oeste, el clima suel templase y el cielu
abocana en gran parte del país, pol nomáu fenómenu Foehn que se produz nos
montes Kjölen (Noruega). Amás de la influyencia moderadora de la mar, tamién el
clima continental asiáticu espardese delles vegaes per Finlandia, apareciendo
entós los periodos más fríos del iviernu y los más calorosos del branu.

Como Finlandia ta na zona de los vientos occidentales de llatitú media, na
llende ente les mases d'aire tropicales y les polares, les menes climátiques
asoceden rápidamente, sobre manera n'iviernu. Les condiciones meteorolóxiques
finlandeses dependen de dellos puntos conocíos, como'l ciclón allugáu cerca
d'Islandia y los anticiclones de Siberia y les Azores. La situación y la
intensidá d'estos centros pueden variar sigún époques, y dalgún d'ellos puede
marcar el desarrollu del tiempu en periodos llargos.



https://ast.wikipedia.org/wiki/Filadelfia

Filadelfia (n'inglés Philadelphia, pronunciáu /ˌfɪləˈdɛlfiə/) ye la ciudá más
grande del estáu de Pennsylvania. Ye la segunda mayor ciudá de la costa este de
los Estaos Xuníos, y la quinta mayor del país. Asítiase na fastera nororiental
d'elli, a la vera los ríos Delaware y Schuylkill, y tenía una población (U.S.
Census Bureau, 2010) de 1.526.006 habitantes. La ciudá ye'l centru cultural y
económicu del valle de Delaware, séptima mayor área metropolitana de los Estaos
Xuníos con más de seis millones d'habitantes. D'ellos, cuatro corresponden
alministrativamente a la metrópoli de Filadelfia, que compriende cinco condaos
con un total de 4.008.994 habitantes. La ciudá ye nomada tamién coloquialmente
Philly.

La ciudá fundola en 1682 William Penn, col envís de que fora la capital de la
colonia de Pennsylvania. Pa la década del 1750 la ciudá yá medrara tanto que
yera, perriba de Boston, la ciudá más grande y el mayor puertu de les colonies
britániques d'América, y el segundu puertu del Imperiu dempués del de Londres.
La ciudá foi, demientres la Revolución estaunidense, llugar d'alcuentru de los
Padres Fundadores de los Estaos Xuníos, que roblaron nella la declaración
d'independencia en 1776 y la constitución del nuevu país en 1787. Filadelfia
foi, demientres la guerra d'independencia estaunidense, una de les capitales del
país, y tamién después, mentanto que se construyía la nueva capital federal,
Washington. Nel sieglu XIX la ciudá convirtióse nun importante centru industrial
y nún ñudu de comunicaciones, y medró enforma gracies a la llegada de bien
d'inmigrantes europeos y africanos.

La ciudá camudó'l so calter de ciudá industrial pol de ciudá venceyada a les
empreses de servicios basaes nel desarrollu de les tecnoloxíes de la
información. Asina, les actividaes financieres son ún de los principales pilares
de la economía de la metrópoli, que ye tamién ún de los centros principales
d'investigación y enseñanza de ciencies sanitaries de tol país. Amás d'eso, la
historia de la ciudá atrái a bien de turistes a visitala: la Liberty Bell
recibió dos millones de visitantes en 2010. Tamién acueye la sé de cuatro de les
mayores empreses del mundu (según la llista Fortune 500), y con too ello axunta
un productu internu brutu de 388.000 millones de dólares, el cuartu mayor de les
ciudaes del país y el novenu del mundu.



https://ast.wikipedia.org/wiki/Croacia

Croacia, oficialmente República de Croacia (en croata: Republika Hrvatska,
Hrvatska AFI: [xř̩.ʋaː.ʦkaː]), ye una república democrática parlamentaria, de la
Xunión Europea, allugada ente Europa Central, Europa del Sur y el mar
Mediterraneu; llenda pol nordeste con Hungría, pol este con Serbia, pol sureste
con Bosnia y Hercegovina y Montenegro, pol noroeste con Eslovenia y pol suroeste
col mar Adriáticu; onde comparte una llende marítima con Italia.

La so capital y ciudá más importante ye Zagreb. Tien una estensión territorial
de 56 594 km² —esta cifra inclúi les más de mil islles asitiaes frente a la
costa del mar Adriáticu— y tien un clima variáu, na so mayor parte continental y
mediterraneu. En cuantes a l'alministración política, el país ta dixebráu en
vente condaos y la ciudá de Zagreb. La población xube a más de 4,29 millones
d'habitantes, cuasi toos son croates de relixón católica.

Nel entamu del sieglu VII los croates aportaron a la zona y dos sieglos más sero
organizáronse en dos ducados. Nel 925 Tomislav tornóse nel primer rei,
enantando'l status del estáu a un reinu. El Reinu de Croacia caltuvo la so
soberanía cuasi dos sieglos, y algamó'l mayor puxu durante'l reináu de Pedro
Krešimir IV y Demetrio Zvonimir. Croacia afitó una xunión personal con Hungría
en 1102. En 1527, aceñáu pol espardimientu otomán, el parllamentu croata escoyió
a Fernandu I d' Habsburgu como socesor del tronu croata. En 1918, tres la Primer
Guerra Mundial, formó parte del curtiu Reinu de los Serbios, Croates y
Eslovenos, que s'axebrara d'Austria–Hungría, y que dempués tornóse nel Reinu de
Yugoslavia. Durante la Segunda Guerra Mundial anicióse un Estáu títere de
l'Alemaña Nazi. Darréu de la guerra, Croacia foi ún de los miembros fundadores y
elementu federal de la Segunda Yugoslavia, un Estáu socialiegu. En xunu de 1991
Croacia declaró la so independencia, que foi reconocida'l 8 d'ochobre d'esi añu.
La guerra croata d'Independencia tuvo llugar nos cuatro años socesivos a la
declaración.

En 2012 Croacia caltenía un Índiz de Desendolcu Humanu peralto. El Fondu
Monetariu Internacional clasificóla como una economía emerxente y en desendolcu,
mientres que'l Bancu Mundial identificóla como una economía d'altos ingresos.
Croacia ye miembru de la ONX, el Conseyu d'Europa, la OTAN, la Organización
Mundial de Comerciu y ye miembru fundador de la Xunión pol Mediterraneu. Amás,
en xunetu de 2013 Croacia accedió a la Xunión Europea. Como un miembru enceso de
les Fuercies de paz de les Naciones Xuníes, tien aportáo con tropes a la misión
de seguridá de la OTAN n'Afghanistán y durante la dómina de 2008 a 2009 ocupó un
asientu del Conseyu de Seguridá de la ONX.

La economía croata ta dominada pol seutor servicios, siguío pola industria y
l'agricultura. El turismu ye una fonte d'ingresos importante durante'l branu, ya
que'l país s'afaya dientro de los vente destinos turísticos más visitaos nel
mundu. L'estáu controla una parte de la economía, con un gastu gubernamental
importante y el so cimeru sociu comercial ye la Xunión Europea. Dende 2000 el
país invirtió n'infraestructura, especialmente en caminos y medios de tresporte,
asina como nos corredores Pan-Europeos. El gobiernu croata apurre un sistema de
salú universal y educación primaria y secundaria gratuites, mientres sofita la
cultura per aciu d'estremaes instituciones públiques y inversiones nos medios de
comunicación y la lliteratura. La nación rescampla poles sos aportaciones
culturales, artístiques y científiques, a mayores de la so gastronomía, vinos y
fitos deportivos.

El nome de Croacia vien del llatín medieval Croatia, de Dux Croatorum ("duque de
los croates") escrito na inscrición de Branimir. Abulta qu'esti términu procede
del eslavu noroccidental *Xrovat-, que ye una metátesis del eslavu común
*Xorvat-, qu'a la so vez deriva del proto-eslavu *Xarwāt- (**Xъrvatъ) o *Xŭrvatŭ
(*xъrvatъ). L'aniciu del nome ye inciertu, pero abulta que ye un términu góticu
o indoariu pa refirise a los pueblos eslavos. El rexistru más antiguu conserváu
del etnónimu croata *xъrvatъ ye una talla llamada tableta Baška que diz:
zvъnъmirъ kralъ xrъvatъskъ (‘Zvonimir, rey croata’).

La primer mención del términu en llatín supónse a una carta del duque Trpimir I
del añu 852. La orixinal perdióse y namás consérvase una copia de 1568, lo que
llevó a duldes sobro la so veracidá. La inscrición en piedra más antigua tovía
conservada ye del sieglu IX, la inscrición de Branimir (afayada cerca de
Benkovac), onde se mienta al duque Branimir como Dux Cruatorvm. Anque la
inscrición nun se dató esautamente, sábese que Branimir gobernó Croacia ente 879
y 892.

El territoriu d'anguaño de Croacia tuvo agospiao durante la dómina prehestórica.
Na fastera norte afayáronse refugos de neandertales dataos de la dómina
paleolítica, los de Krapina son los más conocíos y meyor conservaos. En delles
rexones del país pueden atopase güelgues de delles cultures del neolíticu y
calcolíticu. Cuasi toos estos llugares arqueolóxicos allúguense nos valles de
los ríos del norte. Ente les cultures más importantes rescamplen les de
Starcevo, Vucedol y Baden. Otramiente, la Edá de Fierru dexó güelgues de les
cultures d'Hallstatt y de La Tène.

Muncho dempués, los liburnianos y los ilirianos añeraron na rexón, al tiempu que
los griegos afitaron les sos primeres colonies nes islles de Korcula, Hvar y
Vis. Nel añu 9 d. C. el territoriu croata d'anguaño pasó al dominiu del Imperiu
romanu como parte de la provincia de Dalmacia. Nel 305 l'emperador Dioclecianu
anició un palaciu en Split, au foi a vivir cuando se retiró. Durante'l sieglu V,
Xuliu Nepote, ún de los caberos emperadores del Imperiu romanu d'Occidente,
gobernó'l so pequeñu imperiu dende esti palaciu. Esta dómina remató coles
invasiones de los ávaros y los croates asocedíes na primer metá del sieglu VII,
siguíes pol desaniciu de cuasi toles ciudaes romanes. Los romanos que
sobrovivieron marcharon a los llugares más seguros de la costa, islles y
montañes. La ciudá de Dubrovnik foi aniciada polos sobrovientes d'Epidaurum.

La etnoxénesis de los croates ye desinfinida y esisten delles teoríes al
respeutive, aquelles que proponen un orixe eslavu y iraniu son les más afamaes.
La primer teoría ye la más aceptada y afirma qu'hubo una migración de los
croates blancos dende'l territoriu de Croacia Blanca durante'l periodu
migratoriu n'Europa. Antigual, la otra teoría propón un orixe iraniu, basáu nes
Tables de Tanais que contienen inscripciones en griegu de los nomes Χορούαθ[ος],
Χοροάθος y Χορόαθος (Khoroúathos, Khoroáthos y Khoróathos) y la so
interpretación como antropónimos del pueblu croata.

Acordies a D'Alministrando Imperiu, escribío pol emperador bizantín Constantín
VII durante'l sieglu X, los croates llegaron a la Croacia d'anguaño nel entamu
del sieglu VII, magar esisten otres teoríes contraries, y encamienten una fecha
ente los sieglos VI y IX.. Les cróniques d'Eginhardo mienten que pal 818 los
migrantes organizáronse en dos principaos: Panonia y Dalmacia, gobernaos por
Ljudevit Posavski y Borna, respeutivamente. Esti documentu ye'l primer rexistru
de los reinos croates, Estaos vasallos de Francia daquella. El domiñu francu
remató durante'l reináu Mislav dos décades dempués. Acordies con Constantín VII,
la cristianización de los croates anició nel sieglu VII, anque otres fontes
mienten qu'esti fechu asocedió hasta dos sieglos dempués. El primer gobernante
croata reconocíu pol Papa foi'l duque Branimir, a quien el pontífice nomó como
Dux Croatorum (‘duque de los croates’) en 879.

Tomislav foi'l primer gobernante de Croacia qu'emplegó'l títulu de rei nuna
carta empobinada al Papa Xuan X, con fecha nel añu 925. Tomislav derrotó a
húngaros y búlgaros, espardiendo la influencia del so reinu. El Reinu de Croacia
algamó'l so espoxigue cimeru nel sieglu XI durante'l mandáu de Petar Krešimir IV
(1058–1074) y Dmitar Zvonimir (1075–1089). Cuando Estéfanu II morrió en 1091, la
dinastía Trpimirović llegó al so fin, y Ladislau I de Hungría clamó'l tronu
croata. La oposición al so mandáu llevó a una guerra y al aniciu d'una xunión
personal ente Croacia y Hungría en 1102, gobernada por Colomán.

A lo llargo de los vinientes cuatro sieglos, el Reinu de Croacia tuvo gobernao
pol Sabor (parlamentu) y un Ban (virrei) designáu pol monarca húngaru. Durante
esta dómina l'Imperiu otomán tornóse nuna amenacia y la República de Venecia
entamó la llucha pol control de les costes del Adriáticu. En 1428 los venecianos
tomaron el control de cuasi toda Dalmacia, sacante la ciudá-Estáu de Dubrovnik
qu'asitió independiente. Les conquistes otomanes llevaron a les batalles del
campu de Krbava (1493) y de Mohács (1526), dambes foron una victoria importante
pa les fuercies turques. El rei LluisII finó en Mohács y, en 1527, el parlamentu
de Cetin escoyió a Fernandu I d'Habsburgu como'l nuevu mandatariu de Croacia,
cola condición d'aportar proteición escontra l'Imperiu otomán y de respetar los
sos drechos políticos. Nesta dómina enantó la importancia de les families nobles
croates como los Frankopan y los Zrinski, de manera tala, que dellos de los
banes veníen d'estes dinastíes. En realidá, Croacia foi un reinu independiente
namás de 910 a 1102.

En 1538, dempués de les bien de victores otomanes, Croacia foi dixebrada nuna
fastera militar y otra civil. Los territorios militares foron conocíos como la
Llinde Militar Croata y taba baxo'l mandu direutu del emperador austriacu.
L'avance de los turcos dientro del so territoriu continuó hasta la batalla de
Sisak (1593), la primer derrota otomana decisiva, que supunxo afitar les
llindes. A lo llargo de la Gran Guerra Turca (1667-1698), les fuercies croates
recuperaon Eslavonia, pero Bosnia occidental, que yera parte de Croacia hasta
enantes de les conquistes otomanes, asitió fuera del so dominiu. La llinde
anguaño ente dambos países vien d'estos socesos. Dalmacia, la rexón al sur de la
llinde, definióse de asemeyada pola quinta y séptima guerra otomán-veneciana.
Toos estos conflictos armaos causaron grandes cambios demográficos. Los croates
emigraron hacia Austria, de manera que los croates de Burgenland son
descendientes diuectos d'esti grupu. Pa compensar la marcha de los croates, los
Habsburgu llamaron a los cristianos ortodoxos de Bosnia y Serbia pa servir al
exércitu na Llinde Militar. La migración serbia hacia esta rexón algamó'l so
máximu a lo llargo de les Grandes migraciones serbies de 1690 y 1737-39.

Ente 1797 y 1809 el Primer Imperiu francés foi ocupando la costa este del
Adriáticu y una parte bultable de les rexones averaes, acabaron les repúbliques
de Venecia y Ragusa y afitaron les Provincies Iliries. En rempuesta, la Royal
Navy escomenzó un pilancu del mar Adriáticu qu'afaló a la batalla de Lissa en
1811. En 1813 los austriacos conquistaron les Provincies Iliries y dos años más
sero, dempués del Conceyu de Viena ameciéronles al Imperiu austriacu. Con esto
anicióse'l Reinu de Dalmacia.

Nes décades de 1830 y 1840 aprució un nacionalismu románticu qu'afaló'l
Movimientu Iliriu, una campaña política y cultural que buscaba l'amecedura de
tolos eslavos meridionales nel Imperiu. L'oxetivu cimeru yera afitar un idioma
estándar como contrapesu al húngaru, xunto cona promoción de la cultura y
lliteratura croata. A lo llargo de la Revolución húngara de 1848, Croacia sofitó
a los austriacos, el ban Josip Jelačić ayudó a derrotar a les fuercies húngares
en 1849 y afaló un procesu de xermanización. Hacia la década de 1860, el fracasu
d'esta política foi bultable y en 1867 cellebróse'l Compromisu austrohúngaro;
nesti asocedió una xunión personal ente los gobiernos del Imperiu austriacu y el
Reinu d'Hungría. El tratáu dexó'l desenguedeyu del estatus de Croacia nes manes
d'Hungría, que foi resuelto eventualmente nel Alcuerdu croata-húngaru de 1868,
onde amecieron los reinos de Croacia y Eslavonia. El Reinu de Dalmacia asitió
baxo control austriacu, mientres Rijeka caltuvo l'estatus de Corpus separatum
qu'algamara en 1779. Dempués de qu'Austria-Hungría ocupara Bosnia-Herzegovina
gracies al Tratáu de Berlín de 1878, la Llinde Militar Croata desapaeció y el
territoriu tornó baxo la soberanía de Croacia en 1881, según lo afitao nel
Alcuerdu croata-húngaru. La Primer Guerra Mundial arrebatió los esfuercios pa
remocicar Austría-Hungría nuna federación con Croacia como una unidá federal.

El 29 d'ochobre de 1918 el Sabor declarió la independencia y decidió amecese al
diba poco aniciáu Estáu de los Eslovenos, Croates y Serbios, que s'amestó col
Reinu de Serbia el 4 d'avientu de 1918 pa afitar el Reinu de los Serbios,
Croates y Eslovenos. La constitución de 1921 definió'l país como un Estáu
unitariu y abolió les estayes alministratives hestóriques y finó cola autonomía
croata. El partíu políticu con más puxu nel país -el Partíu Campesín Croata
(HSS) llideráu por Stjepan Radić— opúnxose a la nueva constitución. En 1928 la
situación política foi a peor tovía más dempués de que Radić fora asesinao na
Asambleya Nacional, afalando al país a la dictadura del rei Alexandru I en
xineru de 1929. La dictadura remató formalmente en 1931 cuando'l rei impuxo una
constitución más unitaria y camudó'l nome del país a Yugoslavia. El HSS,
daquella presidiu por Vladko Maček, continuó escorrexando la federalización de
Yugoslavia; esta persistencia remató n'agostu de 1939 col Alcuerdu
Cvetković-Maček y l'aniciu de la banovina autónoma de Croacia. El gobiernu
yugoslavu caltuvo'l control de la defensa, la seguridá interna, rellaciones
esteriores, comerciu y tresporte, mientres otros asuntos quedaron baxo'l control
del Sabor y el Ban.

N'abril de 1941 l'Alemaña Nazi y Italia ocuparon Yugoslavia. Dempués de la
invasión, dalgunes estayes de Croacia, Bosnia-Herzegovina y la rexón de Syrmia
ameciéronse al Estáu Independiente de Croacia (NDH), un estáu títere de los
nazis. Italia fíxose con otres partes de Dalmacia, mientres qu'Hungría s'apoderó
de les rexones del norte de Baranya y Medimurje. Ante Pavelić y los
ultranacionaliegos de Ustacha llideraron el réxime del NDH. Inxertaron lleis
antisemites y afalaron una campaña de llimpieza étnica y xenocidiu escontra los
xudíos, serbios y xitanos, reflexada nos campos de concentración de Jasenovac y
Stara Gradiška. Albídrase que de los 39 000 xudios qu'agospiaben nel país, namái
sobrevivieron 9000; los demás foron asesinaos o deportaos a Alemaña, dambos
poles autoridaes llocales y el propiu exércitu alemán. Les estremaes fontes
croates y serbies discrepen nes cifres exautes. Amás, ente 320 000 y 334 000
serbios foron executaos nel territoriu del NDH por delles causes, escorrexaos
pol gobiernu, como miembros de la resistencia armada o engarrando coles
Potencies del Exe. El númberu total de serbios finaos en toda Yugoslavia durante
la guerra avérase a los 537 000. Al tiempu, sobre de 200 000 croates foron
asesinaos durante'l conflictu, en situaciones semeyaes.

El 22 de xunu de 1941 anició'l Primer Partíu Separatista Sisak cerca de la ciudá
de Sisak, la primer resistencia militar organizada escontra la ocupación alemana
en toda Europa. Esti foi l'asocedíu qu'afaló l'aniciu Partisanos Yugoslavos, una
resistencia comunista multi-étnica y anti-fascista lliderada por Josip Broz
Tito. El grupo medró rápido y na Conferencia de Teherán d'avientu de 1943
ganaron la reconocencia de los Aliaos. Col encontu de los Aliaos na loxística,
equipamientu, adiestramientu y fuercies aérees, amás del gabitu de les tropes
soviétiques na Ofensiva de Belgráu, pa mayu de 1945 los Partisanos obtuvieron el
control de Yugoslavia y les rexones averaes de Trieste y Carintia. Les
aspiraciones polítiques del movimientu asoleyaron nel Conseyu Anti-Fascista de
Lliberación del Pueblu de Croacia o ZAVNOH -aniciáu en 1943 como la cimera
figura del Estáu de Croacia y que en 1945 tornóse nel Parlamentu de Croacia-, y
el AVNOJ, el so equivalente a nivel federal.

Dempués de la Segunda Guerra Mundial Croacia tornóse nuna unidá federal
socialiega unipartidista de la República Federal Socialiega de Yugoslavia,
gobernada polos comunistes, pero con dalgo d'autonomía dientro de la federación.
En 1967 dellos autores y llingüistes croates publicaron la Declaración sobre
l'estatus y el nome del idioma croata estándar, nel que vindicaben un mayor grau
d'autonomía pal idioma croata. La declaración contribuyó a aniciar un movimientu
nacional que buscaba más drechos civiles y la descentralización de la economía,
que remató na primavera croata de 1971, una serie de protestes reprimíes pol
gobiernu yugoslavu. Sicasí, la Constitución yugoslava de 1974 enantó l'autonomía
de les unidaes federales, una de les metes de la primavera croata, amás d'afitar
una base llegal pa la independencia de los sos constituyentes federativos.

Na década de los 80 la situación política en Yugoslavia empeoró pola mor de la
tensión causada pol Memorandu de l'Academia de les Artes y de les Ciencies de
Serbia de 1986 y los estreldos de 1989 en Vojvodina, Kosovo y Montenegro. En
xineru de 1990 escachóse la Lliga comunista de Yugoslavia xunto coles sos
filiales nacionales. El mesmu año cellebráronse les primeres elecciones
multipartidistes nel país y el trunfu de Franjo Tuđman enantó tovía más les
tensiones nacionaliegues. Los serbios de Croacia dexaron el Sabor y declararon
l'autonomía de delles rexones pa aniciar la República Serbia de Krajina, nun
determín por dixebrase de Croacia. Por aciu del aumentu nes tensiones, Croacia
declaró la so independencia en xunu de 1991, pero esta declaración nun tuvo
efeutu hasta l'8 d'ochobre de 1991.

Los problemas étnicos y políticos afalaron a la Guerra Croata d'Independencia,
onde l'Exércitu Popular Yugoslavu y dellos grupos paramilitares serbios atacaron
el país. Pa finales de 1991, una guerra intensa amenorgó'l control croata a
menos d'una tercer parte del so territoriu. El 15 de xineru de 1992 Croacia
algamó la reconocencia diplomática de la Comunidá Económica Europea, y poco
dempués de la ONX. La guerra remató de manera definitiva n'agostu de 1995 con
una victoria decisiva pa Croacia. Les demás rexones ocupaes tornaron al so
dominiu conforme a lo afitáu nel Conveniu d'Erdut de payares de 1995, anque'l
procesu nun finó hasta xineru de 1998.

Rematada la guerra, el gobiernu de Franjo Tuđman escomenzó a perder sofitu,
porque la xente entamó a describir el so mandáu como «autocráticu» y denunciaron
les violaciones de los drechos humanos de les minoríes serbies. Tres la so
muerte asocedida en 1999, cellebráronse les primeres eleiciones dafechu
democrátiques en 2000, onde Stjepan Mesić foi elexío presidente. En 2003,
Croacia presentó'l so solicitú d'ingresu a la Xunión Europea y tornóse nun
candidatu oficial un añu más sero. A lo llargo de la so candidatura, tuvo que
desenguedeyar les zarracines fronterices que caltenía con Eslovenia y ameyorar
dalgunos aspeutos políticos, económicos y ambientales pa axustase al modelu
européu. Finalmente, en xineru de 2012 los ciudadanos croates votaron a favor
del so accesu y el 1 de xunetu de 2013 Croacia tornóse nel 28.° miembru de la
Xunión Europea.

Croacia ye una república unitaria, democrática y parlamentaria. En 1990, tres el
colapsu del Partíu Comunista que llideraba la RFS Yugoslavia, Croacia adoptó la
so constitución d'anguaño y organizó les sos primeres eleiciones
multipartidistes. Declarió la so independencia'l 8 d'ochobre de 1991, colo que
desanició a Yugoslavia y obtuvo la reconocencia internacional por parte de la
ONX en 1992. Baxo la so constitución de 1990, Croacia furruló con un sistema
semipresidencial hasta 2000, cuando adoptó'l sistema parlamentariu d'anguaño. La
constitución tamién tien afitao la dixebra del poder en tres estayes: executivu,
llexislativu y xudicial. El sistema llegal De Croacia ye'l drechu continental,
influenciáu aesgaya, como'l so marcu institucional, pol llegáu de la so
amecedura con Austria-Hungría. El 30 de xunu de 2010, cuando finaron les
negociaciones sobre'l so accesu a la XE, la llexislacióin croata foi dafechu
adaptada al acervu comunitariu.

El presidente ye'l xefe d'Estáu, escoyíu por sufraxu direutu pa un términu de
cinco años, llendáu pola constitución a un máximu de dos mandaos. Amás de ser el
comandante en xefe de les fuercies armaes, tien la obligación d'elexir al primer
ministru cola aprobación del parlamentu, y tien un papel importante na politica
esterior. Les eleiciones presidenciales más recientes cellebráronse'l 10 de
xineru de 2010, onde Ivo Josipović obtuvo'l trunfu y xuró pal cargu'l 18 de
febreru.

El gobiernu llidéralu'l primer ministru, que tien al so cargu cuatro viceprimer
ministros y 17 ministros encargaos d'estremaos ámbitos de gobernanza. El poder
executivu ocúpase de proponer lleis y un presupuestu, executa les lleis y
empobina les polítiques internes y esternes de la república. La residencia
oficial del gobiernu allúgase en Banski dvori. El primer ministru croata ye
Tihomir Orešković.

El parlamentu (Sabor) ye un cuerpu llexislativu unicameral. El númberu
d'asientos puede camudar de 100 a 160; toos son eleutos por votu popular pa una
dómina de cuatro años. Les sesiones parlamentaries asoceden del 15 de xineru al
15 de xuentu y entaman otra vegada del 15 de setiembre al 15 d'avientu. Nun
entamu la constitución contemplaba una sistema bicameral, pero en 2001 abolióse
la «Cámara de los Condados» para establecer el sistema actual. Los dos partíos
políticos de mayor valumbu son la Xunión Democrática Croata y el [[Partíu
Socialdemócrata de Croacia.

Croacia tien un sistema xudicial de trés niveles aniciáu pola Corte Suprema, les
Cortes del Condáu y les Cortes municipales. La Corte Constitucional encárgase de
xeres venceyaes direutamente cola constitución. Amás de les mentaes, tamién
esisten los tribunales de faltas menores, comerciales y alministratives. De
l'aplicación de la llei ocúpase la fuercia de policía croata, que s'afaya baxo'l
control del Ministeriu de'Interior. N'años recientes, la policía tuvo baxo una
riestra d'anovamientos fechos col gabitu d'axencies internacionales, como la
Organización pa la Seguridá y la Cooperación n'Europa (OSCE).

Croacia caltién rellaciones diplomátiques con 174 países. En 2009 Croacia
contaba con una rede de 51 embaxaes, 24 consulaos y ochu misiones diplomátiques
afitaes nel estranxeru. Igualmiente, hai 52 embaxaes y 69 consulaos na
república, arriendes d'oficines d'organizaciones internacionales como'l Bancu
Européu pa la Reconstrucción y el Desenrollu, la Organización Internacional pa
les Migraciones, la OSCE, el Bancu Mundial, la Organización Mundial de la Salú
(OMS), el Tribunal Penal Internacional pa la ex Yugoslavia, (TPIY), el Programa
de les Naciones Xuníes pal Desenrollu (PNUD), l'Alto Comisionáu de les Naciones
Xuníes pa los Refuxaos y UNICEF. En 2009 el Ministeriu de Rellaciones Esteriores
y Integración Europea dio emplegu a 1381 persones y invirtió 648,2 millones HRK
(US$ 86,4 millones). Los principales oxetivos de la política esterior croata
incluin ameyorar les rellaciones colos países vecinos, desenrollar l'andecha
internacional y afalar la economía y cultura de Croacia.

De magar 2003 esta politica esterior empobinóse n'algamar la meta estratéxica de
tornase nun miembru de la Xunión Europea. El 9 d'avientu de 2011 la nación
remató les negociaciones pa amecese y robló l'Accesu de Croacia a la Xunión
Europea|Tratáu d'Accesu a la XE]]. Croacia tornóse nun miembru plenu de la XE'l
1 de xunetu de 2013, la fin d'un procesu qu'entamó en 2001 cuando robló
l'Alcuerdu d'Estabilización y Asociación. Un pilancu nes negociaciones foi
l'historial d'andecha del país col ICTY y les protestes d'Eslovenia per aciu de
les zarracines fronterices ente dambos estaos. Esto último resolvióse al traviés
d'un Alcuerdu d'Arbitraxe'l 4 de payares de 2009, aprobáu pol parlamentu
d'Eslovenia y un referendu.Nun futuru adoptará l'euro y en 2015 amestaráse al
Espaciu Schengen.

Durante la década de 2000, otro de los finxos estratéxicos de la política
esterior croata foi'l so ingresu na Organización del Tratáu del Atlánticu Norte
(OTAN). En 2000 la OTAN incluyó a Croacia na Asociación pa la Paz, pero hasta
2008 nun recibió la invitación pa formar parte de la organización y amecióse
formalmente'l 1 d'abril de 2009. Croacia foi miembru del Conseyu de Seguridá de
les Naciones Xuníes pa la dómina 2008-2009.

La primer vegada que Croacia se dixebró en condaos foi a lo llargo de la Edá
Media. Les divisiones camudaron col pasu del tiempu y asoleyaron la pérdida de
territoriu ante la invasión otomana y la posterior lliberación d'elli, arriendes
de los cambios nel estatus políticu de Dalmacia, Dubrovnik y Istria. La dixebra
tradicional en condaos abolióse nos años 20 del sieglu XX, cuando'l Reinu de los
Serbios, Croates y Eslovenos y el Reinu de Yugoslavia inxertaron los óblasts y
les banovines, respeutivamente. El mandáu comunista abolió les estayes
anteriores y inxertó los conceyos, organizando'l territoriu croata nunos 100
conceyos. La llexislación de 1992 tornó a inxertar los condaos, estremando
aesgaya la distribución de los años vente. Por exemplu, en 1918, la rexón croata
de Transleitania taba dixebrada n'ochu condaos con testeru en Bjelovar, Gospić,
Ogulin, Požega, Vukovar, Varaždin, Osijek y Zagreb, pero la llexislación de 1992
afitó catorce condaos nel mesmu territoriu.

Cola nueva distribución de condaos de 1992, Croacia dixébrase en vente condaos
(županija) y la ciudá capital de Zagreb, esta última cuenta cola autoridá y
estatus llegal d'un condáu y una ciudá (grad). Al tiempu, los condaos dixébranse
en 127 ciudaes y 429 conceyos. La dixebra del país en NUTE faise en dellos
niveles. NUTE 1 define al país como una sola entidá, mientres NUTE 2 lo dixebra
en tres rexones. Estes son Croacia Noroccidental, Croacia Central y Oriental
(Panonia) y Croacia Adriática. Esta última inclúi tolos condaos asitiaos na
costa. Croacia Noroccidental abargana la ciudá de Zagreb y los condaos de
Zagreb, Krapina-Zagorje, Varaždin, Koprivnica-Križevci y Međimurje. A lo cabero,
Croacia Central y Oriental incluin los condaos restantes Bjelovar-Bilogora,
Virovitica-Podravina, Požega-Slavonia, Brod-Posavina, Osijek-Baranja,
Vukovar-Syrmia, Karlovac y Sisak-Moslavina. Los condaos individuales y la ciudá
de Zagreb tamién representen el nivel de NUTE 3. Los NUTE dixébrense en dos
niveles d'Unidaes Alministratives Llocales (UAL). Les UAL 1 coinciden cola
dixebra en condaos y la ciudá de Zagreb, mientres que les UAL 2 correspuenden
coles ciudaes y conceyos de Croacia.

Acordies col Bancu Mundial, Croacia tien una economía de mercáu d'altos
ingresos. En 2012 el Fondu Monetariu Internacional albidró'l PIB nominal en
US$ 63 842 millones, ello ye, US$ 14 457 per cápita; el PIB por paridá de poder
adquisitivu (PPA yera de US$ 80 334 millones o US$ 18 191 per cápita. Acordies
con Eurostat, en 2010 el PIB (PPA) per cápita yera namái el 61% del promediu de
la Xunión Europea, mientres el medru real del PIB a lo llargo de 2007 foi del
6%. Esi añu la Organización Internacional del Trabayu asoleyó que la tasa de
desemplegu s'afitó nel 9,1%, tres cayer rápido dende'l 14,7% en 2002. Sicasí, la
cifra tornó a enantar nos meses siguientes, llegando a un máximu de 13,7%
n'avientu de 2008. Pa xunu de 2012 el salariu netu d'un trabayador croata
promediu yera de 5492 HRK (US$ 912) al mes.

En 2010 la economía taba dominada pol seutor servicios, que suponía'l 66% del
PIB, seguíu pola industria col 27,2% y l'agricultura col 6,8. Igual asocede na
distribución de la fuercia de trabayu: 64,5% de la población económicamente
activa trabaya nel seutor servicios, 32,8% na industria y 2,7% nel campu. Pola
so parte, el seutor industrial ta dominao pola construcción d'embarcaciones,
procesamientu d'alimentos, farmacéutiques, teunoloxíes de la información, les
industries bioquímica y maderera. En 2010 les esportaciones croates tuvieron un
valir de 64 900 millones HRK (US$ 11 255 millones) y les importaciones algamaron
los 110 300 millones HRK (US$ 19 127 millones). El so sociu comercial más
importante ye la Xunión Europea.

El nuevu gobiernu croata de 1991 fixo poco pa escomenzar cola privatización y la
transición hacia una economía de mercáu enantes de que la guerra españara. Por
aciu d'estos conflictos, la infraestructura económica sufrió un dañu grave,
particularmente la industria turística; ente 1989 y 1993, el PIB cayó un 40,5%.
El gobiernu tovía controla una parte importatne de la economía, ya que los
gastos gubernamentales representen el 40% del PIB. Les principales torgues a les
que s'enfrenta la economía croata ye'l sistema xudicial atrasiáu, la poca
eficacia de l'alministración pública, especialmente nos problemas de propiedá de
la tierra y la corrupción. en 2012 Tresparencia Internacional asitió'l país nel
puestu 62 del Índiz de Percepción de Corrupción, con una puntuación de 46. Otro
problema bultable ye la gran deuda pública que continúa medrando, teniendo
algamao un valir de más de US$ 44 240 millones o 89,1% del PIB.

En 2011, Croacia foi'l 24.º país más visitáu nel mundu, con más de nueve
millones de visitantes estranxeros. el turismo domina'l seutor servicios y
apuerta más del 20% del PIB croata. En 2011 los ingresos de la industria
turística foron de US$ 8600 millones. Los sos efeutos positivos son bultables na
economía croata, per aciu de la xuba nel volume de negociu en minoristes, el
númberu d'órdenes procesaes pola industria y los emplegos de temporadas
vacacionales. Dalgunos camienten que ye un bien d'esportación porque amenorga
aesgaya'l desequilibriu de la balanza comercial esterna. Dende la fin de la
guerra d'Independencia, la industria del turismo medró rápido, el númberu de
visitantes multiplicóse cuatro veces hasta más de 10 millones de turistes cada
añu. La mayoría d'ellos vien de países averaos como Alemaña, Eslovenia, Austria
y la República Checa, pasando un promediu de 4,9 díes en Croacia.

Casi tola industria turística concéntrase na costa del Adriáticu. A mediaos del
sieglu XIX Opatija tornóse nel primer centru turísticu importante de la rexón.
Na cabera década del sieglu yera ún de los destinos principales del turismo
mélicu européu. Más sero asitióse un gran númberu de centros turísticos a lo
llargo de la costa y en delles islles, onde s'ufren bien de servicios que van
dende'l turismo náuticu, gracies a les marines numberoses con más de 16 mil
amarraderos, hasta'l turismu cultural, que basa'l so atractivu nes ciudades
costeres medievales y los múltiples eventos culturales que se cellebren cada
branu. L'interior ufre destinos de montaña, agroturismu y spas. Zagreb tamién ye
ún de los destinos turísticos más importantes, al altor de les ciudaes costeres.
Croacia esfruta d'un ecosistema poco contamináu, resultáu de numberoses reserves
naturales y 116 sableres de Bandera Azul. Sobre'l 15% de los visitantes fai
actividaes venceyaes col naturismu, un seutor afamáu en Croacia, el primer país
européu que desenvolvió centros turísticos pa elli.

Acordies col censu de 2011, Croacia tien una población de 4,29 millones
d'habitantes, el 125.º país más pobláu nel mundu. La so densidá de población ye
de 75,9 h/km² y la so esperanza de vida al nacer ye de 75,7 años. La tasa de
fertilidá ye de 1,5 fíos por muyer, ún de los más baxos nel mundu. Dende 1991 la
tasa demortalidá supera constantemente la tasa de natalidá. Sicasí, dende fines
de la década de los años 90 del pasáu sielgu, hubo una xuba na migración hacia
Croacia, con un máximu de poco más de 7000 inmigrantes en 2006. La Oficina
d'Estadístiques de Croacia albidra que la población podría amenorgar a
3,1 millones pa 2051, según se desenvuelvan les tases de natalidá y migración.
La población de Croacia enantó constantemente de 2,1 millones en 1857 hasta'l so
máximu de de 4,7 millones en 1991, sacantes los censos de 1921 y 1948, fechos
dempués de les guerres mundiales. Anguaño'l medru natural de la población ye
negativu y la transición demográfica completóse na década de 1970. Acordies cola
so política de migración, Croacia intenta atrayer a los emigrantes de vuelta al
so territoriu. Sicasí, nos postreros años, apertóse al gobiernu croata pa
enantar un 40% el coste de les llicencies de trabayu a los estranxeros.

El descensu demográficu tamién ye resultáu de la Guerra d'Independencia de
Croacia. Durante'l conflictu, gran parte de la población foi desplazada y la
emigración enantó. En 1991 nes árees con predominiu serbiu, más de 400 000
croates y d'otres etnies foron escorripiaos y espulsaos de los sos fogares poles
fuercies serbocroates. A lo llargo de los caberos díes de la guerra en 1995,
ente 120 000 y 200 000 serbios salieron del país enantes de la llegada del
exércitu croata durante la Operación Tormenta. Nos diez años posteriores a la
guerra, namái 117 000 de los serbios desplazaos tornaron al país. Casi tolos
serbios que tovía viven en Croacia xamás agospiaron nos territorios ocupaos a lo
llargo de la Guerra d'Independencia. Los serbios namái repoblaron parcialmente
les rexones onde vivíen enantes, mientres qu'otres fasteres previametne ocupaes
polos serbios foron repoblaes polos refuxaos croates de Bosnia-Herzegovina, casi
toos de la Republika Srpska. La mayor parte de la población de Croacia ye croata
(89,6%), el país más étnicamente homoxéneu de les seyes antigües repúbliques
yugoslaves. Los grupos minoritarios incluin a los serbios (4.5%), bosniacos,
maxares, italianos, eslovenos, alemanes, checos, romaníes y otros (5,9%).

Croacia ye un Estáu llaicu, onde la constitución afita la llibertá de cultu y la
llibertá de profesar de miente pública la convicción relixosa pa tolos sos
ciudadanos. Na encuesta del Eurobarómetro de 2005, el 67% de la población
respondió que «sí creyíen en qu'hai un Dios». Nun cuestionariu fechu por Gallup
en 2009, el 70% de los croates respondieron de miente afirmativa a la entruga
«¿La relixón ye parte importante na so vida diaria?». Según datos del 2011, les
cimeres relixones en Croacia son el catolicismu romanu (86,2%), el cristianismu
ortodoxu (4,4%), otros cristianos (0,6%), l'Islam (1,5%), otres relixones (0,9%)
y l'ateísmu (3,8%). Amás, el Ministeriu d'Alministración Pública de Croacia tien
rexistraes 54 comunidaes relixoses actives en tol territoriu nacional.

L'croata ye l'idioma oficial de Croacia y el 24º idioma oficial de la Xunión
Europea. Los idiomas amenorgaos son d'usu oficial nes unidaes de gobiernu llocal
onde sian emplegaos por más d'un terciu de la población o onde la llexislación
llocal lo indique. Estes llingües son: el checu, l'húngaru, l'italianu, el
rutenu, el serbiu y l'eslovacu. Acordies col censu de 2011, el 95,6% de los
ciudadanos declararon el croata como la so llingua materna, mientres el serbiu
lo foi del 1,23%. El croata ye una llingua eslava meridional y bien del so
vocabulariu deriva de la rama eslava de la familia llingüística indoeuropea. El
croata escríbese emplegando l'alfabetu llatín. Nel país hai tres grandes
dialeutos, l'estocavu (Štokavski) emplégase como'l croata estándar, mientres el
chakavianu (Cakavski) y el kaikavianu (Kajkavski) s'estremen pol so léxicu,
fonoloxía y sintaxis.

De magar 1961 hasta 1991 l'idioma oficial foi'l serbocroata. Inclusive durante'l
mandáu socialiegu, los croates mentaben davezu esta llingua como croataserbiu o
simplemente como croata.

Les variantes serbies y croates d'esti idioma nun foron reconocíes como
estremaes daquella, pero yeren mentaes como les versiones orientales y
occidentales, arriendes d'emplegar dos alfabetos estremaos: el llatín y el
cirílicu serbiu. Tocante al idioma los croates adopten una postura
proteccionista frente a les influencies foriates, pola mor de tener estao baxo
cambios constantes impuestos polos estremaos gobernantes; por exemplu, les
pallabres d'orixe austriacu, húngaru, italianu y turcu camudáronse y alteriaron
pa que tuvieren un «soníu eslavu». Los croates opusiéronse a los esfuercios por
imponer polítiques pa incluyir al croata dientro del serbocroata o del eslavu
meridional.

Un estudiu de 2009 asoleyó que'l 78% de los croates asegura conocer al menos
otru idioma. Acordies con otru estudiu fechu pola Comisión Europea en 2005, el
49% de los croates emplega l'inglés como la so segunda llingua, el 34% fala
alemán y el 14% l'italianu. El francés y el rusu son falaos pol 4%, caún, y el
2% de los croates falen español. D'igual miente, bien d'eslovenos (59%) tien
dalguna conocencia de croata.

Dende que tuvo la independencia, el sistema escolín croata foi remocicándose pa
aportar formación a tola población, de manera que en 2011 la tasa
d'alfabetización en Croacia yera del 98,1%. N'agostu de 2010, un estudiu mundial
sobre la calidá de vida en dellos países, publicáu por Newsweek, allugó'l
sistema formativu croata nel puestu 22, compartiendo llugar con Austria. La
formación primaria en Croacia escomienza a la edá de seyes o siete años y ye
d'ochu graos. En 2007 aprobóse una llei pa esparder la formación gratuita y
obligatoria hasta los 18 años d'edá. Poro, la educación obligaroria supón ochu
años d'escuela primaria y otros trés años d'escuela secundaria, impartida nos
gymnasiums y escueles talleres. En 2010 había 2131 primaries y 713 escueles que
aportaben formación secundaria. La educación obligatoria tamién ta disponible
nos estremaos idiomas amenorgaos.

Hai 84 escueles d'arte y música de nivel primariu y 47 de nivel secundariu,
arriendes de 92 escueles pa neños con discapacidaes y 74 escueles pa paisanos.
Los esames de graduación nacionales (državna matura) inxertáronse a los
estudiantes de secuendaria a lo llargo del ciclu escolín de 2009-2010. Son una
evaluación de trés materies obligatories (llingua croata, matemátiques y un
idioma estranxeru) y delles materies optatives, y ye un requisitu pa ingresar na
universidá.

Croacia tien ochu universidaes. La Universidá de Zadar, la primera nel país,
fundóse en 1396 y asitió enceso hasta 1807, cuando otres instituciones de
formación superior la sostituyeron hasta l'anovamientu de la Universidá de Zadar
en 2002. La Universidá de Zagreb, fundada en 1669, ye la universidá más antigua
que furruló continuamente nel sureste d'Europa. Tamién hai 11 politéunicos y 23
institutos de formación superior, 19 d'ellos privaos. En total, hai 132
instituciones de formación superior en Croacia, con una matrícula de 145 000
estudiantes

Croacia tien un sistema de salú universal, con un anicio que se puede esquerar
hasta la Llei del Parlamentu Húngaru-Croata de 1891, qu'obligaba a los dueños
d'empreses a aportar un seguru de salú a tolos obreros y artesanos. Los
ciudadanos tienen un plan de salú que cubre lo más básicu y que ye opcional. En
2009 los gastos en salú algamaron los Hr.20 600 millones (US$ 3578 millones). El
presupuestu supón namái'l 0,6% del gastu públicu y de los seguros de salú
privaos. Croacia allúgase nel puestu 50.º de los países con mayor esperanza de
vida -73 años pa los homes y 79 pa les muyeres-, arriendes d'una tasa de
mortalidá infantil baxa de 5 por cada 1000 recién nacíos vivos.

Hai un ciento d'instituciones mélicas en Croacia, incluyendo 79 hospitales y
clíniques con 23 967 cames. Los hospitales y clíniques cuiden de más de 700 000
pacientes cada añu y empleguen 5205 mélicos, 3929 d'ellos son especialistes. Hai
6379 consultorios particulares y un total de 41 271 trabayadores de la salú.
Tamién hai 63 unidaes d'emerxencies méliques que respuenden a más d'un millón de
llamaes cada añu. La principal causa de muerte en 2008 yeren les enfermedaes
cardiovasculares, en 43,5% de los homes y 57,2% de les muyeres; siguíu del
cáncer, 29,4% n'homes y 21,4% en muyeres. En 2009 namái trece croates
infeutáranse col virus del sida y namái seyes murrieran pola enfermedá. En 2008
la OMS camentó que'l 27,4% de los croates mayores de 15 años fumen y el 21% de
la población tien obesidá.

Hai más de 400 000 deportistes en Croacia. D'ellos, 277 000 son miembros
d'asociaciones deportives y sobre 4000 pertenecen a asociaciones d'axedrez y
bridge. El fútbol ye'l deporte más afamáu. Con más de 118 000 xugadores
rexistraos, la Federación de Fútbol de Croacia ye l'asociación deportiva más
grande del país. La lliga Prva HNL atrai el mayor númberu d'espeutadores cada
añu: na temporada 2010/2011 atraxo a 458 746 persones.

Los atletes croates que compitieron nos Xuegos Olímpicos dende la independencia
ganaron 33 medayes, incluyíes diez d'oru: en 2012 en llanzamientu de discu, tiru
deportivu y polu acuáticu; n'1996 y 2004 en balonmanu; en 2000 n'halterofilia y
cuatro medayes n'esquí alpín en 2002 y 2006. Arriendes d'ello, dellos atletes
croates ganaron estremaos Campeonatos Mundiales, como los d'atletismu,
balonmanu, polu acuáticu, remu, esquí alpín y taekwondo. Los atletes croates
tamién ganaron la Copa Davis 2005.

Croacia foi sede de munches competiciones deportives importanetes, como'l
Campeonatu Mundial de Balonmanu Masculí de 2009, el Campeonatu del mundu de
Tenis de Mesa de 2007, el Campeonatu Mundial de Remu de 2000, la Universiada de
1987, los Xuegos Mediterráneos de 1979 y dellos Campeonatos Europeos. La máxima
autoridá deportiva del país ye'l Comité Olímpicu de Croacia (Hrvatski olimpijski
odbor), fundáu'l 10 de setiembre de 1991 y reconocíu pol Comité Olímpicu
Internacional dende'l 17 de xineru de 1992, a tiempu pa que los atletes croates
aprucieren nos Xuegos Olímpicos d'Albertville 1992 baxo la bandera de la recién
dixebrada nación.



https://ast.wikipedia.org/wiki/Cho_Oyu

El Cho Oyu (en nepalín: चोयु; tibetanu: ཇོ་བོ་དབུ་ཡ; Wylie: jo bo dbu yag; ZWPY:
Qowowuyag en: en chinu: 卓奧友山, pinyin: Zhuó'àoyǒo Shān) ye'l sestu monte más alta
de la Tierra, ente los 14 ochomiles, algamando los 8.201 msnm. Cho Oyu significa
en tibetanu la Diosa Turquesa”. El monte ye la elevación más alta del macizu
Khumbu, sector del Mahalangur Himalaya y ta asitiada aprosimao a 20 km. al oeste
del monte Everest. El monte atópase allugada xusto nel cantu ente Nepal y la
rexón autónoma del Tíbet, en China.

Por cuenta de la proximidá del cume cola collada y les rimaes moderaes nesta
ruta relativamente allegada dende va sieglos escontra'l noroeste, el Cho Oyu ta
consideráu como'l ochomil más bono de xubir y ye un oxetivu habitual nes
escursiones programaes polos guíes pa la esguilada de persones ensin cualificar
como alpinistes que deseyen consiguir xubir a un ochomil.

La esguilada al Cho Oyu intentose por primer vegada en 1952, gracies a una
espedición entamao y financiao pol Joint Himalayan Committee de Gran Bretaña,
como preparación pa intentar l'ascensión al monte Everest al añu siguiente. La
espedición foi dirixida por Eric Shipton ya incluyía Edmund Hillary y Tom
Bourdillon ente los sos escaladores.

Una incursión realizada por Hillary y George Lowe tuvo que detenese por cuenta
de dificultaes técniques y al peligru d'ábanos xusto nun cantil de xelu a una
altitú de 6.650 m. Asina mesmu, noticies de la presencia de tropes chines a poca
distancia de la frontera, influyó por que Shipton optara pola retirada del monte
en cuenta de siguir intentando'l cume.

El monte foi definitivamente esguilada per primer vegada'l 19 d'ochobre de 1954,
al traviés de la cara noroeste por una espedición austriaca na cual consiguieron
xubir al cume Herbert Tichy, Joseph Jochler y el sherpa Pasang Dawa Lama.

El Cho Oyu foi'l quintu monte de más de 8.000 metros que foi esguilada na
hestoria del alpinismu, dempués del Annapurna en xunu de 1950, del Everest en
mayu de 1953, del Nanga Parbat en xunetu de 1953 y del K2 en xunetu de 1954.



https://ast.wikipedia.org/wiki/China

La China, oficialmente República Popular China, (en chinu 中国, y en pinyin
Zhōngguó) ye un país asitiáu nel este d'Asia, el cuartu más grande del mundiu en
cuanto a estensión territorial. Llenda con 14 países ( Afghanistán, Bhután,
Myanmar, India, Kazakhstán, Kirguistán, Laos, Mongolia, Nepal, Corea del Norte,
Pakistán, Rusia, Tajikistán y Vietnam)y ye, colos sos cuasi 1.350 millones
d'habitantes, el país más pobláu del mundiu.

Tocántenes a la so organización política, ye un réxime de partíu únicu (el
Partíu Comunista de China, PCCh) con capital en Beijing. La so organización
territorial compriende 22 provincies, cinco rexones autónomes, cuatro
municipalidaes (Beijing, Tianjin, Shanghai y Chongqing) y dos rexones con un
réxime alministrativu especial y dalgunes capacidaes d'autogobiernu (Hong Kong y
Macau). La República Popular China reclama que Taiwán ye la so vixésimutercer
provincia, magar qu'anguaño esta islla forma una entidá política separada, la
República de China.

Colos sos 9,6 millones de km² d'estensión, China ye'l segundu mayor país del
mundu, y compriende bien de paisaxes distintos desde zones boscoses hasta los
desiertos de Gobi y Taklamakan, nel norte y noroeste del país o les biesques
subtropicales de la so fastera meridional. El oeste del país ye permontañosu,
con cordilleres como l'Himalaya, el Karakoram, el Pamir o el Tian Shan, formaes
por delles de les montañes más altes del mundiu. Los ríos Yangtze y Mariellu,
terceru y sestu más llargos del mundu, nacen na meseta del Tíbet y van
desembocar a la zona oriental del país, la más poblada. China tien una llinia
costera de 14.500 km², na que llenda con dellos de los mares nos que se sodivide
l'oceanu Pacíficu: Bohai, Mariellu, del Este de China y del sur de China.

L'antigua civilización china, una de les más vieyes del mundu, floreció na
cuenca del ríu Mariellu, na llanada del norte de China. Demientres dellos
milenios, el sistema políticu chinu basábase en monarquíes hereditaries, nomaes
dinastíes, a partir del rei semimitolóxicu Xia (2.000 edC). Dende l'añu 221 edC,
cuando la dinastía Qin conquistó varios estaos, entamando asina l'imperiu chinu.
El país foi espandiéndose, frañéndose y reconstruyéndose bien de veces. En 1911
la República de China echó del país a la cabera dinastía, y dirixió'l país hasta
1949. Dempués de la derrota de Xapón na Segunda Guerra Mundial el Partíu
Comunista de China derrotó al Kuomintang, d'ideoloxía nacionaliega, na China
continental, y estableció nella la República Popular China. Esta proclamose en
Beijing el 1 d'ochobre de 1949. El gobiernu de la República de China coló pa la
islla de Taiwan, que controla xunto con dellos isllotes como los de Penghu,
Kinmen o Matsu. El so estatus ye problemáticu, pues ye reconocíu como un estáu
dixebráu de China por perpocos países. La República Popular, amás, tien amenazao
con ocupar la islla si los sos gobernantes declaren la so independencia, pues
considérenla como parte inalienable del territoriu chinu.

Dende la introducción de reformes económiques en 1978 l'espoxigue económicu de
China tien sío pergrande. Nel 2013 yá ye la segunda mayor economía pol so PIB, y
ye tamién el mayor esportador ya importador de bienes del mundiu. Tien armes
nucleares y el mayor exércitu del mundu, al que dedica'l segundu mayor
presupuestu de defensa del planeta. Ye miembru de les Naciones Xuníes dende
1971, cuando-y quitó'l sitiu a la República de China como miembru permanente del
so Conseyu de Seguridá. Ye tamién miembru de munches organizaciones
internacionales multillaterales: OMC, APEC, Organización de Cooperación de
Shanghai. G-20...

El país ye'l terceru más grande en superficie terrestre. Pola so estensión, tien
una gran variedá de paisaxes y fasteres climátiques. Nel este, a lo llargo de la
costa del mar Mariellu y del mar de China Oriental, hai llanures aluviales
densamente poblaes. La fastera costera del mar de China Meridional ye más
montesa y nel sur de China tien una orografía de pandes y pequeños cordales. Na
fastera centro del este tan los deltes de los dos mayores ríos: el ríu Mariellu
y el Yangtze. Otros ríos importantes son el Ríu de les Perlles, el Mekong,
Brahmaputra, Amur, Huai He y el Xi Jiang.

La tabla que vien darréu resume les divisiones alministratives alministraes pola
República Popular de China el 31 d'avientu de 2005.



https://ast.wikipedia.org/wiki/Berl%C3%ADn

Berlín (pronúnciase [bɛɐ̯ˈliːn]) ye la capital d'Alemaña y uno de los sos
dieciséis estaos. Ye, colos sos 3,45 millones d'habitantes, la mayor ciudá del
país. Ye, tamién, la segunda ciudá y la séptima área metropolitana mayor de tola
Unión Europea.. Asitiada na gran llanura europea, tien un clima templáu.
Atraviésenla los ríos Spree y Havel, y alredor d'una tercera parte del so
territoriu ta formada por viesques, parques y xardines, ríos y llagos.

Fundada en 1237 col nome de Cölln, foi demientres la so historia capital del
reinu de Prusia (1701–1918), del Imperiu Alemán (1871–1918), de la República de
Weimar (1919–1933) y del Tercer Reich (1933–1945).. La ciudá, que yera la
tercera mayor del mundu nos na década de 1920, quedó partida en dos dempués de
la Segunda Guerra Mundial. La parte oriental (Berlin-Pankow) convirtióse na
capital de la República Democrática d'Alemaña, y la parte occidental quedó como
un enclave de l'Alemaña Federal que tuvo arrodiáu, de 1961 a 1989, por un muru.
Tres la reunificación alemana en 1990 la ciudá recuperó'l so estatus de capital
alemana.

Nos sieglos II e.C. - I d.C. la redolada de Berlín emprimó a ser habitada por
tribus desconocíes que asitiáronse nes marxenes de los ríos Spree e Havel. Nel
sieglu VI tribes eslaves construyeren fortificaciónes nes acutuales zones
suburbanes de Spandau y Köpenick. Hebo d'esperar fasta'l sieglu XI pa ver comu
Berlín tornase xermana de la man del guerreru saxón Albrecht, primer conde de
Brandemburgu. D'aquella los xermanos entamaben a espardise al este del ríu Elba,
aportando a Berlín colonistes del valle del Rhín y de Franconia.

La primera referencia histórica ye d'un cartafueyos del añu 1237. Berlín nun foi
conocíu fasta munchu tiempu dempués, de la man del príncipe Friedrich Wilhelm
von Hohenzollern nel sieglu XVII, que fixo un plan de desendolcu pa Berlín cola
base nes muries de la ciudá, la construcción d'una canal que xunciera los ríos
Spree ya Oder y nel embellecimientu del centru. La ciudá algamó nos caberos años
del sieglu XVII 20.000 habitantes.



https://ast.wikipedia.org/wiki/Astronom%C3%ADa

L'astronomía, que significa etimolóxicamente "el conocimientu de les estrelles",
ye la ciencia qu'observa y desplica los cuerpos y los fechos fuera la Tierra.

Cuando s'atalantó que los elementos que formen los "oxetos celestes" yeren los
mesmos que formen la Tierra, y que les lleis de la física aplicábense a ellos,
nació l'astrofísica como una aplicación de la física a los fenómenos observaos
pola astronomía.

L'estudiu los planetes del nuesu sistema solar consideróse hasta hai bien poco
una disciplina aparte, llamada Ciencies Planetaries o Planetoloxía.

Ver tamién historia de l'astronomía N'astronomía, la información obtiénse pola
detección y analís de la radiación electromagnética. Una división tradicional de
l'astronomía ye según les rexones del espectru electromagnéticu observaes:

La Astronomía Óptica y de Radio puen facese usando observatorios terrestres,
porque l'atmósfera ye tresparente neses llonxitúes d'onda. La lluz infrabermeya
ye absorbía pol vapor d'agua, asina los observatorios d'infrabermeyos tienen que
s'allugar en sitios altos y ensuchos.

N'astronomía de rayos-X, astronomía de rayos-gamma, astronomía ultraviola y
astronomía nel llonxanu infrabermeyu pueden facese observaciones sólo dende
globos aerostáticos u observatorios espaciales.

Toles disciplines tan basaes na detección de fotones, pero tamién de rayos
cósmicos, neutrinos, y, nun futuru cercanu, gravitones (ver LIGO).



https://ast.wikipedia.org/wiki/Arxelia

Arxelia (n'árabe: الجزائر‎, al-Jazā'ir; en tamazight: Dzayer, ⴷⵣⴰⵢⴻⵔ; y en
francés: Algérie), oficialmente República Democrática Popular d'Arxelia, ye un
país del norte d'África, na costa del mar Mediterraneu. La so capital y mayor
ciudá ye Arxel. Arxelia ye una república semi-presidencialista, que'l so
territoriu divídese en 48 provincies y 1.541 conceyos. Con una población de más
de 38 millones d'habitantes, ye'l trenenu cuartu país más pobláu del mundu. Con
una economía basada na esplotación de los hidrocarburos, el so sector
manufactureru padez lo que se conoz n'economía como mal holandés. La so compañía
estatal d'hidrocarburos, Sonatrach, ye la mayor compañía de tol continente.
Arxelia tien el segundu mayor exércitu, y el mayor presupuestu de defensa, de
tol continente. El país tuvo tamién un programa nuclear con fines pacíficos na
década del 1990.

Arxelia ye'l país más grande d'África y de toa la cuenca mediterránea, y el
décimu más estensu del mundu. Llenda al noreste con Túnez, al este con Libia, al
oeste con Marruecos, al suroeste col Sáhara Occidental, Mauritania y Mali, al
sureste con Níxer y al norte col mar Mediterraneu. Ye miembru de la Xunión
Africana, la Lliga Árabe, la OPEP y la Organización de les Naciones Xuníes, y ye
una de les naciones fundadores de la Xunión del Magreb Árabe.

Los primeros restos humanos atopaos nes tierres qu'anguaño son d'Arxelia tán
dataos alredor del 200.000 edC, y alcontráronse na rexón d'Ain Hanech, na
provincia de Saïda. Más lluéu, hai restos de materiales del home de Neanderthal;
asina, alcontráronse brueses de manu, d'estilos levalloisiense y musteriense y
asemeyaes a les del Oriente Próximu, dataes nel 43.000 e.C.

Dellos milenios después, nel Paleolíticu mediu, Arxelia foi el sitiu nel
qu'algamó'l mayor desarrollu la técnica de fabricación de lasques. Los aperios
más antiguos d'esta cultura, nomada ateriense (nome deriváu del del xacimientu
arqueolóxicu de Bir el Ater, al sur de la provincia de Tébessa), tán dataos
alredor del añu 30.000 e.C.

La primer cultura que fabricó llámines de piedra nel norte d'África ye la
llamada ibero-mauritana. Esta cultura, que los sos xacimientos arxelinos
concéntrense na rodiada d'Orán, estendiose peles rexones costeres del Magreb, de
Marruecos a Tunicia, ente'l 15.000 y el 10.000 e.C. La civilización neolítica,
la primera que desarrolló l'agricultura y domesticó dellos animales,
desarrollose nel territoriu del país ente los años 6.000 y 2.000 e.C. Esta forma
de vida, que ta documentada nos más de 15.000 petroglifos y pintures atopaes na
rexón de Tassili n'Ajjer, ye la que hebo n'Arxelia hasta'l periodu clásicu.
L'amiestu de los pueblos del norte d'África demientres estos milenios dio como
resultáu un grupu étnicu qu'entamó a ser conocíu como bereber. Los bereberes son
los pobladores indíxenes del norte d'África

Los cartaxineses espardiéronse, dende'l so principal centru de poder na ciudá de
Cartago, peles costes del norte d'África, creando pequeños puestos comerciales a
lo llargo d'elles. Asina, pal 600 edC esti pueblu feniciu tenía establecíose en
Tipasa, n'Hippo Regius (anguaño Annaba) y Rusicade (anguaño Skikda). L'espoxigue
del poder de Cartago afectó enforma, nos sieglos vinientes, a la población
indíxena, que taba organizada políticamente en varios estaos. Los llazos
comerciales ente los cartaxineses y los bereberes del interior del territoriu
medraron, pero la expansión territorial de los primeros acabó cola esclavización
de dalgunos bereberes, l'enrolamientu nel exércitu cartaxinés d'otros y el pagu
de tributos por otros más. Pa entamos del sieglu IV e.C los bereberes yeran la
etnia más numerosa de l'exércitu cartaxinés.

Na revuelta de los mercenarios, del 241 al 238 e.C., soldaos bereberes
rebeláronse porque nun-yos pagaben tres la derrota de Cartago frente a los
Imperiu romanu|romanos na Primera Guerra Púnica. Consiguieron controlar bona
parte del territoriu cartaxinés del norte d'África y acuñaron monedes nes que se
facíen llamar libios (que yera'l nome qu'usaben los griegos pa referise a los
pobladores norteafricanos).

La ciudá de Cartago foi destruyida el 146 e.C., pero ya anantes el decayimientu
del poder cartaxinés permitió que, nel interior del país, surdieran dellos
reinos bereberes. En Numidia, al sur de les zones costeres controlaes por
Cartago, había dos, y otros en Mauritania, al oeste de Numidia. El puntu cimeru
de la civilización bereber, que nun volvió a igualase hasta la llegada de los
almorávides y almohades un mileniu dempués, algamose demientres el reináu del
primer rei de Numidia, Massinissa, que creó al entamar el sieglu II edC, col
sofitu de los romanos, un reinu cola so capital na actual Constantina. Dempués
de la so muerte, el 148 e.C., el reinu foi dividíu y reaxuntáu delles veces. La
so dinastía sobrevivió hasta que, el 24 e.C., los territorios bereberes foron
ocupaes polos romanos.

L'Imperiu romanu gobernó Arxelia demientres varios sieglos. Allí producíense,
como nel restu del so territoriu africanu, cereales y otros productos agrícoles
que yeren esportaos a la metrópolis. Los romanos foron espulsaos de la zona
polos vándalos que, dirixíos por Xensericu, pasaron al norte d'África en 429 y
teníen conquistada, pal 435, la zona costera de Numidia. Por embargu, nun
s'asentaron nel territoriu, y esto permitió que fora reconquistáu pol Imperiu
Romanu d'Oriente, que lu controló hasta la llegada de los conquistadores árabes.

Considérase qu'esti periodu abarca, na historia arxelina, el mileniu que llega
dende la llegada de l'Islam a estes tierres, a mediaos del sieglu VII, hasta el
sieglu XVII. La llegada de l'Islam, contrariamente a lo que pasara coles
anteriores cultures y relixones invasoras, diba resultar perduradera en tol
territoriu norteafricanu. Los invasores árabes nun traxeron namái una nueva
relixón, sinon toa una cultura qu'acabó por sustituyir les práctiques relixoses
y sociales tradicionales de los bereberes por nueves normes sociales y formes
polítiques. Por embargu, la islamización y arabización de la rexón foi un
procesu lentu y abegosu. Magar que los bereberes nomadas convirtiéronse bien ceo
y entamaron a collaborar colos invasores árabes, nun va ser hasta'l sieglu XII,
cola dinastia almohade, cuando les comunidaes cristianes y xudíes queden
definitivamente marxinaes.

Les primeres espediciones árabes al Magreb procudiéronse ente 642 y 669. Eses
primeres incursiones dende Exiptu foron más el resultáu de la iniciativa de los
cabezaleros llocales que la rempuesta a una orde del califatu. Por embargu,
cuando la sé del califatu pasó de Medina a Damascu, la dinastía omeya (que
dirixió los destinos del Islam de 661 a 750) decatóse de la necesidá estratéxica
d'asegurase'l dominiu de la cuenca del Mediterraneu. En 670 un exércitu árabe
mandáu por Uqba ibn Nafi creó la ciudá d'Al Qayrawan, unos 160 km de l'actual
Túnez, y emprincipió a usala como base para les sos espediciones militares.
Asina, el socesor d'Uqba, Abu al Muhajir Dinar, esploró les tierres occidentales
y llegó a un alcuerdu de cooperación con Kusayla, cabezaleru d'una gran
confederación de bereberes cristianos. Kusayla, que tenía la so capital en
Tilimsan (anguaño Tlemcen), convirtióse al islamismu y movió'l so cuartel
xeneral a Takirwan, cerca Al Qayrawan.

L'harmonía duró poco, pero foi provechosa. En 711 los soldaos omeyes, axudaos
por bereberes convertíos al islam, teníen conquistao tol norte d'África. Los
gobernadores enviaos polos califes omeyes controlaben el territoriu dende Al
Qaywaran, convertida en capital de la nueva wilaya (provincia) d'Ifriqiya, que
comprendía Tripolitania (la parte occidental de l'actual Libia), Tunez y l'este
d'Arxelia.

La conversión de los bereberes a l'islam, por embargu, nun garantizó'l so sofitu
incondicional a los califes árabes. Les élites árabes punxéron-yos munchos
impuestos, tratábenlos como musulmanes de segunda clas y incluso, delles veces,
esclavizáronlos. De resultes d'ello los bereberes, qu'abrazaron en bon númeru
les idees igualitaries del kharijismu, rebeláronse en 739-40 escontra los
árabes. Tres de la revuelta los kharijís crearon un bon númberu de reinos
tribales, d'esistencia percurtia los más d'ellos.

Pa 750 los abbásides, que sustituyeron a los omeyes como cabezaleros del Islam,
llevaron la sede del califatu pa Baghdad y recuperaron el control de la
provincia d'Ifriquiya. Polo menos nominalmente, pues el gobernador qu'unviaron,
Ibrahim ibn al Aghlab, y los sos socesores hasta 909, magar que reconocíen
obediencia teórica al califa, dirixeron al so petite los destinos del país.

Nes caberes décades del sieglu IX los bereberes teníen sío convertíos al
ismailismu, una secta xií. Rebeláronse escontra los gobernadores sunís d'Al
Qayrawan y ficiéronse col control del territoriu. L'imán ismailí Ubaydallah
proclamose califa, dando entamu a la dinastía fatimí. En 911 conquistaron
l'imanatu de Tahert, que tenía controlao por 150 años la metá occidental de
l'actual Arxelia, y tentaron bien de tiempu conquistar Marruecos. Sicasí, el so
principal enfotu yera conquistar les tierres del este, el Mashriq, qu'inclúi
Exiptu y les tierres del Oriente Próximu. Consiguiéronlo na segunda metá del
sieglu X, y en 972 llevaron la so capital pa El Cairo. Dexaron al cargu de les
tierres arxelines a la dinastía bereber de los zirís.

Estos gobernaron tol territoriu d'Arxelia ente 972 y 1148, y fundaron ciudaes
como Miliana, Médéa o Arxel. Al entamu del sieglu XI, por embargu, tuvieron que
ceder el control de les tierres asitiaes al oeste d'Ifriquiya a una rama de su
familia, los hamidís. Estos tuvieron nel poder ente 1011 y 1151, y ficieron de
Béjaïa el puertu más importante del norte d'África. El repartu, sicasí, nun foi
pacíficu. Los hamadís refugaron l'ismailismu y negáronse a tar sometíos a los
fatimís, lo que-yos llevó a engarrase colos zirís. Entamó entonces una llucha
sangrina ente les dos grandes confederaciones de bereberes, los Sanhaja y los
Zenata, que debilitó enforma el gobiernu del territoriu. Aprovechando la
inestabilidá saquiadores de Xénova, Pisa y Sicilia atacaron los puertos. Too
axuntao acabó faciendo que les rutes comerciales esviaren los sos trayectos,
evitando'l pasu pol actual territoriu arxelín. Pa enriba beduinos árabes,
quiciabes unviaos polos fatimís pa debilitar a los zirís, invadieron el país
dende la primer metá del sieglu XI. Pa 1057 teníen derrotao a zirís y hamadís y
saquearon Al Qayrawan; dexaron les ciudaes en ruines, y espulsaron pa les
montañes a los agricultores de las fértiles llanaes costeres. Los que quedaron,
tres de pidir protección a los nuevos dirixentes hilalís, comenzaron a usar
l'árabe como la so llingua habitual per primer vegada na zona.

El movimientu almorávide nació a primeros del sieglu XI ente los bereberes
Sanhaja del Sáhara occidental. Ún de los sos cabezaleros, Ibrahim al Jaddali, de
la tribu Lamtuna, decidió aumentar el nivel de conocimientu y práctica del islam
de la so xente. Pa ello traxo con elli, cuando volvió de peregrinar a La Meca en
1048-49, un sabiu marroquín, Abd Allah ibn Yasin al Juzuli. Esti encargóse, nos
primeros tiempos, d'imponer disciplina moral y de vixilar pol estrictu
cumplimientu de los mandaos del islam. Poco dempués, en 1054, los lamtuna,
dirixíos primero por Yahya y dempués pol so hermanu Abu Bakr, entamaron a
esparder el so dominiu, dominando toles tierres arxelines al este d'Arxel. El
reinu almorávide reconocía l'autoridá espiritual del califa abbasí de Baghdad,
polo que demientres un tiempu (hasta 1147) tola comunidá islámica volvió a tar
xunida.

Los almohades tamién tuvieron na reforma relixosa la so primera inspiración. El
so cabezaleru espiritual, Muhammad ibn Abdallah ibn Tumar, ponía un gran énfasis
na so enseñanza na xunidá de Dios. Espulsáu de Marrakech, volvió a la so tribu,
los Mamsuda, y ellí declaróse mahdi, imam y masum (persona infalible unviada por
Dios). Consultaba les sos decisiones con un conseyu formáu por diez de los sos
primeros discípulos, y creó dempués una asamblea tribal de 50 miembros. La
esitosa revuelta pa espardir la so visión del islam entamó en 1125, magar que
elli malpenes foi testigu d'ello, una y bones morrió en 1130. El so socesor, Abd
al Mumin, autonomóse califa y punxo a los sos familiares al mandu, fundando
asina una especie de monarquía.

Los almohades teníen conquistao Marruecos pa 1146, conquistaron Arxel en 1151 y
pa 1160 controlaben tol territoriu de l'actual Arxelia. El restu del sieglu foi
una edá d'oru pal territoriu, con gran desarrollu económicu y cultural. Nel
sieglu viniente, en 1229, la corte almohade renunció a les enseñanzas d'Ibn
Tumart, y pronto entamó la so decadencia. L'últimu califa almohade foi derrocáu
en 1269.

Tres de la derrota almohade el territoriu arxelín repartióse ente los hafsidís,
que pretendíen ser los llexítimos socesores de los almohades n'Ifriqiya, y los
ziyánides, bereberes que dirixeron el reinu de Tlemcen y que dicíen ser, tamién,
sucesores de los almohades. Demientres trés sieglos, hasta la llegada de los
turcos nel sieglu XVI, los ziyánides llograron sobrevivir, cuando dependiendo de
los marinís o los hafsidís y cuando n'alianza con España. Munches ciudaes
costeres, pela so banda, desafiaron a dambes dinastíes y convirtiéronse nuna
suerte de repúbliques municipales, que taben gobernaes poles oligarquíes
comerciales, por xefes tribales de la so rodiada o por pirates que ficieron
d'elles los sos puertos de refuxu.

El final del reinu de Granada tamién tuvo influyencia nel norte d'África. A lo
llargo de los sieglos XV y sieglu XVI España foi faciéndose, mediante la
construcción de fortificaciones (nomaes presidios) y la esixencia de tributos a
les ciudaes costeres, col control de la costa del Magreb. Asina, dominó Mers el
Kebir en 1505, Orán en 1509 y Tlemcen, Mostaganem y Ténès en 1510. Esi mesmu añu
los mercaderes d'Arxel cedieron ún de los isllotes qu'hai nel puertu de la ciudá
pa que los españoles ficieran un fuerte nelli. Pesie a ello, la espansión por
mediu de presidios demostró ser una forma cara y inefectiva de controlar la
zona, y nun pudo asegurar la preeminencia de los mercaderes españoles. Nos
munchos puertos llibres qu'había n'Arxelia facíase la mayor parte del comerciu,
y a ellos llegaben, amás de mercaderes españoles, otros d'Inglaterra, Portugal,
Holanda, Francia, Italia...

En 1516 los hermanos corsarios musulmanes Aruj y Hayreddin Barbarroxa,
qu'operaban nes tierres de los hafsidís, establecieron la so base d'operaciones
n'Arxel. Cuando Aruj morrió en 1518, demientres la invasión de Tlemcen, el so
hermanu asocediólu como comandante militar d'Arxel. El sultán otomanu dio-y el
títulu de beylerbey (xefe de xefes) y un exércitu de 2.000 xenízaros. Al mando
d'ellos Hayreddin dominó'l territoriu costeru ente Constantina y Orán, esceutu
esta postrera ciudá, que siguió siendo española hasta 1791.

Hayreddin foi asocedíu como beylerbey pol so fíu Hasan en 1544. Hasta 1587 el
territoriu foi gobernáu por funcionarios que nun teníen afitao un intervalu
temporal pal desempeñu de les sos funciones. De magar esi añu el gobiernu del
territoriu taba, demientres trés años, en manes d'un gobernador nomáu pasha;
ayudábenlu los xenízaros, nomaos ojaq n'Arxelia y mandaos por un agha. Estos
ojaq, descontentos porque nun cobraben la paga puntualmente, entamaron a
rebelase de siguío escontra los pasha a mediaos del sieglu XVII. Finalmente, en
1659, l'agha, acusando al pasha de corruptu y incompetente, fízose col poder.
P'aquella la peste ya entamara a diezmar la población de les ciudaes del norte
d'África. Asina, Arxel perdió de 30.000 a 50.000 habitantes na epidemia de
1620-21, y padeció tamién gran mortandá nes epidemies de 1654-57, 1665, 1691 y
1740-42.

En 1671 los nativos rebeláronse, mataron al agha y punxeron a ún d'ellos al
mandu col títulu de dey. Dende 1689 el derechu d'escoyer al dey pasó al divan,
un conceyu de sesenta personaxes importantes del territoriu. El conceyu, a lo
primeru, taba domináu polos ojaq, pero pal sieglu XVIII quedaría sol mandu del
dey. Primero d'eso, en 1710, el dey convenció al sultán pa que lu reconociera a
elli y a los sos socesores como rexentes en nome d'elli, faciendo desapaecer con
ello la figura del pasha. Asina, magar qu'Arxel siguió siendo parte nominal del
imperiu otomanu, el sultán dexó de tener capacidá real de gobiernu na zona.

El dey yera, verdaderamente, un autócrata. Yera, como viemos, escoyíu pal cargu,
que yera vitaliciu. Sicasí, nos 159 años nos que sobrevivió'l sistema
(1671-1830) 14 de los 29 qu'ocuparon esi cargu morrieron asesinaos. Por embargu,
pesie a los rexicidios de manes d'usurpadores, los golpes militares y a motinos
ocasionales de la población, el sistema rexía con bastante orde los asuntos del
territoriu. El dey tentaba d'apoyase nos xefes tribales y favorecelos, pero pese
a ello, nun tenía un sofitu unánime ente la población, que protestaba dacuando
polos escesivos impuestos. Toleraba la esistencia de miniestaos tribales
cuasimente autónomos na Cabilia, y namái de ralo en ralo aplicaba efectivamente
la so autoridá sobre ellos.

Los pirates berberiscos actuaron demientres trés sieglos (del XVI al XIX)
escontra los barcos cristianos y otros non musulmanes na zona occidental del mar
Mediterraneu. Saquiaben los barcos, y les más de les veces apresaben a los sos
pasaxeros y la so tripulación pa usalos como esclavos o pa viendelos nos mercaos
d'esclavos del norte d'África y l'Imperiu Otomanu. Delles veces, cuando los
pasaxeros yeren xente notable, pidíen rescate por ellos. Y tamién atacaben
ciudaes costeres d'Europa, tamién pa saquiales y apresar cautivos pa vender como
esclavos.

En 1544 Hayreddin Barbarroxa, por exemplu, conquistó la islla d'Ischia,
llevándose 4.000 prisioneros, y esclavizó a cuasi tolos 9.000 habitantes de
Lipari. En 1551 Turgut Reis esclavizó la población entera de la islla maltesa de
Gozo, ente 5.000 y 6.000 persones, que foros treslladaes a Libia. En 1554 los
corsarios saquiaron la ciudá de Vieste, al sur d'Italia, y marcharon con 7.000
cautivos. Cuatro años dempués, en 1558, Ciutadella (Menorca) foi destruyida; nel
ataque morrieron la mayoría de los sos habitantes, y los 3.000 sobrevivientes
foron llevaos pa Estambul. Otres ciudaes de les islles Baleares recibíen con
frecuencia la visita de los corsarios, lo que fizo que se llevantaran
fortificaciones nes islles y qu'incluso la islla de Formentera fora abandonada
pola so población.

Al sieglu siguiente, ente 1609 y 1616, Inglaterra perdió 466 barcos a manes de
los pirates. Y muncho dempués, nel sieglu XIX, los corsarios berberiscos
formalizaron un alcuerdu con xentes de la zona del mar Caribe, a los que pagaben
pa que-yos dieren abellugu seguru nos sos puertos. Hai testimoniu, amás, d'un
esclavu americanu qu'afirmaba que los arxelinos esclavizaran 130 marinos
americanos nel Mediterraneu y nel Atlánticu ente 1785 y 1793.

Estos ataques a navíos norteamericanos nel Mediterraneu llevaron a los Estaos
Xuníos a llevar alantre la primer (1801-1805) y segunda (1815) guerres
berberisques. A resultes d'elles el poder arxelín debilitóse, y una flota
anglo-holandesa dirixida pol marín británicu Lord Exmouth atacó la ciudá
d'Arxel. Dempués de nueve hores de bombardéu consiguieron que'l dey roblara un
tratáu que reafirmaba les condiciones impuestes pol comandante norteamericanu
Stephen Decatur, poles qu'almitía paga-yos tributos, y pol que se comprometía
tamién a dexar d'esclavizar cristianos

Los franceses invadieron y capturaron Arxel en 1830, col pretestu de que-y
teníen faltao al respetu al so cónsul. La conquista del territoriu arxelín,
qu'entamó a continuación cola escusa de "civilizar" el país, foi sangrina
enforma; tanto, que fizo, xunto con delles epidemies, que la población indíxena
menguara nun terciu ente 1830 y 1872. Una población indíxena que, según dellos
historiadores arxelinos, nun había por qué "civilizar", una y bones la tasa
d'alfabetización de la población en 1830 (cuasi'l 50%) yera mayor que la de
Francia. Los franceses, demientres ocuparon el país, favorecieron el desarrollu
d'una elite indíxena educada en francés, formada mayormente por bereberes de la
Cabilia de resultes de l'aplicación de la política francesa de "dividir pa
reinar". El so gobiernu favoreció sistemáticamente a los cabileños, pa los que,
por exemplu, construyéronse el 80% de toles escueles del país.

Dende 1848 hasta la independencia arxelina Francia alministró la rexón como una
parte integral de la nación francesa, de la que yera un departamentu. El llargu
periodu d'ocupación fizo d'Arxelia el destín de cientos de miles d'inmigrantes
europeos (50.000 franceses aportaron a la zona ente 1825 y 1847), que yeren
conocíos primeru como colonos y dempués como pied-noirs (pies negros). Los
colonos beneficiáronse de la política del gobiernu francés, que confiscaba
tierres comunales de les tribus pa dá-yosles. Dempués, l'aplicación de técniques
agrícoles modernes ameyoraba la calidá de la tierra, aumentando la cantidá de
tierres afayadíces pa los cultivos.

Poco a poco foi medrando'l descontentu ente la población musulmana, marxinada
política y económicamente embaxo'l sistema colonial, y entamaron les demandes de
consiguir una mayor autonomía política pal territoriu. Les tensiones ente los
dos grupos de población (colonos y indíxenes) entamaron en 1954, cuando
entamaron les primeres engarradielles de lo que dempués se conocería como guerra
d'Arxelia. Los historiadores tienen estimao qu'ente 30.000 y 150.000 harkis
(musulmanes arxelinos lleales a Francia que sirvíen como soldaos ausiliares del
exércitu francés n'Arxelia) morrieron de manes del Front de Libération Nationale
(FLN) o en disturbios. El FLN entamó a facer atentaos terroristes n'Arxelia y
Francia como parte de la so estratexa de llucha, y los franceses respondieron
aumentando la represión nel territoriu. La guerra finó en 1962, cuando, tres la
firma de los acuerdos d'Evian en marzu de 1962 y la celebración d'un referéndum
d'autodeterminación en xunetu d'esi mesmu añu Arxelia convirtióse nún país
independiente.

El primer presidente de l'Arxelia independiente foi el cabezaleru del FLN, Ahmed
Ben Bella. Tevo que facer frente al intentu marroquín de recuperar delles zones
del oeste del país, que foran incorporaes polos franceses a l'Arxelia francesa,
na que se conoz como Guerra de les Arenes (ochobre de 1963). Ben Bella foi
depuestu en 1965 pol so antiguu aliáu y ministru de defensa Houari Boumediene.
El gobiernu, que yá demientres el gobiernu de Ben Bella diba tomando un calter
cada vegada más socialista y autoritariu, siguió pel mesmu camín col nuevu
gobernante. Esti, por embargu, sofitó'l so poder principalmente nes fuerces
armaes, dexando'l partíu únicu ensin poder real. Colectivizó l'agricultura y
punxo en marcha un importante procesu industrializador. Amás, nacionalizó les
instalaciones d'estracción de petroleu, lo que foi perprovechosu pa les elites
que gobernaben el país llueu de la crisis del petroleu de 1973.

Boumediene foi asocedíu nel poder, en 1979, por Chadli Bendjedid. Esti camudó la
política económica del país, introduciendo delles midíes lliberalizadores, y
promovió una política arabizadora de la sociedá y la vida pública del país.
Maestros de llingua árabe, qu'aportaron d'otros países musulmanes, espardieron
la ideoloxía islamista radical nes escueles, semando asina la simiente del
islamismu políticu.

La economía arxelina fízose cada vuelta más dependiente del petroleu, lo que
produció graves problemes cuando'l preciu d'esta materia prima amenorgó enforma
na década de 1980. La recesión económica provocó revueltas, y al final de la
década Bendjedid viose obligáu a permitir la creación de nuevos partíos
políticos. Ún d'ellos, formáu por una coalición de grupos islamistes, foi el
Frente Islámicu de Salvación (FIS).

N'avientu de 1991 el FIS dominó les dos primeres vueltes de les elecciones
llexislatives. Por mieu a que se formara un gobiernu islamista les autoridaes
intervinieron l'11 de xineru de 1992, anulando les elecciones. Bendjedid
dimitió, y formóse un Conseyu d'Estáu pa exercer la presidencia. Esti conseyu
illegalizó el FIS, provocando al facelo l'españíu de los enfrentamientos ente'l
brazu armáu del FIS, el Grupu Islámicu Armáu (GIA), y les fuerces armaes. La
guerra, na qu'hebo más de 100.000 muertos, tuvo en dellos momentos gran
repercusión internacional, especialmente dempués del secuestru del vuelu 8969
d'Air France por miembros del GIA. Esta organización declaró una tregua
n'ochobre de 1997.

En 1999 hebo elecciones, nes que ganó'l presidente Abdelaziz Bouteflika. El so
principal enfotu nos primeros tiempos de gobiernu foi llevar la estabilidá
política al país. Pa ello propunxo, y vio aprobáu en referéndum, un programa de
midíes destinaes a favorecer la reconciliación del país. Asina, lliberóse a
prisioneros políticos y concedióse-yos a varios miles de miembros de los grupos
armaos islamistes la posibilidá de nun ser xulgaos si dexaben les armes primero
del 13 de xineru de 2000. Estes midíes ficieron baxar enforma'l nivel de
violencia, magar qu'una escisión del GIA, el Groupe Salafiste pour la
Prédication et le Combat (GSPC), entamó una campaña terrorista escontra'l
gobiernu.

Bouteflika foi reelexíu n'abril de 2004, tres proponer na campaña el desendolcu
d'un ampliu programa de reconciliación nacional. Esti incluyía reformes
económiques, institucionales, polítiques y sociales empobinaes a modernizar el
país y facer medrar el so nivel de vida; y tamién una segunda amnistía,
aprobadada en referéndum en setiembre de 2005, que perdonaba los delitos de los
miembros de les guerrilles y de les fuerces de seguridá del estáu.

En payares de 2008 el parllamentu aprobó una enmienda constitucional que
permitía al presidente tener más de dos mandatos consecutivos. Bouteflika, poro,
pudo presentase a les elecciones d'abril de 2009, nes que foi reelexíu. Na
campaña prometió continuar col programa de reconciliación nacional, y poner en
marcha un ambiciosu programa d'inversiones pa crear trés millones d'emplegos,
construyir un millón de viviendes y continuar cola modernización de les
infraestructures del país.

Nel contestu de les revueltes populares del Oriente Prósimu y el norte d'África
qu'españaron per esi tiempu, entamaron les protestes populares n'Arxelia'l 28
d'avientu de 2010. De resultes d'elles, el 24 de febreru de 2011 el gobiernu
sacó al país del estáu d'emerxencia, nel que llevaba 19 años. El gobiernu,
d'alcuerdu colos partíos políticos, reformó delles lleis, incluyíes les que
regulaben les elecciones y la representación de la muyer en política. N'abril de
2011 el presidente anunció nueves reformes polítiques y constitucionales.

Arxelia tien una estensión de 2.381.741 km². Asítiase nel norte d'África, ente
Marruecos y Túnez, y ye'l país más grande del continente. El so nome árabe, Al
Jazair (les islles), derívase del nome de la so capital Arxel (Al Jazair
n'árabe), asina nomada poles pequeñes islles qu'había nel so puertu. Tien cuasi
1.000 km de costes nel mar Mediterraneu, o por meyor dicir, nel mar d'Alborán,
que ye'l nome que recibe l'estremu más occidental d'esi mar. La faza más
septentrional del so territoriu, una tierra con montañes, valles y mesetes
asitiada ente'l mar y el desiertu del Sáhara, forma parte de la rexón
norteafricana conocida como Magreb, que compriende, amás del territoriu
septentrional d'Arxelia, Marruecos, Túnez y la fastera noroccidental de Libia,
nomada históricamente Tripolitania. Al sur ta'l desiertu, qu'ocupa más de les
4/5 partes de la estensión del país.

Nesti territoriu les montañes aporten a la costa, na qu'hai por embargu pequeñes
llanaes na rodiada de les ciudaes portuaries de Béjaïa, Skikda y Annaba. Nel
interior, pela so banda, hai grandes llanaes alredor de les ciudaes de Sétif y
Constantina, que foron desarrollaes polos colonizadores franceses y son anguaño
les principales zones de cultivu de cereal del país.

La parte arxelina d'esti desiertu estiéndese al sur del Atlas Saharianu, a lo
llargo de 1.500 km, hasta les llendes con Níxer y Mali. Ye un mundu aparte hasta
pa los propios arxelinos, que malamente piensen nelli como una parte del so
país. Pesie a la imaxe prototípica d'elli, la so xeografía nun ye pa nada
homoxénea. Hai, d'una banda, zones perestenses de dunes nomaes areg (en
singular, erg), qu'ocupen un 25% de la zona desértica. La mayor d'elles ye'l
Gran Erg Oriental, una socesión casi inacabable de dunes de dos a cinco metros
d'altor espaciaes cada 40 m. Bona parte del restu del territoriu desérticu
ocúpenlo plataformes rocoses nomadas humud (en singular, hamada), y na fastera
más suroriental del mesmu alcontramos dos mesetes, les d'Ahaggar y Tassili
n'Ajjer,con partes d'ellas a más de 2000 m d'altor sobro'l nivel de la mar.
Arrodiando l'Ahaggar hai llanaes d'arena, cortaes por foces perprofundes peles
que tiempu atrás pasaben los ríos de la zona, y más al oeste, hasta la llende
con Mali, un desiertu de regodones.

Arxelia ye'l segundu mayor país d'África, pero bona parte del so territoriu ye
desérticu. Poro, la densidá de población nun ye mui alta (15,4 hab/km²), y la
mayoría de los sos 34.574.000 habitantes viven nes zones más averaes a la costa.
No que cinca a la distribución por sexos, el 50,46% de la so población son
homes, y el 49,54% restante muyeres (datos del añu 2005). La so población, con
una tasa de población urbana del 60%, ye mozo: el 61,8% de los sos habitantes
tienen menos de 29 años (2005), mentantu que namái un 6,4% son mayores de 60
años.

Tocántenes a la composición étnica de la población, nel añu 2000 el 59,1% yeren
árabes arxelinos. Había, tamién, un 26,2% de bereberes, de los qu'un 3% yeren
bereberes arabizaos, y un 14,5% d'árabes beduinos. Cuasi tolos sos habitantes
(99,7%) son de relixón musulmana, con un 99,1% de musulmanes sunnís y un 0,6%
d'ibadís; el restante 0,3% de la población son cristianos.

Arxelia ye, nominalmente, una república presidencial multipartidista, na que'l
presidente del país ye'l xefe del estáu y el primer ministru el xefe del
gobiernu. El poder executivu ye exercíu pol gobiernu, que comparte coles dos
cámares del parllamentu, nomaes Asamblea Nacional Popular y Conseyu de la
Nación, el poder llexislativu. Sicasí, el poder real ye exercíu, según los
politólogos, por un grupu de xente (décideurs, los que deciden) qu'inclúi a los
altos cargos del exércitu y a un grupu de civiles que controlen los principales
resortes económicos del país. Según los analistes de la política arxelina son
eses persones, conocíes popularmente como le pouvoir (el poder), son los que
tomen les principales decisiones polítiques del país y determinen quien ha ser
el presidente.

La estructura política del país ríxese pela Constitución de 1976. Según ella el
país ye un estáu multipartidista, nel que la creación d'un partíu políticu ha
ser aprobada pol ministeriu del interior, que nun permite qu'haiga partíos de
base relixosa, llingüística, racial, de xéneru o rexonal. Actualmente (2013) hai
más de 40 partíos políticos reconocíos.

El xefe del estáu ye'l presidente de la República, elexíu por sufraxu universal
pa cinco años. Hasta l'añu 2008, nel que foi enmendada la constitución, namái
podía ser reelixíu una vez, mentantu qu'agora puede selo indefinidamente. A él
correspuénde-y presidir el Conseyu de Ministros y el Conseyu de Seguridá
Nacional, y proponer un candidatu pa xefe de gobiernu.

Arxelia ta sodividida en 48 wilaya (provincies), 553 daïra (condaos) y 1.541
baladiyah (conceyos). El so nome ye'l de la so capital, que ye siempres la mayor
de les poblaciones del territoriu d'una unidá alministrativa.

Acordies cola constitución arxelina una wilaya ye una colectividá territorial
qu'esfruta de llibertá económica y diplomática. Los sos asuntos son dirixíos pol
parllamentu provincial, nomáu APW poles sigles del so nome en francés,
(Assemblée Populaire Wilayale), que los sos miembros son elixíos por sufraxu
universal. L'asamblea ta dirixida pol wali (gobernador), designáu pol presidente
del país.

Los númberos de les 31 primeres provincies son los de les provincies que se
crearon nel país, tres de la independencia, cola sodivisión de los quince
departamentos nos que los colonizadores franceses teníen dividíu el territoriu,
ordenaos n'orde alfabéticu n'árabe. En 1983 creáronse 17 provincies nueves, que
foron ordenadas tamién por orde alfabéticu n'árabe pa da-yos un númberu del 32
al 48. Los nomes y números oficiales de les 48 provincies arxelines son los que
vienen darréu:

L' Armée nationale populaire ye l'exércitu de la República Democrática Popular
d'Arxelia. Por esti nome, inspiráu nos de los países socialistes del este
d'Europa, conócense dende la independencia del país les sos fuerces armaes, de
bon tamañu y razonablemente bien equipaes. L'Armée inclúi fuerces de tierra
(Forces Terrestres), mar (Marine de la Republique Algerienne) y aire (Al-Quwwat
al-Jawwiya al-Jaza'eriya), y tamién un comandu de defensa aérea. L'Armée ye la
socesora directa de l' Armée de Libération Nationale, rama militar del FLN que
lluchó escontra la ocupación colonial francesa na guerra d'Arxelia. El país tien
tamién un cuerpu paramilitar, la Gendarmerie Nationale, que fai les veces de
policía nes zones rurales.

El númberu de tropes estimábase, en 2011, en 127.000 soldaos activos. Había,
amás, 150.000 reservistes (2010) y 187.000 miembros de la Gendarmerie (2008).
N'Arxelia esiste'l serviciu militar obligatoriu; dura 18 meses, con seis
d'instrucción militar y 12 de trabayu en proxectos civiles. El gastu militar del
país varía, según les fontes consultaes, ente'l 2,7% y el 3,3% del so PIB.
Concretamente, el so presupuestu militar pa 2012 foi de 8.170 millones de
dólares.

Arxelia ye considerada pol Bancu Mundial como un país d'ingresos medios-altos.
La so economía sigue siendo firmemente dependiente del sector públicu como
resultáu del modelu económicu socialista adoptáu pol país dempués de la so
independencia. D'alcuerdu con elli, l'estáu tien paralizao nos últimos años la
privatización de delles industries de propiedá estatal, y tien puesto
restricciones al accesu de capitales foriatos a la economía del país .

El país intentó desarrollar industries al marxe de la de los hidrocarburos, pero
l'altu coste y les inercies de la burocracia estatal ficieron que los resultaos
nun foren mui bonos, y el gobiernu nun foi entá quién a atayar problemes
endémicos del país como la escasez de vivienda o l'eleváu paru xuvenil. Amás
d'esos, el país tien d'enfrentar abondos problemes nel cortu y mediu plazu, que
precisen pa la so solución midíes como la diversificación de la economía, el
desarrollu de reformes polítiques, económiques y financieres y la reducción de
les desigualdaes ente les rexones.

La economía del país creció un 2,6% (4,8% si nun incluyimos nos datos el sector
de los hidrocarburos) en 2011, principalmente gracies al gastu públicu
n'infraestructures y a la creciente demanda interna. La medría esperada pa 2012
yera del 3,1%, y un 4,2% pal 2013. La tasa d'inflación foi del 3,9%, con un
déficit presupuestariu del 3% del PIB. El superávit por cuenta corriente
estímase nún 9,3% del PIB, y a finales de 2011 tenía unes reserves, según datos
oficiales, de 182.200 millones de dólares. La so deuda esterna, pa finar, ye
namái d'un 2% del PIB.

Sicasí,la economía ye perdependiente de la evolución del preciu de los
hidrocarburos, y pesie a que les sos reserves bastaríen-y pa pagar demientres
trés años toles importaciones del país, el crecimientu actual del gastu públicu
dexen el presupuestu públicu del país espuestu al riesgu d'una baxada del preciu
de los hidrocarburos. Mentantu qu'eso ocurre, el gobiernu aprovecha los
beneficios del comerciu d'hidrocarburos p'aumentar el gastu públicu n'ayuda
alimentaria, creación d'emplegu, aumentu de los salarios públicos... midíes
coles qu'intenta apaciguar el creciente descontentu de la población.

Esto ye importante porque la tasa de paru del país ye alta, especialmente pa
dellos grupos. Magar que la tasa media de desemplegu yera del 10% en 2011, esta
ye enforma mayor nel grupu d'edá de 15-24 años (21,5%) y nes muyeres. Pa lluchar
escontra'l paru l'estáu reforzó en 2011 los programes d'axuda a los desemplegaos
que busquen trabayu, nomaos DAIP (Dispositif d'Aide à l'Insertion
Professionnelle) y entamaos en 1988.

Arxelia ye miembru de la OPEP dende 1969. La so producción de petroleu ye
d'alredor de 1,1 millones de barriles al día, y ye tamién un gran productor y
esportador de gas natural. Los hidrocarburos suponen aprosimadamente'l 60% de
los ingresos públicos del país, un 30% de su PIB y los responsables del 95% del
valor y el 98% del volume de les esportaciones del país. No que cinca al gas
natural, Arxelia ye'l sestu país del mundu que más gas esporta, y el décimu
coles mayores reserves estimaes. Según la U.S. Energy Information Administration
estes ascendíen, en 2005, a 4,5 billones de metros cúbicos. Ye, tamién, el
decimosestu país del mundu con más reserves de petroleu.

La compañía petrolera nacional arxelina ye Sonatrach, que controla toles
cuestiones referentes a los asuntos del gas y el petroleu del país. Ye obligáu
pa les empreses foriates trabayar en comuña con ella, siendo lo avezao que se
formen, pa la esplotación de determinaos xacimientos, empreses mistes nes que
Sonatrach caltién la mayoría del accionariáu.

El turismu representa namái alredor del 1% del PIB d'Arxelia. El país ta
perretrasáu nel desarrollu del sector turísticu con respeutu a los sos vecinos
Marruecos y Túnez; malpenes recibía, en 2008, 200.000 turistes y visitantes al
añu, principalmente ciudadanos franceses d'etnia arxelina y dalgunos tunecinos.

El sodesarrollu del sector turísticu arxelín puede atribuyise a la combinación
de delles causes: la escasa infraestructura hotelera, l'amenaza terrorista y
l'anticuáu sistema de concesión de visaos, d'estilu soviéticu, que dificulta la
entrada del país. Sicasí, el gobiernu tien un plan, nomáu Horizon 2025, pa
desarrollar les infraestructures hoteleres. Asina, dellos grupos hoteleros
tienen planes pa construyir dellos hoteles, principalmente na fastera costera
del país, y hai planes pa desarrollar el turismu d'aventura nel sur desérticu
del país.

No que cinca al tresporte per carretera, la rede de carreteres arxelines ye la
mayor del continente. Tien una estensión aprosimada de 180.000 km, asfaltaos nun
85%. Ente elles destaca l'Autopista Este-Oeste, entá en construcción, una
autopista de trés carriles en cada sentíu que ha xunir, al traviés de los sos
1.216 km de llonxitú, la ciudá d'Annaba, na llende este del país, cola de
Tlemcen, la más occidental del mesmu. La so construcción, que forma parte del
proyectu pa xunir per autopista El Cairo (Exiptu) y Dakar (Senegal), tien
asignáu un coste de 11.200 millones de dólares, entamó en 2007 y pesie a que
tenía que tar acabada en 2010 entá nun tien una fecha d'acabación. Otra
carretera importante nel país ye la nomada Autopista Tressahariana, un proyectu
multinacional que tien l'oxetivu d'asfaltar la carretera que, xuniendo Arxel
cola ciudá nixeriana de Lagos, sigue'l recorríu d'una de les rutes tradicionales
del comerciu al traviés del desiertu del Sáhara. El tramu de la mesma
qu'atraviesa Arxelia de norte a sur yá ta completamente asfaltáu.

El ferrocarril, pela so parte, tien una estensión de 3.973 km, con dos anchos de
vía distintos. La compañía estatal STNF (Société Nationale des Transports
Ferroviaires) xestiona'l tresporte, y la recientemente creada Anesrif xestiona
les infraestructures. Hai, tamién, una llinia de tranvía y otra de metro
n'Arxel, y proyectos pa construyir llinies de tranvía n'Orán y Constantina.

Tocántenes al tresporte aereu, el país tenía 137 aeropuertos y aeródromos y un
helipuertu. 52 d'ellos teníen la pista asfaltada en 2005. El principal d'ellos
ye l'aeropuertu internacional Houari Boumedienne, asitiáu a unos 20 km d'Arxel.
Constantina, Annaba, Tilimsen y Orán tienen tamién aeropuertos preparaos pa
recibir vuelos internacionales. La compañía de bandera del país ye Air Algérie.

El tresporte marítimu, pela so banda, cuenta con 16 puertos nel mar
Mediterraneu. Los mayores d'ellos son los d'Arxel y Bejaia. La flota de
mercantes del país inclúi 41 barcos de más de 1.000 TRB (tonelaes de rexistru
brutu). D'ellos 20 son cargueros, 4 barcos mistos pa carga y pasaxeros y los
demás barcos cisterna pal tresporte de petroleu, gas o productos químicos.

Capítulu aparte merecen los oleoductos y gasoductos. El país tien, nel so
territoriu, 456 km de tuberíes pal tresporte de crudu, 298 km pal tresporte de
petroleu refináu y 2.948 km pal tresporte de gas natural. Amás, el país ta
conectáu per aciu de cuatro gasoductos (dos en funcionamientu y dos en
construcción) con Europa:

La lliteratura arxelina moderna ta fuertemente influenciada pola reciente
historia del país. Ente los poetes modernos rescamplen les figures de Moufdi
Zakaria y Mohammed Al Aid, de mediaos del sieglu XX, y les d'Achour Fenni y
Azrag Omar dende la década del 1980. Dellos novelistes famosos del sieglu XX
inclúin a Mohammed Dib, Albert Camus, Kateb Yacine, Ahlam Mosteghanemi y Assia
Djebar. Hai que citar tamién los nomes de Rachid Mimouni, qu'amás d'escritor foi
vicepresidente d'Amnistía Internacional, y Tahar Djaout, que foi asesináu por un
grupu islamista en 1993 poles sos idees secularistes. Nel campu de la filosofía
y les humanidaes rescampla la figura de Jacques Derrida, pa de la
deconstrucción, nacíu n'El Biar (Arxel). Otres figures contemporánees modernes
son Malek Bennabi y Frantz Fanon, autores d'obres influyentes sobro los procesos
de descolonización.

Tocántenes a la lliteratura de sieglos anteriores, Agustín d'Hipona nació en
Tagaste (anguaño nomada Souk Ahras); y Ibn Jaldún, magar que nació en Túnez,
escribió la so famosa obra Muqaddima cuando vivía n'Arxelia. Tamién nació
n'Arxelia, concretamente en Madaurus (anguaño Mdaourouch), l'autor llatín
Apuleyu.



https://ast.wikipedia.org/wiki/YouTube

YouTube (pronunciáu "iutub") ye un sitiu web que permite a los usuarios
compartir videos dixitales al traviés d'Internet y tamién, permite a los músicos
ñovatos y esperimentaos dar a conocer los sos videos al mundu. Pertenez a la Web
2.0. Foi fundáu en febreru de 2005 por tres antiguos trabayadores de PayPal:
Chad Hurley, Steve Chen y Jawed Karim. YouTube ye propiedá de Google, dende la
so compra, el 10 d'ochobre de 2006 por 1.650 millones de dólares.

YouTube fai usu d’un reproductor en llinia basáu n'Adobe Flash pa sirvir el so
conteníu. Ye mui popular gracies a la posibilidá d'agospiar videos personales de
xeitu cenciellu. YouTube agospia una variedá de clips de películes, programes de
televisión, videos musicales y videos caseros (a pesar de les regles de YouTube
escontra xubir videos con copyright, esti material esiste en cantidá). Los
enllaces a videos de YouTube puen ser tamién puestos en blogs y llugares web
personales faciendo usu APIs o incrustando ciertu códigu HTML.

Nun tolos videos de YouTube foron optimizaos o convertíos pa vese n'alta
resolución, hai un pequeñu porcentaxe que sí lo ta y hai una forma de velos.
Basta agregar el parámetru &fmt=6 al final de la dirección URL (siguiría siendo
un videu en formatu *.FLV pero con más calidá), si esiste, se verá la versión
d'alta resolución y si no esiste, la versión normal.

A raíz de la compra de YouTube per parte de Google, Google Videu agrega a sos
guetes los conteníos de YouTube.

En xunu de 2007 dio un importante pasu hacia la internacionalización del sitiu,
al traducir la so interfaz a diversos idiomes, ente ellos l'español.

Pa evitar copies de los archivos de videu, éstos tan repartíos en formatu flash
(.FLV) propiedá de la empresa Adobe Flash, qu'impide a los usuarios facer copies
dixitales fácilmente. Aínda asina, diversos programadores realizaron
ferramientes que-y permiten ensin permisu, la descarga de los videos agospiaos
nel sitiu, de los coales dalgunes foron impidíos y otres permanecen, a tube
catcher, VDownloader y Power Videu Downloader yeren unos d'ellos, anque na so
nueva versión (0.7), el VDownloader foi desbloquiáu.

Gran parte de los videos que los usuarios publiquen en YouTube tienen música o
semeyes con copyright; la compañía solu les retira si asina ye pidíu pol
propietariu de los drechos, al retirase los videos la cuenta del usuariu que los
asoleyó ye esborrada llueu de recibir, cuando menos, tres alvertencies.

El sitiu de YouTube tien como llingua predeterminada l'inglés, pero ta tamién
n'otres 15 llingües:



https://ast.wikipedia.org/wiki/Organizaci%C3%B3n_de_les_Naciones_Xun%C3%ADes

La Organización de les Naciones Xuníes (ONX) o Naciones Xuníes, fundada'l 24
d'ochobre de 1945 en San Francisco, (Estaos Xuníos), tres la fin de la Segunda
Guerra Mundial, ye la mayor organización internacional del mundu.

El primer periodu de sesiones de l'Asamblea Xeneral celebróse'l 10 de xineru de
1946 en Central Hall Westminster (Londres). Anguaño la see ta na ciudá de Nueva
York demientres que la see europea (y segunda see mundial) de la Organización de
les Naciones Xuníes asitiase en Xinebra, Suiza. L'antecesora de les Naciones
Xuníes foi la Sociedá de Naciones, organización fundada tres la Primera Guerra
Mundial en 1919, pa promover la cooperación internacional y conseguir la paz y
la seguridá.

En 2012, la ONX tien 193 mimbros, dafechu tolos países soberanos reconocios
internacionalmente, esceuto el Vaticanu, la Orde Soberana y Militar de Malta y
l'Estáu de Palestina que son estados observadores. Otros estaos independientes
de facto como Taiwán y Kosovo nun son miembros, pos son considerados territorios
en disputa. Suiza nun ingresó fasta hai bien poco.

Unu de los finxos de la Organización foi la Declaración Universal de los
Derechos Humanos, en 1948.

La idea de les Naciones Xuníes foi ellaborada na declaración, firmada durante la
Segunda Guerra Mundial, na conferencia d'aliaos celebrada en Moscú en 1943.
Franklin Delano Roosevelt, foi el que suxirió el nome de "Naciones Xuníes",
qu'hasta entós yera sinónimu de los aliaos. El 25 d'abril de 1945 celebrose la
primera conferencia en San Francisco (la Conferencia de les Naciones Xuníes
sobre Organización Internacional). El 26 de xunu les 50 naciones representaes na
conferencia firmaron la Carta de les Naciones Xuníes. Polonia, que nun tuvo
representada na conferencia, añadió el so nome más tarde, pa un total de 51
Estaos.

Les Naciones Xuníes entamaron la so esistencia el 24 d'ochobre de 1945, tres la
ratificación de la Carta polos entós cinco miembros permanentes del Conseyu de
Seguridá (China, Francia, Xunión Soviética, el Reinu Xuníu y los Estaos Xuníos)
y la gran mayoría de los otros 46 miembros.

Anguaño los únicos que tienen vetu nes decisiones son los cinco miembros
permanentes del Conseyu de Seguridá: Estaos Xuníos, Rusia, Francia, Reinu Xuníu
y China.

Les Naciones Xuníes tienen seis idiomes oficiales: árabe, chinu, español,
francés, inglés y rusu. Cuasi toles reuniones oficiales son interpretaes
(tornaes al empar) en toos estos idiomes, asina como son traducíos tolos
documentos oficiales, en formatu impresu o electrónicu. Los principales idiomes
de trabayu de les Naciones Xuníes son el francés y l'inglés.

El Sistema de les Naciones Xuníes ta organizáu de la siguiente manera (magar que
les sigles varíen según los idiomes oficiales de les Naciones Xuníes):



https://ast.wikipedia.org/wiki/Moldavia

La República de Moldavia (en rumanu Republica Moldova) ye un país d'Europa del
Este, que llenda con Rumanía al Oeste y con Ucraína al norte, al este y al sur.

Moldavia ye tamién el nome de la rexón nordeste de Rumanía, que xunto cola
actual República de Moldavia, y otres zones anguaño n'Ucraína, formó'l Principáu
de Moldavia, ún de los territorios históricos que formó l'estáu de Rumanía.

El territoriu del país coincide col de l'antigua República Socialista Soviética
de Moldavia, que proclamó la independencia'l 27 d'agostu de 1991, coles mesmes
fronteres dellimitaes por Stalin en 1944 y confirmaes en 1947 pol Tratáu de
París.

Esti territoriu representa namás que'l 32% del antiguu Principáu de Moldavia, de
la Edá Media (Besarabia y Bucovina, en mariellu nel mapa), qu'abarcaba tamién
l'actual provincia rumana del mesmu nome, y los accesos al Mar Negru, que formen
parte anguaño d'Ucraína. A esti territoriu, amestóse-y una fastera, la
Transnistria, que pertenecía anteriormente a Ucraína.

Asitiada nel sureste d'Europa, ente los Cárpatos, les llanures d'Ucraína y a
prosimidá del Mar Negru, Moldavia ocupa una plaza xeostratéxica de premier orde,
lo qu'esplica la presencia militar rusa na Transnistria. La posición de Moldavia
vese fraxilizada poles tendencies secesionistes d'esta rexón mayoritariamente
rusófona, pela que pasaben obligatoriamente los sos principales intercambios
comerciales, tradicionalmente orientaos al este (Rusia y Ucraína).

L'aisllamientu de Moldavia vese reforzáu pola falta d'accesos direutos al Mar
Negru y por ser un territoriu circonscritu ente dos ríos: El Prut, que s'axunta
al Danubiu enantes de desembocar nel Mar Negru, marca la llende occidental de
Moldavia. Al noreste, el ríu Nistru, que crucia'l país de norte a sur marca de
facto la frontera con la Transnistria.

El norte del país ye una zona montañosa, anque les cimes nun sobrepasen los 430
m. d'altor del monte Dealul Bălănești.

Les principales ciudaes son la capital, Chișinău, nel centru del país, Tiraspol
(en Transnistria), Bălți y Tighina.

En 2002 Moldavia tenía una población de 4.431.570 habitantes y una densidá de
131/km². Por grupos étnicos, la distribución de la población ye la que vien
darréu:

Dende 2003 (llei del 19 de marzu), el territoriu de Moldavia componse de 32
raioane (distritos; en singular, raion), 3 municipii (conceyos, en singular,
municipiu, que son Chişinău, Bălți y Tighina) y dos rexones semi-autónomes
(Gagauzia y Transnistria).

Enantes d'esta llei, Moldavia taba dividida en 9 provincies o județe, un conceyu
(la capital) y dos unidaes territoriales.

El territoriu de l'actual Moldavia tuvo pobláu na Antigüedá polos dacios.
Asitiáu nuna ruta estratéxica ente Asia y Europa, conoció varies invasiones a lo
llargo de la historia.

Na Edá Media, la provincia de Besarabia (que correspuende a la mayor parte de la
República de Moldavia con dellos territorios más al norte y al sur) constituyó
la parte oriental del Principáu de Moldavia.

El Principáu de Moldavia foi tributariu del Imperiu Otomanu, hasta'l Tratáu de
Bucarest, que tresfirió Besarabia a Rusia en 1812, quedando la parte oriental
integrada en Rumanía.

Tres la revolución rusa, Besarabia algamó la independencia en 1918, y integrose
en Rumanía esi mesmu añu.

El pautu Molotov-Ribbentrop permitió a la Xunión Soviética ocupar Besarabia en
xunu de 1940. Anque la perdieron en 1941, volvieron a recuperala definitivamente
n'agostu de 1944. Na dómina soviética, les rexones del norte y del sur de
Besarabia, habitaes por ucraínos y rusos pasaron baxo alministración ucraína,
mientres que Transnistria, con una importante población rusa axuntose al restu
del territoriu, configurándose asina la República Soviética Socialista de
Moldavia.

El 27 d'agostu de 1991, Moldavia declaró la independencia, y n'avientu del mesmu
añu integróse, con otres ex-repúbliques soviétiques na Comunidá d'Estaos
Independientes.

Dende la independencia, Moldavia conoció dos conflictos armaos, ún en Gagauzia,
onde vive una importante minoría turcófona, y otru en Transnistria, onde los
secesionestes rusófonos declararon unilateralmente la so independencia.

Anque hubo movimientos en favor de la reunificación con Rumanía, nun referéndum
convocáu en 1994, la mayoría de la población moldava pronuncióse pola
conservación de la independencia.

Anguaño gobierna'l país el Partíu Comunista de Moldavia (Partidul Comuniștilor
din Moldova, PCM). Anque nun principiu llevó a cabu una política favoratible a
los intereses rusos, tres de ganar otra vuelta les eleiciones el 6 de marzu de
2005, tuvu un xiru pro-occidental. Esti cambéu suel esplicase pola so voluntá
d'algamar el sofitu de la OSCE pa resolver el conflictu de Transnistria y pola
influencia del trunfu eleutoral de Victor Yuxchenko n'Ucraína.

Les poques industries del país tán concentraes en ciudaes como Chișinău y
Tiraspol.



https://ast.wikipedia.org/wiki/Masa

La masa ye una propiedá de la materia que mide la cantidá de materia contenida
nun cuerpu. Ye un conceutu central na física y disciplines asemeyaes. Nel
Sistema Internacional d'Unidaes mídese en quilogramos.

La masa inercial determínase usando la segunda y tercer lleis de la movición de
Newton. Dau un oxetu con una masa inercial conocida, podemos obtener la masa
inercial de cualesquier otru oxetu si consiguimos que dambos exerzan una fuercia
ente sí. Según la tercer llei de Newton, les fuercies esperimentaes por cada
oxetu van tener la mesma magnitú. D'esta miente podemos estudiar cómo una
fuercia actúa sobre dos oxetos distintos.

Supongamos que tenemos dos cuerpos, A y B, con mases inerciales mA (conocida) y
mB (que se quier determinar). Según la hipótesis de que les mases son constantes
y que dambos cuerpos tán aisllaos d'otres influencies físiques, de forma que la
única fuercia presente sobre A ye la qu'exerce B, denomada FAB, y la única
fuercia presente sobre B ye la qu'exerce A, denomada FBA, según la segunda llei
de Newton:

onde aA y aB son les aceleraciones d'A y B, respeutivamente. Ye necesario
qu'estes aceleraciones nun seyan nules, ye dicir, que les fuercies ente dambos
oxetos nun seyan iguales a cero. Una forma de llogralo ye, por exemplu, faer
colisionar los dos cuerpos y efeutuar les midiciones nel choque.

D'esta miente, midiendo aA y aB permite determinar mA en términos mB, que yera
lo buscao. Ha observase que'l requisitu de qu'aB seya distintu de cero fai
qu'esta ecuación quede bien definida.

Nel razonamientu anterior supúnxose que les meses d'A y B son constantes.
Trátase d'una suposición fundamental, conocida como la conservación de la masa,
y básase na hipótesis de que la materia nun pue ser creada nin destruyida, sinón
namái tresformada (dixebrada o recombinada). Sicasí, dacuando ye útil considerar
la variación de la masa del cuerpu nel tiempu: por exemplu la masa d'un cohete
decrez nel so llanzamientu. Esta aprosimación faise inorando la materia qu'entra
y sal del sistema. Nel casu del cohete esta materia correspuéndese col
combustible espulsáu; si tuviéremos que midir la masa conxunta del cohete y del
combustible, comprobaríemos que ye constante.

Consideremos dos cuerpos A y B con mases gravitacionales MA y MB, separtaos por
una distancia |rAB|. La llei de la gravitación de Newton diz que la magnitú de
la fuercia gravitatoria que cada cuerpu exerce sobre l'otru ye

onde G ye la constante de gravitación universal. La sentencia anterior pue
reformulase de la siguiente manera: dada l'aceleración g d'una masa de
referencia nun campu gravitacional (como'l campu gravitatoriu de la Tierra), la
fuercia de la gravedá nun oxetu con masa gravitacional M ye de la magnitú

Esta ye la base según la que les mases se determinen nes balances. Nes balances
de bañu, por exemplu, la fuercia |F| ye proporcional al desplazamientu del
muelle embaxo la plataforma de pesáu (ver llei de Hooke), y la escala ta
calibrada pa tener en cuenta g de forma que se puea lleer la masa M.

Esperimentalmente ta demostrao que la masa inercial y la masa gravitacional son
iguales -con un gráu de precisión bien altu-. Estos esperimentos son
esencialmente pruebes del fenómenu yá observáu por Galileo de que los oxetos
cayen con una aceleración independiente de les sos mases (n'ausencia de factores
esternos como'l rozamientu).

Supongamos un oxetu con mases inercial y gravitacional m y M, respeutivamente.
Si la gravedá ye la única fuercia qu'actúa sobre'l cuerpu, la combinación de la
segunda llei de Newton y la llei de la gravedá proporciona la so aceleración
como

Na teoría especial de la relatividá la "masa" refierse a la masa inercial d'un
oxetu midida nel sistema de referencia nel que ta en reposu (conocíu como
"sistema de reposu"). El métodu anterior pa obtener la masa inercial sigue
siendo válidu, siempre que la velocidá l'oxetu seya muncho menor que la velocidá
de la lluz, de forma que la mecánica clásica sigue siendo válida.

Na mecánica relativista, la masa d'una partícula llibre ta rellacionada cola so
enerxía y el so momentu según la siguiente ecuación:

El llímite clásicu correspuéndese cola situación na que'l momentu p ye muncho
menor que mc, casu nel que se pue desenrollar la raíz cuadrada nuna serie de
Taylor:

El términu principal, que ye'l mayor, ye la enerxía en reposu de la partícula.
Si la masa ye distinta de cero, una partícula siempre tien como mínimo esta
cantidá d'enerxía, independientemente del so momentu. La enerxía en reposu,
normalmente, ye inalgamable, pero pue lliberase dixebrando o combinando
partícules, como na fusión y fisión nucleares. El segundu términu ye,
simplemente, la enerxía cinética clásica, que se demuestra usando la definición
clásica de momentu cinéticu.

La rellación relativista ente enerxía, masa y momentu tamién se cumple pa
partícules que nun tienen masa (que ye un conceutu mal definíu en términos de
mecánica clásica). Cuando m = 0, la rellación simplifícase en

Esta ecuación define la mecánica de les partícules ensin masa como'l fotón, que
son les partícules de la lluz.

Según el documentu D28 "Conventional value of the result of weighing in air" de
la Organización Internacional de Metroloxía Llegal (OIML) la masa convencional
d'un cuerpu ye igual a la masa d'un patrón de densidá igual a 8.000 kg/m3
qu'equilibra nel aire al mentáu cuerpu en condiciones convencionalmente
escoyíes: temperatura del aire igual a 20°C y densidá del aire igual a 0,0012
g/cm3.



https://ast.wikipedia.org/wiki/Hungr%C3%ADa

Hungría ye un estáu européu, miembru de la Xunión Europea. Cuenta con 93.030
km2. La so capital ye Budapest. Llenda con Austria, Eslovaquia, Ucraína,
Rumanía, Serbia, Croacia y Eslovenia.

Dempués del pasu pol territoriu de pueblos como los celtes, los romanos, los
hunos, los eslavos, los xépidos y los ávaros, nel sieglu IX d.C. el gran
príncipe Árpád fundó Hungría. El so bisnietu Esteban I aportó al tronu nel 1000
y convirtió el reinu al cristianismu. El Reinu d'Hungría esistió mientres casi
mil años y en dellos momentos de la so hestoria aportó a unu de los centros
culturales del mundu occidental. Tres la derrota magiar na batalla de Mohács
énte los otomanos, gran parte d'Hungría integró l'imperiu otomanu mientres 150
años (1541–1699). Dempués, Hungría integróse nos dominios de los Habsburgu y más
tarde formó parte del Imperiu austríacu, dientro del cual llogró autonomía como
Reinu d'Hungría dende 1867 convirtiéndose ésti en Imperiu austrohúngaru.

Hungría foi una potencia hasta'l final de la Primer Guerra Mundial, cuando la
derrota llevó a la firma del Tratáu de Trianon que-y supunxo la perda de más de
dos tercios del so territoriu. Na Segunda Guerra Mundial el país lluchó nel
bandu del Exa y tamién sufrió importantes perdes materiales y humanes. Ente 1947
y 1989 Hungría tuvo rexida por un gobiernu comunista, un períodu nel que foi'l
centru de l'atención mundial pola Revolución de 1956 y pola pionera apertura de
la so frontera con Austria en 1989, fechu qu'aceleró'l colapsu del Bloque
comunista.

Dende 1989 Hungría ye una república parlamentaria democrática y ye considerada
un país desenvueltu. Ye un destín turísticu importante, pos atrai a más de diez
millones de visitantes tolos años. El país cunta col mayor sistema de cueves de
agües termales del mundu, el mayor llagu d'Europa Central, el llagu Balatón, y
les mayores praderíes naturales del Viejo continente, en Hortobágy.

Ente los primeres en llegar tuvieron los hunos, que construyeron un poderosu
imperiu baxu Atila l'Hunu. Atila foi consideráu como un gobernante ancestral de
los húngaros, pero esti argumentu foi refugáu güei día pola mayoría de los
estudiosos. Dempués que'l reinu de los hunos esmorecióse, los xermanos
ostrogodos y llombardos llegaron a Panonia, y los xépidos ocuparon la parte
oriental de la cuenca de los Cárpatos mientres unos 100 años. Nel añu 560 los
ávaros fundaron el ḥanatu d'Avar, un Estáu que caltuvo la supremacía na rexón
mientres más de dos sieglos. El so poder militar queda demostráu poles
frecuentes batalles y victories sobro tolos sos vecinos. El ḥanatu d'Avar viose
debilitáu poles constantes guerres y la presión esterna. Finalmente, el gobiernu
de los ávaros terminó cuando'l ḥanatu foi conquistáu pol Imperiu de Carlomagnu
n'Occidente y los búlgaros con Khan Krum nel Este. Nengún de los dos, nin otros
fueron capaces de crear un Estáu duraderu na rexón, y nel sieglu IX la tierra
taba habitada solo por una escasa población d'eslavos.

Los maxares (húngaros) apocayá unificaos, empuestos por Árpád, empezaron a
establecese na cuenca de los Cárpatos a partir del 895. D'alcuerdu a los
llingüistes los húngaros tendríen el so orixe nuna antigua población ugrofinesa
qu'habitó orixinariamente les zones montiegues asitiaes ente'l ríu Volga y los
montes Urales. El rei Arnulfu I de Baviera convidó a los húngaros a ocupar les
tierres de Svatopluk al este del ríu Danubiu. En 894, ente que Simeón de
Bulgaria atacó al imperiu bizantín, Svatopluk cuestionáu Arnulfu invadiendo
Panonia. Tanto Arnulfu como Llión VI'l Sabiu buscaron l'ayuda de los húngaros,
quien taben en condiciones d'atacar a los búlgaros y los moravos de la parte
posterior. Arnulfo caltuvo l'alianza colos húngaros hasta la so muerte en 899.

La tradición sostien qu'Hungría foi fundada por siete tribus magiares (húngares)
qu'emigraron dende la rexón de los Montes Urales barganal de la llende d'Europa
y Asia hasta'l territoriu actual nel sieglu VIII. Estes fueron empuestes por
siete xefes: Álmos, Előd, Ond, Kond, Tas, Huba y Töhötöm. Un par de décades
dempués de llegar a les tierres del Danubiu, Árpád - el fíu mayor d'Álmos -
convirtióse en príncipe y líder absolutu de les tribus, que fixeron un pactu de
sangre para simbolizar una unión indivisible. Asina empezó la hestoria de la
nación húngara y la dinastía de los Árpád.

El tataranietu d'Árpád foi Esteban I (1000-1038), fíu del príncipe Géza. Esteban
naciera como paganu col nome de Vajk y darréu foi bautizáu col so nome
cristianu. Esteban sabía que si la so nación quería sobrevivir, tenía de ser
reconocida como un reinu cristianu y tar baxu la tutela del Papa. Asina, empezó
la so llucha contra'l paganismu en siendo coronáu Rei d'Hungría nel añu 1000. El
principal adversariu d'Esteban foi un familiar so llamáu Koppány, que deseyaba
la corona d'Hungría y refugaba el cristianismu. Cuando ésti morrió, Esteban
ordenó que fuera estazáu y que les partes del so cuerpu fueren unviaes a ciudaes
importantes como amuesa de lo "poco conveniente" que podría ser el Paganismu.

Un fervosu defensor del Cristianismu foi'l rei caballeru San Ladislau I
d'Hungría (1077-1095), que'l so cultu florió tres la so canonización en 1192. Na
so dómina Croacia y Dalmacia fueron amestaes a Hungría, consolidándose tamién el
poder real y la situación interna del reinu.

Una vegada sumida la familia real húngara, la Casa d'Árpad en 1301, el príncipe
napolitanu Carlos Roberto d'Anjou reivindicó'l tronu como únicu descendiente per
vía materna de los reis húngaros. Empezó entós la Edá d'Oru del reinu,
aplicándose numberoses reformes económiques. Hungría pasó a ser el mayor
provisor d'oru y plata n'Europa na so dómina, y a apoderar comercial y
militarmente la so redolada. Depués de la perda del poder n'Hungría pola Casa
d'Anjou en 1387, Segismundu de Luxemburgu convirtióse en rei húngaru per vía de
matrimoniu. Como rei checu y darréu emperador xermánicu, Segismundo llogró cada
vez más adeptos, y concentrándose siempres n'Hungría, impulsó l'arte y
l'arquitectura gótica.

Hungría convirtióse gradualmente nun reinu vastu ya independiente, onde
floriaría la cultura y daríase un importante progresu económicu, sobremanera de
la mano de Mátyás (Matías Corvinu), que conquistó Moravia, Bohemia y Silesia y
darréu treslladó la corte húngara a Viena. Asina, Matías foi una figura de gran
relevancia para'l renacencia n'Hungría y la llucha armada contra los turcos, a
los que s'intentaba repeler dende diba décades (por casu, el so padre, el
Rexente húngaru Juan Hunyadi, fíu d'un noble de Valaquia, dirixió incontables
campañes contra los turcos).

La dómina dorada remató cola derrota húngara de Mohács en 1526 y l'ocupación
turca de Buda (güei parte de Budapest). A la muerte de Luis II na batalla de
Mohács, la nobleza húngara escoyó rei a Fernando de Habsburgu, hermanu del
emperador Carlos V, venceyándose asina Hungría a la Casa de Habsburgu mientres
casi 400 años.

En 1529 fracasó la ofensiva turca contra Viena. Mientres la dominación otomana
de gran parte d'Hungría, ésta foi alministrada por delles grandes families, y
les revueltes seríen constantes, al igual qu'en Transilvania. A finales del
sieglu XVII, los Habsburgu reconquistaríen Hungría (Budapest en 1686 y en 1699
Transilvania). Mientres los sieglos XVIII y XIX, Hungría formó parte de los
territorios alministraos polos Habsburgu (Imperiu austríacu a partir de 1806).

En 1848, españaron rebeliones perdayuri del imperiu, y n'Hungría escritores como
Sándor Petőfi tomaron les cais y empunxeron los ensames contra los austriacos.
Llueu s'estableció un gobiernu provisional que foi derrocáu pol emperador
Francisco José I col sofitu n'Hungría de les minoríes que taben sometíes a los
húngaros (especialmente croates y rumanos) y pola intervención rusa. La rebelión
fracasó, y ente 1849 y 1866 se reimplantó una política centralista y
autoritario.

Tres la derrota austríaca de 1866 contra Prusia na Guerra de les Siete Selmanes,
Hungría convertiríase finalmente, en 1867, nuna parte autónoma del Imperiu
austrohúngaru. En 1902, una comitiva húngara encabezada por Ferenc Deák foi
unviada a Viena, onde se robló'l Compromisu (en húngaru: Kiegyezés y en alemán:
Ausgleich). Nesti tratáu otorgábense a Hungría instituciones polítiques propies,
gobiernu y exércitu propios y el parlamentu tendría la so see en Budapest.
Hungría (territorios de la Corona de San Esteban) constituyóse na 2ª entidá de
la nueva monarquía, con plena independencia sacante n'asuntos militares,
esteriores, monetarios y aduaneros. El káiser pasó a ser simultáneamente "rei
apostólicu" d'Hungría. La política interna húngara caracterizóse por apostar
pola magiarización de les minoríes (croates, serbios, eslovacos, ucranianos y
rumanos), la centralización alministrativa (solo Croacia caltuvo cierta
autonomía) y el caltenimientu d'un réxime tendiente al autoritarismu (sufraxu
censitariu amenorgáu, discriminación de les minoríes, etc.). A diferencia de la
parte austríaca, Hungría caltúvose esencialmente rural y agraria sol dominiu
d'una numberosa y poderosa nobleza que controlaba gran parte de los recursos del
Estáu.

Sicasí, l'Imperiu foi ganáu na Primer Guerra Mundial, polo qu'Hungría declaró la
so independencia'l 1 d'ochobre de 1918. Col tratáu de Trianon en 1920 Hungría
robló la paz coles potencies vencedores y perdió más d'un 70% del so territoriu,
que pasó a los nuevos Estaos centroeuropeos. Eslovaquia y Rutenia (esto ye, la
Rutenia subcarpática) xuniríense a Bohemia y Moravia pa formar Checoslovaquia.
Transilvania y parte del Bánato xuntaríense a Rumanía. Croacia y Voivodina
pasaríen al Reinu de los Serbios, Croates y Eslovenos, futura Yugoslavia.
Quedaron, sicasí, importantes grupos de población húngara en Checoslovaquia
(884.000 individuos), Voivodina serbia (420.000) y Transilvania rumana
(1.662.000), anguaño tamién siguen siendo mayoritarios en numberosos distritos y
conceyos de los trés nueves naciones.

Poco dempués, hubo una revolución comunista instaurándose la República Soviética
Húngara, que foi encalorada trés meses más tarde poles tropes anticomunistes
rumanes. Mientres esti estáu de anarquía, el almirante Miklós Horthy tomó'l
poder como rexente "permanente" del Reinu d'Hungría (1920 - 1945), anque
torgando la restauración del rei Carlos IV d'Habsburgu (que finó en 1922), quien
cuntaba con un sofitu social bien ampliu.

Tres cierta presión, Horthy, el rexente húngaru, estableció una alianza cola
Alemaña nazi y los otros miembros de les Potencies de la Exa (Italia y Xapón)
nos años 1930, cola promesa de revisar el Tratáu de Trianon. Hungría foi
compensada per Alemaña con territorios pertenecientes a Checoslovaquia,
Yugoslavia y Rumanía, y tomó parte activa na Segunda Guerra Mundial, pudiendo
asina recuperar temporalmente unos territorios onde había húngaros (sur
d'Eslovaquia, Rutenia subcarpática, Transilvania septentrional y el norte de la
Voivodina), y onde les autoridaes húngares pretendieron que los húngaros yeren
la mayoría, anque los censos fechos poles autoridaes rumanes, eslovaques o
serbies pretendíen lo contrario. N'ochobre de 1944, Adolf Hitler forzó
l'abdicación del non demasiao dondu Horthy, por un mayor collaboracionista
pronazi húngaru, Ferenc Szálasi, col fin d'evitar asina la defección d'Hungría.
La segunda guerra mundial afectó decisivamente a Hungría nel sitiu de Budapest,
onde perecieron unos 40.000 civiles amás de 50.000 defensores y 70.000 atacantes
del Exércitu Coloráu.

Tres la cayida de Hitler, Hungría foi ocupada por tropes soviétiques y, magar
qu'hubo un pequenu períodu lliberal, en 1947 instauróse un gobiernu comunista,
lideráu pol Partíu de los Trabayadores Húngaros, tando a la cabeza d'esti Mátyás
Rákosi. Polo tanto'l país pasaba a ser una parte importante del Bloque del Este.
En 1949 Hungría ingresó nel Conseyu d'Asistencia Económica Mutua (COMECON)
patrocináu pola Unión Soviética, del que formó parte hasta 1991.

Cuando morrió Iósif Stalin en 1953, empecipióse - como na Unión Soviética y toa
Europa del Este (menos Yugoslavia, qu'escoyera la so propia vía al socialismu) -
el procesu de desestalinización, en que s'aprobó un nuevu programa económicu y
concedióse amnistía a dellos prisioneros políticos. En 1955 roblóse'l Pactu de
Varsovia, que yera un tratáu d'ayuda mutua, tantu económica como militar.

El 28 d'ochobre de 1956, una revolución que pidía la retirada del Pactu de
Varsovia foi respondida con una intervención militar pola Unión Soviética y la
deposición y execución del primer ministru Imre Nagy. A finales de los años
1980, Hungría encabezó'l movimientu para eslleir el Pactu de Varsovia y
empúnxose escontra una economía empobinada al mercáu sol lideralgu de János
Kádár, secretariu xeneral del Partíu Socialista de los Trabayadores Húngaros
hasta 1988, añu en que dimitió. Mientres el so gobiernu impulsóse una política
reformista, dexándose l'establecimientu de pequenes empreses o PYMES
particulares, anque'l gobiernu defendía arduamente los derechos de los
trabayadores y caltenía el control políticu del país.

Tres la disolución de la Unión Soviética en 1991, Hungría intensificó los llazos
con Europa occidental, xunióse a la OTAN en 1999 y a la Unión Europea'l 1 de
mayu de 2004. Hungría foi'l país que meyor encaró la cayida de la Unión
Soviética n'Europa Central, una y bones el país fora averándose pasu ente pasu
al sistema de llibre mercáu escontra los últimos años del réxime socialista.

El 18 de setiembre de 2006, miles d'húngaros, en gran parte llamaos pol FIDESZ
(o Alianza de Mozos Demócrates), el partíu conservador mayoritariu (na oposición
nesi momentu) salieron a les cais enarbolando les banderes del antiguu Reinu
d'Hungría (comúnmente identificáu colos movimientos de estrema derecha), depués
de que fuera sopelexáu un audiu onde'l Primer Ministru, Ferenc Gyurcsány,
almitía que mintió tocantes a la situación económica húngara pa ganar les
elecciones. Nel audiu puede oyese claramente que: «si la economía caltúvose
empobinada foi pola divina providencia, la bayura de dineru efectivo na economía
mundial y cientos d'engaños», pa dempués amestar: «ye obviu que mentimos nel
últimu añu y mediu, dos años. Nun hai duldes de que lo que tamos diciendo nun ye
verdá».

Los miles d'húngaros movilizaos pol FIDESZ esixeron tantu l'arrenunciu del
ministru como la del so gabinete, produciéndose enfrentamientos onde la policía
foi enchida y ocupóse l'edificiu de la televisión estatal húngara (MTV),
produciéndose delles quemes nel so interior, no que fueron les xornaes más
violentes vistes per Hungría dende la cayida del Socialismu. Nes elecciones del
2010 el FIDESZ resultó escoyíu pa encabezar el nuevu gobiernu por una mayoría
apolmonante de más de dos tercios de los votos emitíos.

La constitución húngara a valir hasta 2011 foi adoptada en 1949, y foi
modificada en diverses ocasiones, la postrera'l 23 d'ochobre de 1989, cuando se
proclamó la República en llugar de la República Popular esistente hasta entós.
El 18 d'abril de 2011 el Parlamentu aprobó una nueva constitución.

Na actualidá, Hungría defínese como una democracia lliberal parllamentaria, na
que l'autoridá mora nel pueblu y la práctica del gobiernu realízase dientro del
marcu d'un estáu de derechu.

L'órganu supremu del poder ye'l parlamentu, o n'húngaru Országgyűlés. Acordies
con la constitución, cada cuatro años tienen llugar elecciones al parlamentu
para escoyer los 386 diputaos según un sistema mistu; 176 escaños son escoyíos
en distritos electorales individuales y 210 según los votos consiguíos poles
llistes ellaboraes polos partíos.

El presidente de la República ye escoyíu cada cinco años pol parlamentu. El so
papel ye más bien representativu. El primer presidente tres la llegada de la
democracia foi l'escritor y traductor Árpád Göncz, que tuvo nel cargu ente'l 2
de mayu de 1990 y el 4 d'agostu del 2000. Dende 2012 el presidente ye János
Áder. El Primer Ministru ye Viktor Orban dende'l 29 de mayu de 2010.

L'estáu d'Hungría pue dividise en tres fasteres principales: el norte montañosu,
les planicies o alföld y la fastera occidental.

Ta travesada per dos grandes ríos: el Danubiu y el Tisza, pero tamién tien
llagos de cierta consideración, como'l Balatón, el Fertö y el Tisza.

Hungría sigue demostrando ser una economía de crecedera moderada-alto, como uno
de los miembros más recién de la Xunión Europea (dende'l 2004). El sector priváu
ye responsable de más d'un 80 % del PIB. La inversión estranxera en compañíes
húngares ye abondo común, con inversiones por un total de más de 23.000 millones
de dólares dende 1989. El sector automovilísticu ta en puxanza cola inversión
d'empreses tan importantes como Audi, Mercedes, GM-Opel, Suzuki, que van faer
aumentar la so PIB. La inflación y el desempléu —dambes polítiques prioritaries
dende 2001— menguaron sustancialmente; sicasí, la tasa de suicidios permanez
abondo alta. Reformes económiques como la del sistema de salú, impuestos y
financiamientu de los gobiernos locales nun fueron llograes pol presente
gobierno. La so moneda ye'l Florín húngaru (n'húngaru Forint).

Vease tamién: Pintura húngara - Cine d'Hungría - Música húngara - Lliteratura
d'Hungría - Danza húngara

Tocantes a la arquitectura, n'Hungría pueden vese la más grande sinagoga
d'Europa (La Sinagoga de la Cai Dohány), el bañu melecinal européu más grande
(El bañu melecinal Széchenyi), una de les más grandes basíliques d'Europa
(Esztergom Basílica), según el necrópolo cristianu más grande del mundu (en
Pécs), amás de los qu'hai en Italia. Los estilos arquitectónicos más importantes
d'Hungría son el Historicismu y el Art Nouveau, nel postreru destacó
l'arquiteutu Ödön Lechner.

Hungría destaca nel deporte colectivo del water-polo, según nel llanzamientu de
martiellu. Tamién tienen muncha tradición la esgrima y la natación pola
qu'Hungría consiguió munchos ésitos internacionales. La selección nacional de
fútbol tuvo considerada a principios de los años 50 como una de los meyores del
mundu (el llamáu Equipu d'oru), llogrando ser finalista del Mundial de fútbol de
1954, y siendo tamién la primer selección que foi capaz de ganar a Inglaterra en
Wembley. La Revolución húngara de 1956 coyó a casi tolos sos integrantes, ente
los que taben xugadores como Laszlo Kubala o Ferenc Puskas, xugando un partíu
nel estranxeru, y la mayoría decidieron nun tornar al país.

La meyor participación de Hungría nos Xuegos Olímpicos, foi en 1952 cuando
llogró en tercer puestu en cuadru de medayes.



https://ast.wikipedia.org/wiki/Estaci%C3%B3n_d%27esqu%C3%AD_de_San_Isidro

La estación d'esquí de San Isidro, inaugurada en 1974, ta asitiada nel puertu
homónimu del cordal Cantábricu, na zona norte de la provincia de Llión, comunidá
autónoma de Castiella y Llión, España. Les sos instalaciones atopense nos
términos municipales de Puebla de Lillo y Valdelugueros, que se correspuenden
colos valles del Altu Porma y del Altu Curueño. Ye propiedá de la Diputación
Provincial de Llión, que encárgase de la so xestión, al igual que la tamién
lleonesa L.leitariegos.

La hestoria de San Isidro empieza cuando nos años sesenta'l gobiernu lleonés
decidió entrar nel negociu de la nieve, acutando fondos pa la inversión na
estación iverniza de Payares. El presidente de dicha estación, Jesús Suárez
Valgrande, tornó aceptar dichos fondos. Por cuenta de ello, surdió la idea de la
estación iverniza de San Isidro, una y bones Llión decidió invertir dichos
fondos en construyir una estación propia nel so territoriu. En principiu,
crearíense dos proyectos pa crear dos aparques d'esquí, una nel puertu de San
Isidro y otra nel puertu de Tarna; a pesar de que sería la primera la que se
llevaría finalmente la inversión, el gobiernu lleonés nun s'escaeció del
proyectu de Tarna, llegando a instalar na zona dos remontes a lo cimero del
puertu.

Los empiezos de la Estación Iverniza de San Isidro viéronse atrabancaos por
problemes de llindes col Principáu d'Asturies, retrasando l'entamu de les obres
hasta la década de los setenta. De resultes d'ello, l'actividá nel puertu
quedose nun segundu planu frente a la estación de Payares, por cuenta de les
precaries comunicaciones que conectaben el puertu de San Isidro con Llión y
Asturies; esto nun atrabancó que'l puertu empezara a tener cierta actividá
montañera ensin amestar al esquí, construyéndose a lo llargo de la década de los
sesenta dos allugues de montañeros nel altu del puertu.

Adulces, el desenvolvimientu del esquí llegó al puertu de San Isidro, con una
escasa arribación d'esquiadores de primeres debíu al desenvolvimientu de la
vecina Payares, que yá cuntaba con dos remontes. A finales de los setenta, la
estación de San Isidro inauguró'l so primer remonte na zona de Salencias, que
nun yera más qu'un telesquí que funcionaba con un motor de gasolina y tenía
namái dos perchas. Los artífices del entamu de la estación fueron Diego Mella,
responsable de la instalación del remonte, y Felipe Moreno, a quien se debe'l
primer edificiu de la estación, construyíu en 1969, y qu'anguaño ye la cafetería
de la zona de Salencias.

La estación siguió'l so desenvolvimientu y foi recibiendo cada vegada una mayor
arribación d'esquiadores, pero pola mocedá de les sos instalaciones, San Isidro
nun cuntaba con máquina pisapistas, daqué que complicaba faer ciertos descensos.
La morfoloxía de pistes esistente difería de la configuración actual, yá que
Cebolledo namái cuntaba con dos pistes, de les cualos la principal ocupaba la
hoya de Cebolledo, terminando nuna cortada onde se practicaben dellos saltos. En
tala cortada, la pista estremabase en dos, la que siguía'l telesilla, a la
derecha, y otra a la izquierda. Estes pistes teníen una dificultá elevada y
faíen de Cebolledo una zona destinada a esquiadores esperimentaos. La menor
dificultá de les pistes de Salencias faíen entós que les mayores arribaciones
centrabense en dicha zona y na de Les Piedres, conformando dichos llugares el
núcleu de la estación.

Cola espansión del dominiu, la Diputación de Llión planió San Isidro como una
estación con un tamañu equiparable a les estaciones del Pirinéu y con un modelu
puestu de moda nos Alpes franceses, que definía una estación estremada en zones
con una pa debutantes apartada del restu pa evitar les aglomeraciones y redundar
nuna meyora de la calidá en tola estación. D'esa manera, escoyóse Salencias como
la zona de debutantes principal, instalando ellí la Escuela d'Esquí. Siguiendo'l
citáu modelu, diose en instalar, en 1975, el telesquí de Requejines, distintu al
actual, ampliando la estación escontra esa zona. Instalaríase amás otru telesquí
pa debutantes na zona, convirtiendo a Requejines na alternativa a Salencias pa
los primerizos cuando nesta postrera arraleciera la nieve. En 1976, siguiendo
cola espansión, que yá faía apeligrar la hexemonía de Payares, instalaríase'l
telesquí de Cebolledo, distintu al actual, pa dar accesu a la zona llana del
sector y sustituyir el obsoleto telecuerda esistente. Anguaño tamién se dio en
la compra de la primer máquina pisapistas, que fadría dar un saltu cualitativu a
la estación.

Ente 1977 y 1980, la crisis económica paró en secu, anque momentáneamente, les
aspiraciones de San Isidro. A pesar d'ello, nesos años diose en remocicar
Cebolledo, con vista a poner en serviciu nueves pistes, siendo la primera
d'elles la de La Travesía, d'una dificultá bastante elevada que se fadría famosa
al crear el dichu de "Quién esquía en San Isidro, esquía en  cualquier sitiu".

La década de los ochenta supunxo pa la estación una auténtica yera dorada, yá
que mientres toa ella abriéronse en San Isidro un eleváu númberu de nueves
instalaciones. Al empezar la década, en 1980, instalóse'l primer telesquí de
Riopinos, allargóse l'esistente en Cebolledo y planteó que se alargo el de
Requejines. Gracies a estos nuevos remontes, la estación cubrió tol dominiu
esquiaderu actual.

Sicasí, la idea de los gobernantes siguió siendo la de crear una estación al
altor d'otres del país. Por ello, en 1982 construyéronse dos nuevos remontes,
Peñanevares y Riopinos II, que'l so oxetivu yera conectar con futures zones
esquiaderes. Gracies a estos dos nueves instalaciones, la idea de San Isidro
como estación destacable cobraba forma, pero una vegada más, problemes con
Asturies supunxeron una torga al desenvolvimientu. El problema yera que'l
telesquí de Riopinos II conectaba con zones que pertenecíen al Principáu, que
nun taba dispuestu a desenvolver diches zones pa la estación lleonesa (anguaño
esa zona ta ocupada pola estación de Fontes d'Iviernu). L'otru telesquí, el de
Peñanevares, tamién quedó nun segundu planu al nun cuayar l'ampliación de la
estación pol valle allegante, a pesar de qu'esti tenía unes característiques
aparentes pal so desenvolvimientu. En 1983 amplióse'l telesquí de Requejines.

La crecedera de la estación, que faía apeligrar el so bon funcionamientu con una
saturación non prevista, fixo que se llevara a cabu en 1984 l'ampliación del
aparcamientu de Cebolledo y l'instalación del telesilla Onofre-Quintanilla. Con
estes meyores, San Isidro desbancaba a Payares y convertíase na mayor estación
d'esquí del Cordal Cantábricu. En 1985, pa intentar iguar entá más la saturación
qu'aquexaba a la estación, abrióse'l telesilla de Riopinos. Gracies a estes
instalaciones, San Isidro pegó un saltu cualitativu que lu fixo aumentar en
servicios, en pistes y en capacidá. A finales de la década, la estación devasó
per primer vegada na so hestoria los 100.000 visitantes añales.

La estación, sicasí, vio atayáu'l so apoxéu cuando en 1988 presentóse l'iviernu
más templáu de la hestoria, faciendo que San Isidro apenes pudiera abrir en tola
temporada. En dichu añu tamién se desmontó'l telesquí de Les Piedres, que
dempués pasaría llargu tiempu apilado na zona de Saliencias. L'añu siguiente, la
situación foi la contraria y hubo nevades históriques, faciendo que la estación
permaneciera abierta hasta la primer fin de selmana de xunu. Tou ello paecía
indicar que los noventa seríen años tan bonos como lo fueron los ochenta.

A pesar de los problemes que siguiríen dempués, los noventa empezaron con
bayuroses nevaes nos años 1990, 1991 y 1992. Ye a partir de 1993 cuando la nieve
empieza a arralecer. Esto nun torgo que se desenvolvieren delles obres, como la
remodelación de pistes en Cebolledo, ameyorándose la pista La Travesía.

Los cambeos na estación yeren necesarios una y bones ésta taba sobresaturada por
una arribación que nun paraba de crecer y que yera incapaz de soportar y pola
nula inversión per parte de la Diputación Provincial de Llión.

A finales de los noventa, los accesos a la estación dende San Isidro ameyoraron
sensiblemente cola adecuación de la carretera del puertu na so aguada asturiana.
Esta obra, qu'ameyoraba sensiblemente la competitividá de la estación, viose
acompañada poco tiempu dempués pola apertura de los cañones de nieve artificial,
que fueron los primeres nuna estación del cordal Cantábricu y que nun principiu
innivaron una superficie d'aprosimao un kilómetru de llargor na zona de
Cebolledo.

Nel sieglu XXI, la estación sigue viendo crecer l'arribación a les sos pistes.
Oficialmente cunta con 24,8 kilómetros de pistes, anque a esos kilómetros hai
que descontar los provenientes de les pistes del valle del Silenciu, que nunca
tuvieron abiertes.

Tou ello fai que'l futuru de la estación de San Isidro anguaño pase pola
ampliación de les places hoteleres na zona, daqué que se ta llevando a cabu,
magar cierta paralización por problemes cola llinia eléctrica qu'abastez al
complexu, con 400 nueves places hoteleres a cuerpu de pistes, 200 de les cualos
corresponderíense a un hotel de cinco estrelles. Xuntu a ello, la
desestacionalización tamién ye importante, daqué que la Diputación plantegó nel
so momentu con un polideportivu y un campu de golf, actuaciones que, sicasí,
atópense paralizaes por problemes llegales nel primer casu y políticos nel
segundu, pola falta d'alcuerdu sobre la llinia eléctrica. Sicasí, lo más
importante pa la estación pasa pol aumentu de los remontes, de los sistemes de
innivación artificial y del dominiu esquiaderu, ensin escaecenos, de la conexón
cola estación asturiana de Fontes d'Iviernu.

Por cuenta de la so situación na contorna del Altu Porma, asitiada al norte de
la provincia de Llión, na llende ente ésta y el Principáu d'Asturies, ye de bon
accesu pa dambes aguaes

Dende Llión hai dos accesos: el primeru d'ellos al traviés de la -Y-331 a partir
de Boñar y la -Y-332 a partir de Puebla de Lillo. L'otru accesu atopase pol
valle del Curueño, dende La Vecilla, usando la carretera -Y-321 hasta llegar al
Puertu de Vegarada, onde hai una carretera d'accesu a l'aguada de Riopinos.

Dende'l Principáu d'Asturies tamién esisten dos accesos. El primeru d'ellos
usando l'A-66 hasta la salida pola AS-112, al altor d'Uxo, carretera que sigue
hasta'l pueblu de Cabanaquinta, a partir d'onde se toma l'AS-253 hasta'l puertu
de San Isidro.

El segundu sería'l de l'aguada de Riopinos, a la cual puede aportase usando
l'autovía A-66 hasta Campumanes, onde se toma la esviadura pola N-630. Al altor
de Villamanín abandonase pa entrar na carretera de Cármenes y dende equí síguese
peles carreteres -Y-313 y -Y-321, a partir de les cualos apuértase al Puertu de
Vegarada, onde s'atopa l'accesu.

Anguaño, y por problemes de llindes, el conceyu de Valdelugueros empezó les
xestiones pa la construcción d'un nuevu accesu, que pol valle de Casomera y el
puertu de Vegarada, comunicara San Isidro con Asturies pola aguada del Curueño.

La estación iverniza de San Isidro atópase estremada en cuatro zones
esquiaderes.

Esti sector cunta dende'l 2003 col segundu accesu a la estación, efectuándose
ésti al traviés del puertu de Vegarada. Cuenta con un parking con capacidá pa
150 vehículos y un edificiu de servicios múltiples con taquilles pa la vienta de
forfaits, cafetería y aseos, ente otros servicios. Gracies a esti accesu, la
estación iverniza hai dinamizado el valle del Altu Curueño.

Yá nel Principáu d'Asturies, y dientro de la mesma estación, atópase la zona de
la Raya, que cunta con una pista azul (la Raya) y dos pistes coloraes (F-1 y
F-2) teniendo como remonte un telesquí.

El plan establez que nun plazu de seis #año la estación recibiría una inversión
averada de 40 millones d'euros solamente nos equipamientos ivernizos. El plan
taría centráu en dellos puntos: la crecedera de la estación n'ocho kilómetros de
pistes nes zones de Riopinos y Requejines, a sumar a los 24,8 yá esistentes,
conformando una estación de 32,8 kilómetros d'esquí alpín; na innivación de
tolos sectores de la estación, que dexaría una sustancial meyora del enclave a
la d'encarar les campañes de climatoloxía adversa; y na renovación de los
remontes, que seríen sustituyíos por sielles cuatriplaza y cintes
tresportadores, lo que fadría que la estación cuntara con ocho nuevos remontes,
ensin cuntar los necesarios pa la puesta en marcha de les pistes de Riopinos y
Requejines.

Otros puntos d'esti plan seríen la creación d'una pista que conectara la zona de
Salencias y Cebolledo esaniciando los dos telesquís, que seríen sustituyíos por
un telesilla cuatriplaza que percorrería 1070 metros, distancia a partir de la
cual empecipiaríase la pista escontra la zona de Cebolledo. Per otru llau, el
Plan Director apuesta por un snowpark, que se construyiría na zona conocida como
la Plaza de Toros, pa dar asina cabida a un grupu d'esquiadores que s'amontó nos
últimos años. Por tou ello, el Plan basaría la crecedera de la estación nes
zones de debutantes, p'aportar al mercáu con mayor potencial del sector y na
adecuación de la zona de Riopinos pa impulsar l'accesu dende'l puertu de
Vegarada pola contorna del Altu Curueño.

Yá n'otru planu, la contorna de la estación tendríen un desenvolvimientu
urbanísticu pa potenciar les places hoteleres a cuerpu de pista. D'esta miente,
la estación cuntaría con 500 nueves places hoteleres, provenientes 180 d'elles
d'un hotel de cinco estrelles. Xuntu a él, promocionaríase un total de 400
nueves viviendes, 93 d'elles en xalés prácticamente a cuerpu de pista. El
desenvolvimientu d'estos equipamientos hoteleru y residencial atópase paralizáu
por cuenta de la demoranza na construcción de la llinia d'alta tensión que va
abastecer los complexos ivernizos de San Isidro y Fontes d'Iviernu.

L'acercamientu de postures ente Asturies y Llión fixo posible un principiu
d'alcuerdu pa la fusión de les estaciones d'esquí de San Isidro y Fontes
d'Iviernu. Esta fusión va empezar a dar los sos pasos cola finalización de la
llinia eléctrica soterrada que dende l'aguada lleonesa va suministrar eletricidá
a dambes estaciones.

La fusión, que nun se concretó en feches, va llevar a cabu cola construcción
d'un remonte ente dambes estaciones, remonte qu'en San Isidro va atopar nel
dominiu de Riopinos, na aguada del Curueño. L'oxetivu de la fusión ye ufiertar
una estación al altor de les estaciones del Pirinéu y que se consolide como la
más importante del cordal Cantábricu, yá que dempués de l'ampliación de San
Isidro en 8 km, hasta los 32, la estación pasaría a cuntar con 40 kilómetros o
52 col máximu desenvolvimientu de Fontes d'Iviernu.

La estación atópase arrodiada per espacios naturales de gran valor
medioambiental, como los valles del Altu Curueño y del Altu Porma, que forma
parte del Parque Rexonal de Picos d'Europa, que se correspuenden colos conceyos
de Valdelugueros y Puebla de Lillo respectivamente.

El pueblu más cercanu a la estación ye Isoba, enmarcáu nel conceyu de Puebla de
Lillo. La cabeza de dichu conceyu, de nome homónimu, ye un pueblu de monte de
709 habitantes (INE 2008), onde se reflexa la influencia del complexu ivernizu,
una y bones el pueblu cunta con un gran númberu de servicios, surdíos arriendes
de la estación y destinaos a satisfaer les necesidaes de los usuarios de la
mesma. El pueblu destaca pola so torre medieval, del sieglu XIV, que tuvo
diversos usos: primero como torrexón defensivu del valle, función que
desempeñaría hasta qu'en 1913 pasu a ser la casa consistorial del conceyu
lleonés. Anguaño ye'l Centru d'Interpretación de la Naturaleza del Parque
Rexonal de Picos d'Europa.

Otros curiosos qu'ufierta la zona, alternativos a la práctica del esquí, son los
llagos glaciares del Ausente y de Isoba, esti postreru tamién llamáu Presente.
El primeru d'ellos atópase cerca de la estación y va ser el puntu final de la
primer pista de fondu con que va cuntar la estación ente que'l segundu atopase
nes proximidaes del pueblu de Isoba, al pie de la carretera -Y-332.

El llagu del Ausente tamién tien la so lleenda, que trata d'una vieya ávara que
vivía nun pueblu enclaváu ente peñes. Ante'l so egoísmu, los habitantes de dichu
pueblu abandononlu, dexando ellí sola a la vieya. Un día, una nevarada
sosprendió-y y, ensin que pudiera fuxir, el pueblu quedó soterráu. Dicen que nes
nueches d'iviernu entá s'oyen los lloros de la vieya que va vivir pa siempres no
fondero del llagu Ausente.

Nesta aguada atópase tamién el banzáu del Porma, llagu artificial creáu en 1968
n'anubriendo'l valle onde s'atopaba Vegamián, antigua cabecera comarcal de la
zona. Ye'l segundu banzáu de la provincia de Llión, tres el de Riañu. El banzáu,
que ye un importante reclamu turísticu pa la zona, acueye delles competiciones
náutiques. Xuntu a él atopa'l Muséu de la Fauna Selvaxe de Valdehuesa, abiertu
apocayá y que tien una amplia colección d'animales disecaos de toes partes del
mundu.

L'aguada del Curueño acueye los pueblos del conceyu de Valdelugueros, que desque
en 2002 abriérase l'accesu a la estación por Riopinos, convirtió al valle na
ruta más curtia dende la capital, empecipiando un procesu de tresformamientu de
la so economía dende la ganadería al turismu. Esto déxase ver nos cada vez más
frecuentes establecimientos turísticos ente los que destaquen les cases rurales
tantu por cantidá como por númberu de places ufiertaes y na rehabilitación de
los numberosos inmuebles abandonaos.

A mediu camín ente la capital provincial y l'estación atópense tamién les cueves
de Valporquero y los Focetes de Vegacervera.



https://ast.wikipedia.org/wiki/Eslovenia

La República d'Eslovenia ye un país d'Europa Central. Llenda con Italia al
oeste, col mar Adriáticu pol suroeste, con Croacia pol sur y l'este, con Hungría
pol noreste y con Austria pol norte.

Tien una población de 2.009.000 habitantes y del orde de 400 000 eslovenos viven
fuera del so país, principalmente nos Estaos Xuníos d'América.

La Eslovenia d'anguaño formóse'l 25 de xunu de 1991 al dixebrase de Yugoslavia.
Pa facer efeutiva la so independencia, Eslovenia enfrentóse a les fuercies
armaes federales de Yugoslavia nún curtiu conflitu armáu denomáu Guerra de los
diez díes.

Los eslovenos asitiáronse na rexón, poblada n'antigüedá por ilirios y celtes,
nel sieglu VI edC, estendiéndose postreramente dende Viena hasta'l Danubiu,
ensin aportar a ensamar un estáu. Nel añu 595 rexístrase la cita, (por parte del
hestoriador lombardu Paulus Diáconus), del primer estáu estable eslavu y
eslovenu como "Provincia Sclaborum", que llueu conoceríase como Carantania.

Nel añu 623, les tribus eslovenes foron amestaes al estáu de Samo, y en 630
surdió n'autual Carintia (Austria) un ducáu independiente empobináu por Valuk,
primer soberanu eslovenu. En 745, los francos somorguiaron a los pueblos
eslovenos de Carantania, que foron cristianizaos por Carlomagno (788). Foi
gracies a la xera del duque Domitian que la conversión al Cristianismu féxose
ensembre. Caberamente, entá na dómina de Carlomagno, nel añu 802 el duque
Domitian muerre, llueu sedría reconocíu santu. Haza'l añu 828 el Ducáu de
Carantania ocupa l'autual territoriu d'Austria y Eslovenia.

Nel sieglu X, los húngaros dominaron la rexón, que pasó llueu al imperiu de los
Habsburgu (s. XIII). En 1573, eslovenos y croates protagonizaron un
allevantamientu, que foi amatagáu. Nos sieglos XVI y XVII, Eslovenia foi ocupada
polos turcos.

A partir de 1867, el pueblu eslovenu ingresó al imperiu de Austria-Hungría y
llueu quedó dixebráu ente Italia, Hungría y Austria. Al finar la Primera Guerra
Mundial, Eslovenia integróse al Reinu de los Serbios, Croates y Eslovenos, qu'en
1929 tomó'l nome de Reinu de Yugoslavia. Durante la Segunda Guerra Mundial foi
invadida poles potencies del Exe y dempués pasó a integrar la República
Federativa Popular de Yugoslavia. Llueu recuperó'l Kras, Istria y los Alpes
Xulianos. Durante más de 40 años el so desendolque dió-y protagonismu na
federación yugoslava, pero al empar foi alimentáu el so nacionalismu, que finó
cola separtación de la Lliga de los Comunistes d'Eslovenia de la Lliga
yugoslava.

N'abril de 1990 celebráronse les primeres eleiciones llibres, nes que s'impuso
una coalición nacionalista conservadora. Sicasí, l'ex-líder de la Lliga
Comunista, Milan Kucan, foi elexíu presidente como candidatu independiente. En
xunetu del mesmu añu, l'Asamblea proclamó la soberania de la república y la
reponderancia de les lleis republicanes sobro les federales. En 1991, tres d'un
referéndum, Eslovenia proclamóse independiente, pero la soberania foi reconocida
al añu siguiente.

El territoriu d'Eslovenia, ábrese al mar Adriáticu sobro'l golfu de Trieste, au
s'alcuentra el puertu de Koper, tien un relieve enforma variáu y
predominantemente montañosu. Los Alpes Xulianos estiéndense sobro gran parte de
la so superficie, haza'l NO, y nellos alcuéntrase el monte Triglav, el picu más
altu del país (2.864 m) y allugáu metanes xunto de la llende con Italia. Esti
seutor de los Alpes caltién importantes güelgues de la era cuaternaria, como'l
llagu Bled, conocíu pola so llexendaria belleza. Los montes Karawanken, el
macizu cristalín de Pohorje (1.540 m) y les mesetes calcárees de Notranjsko y
Dosejsko, nel S, completen el paisax montañosu d'esti antigu territoriu
yugoslavu. La rexón kárstica, una llanada caliar que s'estiende dende Liubliana
hasta'l llitoral, presenta grandes cavidaes furaes polos ríos soterráneos, ente
les qu'hai de solliñar les grutes de la Postojna, de 19 m de llonxitú.
Predomina'l clima alpín, con iviernos cutios y branos dondos, sacantes nes
estayes averaes al mar, au ye mediterraneu.

Les precipitaciones añales superen polo xeneral los 700 mm y puen llegar hasta
los 1 000 mm. Esta abondancia de lluvies fai que'l 46 % de la superficie
eslovena se presente como una masa de viesques frondoses, au destaquen les
plantaciones de carbayos, fayeos y coníferes. Sicasí, l'ausencia d'un plan de
proteición d'estos terrenos tien prevocao que la cuarta parte de los árboles
padezan defoliación pol efeutu de la contaminación. Daqué asemeyao tien asocedío
col ríu Sava, anguaño el más contamináu del país, y que tien dexao d'apurrir
agua potable. Arriendes d'esta corriente d'agua, hai de solliñar el Drava,
afluyente del Danubiu, el ríu Soca, que desemboca nel mar Adriáticu, y el Kupa,
a lo llargo de parte de la llende con Croacia.

De los tres países d'Europa del Este que pretendíen entrar nel euro el 1 de
xineru de 2007 namái ún, Eslovenia tenía cumplío colos criterios afitaos nel
Tratáu de Maastricht. El criteriu más abegosu de cumplir foi la inflación, cuya
tasa media nun tenía d'esceder en más de 1,5 puntos la de los tres países meyor
allugaos de la UE, daqué qu'Eslovenia llogró cumplir na seronda de 2005. Estonia
y Lituania, en cambéu, suspendieron n'inflación y tovieron qu'aguardar.
N'Eslovenia tiníen la esperiencia de lo que significaba tener una mayor
inflación cola Xunión Europea (UE). Dende 1996, los precios medraron un 14% más
que la media de la UE (mientres que, por exemplu, el diferencial de Lituania
nesi mesmu periodu namái foi del 8,5%).

Eslovenia foi, poro, el primeru de los nuevos miembros de la Xunión Europea (UE)
qu'entró na estaya euro porque cumplía tolos criterios de converxencia desixíos.
El 11 de xunetu de 2006 l'Ecofin (Conseyu de ministros d'Economía y Finances de
la UE) aprebó la incorporación d'Eslovenia na estaya euro, fixando el tipu de
cambéu de 239,640 dólares eslovenos pol euro. Eslovenia ye'l decimotercer país
del euro. Calcúlase que'l añu 2007 n'Eslovenia el desemplegu algame una media
añal del 6,5 por cientu, mientres que'l PIB por habitante sedrá de 14.500 euros
per cápita, colo qu'Eslovenia ya s'alcuentra cerca de dos de los "vieyos"
miembros de la Xunión, Portugal y Grecia.

Según el censu de 2003, Eslovenia cuntaba con 2.011.614 habitantes. Los
principales grupos étnicos del país son: eslovenos (89%); croates, serbios,
bosnios y otres nacionalidaes de la ex Yugoslavia (5,9%); y les minoríes húngara
ya italiana (0,5%). La esperanza de vida en 2000 yera de 71,8 años pa los homes
y 79,5 años pa les muyeres, sicasí, en 2004 medró a 72,1 años pa los homes y
79,8 pa les muyeres.

A partir de 2004, hai estimaciones d'un númberu de persones borraes
alministrativamente que cimblaría ente'l 1% y el 10% (La Corte Suprema ordenó la
reinstauración de los drechos de persones borraes en 2004).

Con 95 hab./km², Eslovenia ta nos caberos puestos ente los países europeos en
densidá de población (comparar colos 320/km² pa los Países Baxos o los 195/km²
pa Italia). Al rodiu del 50% de la población total vive nes estayes urbanes,
mientres que'l restu failo nes arees rurales.

L'idioma oficial ye l'eslovenu, que ye miembru del grupu d'idiomes eslavos del
sur. L'húngaru y l'italianu esfruten d'estatus de llingua oficial nes rexones
étnicamente entemecíes a lo llargo de les llendes italiana y húngara.

La llingua oficial d'Eslovenia ye l'eslovenu, de la familia de les llingües
esláviques. En 2002, l'eslovenu yera la llingua nativa del 88% de los habitantes
de país. Asina mesmo, l'eslovenu ye la llingua emplegada pol 92% de la población
nel so entornu familiar. Estos datos ponen a Eslovenia ente los países más
homoxéneos en términos llingüísticos na Xunión Europea. L'eslovenu ye la más
diversa de les llingües esláviques no que cinca a la variedá dialectal, con
diferentes grados d'incompresibilidá mutua. Pueden cuntase hasta un total de 46
variantes dialectales, arrexuntaes en siete grupos.

Un númberu significativu d'eslovenos tien el serbo-croata como llingua materna.
Son fundamentalmente descendientes d'inmigrantes qu'entraron nel país
procedentes d'otres repúbliques de l'antigua Yugoslavia ente los años 1960 y
1980. Asina, el 0,4% de la población eslovena considérase falante nativa
d'albanés y un 0,2% de macedoniu. El checu foi tamién emplegada, anque anguaño
malapenes 100 persones falen esta llingua nel país.



https://ast.wikipedia.org/wiki/Barcelona

Barcelona ye una ciudá capital de Cataluña y de la provincia de Barcelona. La
ciudá acueye les sedes de les instituciones d'autogobiernu más importantes de
Cataluña: la Generalitat de Cataluña y el Parllamentu de Cataluña. Por ser
capital del Condáu de Barcelona, recibe'l nomatu de Ciudá Condal (Ciutat Comtal
en catalán).

Con una población de 1.602.386 habitantes, Barcelona ye la segunda ciudá más
poblada d'España y la undécima de la Xunión Europea. Ye'l principal cascu urbanu
de la rexón metropolitana de Barcelona, qu'agospia 5.523.784 habitantes (2014),
y del área Metropolitana de Barcelona, integrada por 36 conceyos, que tien una
población de 3.161.081 habitantes y una superficie de 633 km². Un estudiu del
departamentu d'Asuntos Sociales y Económicos de la ONX del añu 2005 asitia a
Barcelona na posición cincuenta y una na riestra de les poblaciones con mayor
númberu d'habitantes del mundiu.

En Barcelona celebráronse grandes acontecimientos como; la Esposición Universal
de 1888, la Esposición Internacional de 1929, los Xuegos Olímpicos de 1992 o'l
Fórum Universal de les Cultures en 2004.

L'aniciu del nome de Barcelona ye desconocíu y esisten estremaes teoríes y
lleendes que tienten d'esplicalo. Sábese qu'había una ciudá ibérica orixinal, de
la tribu de los llayetanos, conquistada por Cneo Cornelio Escipión, que
posteriormente se convirtió nuna colonia romana, puesta baxu proteición de Cayo
Julio César y d'Octavio Augusto, que recibió'l nome de Colonia Iulia Augusta
Paterna Faventia Barcino.

El nome evolucionó demientres la Edá Media, coñociéndose la ciudá colos nomes de
Barchinona, Barcalona, Barchelona, y Barchenona.

Una de les lleendes sobro l'aniciu de Barcelona encamienta la so supuesta
refundación pol xeneral cartaxinés Amílcar Barca tres de conquistar el llugar
ibéricu dempués del so desembarcu n'Hispania, demientres qu'otra versión lo
atribui a so fíu Aníbal Barca, pero nun esisten prebas documentales d'esta
vinculación ente los nomes de la familia cartaxinesa Barca y la ciudá que llueu
coñoceríen como Barcelona.

Hai otres esplicaciones pal nome de la ciudá, como la que cuida que vien de la
dómina fenicia, teoría sostentada pola inscripción n'escritura ibérica
34px|Barkeno en escritura íbera atopada nuna moneda.

Tamién esiste una lleenda que da una esplicación mitolóxica al nome de la ciudá.
Según esta llienda, Hércules amestóse a los argonautas tres acabar col so cuarto
trabayu pa engabitalos a buscar el Vellocín d'oru, pero al pasar cerca de la
actual costa catalana una truena espardió les embarcaciones que formaban la
espedición, y al finar faltaba la novena. Hércules buscóla y finalmente atopó
les güelgues del naufraxu de la Barca Nona (la novena embarcación) al llau del
actual Montjuic. Los tripulantes atoparan tan afayadizu el llugar que, axudaos
por Hermes (dios del comerciu y de les artes) decidieron fundar una ciudá que-y
dieron el nome de Barcanona.

L'escudu de Barcelona tien el so aniciu na Edá Media y apruz por primer vez, na
mesma disposición que la d'anguaño, en 1329.[1]. L'escudu dixébrase en cuatro
cuarteles onde apaecen, nel primeru y el cuarto la cruz de San Xurde en gules
sobre plata, y nel segundu y tercer cuartel col símbolu condal/real de los
cuatro palos de gules sobre oru. Tamién s'atoparon bien de variantes con una,
dos, tres, o incluso cinco barras verticales en cada cuartel. L'escudu va
encabezáu por una corona, símbolu de la soberanía de los monarcas de la Corona
d'Aragón sobre la ciudá.

Mientres la dictadura franquista, se cargó solo dos palos de gules en cada
cuartel, siguiendo representaciones anteriores de dalgunes versiones medievales
o incluso de los sieglos XIX y entamu del XX, y que foron criticaos por dalgunos
seutores de la población por simplificar el señal real y atribuyéronlu a una
intención asimiladora hacia la bandera d'España. En 1996 entamó un procesu
qu'avagó dellos años pa oficializar los símbolos al avíu, pero ensin restituir
l'orixinal, sinon que s'oficializó un llogotipu inspiráu nesi escudu. La
Societat Catalana de Genealogia, Heràldica, Sigil·lografia, Vexil·lologia i
Nobiliària entamó un contenciosu denunciando qu'el procesu nun siguiera'l
procedimientu alcordies a la llei pa oficializar símbolos, que ganó, y obligó al
Ayuntamientu a oficializar los símbolos alcordies a la heráldica y vexilología.
Tamién utiliza un isotipu deriváu direutamente del escudu hestóricu.

Asitiada na costa del mar Mediterraneu, Barcelona afítase nuna plataforma de
llixera pendiente formada ente los deltas fluviales de los ríos Llobregat, al
suroeste, y Besós, al nordeste, allindada nel suroeste pola llinia de costa, ya
nel noroeste pola cordal de Collserola (col cuetu del Tibidabo de 516,2 m como
puntu más altu) que sigue paralela la llinia de costa, encaxonando la ciudá nun
perímetro mui acotáu.

La parte de Barcelona más averada a la cordal de la costa tien pequeños cuetos
dalgunos urbanizaos, y otros coronaos por parques, como son: el Carmelo (265,6
metros), Monterols (127,3 metros), el Putxet (182,7 metros), la Rovira (206,8
metros) y el Turó de la Peira (138 metros). Pero'l cuetu mas conocío de
Barcelona, xusto enriba de la llinia de la costa y desapartando la ciudá del
delta del Llobregat, ye la montaña de Montjuic (184,8 metros). A lo cabero
mentar el picu de namás 16,9 m onde s'afita'l núcleu hestóricu de la ciudá, el
monte Táber.

El conceyu allinda, de sur a nordeste y en sentíu horariu, colos conceyos de: El
Prat de Llobregat, Hospitalet de Llobregat, Esplugas de Llobregat, San Justo
Desvern, San Feliú de Llobregat, Molins de Rei, San Cugat del Vallés, Sardañola
del Vallés, Moncada y Reixach, Santa Coloma de Gramanet y San Adrián de Besós.
Los dos primeros y los dos caberos son los conceyos colos que la ciudá tien un
contautu más estrechu, con una tiesta malla urbana contínua que los amece,
antigual, San Cugat del Vallés y Sardañola del Vallés quedan mui desapartaos de
Barcelona, ya que la cordal Litoral y el parque natural del Tibidabo actúan como
torgas naturales.

Barcelona tien una pequeña parte del so términu municipal na vertiente del
Llobregat de la cordal de Collserola. Trátase de Vallvidrera y de Les Planes que
s'afayan dalgo internadas dientro del parque natural de Collserola. Tamién forma
parte del so términu municipal Santa Cruz de Olorda, cabalgando ente'l Vallés
Occidental y el Baxu Llobregat.

La llinia de la costa de Barcelona camudó col pasu del tiempu hasta'l puntu que
na dómina prehestórica llegaba onde güei ta asitiada la Plaza de Cataluña. Los
terrenos sobre los cuales s'afitó la Barceloneta nun esistían un sieglu y mediu
enantes del aniciu d'esti barriu. Estos terrenos xurden de l'acumulación de
sedimentos d'arena arrastrada polas corrientes marienas del norte y que seríen
arrebatides pol espigón del puertu aniciao'l 1640, y que terminaron por amecer
l'antigua islla de Maians (onde anguaño s'alcuentra la estación de Francia) con
tierra firme, formando la llengua de tierra base de la Barceloneta.

Barcelonatien un clima mediterraneu, con seca estival y lluvias dispersas el
restu del añu, pero concentradas en mui pocos díes de precipitación mui intenso,
pol fenómenu conocío como gota fría, que puede llegar a dexar precipitaciones de
80 ó 100 litros por metro cuadráu en malapenes un par d'hores. Les nevades cuasi
nun esisten. Les temperatures son caldies en branu y suaves n'iviernu, con una
escasa oscilación térmica diaria. La másima temperatura rexistrada na ciudá foi
de 39,3 °C, el 27 d'agostu de 2010 nel centru de la ciudá y 39,8 nel
Observatoriu Fabra, asitiáu nel Tibidabo, el 5 de xunetu de 1982. La temperatura
mínima rexistrada ye de -10 °C nel Observatoriu Fabra, el 11 de febreru de 1956.
Les temperatures de la ciudá siempre se mantienen unos grados porriba de la
temperatura media d'otres fasteres averáes non tan densamente urbanizáes, pola
mor del conocíu como efeutu de puntu caliente, qu'enanta la temperatura de les
ciudades pol gran consumu d'enerxía que s'acaba convirtiendo en calor, y pol
calor reverberáu pol esfalto y los teyaos, qu'actúan como captadores solares.
Casi nunca se producen xeláes na ciudá, raramente se baxa de los 0º nel centru,
sicasí, nos conceyos averaos, o na mesma montaña del Tibidabo les xeláes don
dalgo más frecuentes. La ñeve tamién ye un fenómenu mui pocu común na ciudá,
anque nel ámbito de ciudaes del Mediterraneu ye una de les que recibe más ñeve.
Hai qu'encalcar les siguientes ñevaes: en 1962 cayó una gran nevada con 60 cm
nel centru, y aprosimadamente 1 m nel Tibidabo, la década de los 80 tamién ñevó
dellos años, en 1993, y la nevada tan temprana de payares del 1999. La postrera
foi el día 8 de marzu de 2010, la ñevada más intensa desde 1985, onde la ñeve
cayó con gran intensidá y se llegó a convertir en una truena de ñeve, con
grandes acumulaciones, 5-6 cm na playa y nel centru, 10-15 cm nos barrios altos
de la ciudá, y casi 30 cm nel Tibidabo. Sicasí, casi cada año el Tibidabo recibe
ñeve ya qu'ellí ye más probable que caiga pola so altura (512 msnm), y na ciudád
casi cada añu tamién se ven dalgunos falampos, pero'l fechu de que cuaye ye mui
insólitu.

Les primeres güelgues afayaes de población nel área de la ciudá vienen de fines
del neolíticu (2000 a 1500 e.C.). Sicasí, los primeros pobladores encalcaos nun
apaecen hasta los sieglos VII – VI a.C., los layetanos, un pueblu íberu. Según
la tradición, mientres la Segunda Guerra Púnica, los cartaxineses tomaron la
ciudá, refundada por Amílcar Barca, pá d'Aníbal. Según les mesmes tradiciones el
nome de Barcelona deriva del linaxe cartaxinés Barca anque, sicasí, nun hai
pruebas de la presencia cartaxinesa nel llanu de Barcelona. Tres la derrota
d'aquel pueblu pola creciente dominación de los romanos, éstos tomaron el
territoriu hacia 218 e.C. y rebautizaron la ciudá como COLONIA IVLIA AVGVSTA
FAVENTIA PATERNA BARCINO ente'l 15 e.C. y 10 e.C.. Nel mapamundi de Claudiu
Ptoloméu apaez col nome Barcino. Barcino tomó forma de castrum o fortificación
militar nos sos primeros tiempos anque'l comerciu foi empobinando la importancia
de la ciudá; nel sieglu II foi amurallada por orde del emperador romano Claudiu
y ya nel sieglu III contaba con una población d'ente 4.000 y 8.000 habitantes.

Los visigodos, tres la so llegada nel sieglu V, convirtiéronla per pocos años en
capital de los territorios hispanos, pasando dempués el poder hasta Toledo. Nel
sieglu VIII foi conquistada por Al-Hurr, pero retomada a territoriu cristianu
por Ludovicu Píu del Imperiu carolinxu en 801, incorporándola a la Marca
Hispánica. Los ataques musulmanes nun cesaron, y en 985 les tropes d'Almanzor
desaniciaron prácticamente tola ciudá. Borrell II entamó la reconstrucción dando
pasu a la floreciente dómina condal. Nesta dómina la ciudá encalcó ente les
tierres catalanes y el conxuntu del dominiu de la Corona d'Aragón, y foi d'u
partieron bien de tropes y recursos hacia la empresa de tomar nueves posesiones.
La ciudá remaneció y llegaría a ser una de les principales del Mediterraneu
occidental nos sieglos XIII y XIV. Dellos monarques de la Corona aragonesa
reinaron dende Barcelona. La ciudá encalcaba nel planu comercial, anque porbaxo
de Xénova y Venecia, que dominaben el comerciu nel Mediterraneu y ente Europa y
Asia.

La decadencia entamó de magar el sieglu XV con altibaxos, y allargaríase nos
sieglos vinientes. Les rocees derivaes de l'amecedura dinástica con Castiella,
aniciada col matrimoniu ente Fernandu II d'Aragón y Sabela de Castiella,
algamó'l so momentu cimeru cola Guerra de los Segadores, ente 1640 y 1651, y más
sero, cola Guerra de Socesión (de 1706 a 1714), que significó la desapaición de
les instituciones propies de Cataluña, anque tamién significó'l remanecer
económicu de la ciudá pola mor de la integración col restu d'España, y al
comerciu con América.

El recobramientu económicu aniciáu no cabero del sieglu XVIII y la
industrialización nel sieglu XIX afalaron que Barcelona volviera a convertise
nun importante centru políticu, económicu y cultural, al frente de la llamada
Renaixença (Renacencia), cal encalcar nel procesu d'industrialización el
monopoliu de comerciu testil ente España y Cuba que foi fincáu en Barcelona, nun
momentu de crisis na industria testil d'algodón, y qu'afitó la industrialización
en Cataluña, y el diferencial de medru, mientres qu'otres partes del país la
industria amortalecía ante la crisis. Otra consecuencia d'esti monopoliu testil
nel sieglu XIX ente Barcelona y Cuba, foi la quexa de los cubanos acerca de la
"teoría del embudu", ancha pa España y estrecha pa Cuba, y que foi el raigón del
maltar cubanu y qu'anició xareos y el movimientu d'independencia a la gueta de
la igualdá económica col sofitu d'EEXX. La ciudá pudo esbarrumbar les sos
muralles y amestó en 1897 seis conceyos, lo que-y permitió medrar y planificar
el so desenrollu urbanu y industrial lideráu pol innovador plan del Ensanche
d'Ildefonso Cerdá, que trazó les cais en cuadrícula y les esquines en chaflán.
Foi tamién sede de dos Exposiciones Universales en 1888 y 1929.

Nel entamu del sieglu XX encalcaron tanto'l medru económicu (especialmente
deriváu de la Primer Guerra Mundial) como l'apaición de nueves ideoloxíes
acoyidas por grandes tramos de población, especialmente la obrera. L'emburrión
gubernamental afaló'l Metro y el Puertu. Sicasí, la crisis del 29 que golpeó
duramente a España y posteriormente l'entamu de la Guerra Civil Española
arrebatió too medro mientres una década. Pesia defender a la II República, la
ciudá foi focu de rebeliones internes y xareos ente partíos que nin la ciudá nin
el gobiernu de la República foron quienes a controlar. Na guerra la ciudá foi
bombardiada en delles ocasiones. Les tropes franquistes ocuparon la ciudá na fin
de xineru de 1939.

La dictadura militar designó a Barcelona como polu de desenrollu afalando una
intensa industrialización que dio llugar a una fuerte y llarga inmigración
mayoritariamente procedente del sur de la Península. Les nueves condiciones
sociales y económiques dinamizaron la ciudá y tresformaron radicalmente el
trazáu urbanu, encalcando l'apaición de populosos barrios obreros y
d'importantes víes de comunicación. El metro espardióse y apaecieron los
trolebuses (década de 1940) estremando'l tresporte. La red de ferrocarriles
fíxose más densa y moderna, mientres l'aeropuerto tamién ganaba relevancia.
Sicasí, la gran apuesta del tresporte barcelonés, en comparanza con otres
grandes y medianes ciudades, foi'l puxu del vehículu priváu, para lo que
s'anició una densa red d'aparcamientos soterráneos.

Tres la muerte del xeneral Franco y l'abegosu entamu de la dómina democrática,
la ciudad beneficióse, como'l restu del Estáu, d'un nuevu puxu económicu mui
influyíu pola integración na Xunión Europea (1 de xineru de 1986), que desembocó
en modernos proyeutos culturales y urbanísticos. Ente ellos encalca la
organización de los Xuegos Olímpicos de 1992. Esti eventu, que contó col sofitu
económicu y organizativu de toa España, constituyóse nun nuevu motor del
desenrollu urbanísticu.

Barcelona tien un total de 1.602.386 habitantes, de los cuales 774.890 son homes
y 853.200 muyeres, según datos del departamentu d'estadística del Ayuntamientu
de Barcelona, aniciaos con datos del padrón de 2008 En 2009 había 1.616.000
habitantes.

El gobiernu del Ayuntamientu de Barcelona escuéyese por sufraxu universal
n'elecciones celebraes cada cuatro años.

El poder del ayuntamiento estructúrase en dos niveles, ya que'l ayuntamiento
axebró la ciudá alministrativamente en diez distritos. Esiste un nivel de
competencies municipales xeneral, dirixío directamente pol Escelentísimu Alcalde
de Barcelona y el so equipu de gobiernu, y que s'ocupa de les cuestiones más
xenerales y importantes de la ciudá, que s'apliquen a tola ciudá.

Otramiente esiste otru nivel de competencies, delegaes nos Distritos. Asina,
cada Distritu tien el so propiu centru políticu y alministrativu, que furrula
como un ente políticu con competencies propies, qu'ayuden a descentralizar la
política de la ciudá y que los ciudadanos sienten l'alministración mas averada.
Cada Distritu, como un pequeñu ayuntamientu territorial, tien la so propia Sala
de Plenos onde s'alderiquen les mientes polítiques, y el so propiu equipu de
gobiernu, con un Xerente (Conceyal) al frente. La xerencia del Distritu faise en
función del númberu de votos que cada partíu recibe, en cada distritu, nes
eleccioines municipales de Barcelona. Asina, asocede que, anque'l gobiernu de la
ciudá tea en manos d'un determináu partíu, ún o dellos Distritos sían gobernaos
por otra formación política.

Dende la restauración de la democracia n'España, en toles elecciones municipales
el partíu políticu más votao en Barcelona tien sío'l Partíu Socialiegu de
Cataluña, y dende entós tolos alcaldes tienen sío d'esti partíu, anque en bien
d'ocasiones necesitó alcuerdos estables con otros partíos pa gobernar la ciudá.

Barcelona axébrase alministrativamente en diez distritos. Cada Distritu furrula
como un ente políticu con competencies propies, qu'ayuden a descentralizar la
política de la ciudá y que los ciudadanos sienten l'alministración más averada.
L'axebra territorial de los distritos respuende a mientes hestóriques de la
ciudá. La mayoría de los Distritos correspuenden a antiguos municipios
independientes que foron amecíos a la ciudá mientres los sieglos XIX y XX y que
tovía conserven la so propia personalidá. Los ciudadanos más vieyos de Barcelona
tovía identifiquen Barcelona sólo col Distritu de Ciutat Vella.

Barcelona tien una llarga tradición mercantil. Menos conocío ye que la rexón foi
una de les primeres n'entamar la industrialización na Europa continental, de
magar de la industria testil dende mediaos de 1780, pero en realidá coyiendo
puxu a mediaos del sieglu XIX, cuando se tornó nun importante centru pal aniciu
de testiles y maquinaria. Dende entós, la fabricación xugó un papel importante
na so hestoria. La importancia de los testiles tradicionales amuésase nos
reiteraos intentos de Barcelona pa convertise nún de los centros de moda más
importantes. Nel branu de 2000 la ciudá convirtióse en sede de la prestixosa
Bread & Butter, feria de moda urbana, pero en 2009 s'anunció que se celebraría
de nuevu en Berlín. Esto foi un duru güelpe pa la ciudá, ya que la feria truxo
100 millones d'euros a la ciudá en tan solo trés díes, asina como l'atención de
los medios especializaos.

Pero'l sector de les feries y congresos en munchos y estremaos ámbitos ye una de
les cimeres fontes d'ingresos de la ciudá, per aciu de la llegada de munchos
visitantes d'altu poder adquisitivu en tolos meses del añu, poro la ciudá tien
grandes salas de congresos, en particular la "Fira de Barcelona" (Feria de
muestras), qu'abelluguen a un númberu d'eventos nacionales y internacionales que
medra cada añu. Sicasí, la crisis económica y los encorties nos viaxes de
negocios tán afectando a la llegada de nuevas ferias a la ciudá.

Barcelona tien ún de los más altos costes de vida n'España, y ocupando la
posición 49 na clasificación mundial d'alcuerdu con un informe de Mercer Human,
pero tamién ye la ciudá española con meyor calidá de vida, na posición 44 del
ranking mundial.

Tovía anguaño'l puertu de Barcelona ye ún de los motores económicos de la ciudá.
Tornóse nos postreros años nún de los grandes puertos del Mediterraneu en
tonelaxe de mercancías y en númberu de contenedores, asina como pesqueru, donde
s'allugan empresas conserveras de toda España, como USISA (con sede a más de mil
kilómetros, en Islla Cristina), y permitiendo esportar la producción industrial
y importar la materia primero o semielaborao. Tamién ye'l primer puertu
mediterráneo y quinto del mundo en barcos de cruceru, tresportando hasta dos
millones de pasaxeros añales.

L'aeropuertu del Prat, qu'en 2008 tuvo un movimentu de más de 30 millones de
pasaxeros siendo'l segundu aeropuertu español en tráficu aereu, acaba de
naugurar una nueva terminal que-y permitirá al algamar los 55 millones de
pasaxeros. Esta infraestructura tien permitío'l desenrollu d'una potente
industria turística qu'anicia grandes beneficios pa la ciudá, anque
recientemente s'aldericó la necesidá d'afalar más la política del aeropuertu a
pañar vuelos internacionales y menos "low cost", lo que facilitaría atrayer a un
perfil con mayor poder adquisitivu y al tiempu permitiría l'asitiamientu de
sedes de grandes empreses na ciudá.

Nel entamu de 2008 nauguróse tamién l'llinia ferroviaria d'alta velocidá ente
Madrid y Barcelona. La llinia d'alta velocidá ta siendo espardida hasta la
llende francesa, onde continuará hasta amestase a la red francesa d'anguaño.
Esta llinia ta siendo aniciada pa permitir l'usu amecíu pa pasaxeros y
mercancíes, conque s'afitará una amestadura ferroviaria rápida pa pasaxeros, y
permitirá'l tráficu de mercancíes con Europa por tren dende'l puertu y la so
zona d'actividaes loxístiques.

La "Fira", feria de muestres de Barcelona, organiza bien d'esposiciones,
salones, congresos y feries pa profesionales, dalgunos de los cuales s'afayen
ente los primeros del mundu, fechu que la torna nuna de les feries más
importantes dEuropa y primera d'España con ás de 3,5 millones de visitantes
añales qu'anician una gran actividá pal sector hoteleru y restaurador col
aliciente de repartise uniformemente a lo llargo de tol añu.

L'anguaño Crisis económica de 2008-2010, agravada pol españíu del babarón
inmobiliariu, qu'amenorgó'l consumu, y con él l'aniciu industrial, vieno a
sumase a un allancamientu de la economía catalana que, magar l'ininterrumpíu
medru económicu de la metrópoli barcelonesa, féxo-y perder nel postrer cuarto
del sieglu XX la capitalidá económica d'España a favor de Madrid, sobre too nel
campu financieru. Esto debióse a la tradicional atomización del texíu
emprendedor catalán que-y quita competitividá, a la mayor inversión foriata
fecha en Madrí y al treslláu de centros de decisión y sedes fiscales y sociales
de Barcelona. Na estaya industrial Barcelona tien tenío problemes de
deslocalización, básicamente de treslláu d0'industries a países con una mano
d'obra más barata, ye'l casu ente otres de Braun, Phillips y Samsung. Problema
enantáu pol escasu y caru suelu industrial na so área metropolitana, el segundu
más caru d'Europa solu por detrás de Londres. Asina y too, tamién hubo
movilizaciones d'empreses total o parcialmente públiques hacia Barcelona (como
RENFE o REPSOL), asina como inversiones y localizacionies foriates, superando
muncho les deslocalizaciones, de mou que Barcelona continúa siendo una capital
industrial d'España, llegando a aniciar en dalgunos sosectores el 25% de les
esportaciones totales españoles.

Ante esti escenariu de perda de competitividá, tanto'l Ayuntamientu de
Barcelona, como la Xeneralidá de Cataluña fai ya cuasi diez años qu'entamaron un
programa pa desenrollar una nueva economía productiva basada na conocencia,
aniciando grandes parques d'investigación, especialmente nel campu de la
biomelecina y biotecnoloxía, dando aides a les empreses tecnolóxiques pa que
s'espardan a nueves estayes como l'aeroespacial o la nanotecnoloxía, y nel casu
de Barcelona, tornando un barriu dafechu nun nuevu distritu comercial empobináu
a les nueves tecnoloxíes, con infraestructures de comunicación punteres,
p'atrayer empreses de tol mundu a la ciudá, el llamáu distritu 22@. Estes
polítiques entamen a dar los sos frutos, y científicos de prestixu entamen a dir
a desenrollar investigaciones d'altu nivel a Barcelona.

La cimera puerta d'accesu a Barcelona pa viaxeros internacionales y munchos
nacionales ye l'Aeropuertu Internacional El Prat, allugáu a diez kilómetros al
sur-oeste de la ciudá, y el segundu por tráficu de toda España, con 30.208.134
pasaxeros al añu 2008. Nel Aeropuertu de Barcelona operen les cimeres compañíes
aérees del mundu, con vuelos direutos a toles ciudaes importantes d'Europa, y
con bien d'amecedures con ciudades de los cinco continentes. Nel aeropuertu, hai
una zona destinada a la llamada "Ponte aérea", qu'amesta Barcelona y Madrid con
vuelos cada vente minutos n'hora punta. Otros aeropuertos utilizaos pa llegar a
Barcelona, especialmente poles compañíes de vuelos baratos (low cost) son
lAeropuertu de Girona y l'el de Reus, a poco más d'una hora de Barcelona.

Otra importante puerta de la ciudá, especialmente pa les mercancíes, ye'l Puertu
de Barcelona, ún de los más importantes d'Europa nel Mediterraneu, tanto nel
tresporte de persones como de mercancíes, y que per aciu de la so prosimidá al
centru urbanu convirtióse nun gran puertu de cruceros. La ciudá tamién tien trés
puertos deportivos, el Port Vell, el Port Olímpic y el Port de Sant Adrià pa los
que lleguen con embarcaciones privaes de medianu y pequeñu tamañu.

No tocante a tresporte por carretera, Barcelona tien una tiesta red d'autopistes
y autovíes, y les cimeres son l'AP7, qu'entama en Vera (Almería), pasa por
Cartagena, Elx, València, Barcelona y sigue hacia Perpiñán, l'A-2 qu'entama en
Madrid, pasa por Zaragoza, Barcelona y sigue tamién hasta la llende francesa,
l'AP2, que discurre paralela a l'A-2 ente Zaragoza y Barcelona y la C-16
Barcelona, Manresa, Puigcerdà. Tanto l'AP2 como l'AP7 son autopistes de portalgu
xestionaes por empreses concesionaries.

La red de ferrocarriles tien el so centru na estación de Sants de Barcelona, d'u
salen trenes de llarga distancia qu'amecen la ciudá con tol continente. La red
española d'anguaño tien la peculiaridá de tar basada nel llamáu anchu ibéricu de
víes, incompatible col anchu internacional de víes, lo cual entorga la
comunicación con Francia, poro, la nueva red ferroviaria d'alta velocidá que se
ta afitando n'España utiliza l'estándar européu. Anguaño rematóse la primer fase
de les obres de remodelación de la estación de Sants cola renovación dafechu de
los andenes p'adaptar parcialmente la estación al formatu internacional y
permitir la llegada de los trenes AVE a la ciudá, procedentes de la Llinia
Barcelona-Madrid, y nun futuru la prollongación de la llinia que permitirá
amestar con París n'alta velocidá pasando por Girona, Figueres y Perpiñán.

Para movese ente les estremaes ciudades de la provincia de Barcelona hai dos
redes de tresporte ferroviariu. Una ye'l serviciu de Cercaníes Barcelona de
RENFE, con una red de siete llineas, y unos 123 millones de desplazamientos
añales. Esti medio tuvo un incrementu de demanda nos postreros años, y
remanecieron bien de problemes per aciu de la falta d'inversiones y la mala
planificación de les obres de la llegada del AVE a la ciudá. La otra opción, que
da serviciu a poblaciones estremaes, ye'l de Ferrocarrils de la Generalitat de
Cataluña FGC, un serviciu de trenes de cercaníes operáu y aniciáu pola
Xeneralidá de Cataluña.

Tamién hai una gran red d'autobuses urbanos y interurbanos qu'amesten les
estremaes ciudades de la provincia, y estes con Barcelona.

La red de tresporte público internu de Barcelona tien la red del Metro de
Barcelona que llega a gran parte de la ciudá, compuesta anguaño por 11 llinias
con 164 paraes y 123 kilómetros d'estensión, anque ta siendo ampliada cola
prollongación de les llinies L2, L4, L9 y L10 y, tán estudiándose les
prollongaciones de les llinies L1 y L3.

Nel añu 2004 delles alministraciones, local, metropolitana y autonómica,
emburriaron la inxertadura del tranvía como preséu de tresporte de mases,
especialmente pa comunicase coles ciudades del área metropolitana. Poro,
aniciáronse dos redes, Trambaix y Trambesós y anguaño tovía ta en fase
d'afitamientu y espapansión de les sos redes.

Los autobuses urbanos tamién son un preséu de tresporte eficaz, que tien 1070
buses espardíos en 103 llinies. El serviciu diurno compleméntase con un serviciu
d'autobuses llamáu Nitbus que suple'l pieslle nocturnu de la mayor parte de los
tresportes públicos.

Otru serviciu de tresporte públicu de la ciudá ye'l Bus Turísticu, una flota
d'autobuses de dos pisos descubiertos con rutes que tienen les estaciones nos
cimeros puntos d'interés turísticu de la ciudá y serviciu de guíes que comenten
los aspeutos más interesantes de la ruta. Esti serviciu nun ta integráu y
furrula con un sistema de billetee valederos pa un día.

El serviciu de taxis de Barcelona resulta muy característico y inconfundible
polos sos característicos colores. Los vehículos son negros y con las puertas y
capó mariellos.

Los amantes de la natura y l'actividá física pueden decantase pol usu de la
bicicleta pa movese por Barcelona. La orografía de la ciudá y el bon tiempu que
suel facer la mayor parte del añu facilitan l'usu de la bicicleta. Pa eillo
Barcelona tien una amplia red de carriles-bici por tola ciudá, asina como'l
serviciu del bicing, una red d'estaciones automátiques d'alguiler distribuyíes
pola ciudá. Esti preséu de tresporte, anque minoritariu, ta enantando usuarios
cada añu.

La movilidá con vehículu priváu dientro de Barcelona, como en cualisquier gran
urbe europea, ye abegosa magar la bona organización urbanística, col so Enanche
y les reondes de circunvalación, y les grandes aveníes que crucen la ciudá
(Diagonal, Meridiana, Aragón, Gran Vía). Esta estructura fai a priori mui fácil
la orientación y la circulación en vehículo particular. Sicasí, la gran densidá
demográfica y cantidá de vehículos nun faen recomendable circular en coche.
Además, l'ayuntamientu nauguró en mayu de 2005 les árees verdes d'aparcamientu,
y enantó les árees azules, qu'obliguen a pagar p'aparcar na vía pública nos
distritos más céntricos de la ciudá. Ente los ciudadanos que se mueven en
vehículu motorizáu, una gran cantidá failo en moto. Barcelona ye la ciudá
europea con mayor cantidá de motos, en proporción al so númberu d'habitantes.

Otramiente, Barcelona ta asitiando mediu centenar d'enchufes pa recargar
vehículos eléctricos.

Barcelona quier que'l so nome tea venceyao a los coches urbanos: los coches
eléctricos. Nel marcu del Salón Internacional del Automóvil de Barcelona,
l'ayuntamientu soscribió un manifiestu xunto con Endesa, UPC, RACC, Seat y
Nissan para tornar la ciudá nun bancu de prebas, onde los coches dafechu
eléctricos -nun se trata d'híbridos- ganen tarrén poco a poco a los de
combustión interna. Ye'l proyectu LIVE, cuyas sieglas respuenden a Logística pa
la Implementación del Vehículu Eléctricu.

Barcelona foi mientres sieglos centru de difusión cultural. Foi, por exemplu, el
primer centru d'aniciu de cómics n'España, por delantre de Valencia y Madrid.
Anguaño les manifestaciones culturales son mui abundantes y munches d'elles
desenróllense albentestate, por tratase d'una ciudá mediterránea.

La Torre Agbar ye ún de los símbolos más representativos de Baracelona, en 2004
foi considerada el meyor rascacielos del mundu. La ciudá tien una llarga y rica
hestoria arqueolóxica, entamando polos antiguos restos del allugamientu romanu
que fundó Barcelona, del cual namás queden restos arqueolóxicos, o cachos
esparramaos, como por exemplu, les columnes del templu d'Augustu dientro
l'edificiu del Centru Escursionista de Cataluña, los restos de Barcino baxo'l
sosuelu (inxeríes dientro del Muséu d'Hestoria de Barcelona) o les antigües
muries. Tamién se conserven testigos de costrucciones de triba románica, mui
posteriores, como la ilesia de Sant pau del Camp o la capilla de Marcús.

De la dómina medieval si se conservaron bien d'edificios, dalgunos d'ellos mui
encalcaos, especialmente les obres gótiques que proliferen nel so centru
hestóricu nomáu Barriu Góticu precisamente por esti motivu, como la Catedral de
Santa Eulalia, la Ilesia de Santa María del Mar, carauterizada pola so austeridá
y armonía nes medíes, motivu por que munchos la consideren la obra más encalcada
del góticu catalán, o los astilleros (nomaos drassanes en catalán), ún de los
pocos exemplos de naves góticas d'usu civil esistente n'Europa. Tamién de la
dómina medieval encalcan edificios como'l salón del Tinell, el Palaciu de
Lloctinent o'l Palaciu de la Xeralidá de Cataluña. Tamién encalquen los palacios
aniciaos por families pudientes de la ciudá, estructuraos alreor d'un patiu,
como los qu'anguaño abelluguen el Muséu Picasso.

Tres una dómina poco importante arquiteutónicamente na ciudá, pola mor de que
les muries impedíen nuevos medros, la falta de suelu intramuries, y les penuries
económiques causaes pola griesca de socesión, fixéronse dalgunes actuaciones
importantes pola mor de los tarrenos obteníos de la ilesia per aciu de la
desamortización. Estos tarrenos permitieron, por exemplu, l'aniciu de la plaza
real, o bultables costrucciones en fierru, como'l mercáu de la Boquería. Años
más sero un nuevu movimientu arquiteutónicu coyió puxu en Barcelona, acompañáu
por un momentu de gran bonanza económica y pola espansión de la ciudá más allá
de les muries, el Modernismu.

Barcelona ye conocida como capital del modernismu, pola gran cantidá y calidá
d'obres qu'abelluga, con xoyes como l'Hospital de la Santa Creu i Sant Pau o'l
Palaciu de la Música Catalana de Lluís Domènech y Montaner, o'l Palau Macaya de
Josep Puig y Cadafalch, pero ensin dulda l'arquiteutu modernista más conocíu y
reconocíu ye Antoni Gaudi, les sos obres obres más relevantes, qu'atraen cada
añu a millones de visitantes de tol mundu, son el Templu Espiatoriu de la
Sagrada Familia, que Gaudí dexó ensin rematar y que se sigue aniciando con
donativos y aportaciones de particulares y visitantes que ta albidráu rematar
hacia l'añu 2020. Otres de les obres más conocíes de Gaudí son el Parc Güell, la
Casa Milà, tamién nomada La Pedrera, y la Casa Batlló.

La ciudá tamién tien estremaes muestres d'arquiteutura contemporánea. Encalca'l
Pabellón alemán de Ludwig Mies van der Rohe, que s'anició pola mor de la
Esposición Internacional de 1929, o la Fundación Joan Miró del arquiteutu
catalán Josep Lluís Sert. Tres la griesca civil, la ciudá quedó baxo'l control
del réxime y la so visión desenrollista, amás d'impedir too movimientu popular,
que son los qu'hestóricamente fixeron les más bultables obres de Barcelona. Nun
foi hasta años dempués del recobramientu de la democracia, pola mor de los
Xuegos Olímpicos de 1992, que la ciudá vivió una etapa de grandes
tresformacionies que dieron llugar a obres como'l Palau Sant Jordi de Arata
Isozaki, la Torre de Collserola de Norman foster y la Torre de comunicaciones de
Montjuig de Santiago Calatrava. Enantes de los Xuegos tamién se finó la
remodelación y ampliación del Aeropuertu de Barcelona, que dirixió Ricardo
Bofill. Na dómina post-olímpica la ciudá siguió calteniendo un desenvolvimientu
arquiteutónicu bultable, aniciando edificios como'l Muséu d'Arte Contemporáneu
de Barcelona (MACBA) DE Richard Meier, la Torre Agbar de Jean Nouvel, y los
proyeutos d'una estación nueva en la Sagrera, o la Torre Triángulu Ferroviariu
de Frank Gehry. Otres actuaciones fixéronse pola mor del Foru Universal de les
Cultures, como l'Edificiu Fórum de Jacques Herzog y Pierre de Meuron.

Na Fundación Joan Miró amuésense dalgunes obres del pintor catalán y fáense
esposiciones itinerantes procedentes de museos de tol mundu. El Muséu Picasso
tien una importante colección d'obres poco conocíes d'esti pintor, sobre too de
les sos dómines iniciales. Nel Muséu Nacional d'Arte de Cataluña (MNAC) espónse
una importante colección d'arte románicu. D'especial relevancia son los frescos
románicos que foron treslladaos al muséu dende capillas y ilesias de toda
Cataluña. L'arte de la dómina d'anguaño espónse nel Muséu d'Arte Contemporáneu
de Barcelona (MACBA), cuyo edificiu foi diseñáu pol arquiteutu norteamericanu
Richard Meier. Tamién son importantes el Centru de Cultura Contemporánea de
Baracelona asitiáu n'El Raval, el muséu de la Fundación Antoni Tàpies nel
Eixample, el CaixaFòrum asitiáu na falda de Montjuïc, el Muséu de la Ciencia,
agora nomáu CosmoCAixa, a los pies del Tibidabo y el Muséu del FC Barcelona,
asitiáu nel Camp Nou y que tien el primer puestu de los museos más visitaos de
Cataluña.

El Disseny Hub Barcelona, conocíu pol acrónimu DHUB, ye un nuevu centru del
Institutu de Cultura de Barcelona (ICUB) dedicáu a afalar la conocencia, la
comprendoria y el bon usu del mundu del diseñu.

La Avenida del Paralelu encalca pola gran concentración de teatros que tien,
anque anguaño, tres el pieslle de "El Molino" y otros recintos, el so atractivo
ye menos que va un par de décades. los teatros más prestixosos de la ciudá son
anguaño'l Gran Teatru del Liceo, especializáu n'óperas, el Teatre Nacional de
Catalunya, con trés sales nes que se representa a los grandes clásicos, y el
Teatre Lliure, con propuestes más vanguardistes. Nos distritos de Ensanche y
Ciutat Vella hai una gran cantidá de recintos, como'l Teatru Condal, Teatru
Poliorama, Teatru Romea, el Teatru Victoria o El Mercat de les Flors, qu'ufren
espectáculos musicales, comedies y propuestes más esperimentales.

La ciudá tamién ufre estremaes sales y multisales con proyeiciones
cinematográfiques d'estremaes tribes: comerciales, películes en versión
orixinal, cine d'autor, cine européu... Nesti sen encalcan la Filmoteca de la
Xeneralidá de Cataluña, y cines como'l Verdi, en Gracia.

Barcelona convirtióse nos postreros años nuna referencia europea de la música,
per aciu de la cantidá y variedá de les sos propuestes. La música sinfónica tien
el so llugar nel Palau de la Música Catalana, asitiáu xunta la Vía Layetana, que
tamién ufre actuaciones de cantautores, y nel Auditoriu, sede oficial de la l de
la Orquesta Sinfónica de Barcelona y Nacional de Cataluña (OBC). La ópera
asítiase nel Gran Teatru del Liceo, allugáu na parte baxera de Les Rambles.

Nos distritos del Ensanche y, sobre too, Ciutat Vella, hai gran cantidá de
locales onde s'ufren actuaciones de conxuntos de jazz ante un públicu pequeñu.
Tamién hay sales d'aforu medianu, como'l Luz de Gas, el Razzmatazz, Jamboree de
la Plaza Real o la Sala Bikini, que cada selmana programen actuaciones de
conxuntos y artistes de pop y rock. Al respective del hip hop español, Barcelona
tien una sólida escena d'esti xéneru con artistes como Mucho Muchacho, Sr.
Zambrana, Falsalarma o Masstone ente otros, amás de tener dao frutu al grupu ya
desapaecíu 7 Notas 7 Colores. A lo cabero, al respective de la música
electrónica, Barcelona ye'l centru neurálxicuo español d'esti xéneru tres Ibiza
xunto con Andalucía y Xixón, encalcando especialmente en house, dance, trance,
progressive, mákina (dando llugar al referente Pont Aeri, y xunta ella en Mataró
a Chasis) y tomando forma la escena chill out de magar la residencia de Café del
Mar.

L'antiguu Palacio de los Deportes convirtióse nel "Barcelona Teatre Musical",
una gran sala d'actuaciones donde suel haber programaes actuaciones d'artistes.
Los meses de branu suelen facesee grandes conciertos. Artistas como Green Day,
Bruce Springsteen, los Rolling Stones, U2... faen los sos conciertos nel Palacio
Sant Jordi, con aforu pa 18.000 espectadores. Los grandes estadios, el Camp Nou
(con aforu para 100.000 espectadores) y l'Estadiu Olímpicu Lluís Companys
(60.000), tamién s'abren a la música pola mor de grandes eventos.

Barcelona ye escenariu d'importantes festivales nel mundu de la música.
Encalcan, el Festival Primavera Sound, de pop-rock, que se cellebra nel mes de
mayu mientres trés díes, el Sónar festival, en xunu, qu'aconceya a les meyores
propuestes mundiales de la música electrónica y multimedia, y el Festival Grec,
muncho más eclécticu, que mientres el mes de xunetu ufre variaes propuestas
n'estremaos escenarios de la ciudá. A lo cabero, a fines de setiembre, pola mor
les folixes mayores de la ciudá, la Mercé, Barcelona ofre mientres trés díes
estremaos conciertos gratuitos, y albentestate, nes places céntriques de la
ciudá.

El Periódico de Catalunya (que s'edita tanto en catalán como en castellán) y La
Vanguardia (que s'edita namás en castellán) so los dos cimeros diarios de
Barcelona, y editan tamién el Sport y El Mundo Deportivo (en castellán), que son
los dos cimeros diarios deportivos. Tamién hai un gran númberu de publicaciones
de menos balumbu que tienen fuerte implantación na ciudá, como l'Avui y El Punt
(en catalán). D'otros diarios de tirada nacional como El País y El Mundo (en
castellán) faen ediciones especiales en Barcelona. Tamién s'editen na ciudá bien
de publicaciones gratuitas como Metro, 20 minutos, Qué! y ADN (billingües). Les
cimeres emisores de FM son Catalunya Ràdio, RAC 1, RAC 105 y Cadena SER.
Barcelona tamién tien delles emisores de televisión llocales, ente elles
Barcelona TV (propiedá del Ayuntamientu y 8tv (propiedá del Grupu Godó, que
tamién ye propietariu de La Vanguardia); la sede de Televisió de Catalunya, la
televisión autonómica pública de Cataluña, alcuéntrase en San Xuan Despí, nel
área metropolitana de Barcelona.

Barcelona ye una ciudá eminentemente deportiva, tanto pa practicar actividaes
físiques como pa ver espectáculos deportivos de primer nivel.

La ciudá, que foi sede de los Xuegos Olímpicos de 1992, ta dotada d'una red de
completos polideportivos municipales que, sumaos a los centros privaos, afalan
la práctica del exerciciu físicu. Según estudios recientes, Barcelona ye la
ciudá europea con más practicantes de deporte, y la segunda del mundu dempués de
Boston (Estaos Xuníos). Amás, la orografía de la ciudá, el so clima, y la
política municipal d'aniciar carriles bici afaló l'usu de la bicicleta como
vehículu de tresporte. Tamién ye vezu l'usu de patines sobre ruedes,
especialmente na fastera de la Villa Olímpica y Ciudá Vieya, onde tamién hai
estremaos skateparks.

El fechu de que Barcelona sía una ciudá marítima tamién fai del mar y les playes
llugares de folganza y actividá deportiva, permitiendo xugar a estremaos
deportes sobre arena. D'otramiente, la naguración del Puertu Olímpicu y el
remocique del Puertu Vieyu, en 1992, y la reciente naguración del nuevu puertu
deportivu de San Adrián de Besós, na fastera del Fórum 2004, emburrió la
práctica de deportes acuáticos.

D'otramiente, la ciudá ufre la posibilidá de participar nuna gran cantidá de
competiciones deportives na cai. Les más afamaes son la Carrera d'El Corte
Inglés (con una media de 60.000 participante añales), la Carrera de la Mercé, la
Carrera de Bomberos, la Carrera Jean Bouin, la Maratón de Barcelona, la Milla
Sagrada Família, la San Silvestre Barcelonesa, la Folixa de la Bicicleta, la
Travesía del Puertu de Navidá, o la Folixa de los patines. Amás, nos meses de
branu organízanse estremaes competiciones deportives nes playes de la ciudá.

Barcelona ye una ciudá con una ufierta d'espectáculos deportivos de primer
nivel. na ciudá ta la sede del FC Barcelona, en cuyes instalaciones pueden vese
partíos de fútbol, baloncestu, balonmano, fútbol sala y hockey sobre patines.

La ciudá encalca nel mundu del tenis, pola cantidá, prestixu y antigüedá de
dalgunos de los sos clubes. Nel Real Club de Tenis Barcelona el Club de Tenis La
Salud, el Barcino, el Turó, etc.; formáronse la mayoría de los tenistes
españoles más bultables. Barcelona foi la sede avezada onde l'equipu d'España
disputó la mayoría de los partíos de Copa Davis y Copa Federación. El Tornéu de
tenis Conde de Godó, que se disputa nel RCT Barcelona, ye ún de los torneos con
más relevancia internacional sobre tierra batida.

Barcelona tamién tien clubs de natación, waterpolo, como'l CN Barcelona y el
Club Natación Montjuic con un númberu importante de socios, y afición a los
deportes de motor (ye la ciudá europea con mayor proporción de motocicletes por
habitante).

Nes afueres de la ciudá (dientro de la provincia de Barcelona) alcuéntrense
instalaciones bultables, como'l Centru d'Altu Rendimientu (CAR) de San Cugat,
onde reciben formación especializada los equipos de seleición d'altu rendimientu
pa mozos deportistes d'España, y el Circuitu de Cataluña, en Montmeló, onde se
cellebren carreres del Campeonatu del mundu de motociclismu (Gran Premiu de
Cataluña de Motociclismu) y Fórmula 1 (Gran Premiu d'España). Tamién en Cornellá
s'afaya la sede del Real Club Deportivo Español, que disputa los sos partíos de
fútbol nel Estadio Cornellá-El Prat.

Barcelona tornóse nun centru de referencia de la vida nocturna n'España tres
presentar un importante desenrollu de magar mediaos de los 90 col puxu de Pont
Aeri y Chasis. Anguaño, les dos fasteres de públicu alternativu y más llariegu
de chigres y discoteques de Barcelona repártense ente'l barriu de Gracia, na
parte alta de la ciudá, y el barriu de Pueblu Nuevu, na antigua fastera
industrial de Barcelona, al norte de la fastera olímpica, con un públicu abondo
mozu y dalgunos de los clubes más grandes de la ciudá allugaos en naves
industriales remocicaes. Les fasteres de públicu más selectu afáyanse en Sant
Gervasi y Tibidabo.

Fuera de la cultura club la cimera fastera ye'l cascu antiguu, espardíu ente'l
barriu d'El Raval, a un llau de les Rambles, y el Barriu Góticu, al otru llau.
Hai una gran cantidá y variedá de chigres con un públicu formáu por turistes,
foriatos residentes y una minoría de barceloneses. El Enanche, especialmente
ente Valencia, Gran Vía, Paséu de Gràcia y Muntaner, ye otra de les fasteres con
mayor cantidá de restoranes y chigres musicales. Nos postreros años proliferaron
nesta fastera los chigres d'ambiente gay, fechu pol cual se llegó a afitar ente
los más mozos el nome d'una parte del Enanche (Eixample) como <<Gaixample>>. Les
fasteres más comerciales de folganza afáyanse na redolada del Pueblu Español,
allugáu en Montjuic, nel complexu Maremágnum, asitiáu a la fin de les Rambles, y
nel Puertu Olímpicu.

Barcelonaufre al visitante la posibilidá de recorrer a pie dende les ruines
romanes y la ciudá medieval hasta los barrios del modernismu catalán, colos sos
edificios característicos, les sos mazanes cuadraes de cantos seccionaos, les
sos cais arbolaes y les sos anches aveníes. La ciudá antigua ye cuasi llana,
mientres los barrios nuevos, a medida que s'averen a la cordal llitoral,
adquieren más pendiente.

Ún de los llugares más guapos y concurríos son Les Rambles, paséu asitiáu ente
la Plaza de Cataluña, centru de la ciudá, y el puertu antiguu. Ellí alcuéntranse
kioscos de prensa, de flores, de páxaros y animales domésticos, actores
caleyeros, cafeteríes, restoranes y comercios. Cerca del puertu avezan a
asitiase mercaos, asina como pintores y dibuxantes de toda triba, encalcando la
fastera pola so índole artística y cosmopolita. Paseando por Les Rambles pueden
admirase dellos edificios d'interés, como'l Palaciu de la Virreina, el mercáu de
La Boquería y l'afamáu teatru de Gran Teatru del Liceo, nel que se representen
óperes y ballets. Una cai llateral de pocos metros de llonxitú, afala a la Plaza
Real (en cat. Plaça Reial), una plaza con palmeras y edificios con porches
qu'abelluguen cervecerías y restoranes, y na qu'aconceyen las fines de selmana
los coleccionistes de sellos y de monedes.

El paséu de Les Rambles fina xunto al puertu antiguu, onde la estatua de
Cristóbal Colón siñala hacia'l mar. A dos pasos afáyase'l el Muséu Marítimu
(Museu Maritim), dedicáu sobre too a la hestoria naval nel Mediterraneu, y nel
que s'amuesa la reproducción a escala real d'una antigua galera de combate. El
muséu ta allugáo nos astilleros de la Edá Media, onde s'aniciaben los barcos que
navegaban por tol Mediterraneu. El puertu antiguu ufre otros atractivos, como un
centro de folganza, con comercios, restoranes, un cine IMAX, y como centru
documental, con un acuariu de la fauna marina mediterránea.

Nel centru hestóricu, mui cerca de Les Rambles, encalca la Catedral de
Barcelona, la Plaza de San Xaime qu'acueye los edificios de la Xeneralidá de
Cataluña y del Ayuntamientu de Barcelona, y les caleyes tanto del bárriu góticu
como del Arrabal y del Borne.

Barcelona tien les istalaciones qu'abellugaron los Xuegos Olímpicos de 1992.
Munches d'elles afáyanse na montaña de Montjuïc. Ellí afáyase l'Estadiu Olímpicu
Lluis Companys, qu'inclui'l Museu Olímpicu, el Palaciu Sant Jordi, les piscines
Picornell o la Piscina de saltos de Montjuich. Lloñe de la montaña tán les
instalaciones del FC Barcelona, qu'abelluguen el Camp Nou, el Palau Blaugrana
(Palaciu Azulgrana), el Mini Estadi y el Museu del FC Barcelona, el segundu
museu más visitáu de Cataluña. Nel norte de la ciudá afáyase'l Velódromu
d'Horta, les istalaciones de tenis de La Teixonera y el pabellón de Valle
d'Hebrón. A lo cabero, el barriu de la Villa Olímpica, llugar onde aniaron los
atletas, tien estremaes playes, restoranes y zones de folganza.

Barcelona tien bien de parques. Los más conocíos son el Parque Güell, diseáu por
Antoni Gaudí nel distritu de Gracia, el parque de Montjuïc, asitiáu na montaña
del mesmo nome, y el Parque de la Ciudadiella (Parc de la Ciutadella), asitiáu
nel centru de la ciudá, nel que puede atopase'l Parlamentu de Cataluña y el
Parque Zoolóxicu de Barcelona, afamáu por tener abellugáu hasta la so muerte al
gorila albino Copito de Nieve. Recientemente naguráron el Parque de Diagonal
Mar, el más grande de la ciudá, diseñáu por Enric Miralles, y el Parque del
Fórum, onde s'allugó'l recintu que acoyió'l Fórum Universal de las Culturas del
2004. Mui orixinal ye'l "Llaberintu d'Horta", parque onde los árboles tán
plantaos de forma qu'anician un llaberintu onde pequeños y mayores pasen rataos
divertíos. Otros parques menores, son el Parque de la España Industrial, nel
barriu de Sants, el Parque del Clot, cerca de la Plaza de les Glories, y el Turó
Park, xunta la plaza Francesc Macià.

Dos cuetos dominan la ciudá convertidas en miradores. Montjuïc ye un pequeñu
monte asitiáu xunto al puertu, en cuyo picu s'atopa una antigua fortaleza
militar que sirvió pa vixilar la entrada a Barcelona dende'l mar. Na falda
d'esti monte alcuéntranse les instalaciones olímpiques, como l'Estadiu Olímpicu
Lluis Companys, el Palaciu Sant Jordi diseñáu pol arquiteutu xaponés Arata
Isozaki, y les Piscines Picornell. Tamién s'alcuentra en Montjuic el xardín
botánicu, que dispón d'una colección única de cactus. El Tibidabo, na parte alta
de la ciudá ye l'otru cuetu de Barcelona. Puede xubise n'automóvil, autobús, o
bien con un tranvía y un funicular. Nel Tibidabo alcuéntranse la Ilesia del
Sagráu Corazón, visible dende tola ciudá, el Parque d'atracciones del Tibidabo,
y la Torre de Collserola, antena de telecomunicaciones diseñada por Norman
Foster que dispón d'un mirador.

Únde los atractivos qu'incorporó Barcelona nos postreros años son les sos
playes. Gracies a la rexeneración del llitoral fechu en 1992, per aciu de los
Xuegos Olímpicos, Barcelona tien anguaño seis playas qu'ocupen más de 4,2
kilómetros lliniales de llitoral. Les playes son dafechu céntriques, tán
comunicáes col centru y tán asitiáes a pocos minutos de cualisquier puntu de la
ciudá. Toes tán equipaes colos más completos servicios: duchas, vixilancia, Cruz
Roxa y, en dalgunos casos, vestuarios, alquiler d'hamacas, chigres... Les playes
son sometíes a llimpieza cada día mientres tol añu, y toes tienen la bandera
azul de la Xunión Europea qu'homologa la so escelencia. Según datos del
Ayuntamientu de Barcelona, cada añu reciben a más de siete millones de bañistes.
Anque la mayoría se concentren nos meses de bon tiempu, ente mayu y sepiembre,
los ciudadanos y visitantes tamién pueden disfrutar de les playes el restu del
añu, ya que tán equipaes pa xugar al tenis, voley-playa y otros deportes. Na
playa de la Barceloneta, xunto al Hotel Arts, hai un modernu centru de
talasoterapia municipal, el Polideportivu Marítimu, provistu con piscines d'agua
de mar, y que permite l'esfrute de servicios deportivos y de salú mientres tol
añu. Les seis playes son, d'este a oeste, la playa de San Sebastián,
Barceloneta, Nueva Icaria, Bogatell, Mar Bella y Nueva Mar Bella. Nesta última
esiste un espaciu reserváu pal nudismu.

La Plaza de toros Monumental de Barcelona foi inagurada en 1914 col nome d'"El
Sport" y rebautizada en 1916 col nome de "Monumental". Ta asitiada na amecedura
de la Gran Vía y la cai Marina, nel distritu del Enanche de Barcelona.

Con un aforu de 19.582 localidades, ye la única plaza onde se facíen festexos
taurinos en Barcelona, tres el pieslle de la Plaza d'El Torín y les Arenes. Nel
interior de la mesma afáyase'l Muséu Taurinu de Barcelona, onde s'esponen traxes
d'afamaos toreros, tiestas de toros afamaos, documentos hestóricos y demás
oxetos venceyaos cola tauromaquia.

La zona más comercial de la ciudá afáyase nel so centru hestóricu: cais
Portaferrisa, Pelayo, Rambla, Portal del Ángel y Plaza Cataluña, onde les
pequeñes tiendes conviven colos grandes almacenes y les franquicies de grandes
cadenas de ropa.

Un poco más al norte de la Plaza Cataluña, nel Paseu de Gracia (Passeig de
Gràcia), la Rambla de Cataluña y la Avenida (Avinguda) Diagonal, alcuéntranse
les tiendes de las marques más internacionales de moda, d'artículos de piel y de
xoyería. Los artículos de diseñu tienen el so llugar nes caleyes del barriu del
Borne, que foi adquiriendo popularidá dende fines de los años 90. Del restu de
la ciudá, encalquen les fasteres comerciales de Calle Grande de Gracia o la
Calle de Sants, y los centros comerciales como La Illa, La Maquinista, Les
Glòries o Diagonal Mar.



https://ast.wikipedia.org/wiki/Xix%C3%B3n

Xixón (oficialmente Gijón/Xixón) ye un conceyu, una parroquia y una villa
d'Asturies. Ye'l conceyu más pobláu de la Comunidá Autónoma d'Asturies. Tien una
superficie de 181,6 km² y una población de  274.290 habitantes (INE 2015). Tien
el títulu de villa. Eminentemente industrial fasta data reciente, lo cual
favoreció un gran desarollu y rapidísima medría a lo llargo del sieglu XX,
demientres los caberos años la crisis de la siderurxa y la estaya naval provocó
la so reconversión nún importante noyu turísticu, universitariu y de servicios.

La ciudá allúgase na zona costera central d'Asturies, a 26 km d'Uviéu y 25
d'Avilés, formando parte d'una gran área metropolitana qu'abargana venti
conceyos del centru la rexón, encadarmada con una densa rede de carreteres,
autopistes y ferrocarriles, con una población de 857.495 habitantes. Xixón,
xunto coles otres cuatro ciudaes más populoses de la zona, Uviéu, Avilés, Mieres
y Llangréu, forma amás el «ocho asturianu», nomáu asina pola forma xeométrica
resultante de xuncir diches llocalidaes con una llinia imaxinaria.

L'orixe del nome de Xixón ye desconocíu. Nenguna de les teoríes qu'hai alredor
d'esti aspectu ye concluyente, anque lo más probable ye que venga d'un
antropónimu.

L'orixe del nome de Xixón suscitó abeyaná un intensu alderique ente los
estudiosos. En data tan temprana como 1899, Miguel de Unamuno emitió yá'l so
camientu según la cual la palabra remanaría del llatín SAXUM 'cuguruezu', lo
cual tendría rellación coles carauterístiques xeográfiques del allugamientu de
la ciudá, con un noyu primitivu asitiáu nel gran promontoriu de Cimavilla y nel
que s'asitia'l cascu históricu. Otres interpretaciones de la dómina busquen
l'orixe del términu en voces celtes como GY 'augua' + OM 'acorriada' (Bullet);
HITO/HITON 'ḥitu' (Uría) o EGI + GON 'sitiu estrechu y abellugáu, altu y bonu'
(Becerro de Bengoa). Basándose nuna función supuestamente militar del Xixón
romanu, Sánchez Vicente propón la palabra SESSIO, qu'apruz n'espresiones como
SESSIO LEGIONIS o IN SESSIONE LEGIONUM, teoría que reforzaría la presencia
d'unes ares sestianes o sessianes que dellos autores asitien na Campa Torres y
Sánchez interpreta como ares de la sessio o ares sessianes, ye dicir, ares
xixoneses. Otres desplicaciones buscaren l'orixe del términu n'antropónimos como
GEGIONUS, GEGION, SEGIUS (Manzanares); SASSONIUS (Schulze) o hipotéticos
*IAIONUS, *IEIONUS (García Arias). D'otra banda, según caltién el filólogu Xosé
Lluis García Arias, la identificación popular de Xixón cola Gigia citada por
Ptolomeo en realidá nun tendría nada que ver cola urbe asturiana, ensinon que
correspondería a una población asitiada no qu'agora ye'l territoriu llionés,
quiciabes prósima al ríu Cea.

Los primeros testimonios de presencia del home no que güei conocemos como
conceyu de Xixón allúguense nel Monte Deva, au esisten una riestra de túmbalos
(primitivos soterramientos) y nel Monte Areo (Carreño), au esiste un conxuntu
dolménicu neolíticu coxitáu como'l más emportante del norte d'España.

En 1990, unes calicates arqueolóxiques permitieron asoleyar 30 dólmenes,
repartíos en dos desemeyaes estayes: Los Llanos y Les Güelgues de San Pablo,
aboltoriaos nun «ciertu orde monumental». Socesives campañes arqueolóxiques
permitieren l'estudiu d'un túmbalu nel área de San Pablo y otros dos na zona
d'El Llano. De tipoloxía desemeyada, dos d'illos presenten cámares de planta
rectangular y otru, trapezoidal con un pequeñu corredor anteviniéndolu. Esti
últimu ye un casu interesante, ya que nun ye avezáu afayar dólmenes de corredor
nel área del Cantábricu. Esti conxuntu dolménicu dátase del añu 5000 edC.

Del primer pobláu del que se tien noticia taba na Campa Torres, con un orixe del
sieglu V edC., pobláu pol clan astur de los cilúrnigos, y allugando una
importante producción y comerzalización de la metalurxa del bronce. Dempués
treslladáronse, yá baxo dominación, a la península de Cimavilla nel sieglu I
edC, pobláu que nomarán Gigia como un xeitu de xinglar los bayuros yacimientos
auríferos de la zona.

La dominación romana entama cola conquista de la ciudá por parte de Sesto
Apuleyo, siendo entregaos honores pol Senáu de Roma a Sesto Apuleyo, y esti
n'agradecimientu erixó un monumentu (prieto del fondiadoriu Torres) endiciando
la so vitoria y dedicáu a Xúpiter, y como non, tamién a Augusto, siendo esta
ciudá conocida de magar entós por Gigia.

Baxo dominiu román la ciudá siguió xorreciendo, y al igual qu'anantia
percanciara atrayer a los comerciantes cartaxineses, esta vegada fexo lo propio
colos romanos, atrayéndolos cola bayura de los sos minerales, la madera, la
calidá de les piedres de les sos canteres ya inclusive pola manufactura d'una de
les bébores de más sonadía del Imperiu (una mestura de vinu, pexe y sal)
aprovechando'l puertu pescador y la sal de les prietes salines (en Salines
precisamente, cerca d'Avilés), cuntando la ciudá incluso con termes.

Foi capital de los dominios musulmanes trescantábricos baxo mandu de Munuza con
un destacamentu d'algares en Xixón y en dalgún otru puntu clave (por mor al baxo
númberu d'algares que percanciaren cruciar l'estrechu) dexando el restu del
territoriu con más autonomía. La dominación duró del 713 (apros.) fasta'l
718-722 (entamu de la revuelta, fasta la vitoria de Cuadonga) cola guerra
qu'espulsaría a los musulmanes y a Munuza pol caudiellu Pelayu.

Hai una dómina mui escura que va de magar la cayida del Imperiu Román fasta la
Edá Media. Les siguientes noticies foron en 1270 con Alfonsu X, que-y concede la
categoría de Pola, apruciendo dicha documentación na ilesia de San Vicente
d'Uviéu.

El sieglu XIV marcarase por una llucha dinástica cola muerte d'Alfonsu XI,
algamando nesta dómina la cúspide del poder de la ñobleza. Ye la guerra ente
Pedru I El Cruel descendiente llexítimu y el bastardu Enrique de Trastámara. Nos
años siguientes sedrán otra vegada centru de lluches ente'l conde Alfonso y
Enrique III, siendo la villa de Xixón cercada, incendiada y arrasada,
desapaeciendo como noyu urbán.

Nos sieglos XVII y XVIII, ye cuando Xixón entama a tener un gran espoxigue que
fairá qu'el so principal noyu enánchese fuera del so cascu antiguu. Foi por mor
a un Real Decretu que s'habilita'l puertu de Xixón pal comerciu coles colonies
americanes.

El sieglu XVIII trairá una galguia al desenrrollu de Xixón, por mor de les
guerres, invasiones franceses y al xaréu económico de la dómina, esto traxo un
retrocesu que nun camudaría fasta les caberes décades de sieglu, au escomencipia
a haber una meyora nes sos infraestructures como foren la carretera Uviéu-Xixón.
El so puertu ye'l meyor de toda Asturies y esto fadrá que pequeñes fábriques
entamen a instalase na villa, desenrrollándose yá una incipiente actividá
industrial.

El sieglu XIX traerá un gran desenrollu, xuníu a dellos factores como
l'españamientu del carbón, la carretera Xixón-Llión y más sero'l ferrocarril
Sama-Xixón. Too esto fexo qu'el puertu de Xixón tuviere qu'espoxigar d'un xeitu
más rápidu, pos la intensidá del tráficu perpasaba la capacidá del puertu.
Principió la construcción d'un puertu nuevu en 1893 que sedría'l primer puertu
carboneru de la Península. Esto fai de Xixón una villa industrial, con una
burguesía y un desenrollu urbanu, abriéndose nueves cais y places. Esto traxo un
gran equipamientu d'infraestructures y equipamientos conceyeros como la trayida
d'agües, recueya de basories, allumáu a gas (llueu llétricu), etc. Tou esti
espoxigue industrial dexó na ciudá una gran cantidá de mano d'obra y un
xorrecimientu urbanísticu celerín. Creándose barriaes obreres alredor como foren
El Natahoyo, La Calzada, Tremañes, l'Humedal.

Yá nel sieglu XX, col españíu de la Guerra Civil, el 18 de xunetu de 1936, la
ciudá y los sos habitantes caltuviéronse fieles al gobiernu llexítimu
republicanu, encadarmándose'l Comité de Guerra de Xixón de preponderancia
anarquista, demientres que non l'exércitu, nel que la rebelión nun foi a ser
dominada fasta'l mes d'agostu. Dempués la villa foi la capital del Conseyu
Inteprovincial d'Asturies y Llión —que finaría declarándose soberanu, tornándose
nel Conseyu Soberanu d'Asturies y Llión— fasta la ocupación de la ciudá'l 20
d'ochobre de 1937 poles algares del xeneral Franco.

La siderurxa ye la principal industria de magar caberos del sieglu XIX y sobre
manera cola creación d'Uninsa en 1971 a partir de la fusión de les fábriques de
Moreda y Mieres y la so posterior xunión con Ensidesa, convertida llueu xunto a
Altos Fornos de Vizcaya n'Aceralia, pa integrase a finales del sieglu XX nel
grupu européu Arcelor xunto a la luxemburguesa Arbed y la francesa Usinor.

Les caberes décaes del sieglu XX traen con so la crisis industrial qu'afeutó
enforma a la siderúrxica y la estaya naval, trayendo la lliberalización del
suelu que mos dexó un nuevu aprovechamientu, como nueves sableres, parques, un
enanchamientu de les sos zones urbanístiques y la creación del so campus
universitariu.

L'escudu de Xixón, de cuyu usu tiénse constancia dende l'añu 1649, representa al
Rei Pelayu, primer d'Asturies al que la llienda arreya con Munuza, gobernador
musulmán de Xixón con quien entró en llucha ofendíu pol matrimoniu nun consentíu
d'ésti cola hermana d'aquelli, enarboliando la Cruz de la Vitoria sobre campu de
plata. La bandera de Xixón ye la asignada a la Provincia Marítima de Xixón en
1845, cola inclusión del escudu de Xixón nel centru.

Xixón allúgase metanos la cuesta cantábrica d'Asturies, nel suroeste d'Europa,
al norte de la Península Ibérica, so una rasa llitoral nes estribaciones del
Cordal Cantábricu, forma parte de la vertiente hidrográfica cantábrica y
asítiase nel so puntu más altu (Peña de los Cuatru Xueces) a 662 msnm. El puntu
más altu de la zona urbana (Ciares) allúgase a 59 msnm. Sos coordenaes son 43º
32' 43 N, 5º 39' 44 O. El conceyu de Xixón tien una soperficie de 181,6 km² y
una forma vagamente rectangular. La ciudá asítiase na estaya costera central del
conceyu, nuna badía dixebrada pola península de Cimavilla (cascu antiguu) que
separta la playa de San Llorienzo al este, del puertu deportivu, sables de
Poniente y l'Arbeyal, astilleros y puertu d'El Musel, al oeste.

Éstes son les distancies en llinia reuta a delles ciudaes, a los mares que bañen
la cuesta ibérica y a les llendes con Portugal y Francia:

El conceyu de Xixón llenda colos siguientes conceyos: Carreño y Corvera al
oeste, Llanera al suroeste, Siero al sur y Villaviciosa al este. Con Sariego nun
comparte frontera, manque les sos llendes aporten a xunise nún pequeñu puntu
correspondiente a la Peña de los Cuatru Xueces, asina nomada por constituyir la
confluyencia de los conceyos de Xixón, Villaviciosa, Sariegu y Siero.

Xixón forma parte de la vertiente hidrográfica cantábrica. Nun treviesa'l
conceyu xixonés nengún ríu emportante. La rede hidrográfica del conceyu
fórmenla'l Piles, un ríu curtiu y de caudal escasu cuyos 10 u 15 quilómetros
trescuerren dafechu dientro de les llendes del conceyu, trevesiando la parte
este de la ciudá fasta desembocar na sablera de San Llorenzu, y delles ñores
menores (Peña Francía, Santurio, San Miguel, Tremañes, etc), de los cuales el
más emportante ye'l de La Ñora, que forma un tramu de la frontera col conceyu de
Villaviciosa y desemboca na sable'l mesmu nome. Un pequeñu banzáu, el de San
Andrés de los Tacones, allugáu al oeste'l conceyu al empar la autopista A-66,
sirvi d'abastimientu de la empresa Aceralia.

El clima de Xixón, determináu pola presencia del mar y el baxu altor del
conceyu, ye básicamente oceánicu, con abondoses lluvies demientres l'iviernu y
los primeros díes de la primavera y un tiempu más estable y caldiu en branu. Les
temperatures medies son moderaes, siendo'l de Xixón ún de los climes más
atemperiaos y estables de tola fastiella cantábrica: 9,5 °C n'iviernu, 19,5 °C
en branu y una media añal d'unos 14 °C.

Autopistes A-66 (Ruta de La Plata), A-8 (Autopista del Cantábricu), AS-1
(Autovía Minera) y AS-2 (Autovía Industrial). Tamién somos a alcontrar la N-632
(Carretera vieya). En tren, Xixón tien comunicaciones diaries con ciudaes como
Madrid, Alicante, Ferrol y Barcelona. Tamién llegen cruceros al Puertu de Xixón,
El Musel.

Anguaño, llévase a cabu la construición del metrotrén de Xixón, comunicando
dellos barrios de la ciudá y la estación central de RENFE col Hospital de
Cabueñes.

Sigún informaciones de la prensa llocal de Xixón, el metru cuntará con 15
llinies na ciudá, una que comunica Xixón con Uviéu y Avilés y otra que xuncie la
ciudá con El Musel.

Nos tarrenos lliberaos pola estación de Xovellanos dempués del so soterramientu,
allevantaránse 6 rascacielos, de los cuales tres d'illos sedrán los más altos de
la península.

El despegue económicu de Xixón anicióse a caberos del sieglu XIX, por mor a la
confluyencia de dellos fatores:

El modelu industrial xeneráu, típicu de la primer Revolución Industrial, costaba
por tantu d'una rixa estaya secundaria, con gran presencia de la industria
metálica, siderúrxica, cerámica, vidru y testil. La estaya terciaria, amás de
l'actividá comercial xenerada pola ciudá, incluyó la incipiente actividá
turística del Xixón de la dómina, que tamién aspiró a convertise nuna gran
estación balnearia. Sicasí nun aportó a prosperar lo esperao por mor al tardíu
enllaz ferroviariu que coneutó Asturies cola meseta.

La siguiente estada de gran medría económica de Xixón prodúxose a caberos de la
década de los sesenta, por mor a la costruición de la factoría d'Uninsa
(Ensidesa) y a l'actividá del puertu y de los astilleros.

El Musel ye'l primer puertu graneleru español, el sestu nel ranquin xeneral de
puertos españoles y el cuartu en resultaos d'españamientu. El Puertu de Xixón
equípase coles más modernes instalaciones, aptes pa manipular toda mena de
tráficos.

Ente les primeres representaciones de la costa cantábrica feches por navegantes
y cosmógrafos nos sieglos XVI y XVII, conocíes como portulanos o cartes
portulanes, yá apaez como un llugar rescampláu'l cabu Torres y el so fondeaderu
d'El Musel como llugar apropiáu p'abellugar a les embarcaciones demientres los
temporales. Ello asocede en varies cartes y atles como'l Portulanu de Mateo
Prunes de 1539, o nel primer Atlas Náuticu imprentáu (1584-85) fechu pol pilotu
alemán Lucas Jansz Waghenaer. Del sieglu XVII destaquen dos mapes detallaos de
la costa xixonesa fechos pol cosmógrafu portugués Pedro Texeira de Albernas en
1634 y por Fernando Valdés en 1635. D'otra mienta, sedrá de magar la segunda
metá del sieglu XVIII cuando se fagan con mayor precisión les representaciones y
descripciones de la costa asturiana por mor de los avances de la instrumentación
científica emplegada. D'esta etapa cuntamos con bonos exemplos pa esta parte de
la costa, siendo'l más significativu'l planu llevantáu en 1752 pol pilotu de
l'Armada Francisco Leal, au por primera vez se proyeuta la construcción d'un
muelle col so correspondiente escollera na punta de Peña Lladra (Cabu Torres),
o'l Planu de la Concha de Xixón de 1787 que forma parte del Atlas Hidrográficu
de les Costes d'España, fechu pol brigadier Vicente Tofiño de San Miguel. En
1784 el propiu Xovellanos yá suxería la formación d'un plan d'obres nel fondáu
d'El Musel.

Dende la instauración de la democracia na Transición, la villa tuviere tres
alcaldes, toos illos del PSOE, como s'amuesa na tabla d'arriba. Pa una
información más abondosa véase la llista d'alcaldes de Xixón, la cual detalla
los máximos dirixentes de la corporación municipal dende 1840.

L'actividá cultural ye mui amplia, y fai finca na formación pública. De magar
1981 esiste una Universidá Popular con talleres y cursos, asina como una rede de
centros sociales y biblioteques en cada barriu. Tienen especial importancia
l'Atenéu Obreru de Xixón, una entidá cultural con más de cien años de vida, y
l'Antiguu Institutu Xovellanos, amás del Atenéu de La Calzada.

Realícense actividaes culturales tou'l añu, qu'aducen enforma nos meses d'estíu,
sobremanera n'agostu poles fiestes de Begoña (15 d'agostu), con fiestes, música
y teatru, que complementen la programación de cutio'l Teatru Municipal
Xovellanos. Ente los eventos cincaos na ciudá somos a figurar:

- FETEN-Feria Europea de Teatru pa neños en febreru. - El Salón del Llibru
Iberuamericanu, en mayu. - La Selmana Negra, en xunetu. - Festival Folclóricu
Internacional, caberos de xunetu. - El Festival Internacional de Cine de Xixón a
caberos de payares.

Per otru llau, l'autoridá portuaria lleva varios años programando baxo'l títulu
«A ver la Ballena» espectáculos caleyeros alrodiu del ámbitu físicu del puertu
deportivu. Na Universidá Llaboral de Xixón tien la so sede, dientro l'espaciu
multicultural Llaboral, Ciudá de la Cultura, el Centru d'Arte Contemporaniu.

Xixón inclúyese nes xires internacionales de los cantantes y gurupos más
diversos; pela villa pasaren: Ana Belén, Jane Birkin, Rubén Blades, María del
Mar Bonet, David Bowie, Montserrat Caballé, Celia Cruz, Miles Davis, Bob Dylan,
Cesária Evora, B.B. King, The Kinks, Alfredo Kraus, Paco Ibáñez, Lluis Llach,
Les Luthiers, Mano Negra, Manu Chao, Paul McCartney, Georges Moustaki, Luciano
Pavarotti, Prince, Quilapayún, The Rolling Stones, Shakira, Mercedes Sosa, Bruce
Springsteen, Joaquín Sabina, Joan Manuel Serrat, Sting, Tina Turner, Chavela
Vargas, Víctor Manuel y Atahualpa Yupanqui, ente otros munchos.

Nel barriu d'El Cotu allúgase'l Conservatoriu Profesional de Música de Xixón
(antiguu Cuartel d'El Cotu). Nesti conservatoriu estúdiense 18 especialidaes,
ente elles la gaita dende'l cursu 2006/2007. El conservatoriu cunta con una
Orquesta Sinfónica, Banda, Orquesta de Cuerdes, la LittleBand y la BigBand; amás
d'alredor de 60 mayestros y 600 escolinos. El centru treslladaráse a la
universidá llaboral en 2008.

La ciudá tamién cunta con orquesta sinfónica y banda de música, asina como otres
bandes de gaites como son Noega y Villa de Xixón.

Nos caberos años, Xixón entama a ser ciudá de paradera pa'l Cirque du Soleil.
Magüer al pequeñu tamañu de Xixón en comparancia coles ciudaes nes que suel
aparar el Circu, Xixón ganose un furacu ente les grandes. Les actuaciones del
Circu del Sol tovieren ésitu na ciudá. En xunetu de 2004, arrivó Saltimbanco y
esti mesmu estíu de 2007, presentaron en Xixón Alegría, siendo la primer vez
qu'esta xira apara nel norte d'España.

José Luis Garci grabó a entamos de la década de 1980 la mayor parte'l metraxe de
Volver a empezar, película que de secuti obtendría un Oscar de l'Academia a la
meyor película estranxera. A entamos de la década de 1990 hebo un auxe de bandes
de música indie na villa, que conocióse como'l Xixón Sound. Tamién la comedia de
Mortadelo y Filemón grabárase en parte na ciudá de la cultura de Xixón, conocida
como la Universidá Llaboral nel barriu de Cabueñes. Caberamente, en 2006, la
ciudá abellugó'l rodaxe dafechu de la película de los xermanos Ulloa, Pudor.

Somos a figuarar, dientro la grastronomía clásica, como primeros, les fabes, les
reines na cocina asturiana, seya yá na conocidísima fabada con compangu
(chorizu, morciella y llacón), como con amasueles, pelosu, con cacia, etc. y el
pote asturianu. Nos segundos el puertu aporta saborgosos pexes y mariscos del
Cantábricu col que realícense recetes tradicionales como la chopa a la sidra,
pancholeta a la espalda, ventresca de cimarrón o los oricios, manque tamién
tienen la so importancia los platos de carne de les parroquies del interior como
la ternera o el pitu caleya. Los postres típicos son l'arroz con lleche, tarta
charlota o xixonesa, biscuit Xixón y princesines.

Toó illo ránase con sidra, que servida al xeitu tradicional (escanciellándola en
culinos) acompanga comides y les llargues tardes d'estíu acompangando a
tortielles, chorizos a la sidra y empanaes nos merenderos que chisquen les
parroquies rurales como Deva, Castiello o Maréu.

La vida académica de la ciudá viose aducida nos caberos de los años 1990 cola
costruición del campus de Viesques de la Universidá d'Uviéu, que realmente
allúgase nes parroquies de Somió, Cabueñes y Bernueces, sobro finques de la
antigua Universidá Llaboral de Xixón. Ellí alcuéntrense les siguientes Escueles
Universitaries: E. U. d'Inxeniería Téunica Industrial de Xixón (de gran
tradición y que recientemente cellebró los sos 150 años d'antigüedá), E. U. I.
T. d'Informática y Telemática de Xixón, E. S. de Marina Civil, E. U. de
Rellaciones Llaborales, Escuela Politéunica Superior d'Inxeniería de Xixón (na
cual impártense tres titulaciones principales, Inxenieru Industrial, Inxenieru
Informáticu ya Inxenieru en Telecomunicaciones), y E. U. "Xovellanos" (estudios
de empresariales, alministración pública y turismu). Xixon cunta tamién con una
delegación de la UNED, au puédense cursar a distancia distintes disciplines.

La villa cunta con ún de los equipos hestóricos del fútbol español, el yá
centenariu Real Sporting de Xixón, anguaño na primera división de la lliga
española, dempués de xugar diez años consecutivos na segunda division española y
d'algamar l'ascensu na temporada 2007/2008. Xuega nel estadiu de fútbol de
propiedá municipal d'El Molinón, construyíu nel añu 1908. Tamién cuenta con un
equipu de baloncestu, el Xixón Baloncestu S.A.D. equipu qu'anguaño afáyase na
LEB Plata y que tevo na lliga ACB cuatro temporaes, tres d'illes consecutives.
La so cancha de xuegu ye'l Palaciu de Deportes de Xixón. En fútbol americano,
Xixón represéntase polos Gijón Mariners. En béisbol, por El Llano Béisbol Club,
y en rugby pol Club de Rugby La Calzada y el Gijón Rugby Club, dos equipos cuya
rivalidá ye yá hestórica. En Lliga ABF de balonmán ta'l Club Balonmán Xixón.

El Real Grupu de Cultura Cuadonga ye una de les sociedaes privaes de calter
deportivu más importantes d'España. Cunta con cuasi 30.000 socios y unes
instalaciones punteres en materia deportiva que faen de la entidá un fenómenu
social a nivel nacional. Otros clubes destacables son: el Club Natación Santa
Olaya, el Club Hípicu Astur, el Real Club de Golf de Castiello, el Club de Tenis
de Xixón, y el Real Club Astur de Regates.Tamién cunta col Biesca Xixón HC,
equipu que n'hoquei sobre patinos ye unu de los hestóricos de la división
d'honor en categoría femenina, llogrando yá dellos campeonatos d'Europa.

Una de les competiciones deportives mas importantes que se cellebren en Xixón
ye'l Concursu de Blincos Internacional de Xixón (CBIX), que cellébrase nel
Hipódromu de Les Mestes.

Pa los enamoraos del monte l'estratéxicu allugamientu de Xixón, permite a los
esquiadores averase a les estaciones d'esquí del Cordal Cantábricu como ye
Valgrande-Payares a namái 75 kms.



https://ast.wikipedia.org/wiki/WikiMedia

La Fundación Wikimedia (Wikimedia Foundation, Inc.) ye la organización matriz de
Wikipedia, Wikinoticies, Wikcionariu, Wikicites, Wikillibros, Wikisource,
commons, Wikispecies, Wikiversidá y la yá abandonada Nupedia. Ye una
organización ensin fines de llucru instituyía baxu les lleis de Florida (Estaos
Xuníos). La so esistencia foi oficialmente anunciada pol direutor xeneral de
Bomis y cofundador de Wikipedia, Jimbo Wales el 20 de xunu de 2003. El nome de
"Wikimedia" foi acuñáu por Sheldon Rampton nuna llista de correu (WikiEN-l) en
marzu del 2003. Los nomes de los dominios http://wikimedia.org y
http://wikimediafoundation.org foron alquiríos pa la fundación por Daniel Mayer.

Los oxetivos de la Fundación que manexa Wikipedia ye la de desendolcar y
caltener proyeutos de conteníu llibre basaos en wiki, y proveer el conteníu
total d'esos proyeutos al públicu de baldre.

Amás de la enciclopedia multillingüe d'usu xeneral Wikipedia, la Fundación
alministra un diccionariu multillingüe nomáu Wikcionariu, una enciclopedia de
cites nomada Wikicites, un depósitu de testos de referencia en cualesquier
idioma nomáu Wikiesbilla, un sitiu de noticies nomáu Wikinoticies y una
coleición de llibros de testu lletrónicos pa estudiantes nomáu Wikillibros.
Wikijunior ye un proyeutu rellacionáu destináu a neños y adolescentes.



https://ast.wikipedia.org/wiki/Virus

En bioloxía, un virus[n. 1] (del llatín virus, «toxina» o «venenu») ye un axente
infeiciosu microscópicu que namás puede multiplicase dientro de les célules
d'otros organismos. Los virus infesten tolos tipos d'organismos, dende animales
y plantes, hasta bacteries y arquies. Los virus son demasiáo pequeños pa ser
endilgaos cola sóla ayuda d'un microscopiu ópticu, polo que se diz que son
submicroscópicos. El primer virus conocíu, el virus del mosaicu del tabacu,[n.
2] foi afayáu por Martinus Beijerinck en 1899, y anguaño describiéronse más de
5.000, magar dellos autores cunten que podríen esistir millones de tipos
distintos. Los virus topar en casi tolos ecosistemes de la Tierra y son el tipu
d'entidá biolóxica más abondosa. L'estudiu de los virus recibe'l nome de
viroloxía, una caña de la microbioloxía.

A diferencia de los priones y viroides, los virus compónense de dos o trés
partes: el so material xenéticu, que porta la información hereditaria, que puede
ser ADN o de ARN; una cubierta proteico que protexe a estos xenes llamada
cápside— y en dalgunos tamién puede atopase una bicapa lipídica que los arrodia
cuando s'atopen fuera de la célula denominada envoltura vírica—. Los virus
varíen na so forma, dende simples helicoides o icosaedros hasta estructures más
complexes. L'orixe evolutivu de los virus entá ye inciertu, dalgunos podríen
evolucionar a partir de plásmidos (fragmentos d'ADN que se mueven ente les
célules), ente qu'otros podríen habese aniciáu dende bacteries. Amás, dende'l
puntu de vista de la evolución d'otres especies, los virus son un mediu
importante de tresferencia horizontal de xenes, que amonta la diversidá
xenética.

Los virus tremar de munches maneres distintes y cada tipu de virus tien un
métodu distintu de tresmisión. Ente estos métodos atopen los vectores de
tresmisión, que son otros organismos que los tresmiten ente portadores. Los
virus vexetales arrobínense frecuentemente por insectos que s'alimenten del so
cazumbre, como los áfidos, ente que los virus animales suélense arrobinar per
mediu d'insectos hematófagos. Per otru llau, otros virus nun precisen de
vectores: el virus de la gripe (rinovirus) arrobinar pol aire al traviés de les
tusíes y la tos y los norovirus son tresmitíos por vía fecal-oral, o al traviés
de les manos, alimentos y agua contaminaos. Los rotavirus estiéndense de cutiu
por contactu directu con neños infestaos. El VIH ye unu de los munchos virus que
se tresmiten por contactu sexual o por esposición con sangre infestada.

Non tolos virus provoquen enfermedáes, una y bones munchos virus reproducir
ensin causar nengún dañu al organismu infestáu. Dellos virus como'l VIH pueden
producir infeiciones permanentes o cróniques cuando'l virus sigue retrucar nel
cuerpu safando los mecanismos de defensa del güéspede. Nos animales, sicasí, ye
frecuente que les infeiciones víriques produzan una respuesta inmunitaria que
confier una inmunidá permanente a la infeición. Los microorganismos como les
bacteries tamién tienen defenses contra les infeiciones víriques, conocíes como
sistemes de restricción-cambéu. Los antibióticos nun tienen efectu sobre los
virus, pero desenvolviéronse melecines antivirales pa tratar infeiciones
potencialmente mortales.

La palabra provién del llatín virus, que fai referencia al venenu o dalguna
sustanza nocivo, y foi usada per primer vegada en inglés en 1392. Bederre, del
llatín virulentus (venenosu), data del 1400. La mención de «axente que causa
enfermedaes infeicioses» usar por primer vegada en 1728, enantes del
descubrimientu de los virus por Dmitri Ivanovski en 1892. L'axetivu "viral" data
de 1948. El términu «virión» tamién s'utiliza pa referise a una única partícula
vírica infeiciosa. El plural ye «virus».

A mediaos del sieglu XIX, Louis Pasteur propunxo la teoría xerminal de les
enfermedaes, na cual esplicaba que toles enfermedaes yeren causaes y arrobinaes
por dalgún tipu de vida diminuta» que se multiplicaba nel organismu enfermu,
pasaba d'ésti a otru y facer carecer. Pasteur, sicasí, atopábase trabayando cola
hidrofobia, y afayó qu'anque la enfermedá fora contaxosa y ésta se contrayera
pol mordigañu d'un animal rabiosu, nun se vía'l xerme per nengún llau. Pasteur
concluyó que'l xerme sí s'atopaba ende, pero yera demasiáu pequeñu como pa poder
reparase.

En 1884, el microbiólogu francés Charles Chamberland inventó un filtru (conocíu
anguaño como filtru Chamberland o filtru Chamberland-Pasteur) que tien poros de
tamañu inferior a los d'una bacteria. Con éses podía faer pasar pol filtru una
solución con bacteries y esaniciales dafechu de la mesma. El biólogu rusu Dmitri
Ivanovski utilizó esti filtru pa estudiar lo qu'anguaño se conoz como virus del
mosaicu del tabacu. Los sos esperimentos demostraron que los estractos de fueyes
molíes de plantes infestaes de tabacu siguíen siendo infeiciosos dempués de
penerar. Ivanovski suxurió que la infeición podría ser causada por una toxina
producida poles bacteries, pero nun siguió sofitando esta idea. Naquella dómina
pensábase que tolos axentes infeiciosos podíen ser reteníos por filtros y, amás,
que podíen ser cultivaos nun mediu con nutrientes —esta opinión formaba parte de
la teoría xerminal de les enfermedaes. En 1899, el microbiólogu neerlandés
Martinus Beijerinck repitió los esperimentos de Ivanovski y quedó convencíu de
que se trataba d'una nueva forma d'axente infeiciosu. Reparó que l'axente namái
se multiplicaba dientro de célules vives en división, pero como los sos
esperimentos nun amosaben que tuviera compuestu de partícules, llamar contagium
vivum fluidum («xerme viviente soluble») y reintrodució el términu «virus».
Beijerinck caltenía que los virus yeren de naturaleza líquida, una teoría más
tarde refugada por Wendell Stanley, que demostró que yeren particulados. Nesi
mesmu añu, en 1899, Friedrich Loeffler y Frosch pasaron l'axente de la fiebre
aftosa —el aftovirus— por un filtru similar y refugaron la posibilidá de que se
tratara d'una toxina por cuenta de la baxa concentración, y llegaron a la
conclusión de que l'axente podía retrucar.

A principios del sieglu XX, el bacteriólogu inglés Frederick Twort afayó los
virus qu'infestaben bacteries, qu'anguaño se denominen bacteriófagos, y el
microbiólogu francu Félix de Herelle describió virus que, cuando los añedir a
bacteries cultivaes en agar, producíen zones de bacteries muertes. Esleió con
precisión una suspensión d'estos virus y afayó que les diluciones más altes, en
llugar de matar toles bacteries, formaben zones discretes d'organismos muertos.
Cuntando estes zones, y multiplicándoles pol factor de dilución, De Herelle pudo
calcular el númberu de virus en dicha zona.

A finales del sieglu XIX, los virus definir en términos del so infeitividad,
filtrabilidad, y la so necesidá de güéspedes vivientes. Los virus namái fueren
cultivaos en plantes y animales. En 1906, Ross Granville Harrison inventó un
métodu pa cultivar texíos en linfa, y, en 1913, Y. Steinhardt y collaboradores
utilizaron esti métodu pa cultivar virus Vaccinia en fragmentos de córnea de
cobaya. En 1928, H. B. Maitland y M. C. Maitland cultivaron el mesmu virus en
suspensiones de riñones picaos de pita. El so métodu nun foi adoptáu llargamente
hasta 1950, cuando s'empezar a cultivar poliovirus a gran escala pa la
producción de vacunes.

Otra meyora producir en 1931, cuando'l patólogu estaunidense Ernest William
Goodpasture cultivó'l virus del gripe y otros virus en güevos fertilizaos de
pita. En 1949, John Franklin Enders, Thomas Weller y Frederick Robbins
cultivaron virus de la polio en célules cultivaes d'embriones humanos, siendo la
primer vegada que se cultivó un virus ensin utilizar texíos animales sólidos o
güevos. Esti trabayu dexó a Jonas Salk crear una vacuna efectiva contra la
polio.

Cola invención de la microscopía electrónica en 1931 per parte de los inxenieros
alemanes Ernst Ruska y Max Knoll, llográronse les primeres imaxes de virus. En
1935, el bioquímicu y virólogu estaunidense Wendell Stanley esaminó'l virus del
mosaicu del tabacu y afayó que taba compuestu principalmente de proteínes. Poco
tiempu dempués, el virus foi dixebráu nos sos partes de proteínes y de ARN. El
virus del mosaicu del tabacu foi unu de los primeres en ser cristalizaos, y por
tanto, la primer estructura que pudo ser reparada en detalle. Les primeres
imaxes por difracción de rayos X del virus cristalizáu fueron llograes por
Bernal y Fankuchen en 1941. Basándose nes sos imaxes, Rosalind Franklin afayó la
estructura completa del virus en 1955. El mesmu añu, Heinz Fraenkel-Conrat y
Robley Williams demostraron qu'el ARN purificado del virus del mosaicu del
tabacu y les sos proteínes d'envoltura pueden reproducise por sigo solos,
formando virus funcionales, suxuriendo qu'esti mecanismu senciellu yera
probablemente como se reproducíen los virus nes célules güéspedes.

La segunda metá del sieglu XX foi la edá dorada del descubrimientu de virus, y
la mayoría de les 2.000 especies reconocíes de virus animales, vexetales y
bacterianos fueron afayaes mientres estos años. En 1957, afayáronse'l
arterivirus equín y la causa de la foria vírica bovina (un pestivirus). En 1963,
el virus de la hepatitis B foi afayáu por Baruch Blumberg, y en 1965, Howard
Temin describió'l primera retrovirus. La transcriptasa inversa, enzima clave
qu'utilicen los retrovirus pa convertir el so ARN n'ADN, describióse
orixinalmente en 1970, de manera independiente por Howard Temin y David
Baltimore. En 1983, l'equipu de Luc Montagnier del Institutu Pasteur de Francia
aislló per primer vegada'l retrovirus anguaño llamáu VIH.

Los virus son organismos parásitos qu'infesten célules y producen viriones pa
espublizar los sos xenes. La mayoría de les proteínes virales nun tienen
homólogos nes célules modernes, en contradicción cola visión tradicional de los
virus como'l lladrones de xenes celulares». Esto suxure que los xenes virales
básicamente tienen el so orixe mientres la replicación de los xenomes virales
y/o fueron reclutados de llinaxes celulares agora extintos. Dalgunes proteínes
virales específiques tán presentes en virus qu'infesten a los miembros de los
tres dominios de la vida, lo que suxure que los virus son en realidá bien
antiguos. En particular, los analises estructurales de proteínes de la cápside
revelaron que siquier dos tipos de viriones aniciar de manera independiente
primero que LUCA (el postreru antepasáu universal celular). Anque delles
hipótesis fueron apocayá propuestes pa esplicar l'orixe de los virus, l'apaición
de viriones, como un mecanismu específicu pal espardimientu de xenes, permanez
ensin esplicación.

Les meyores na caracterización de los virus a nivel molecular, suxuren que los
virus coevolucionan colos sos organismos güéspedes, por cuenta de que los virus
son parásitos intracelulares estremos y, poro, riquen de la supervivencia del
güéspede pa poder asegurar la so propia supervivencia. Ye interesante notar que
cuando un virus retrucar nel so güéspede natural, tiende a nun causar enfermedá
nel mesmu o causa una enfermedá leve y autolimitada na mayoría de los casos.
Dellos de los virus conocíos producen enfermedáes severes namái cuando infesten
organismos distintos a los sos güéspedes naturales. Lo anterior suxure que bona
parte de los virus acomuñaos cola producción d'enfermedaes, son virus que tán en
procesu d'afaese a un nuevu tipu de güéspede y qu'una vegada llograda dicha
adaptación, la estratexa del virus consiste en perpetuase y arrobinase ensin
afectar al organismu güéspede.

Pueden atopase virus uquier qu'haya organismos vivos, y probablemente esisten
dende l'apaición de les primeres célules. El so orixe ye inciertu, cuidao que
non fosilicen, de manera que namái puede especulase a partir de distintos
técniques y ensayos de bioloxía molecular. Estes técniques dependen de la
disponibilidad d'ADN o ARN víricu antiguu, pero desgraciadamente la mayoría de
virus que fueron calteníos y almacenaos en llaboratorios tienen menos de 90
años. Hai tres teoríes principales sobre l'orixe de los virus:

Los priones son molécules proteiques infeicioses que nun contienen nin ADN nin
ARN. Nes oveyes, causen una infeición llamada tembladera ovina, y nel ganáu
vacuno causen encefalopatía esponxiforme bovina (la enfermedá de les vaques
lloques»). Nos humanos, causen kuru y la enfermedá de Creutzfeldt-Jakob. Son
capaces de retrucar pos delles proteínes pueden esistir en dos formes distintos
y los priones camuden la forma normal d'una proteína güéspede na forma del
prion. Esto empecipia una reacción en cadena na que cada proteína priónica
convierte munches proteínes del güéspede en más priones, y estos priones
converten de la mesma entá más proteínes en priones. Anque son fundamentalmente
distintos de los virus y los viroides, el so descubrimientu da credibilidá a la
teoría de que los virus podríen evolucionar de molécules autoreplicadoras.

El analís informáticu de secuencies d'ADN de los virus y los güéspedes ta
produciendo una meyor comprensión de les relaciones evolutives ente distintos
virus y podría ayudar a identificar los antepasaos de los virus modernos. Na
actualidá, estos analises nun ayudaron a decidir cuál (o cuálos) de les teoríes
primeramente afilvanaes ye correcta. Sicasí, paez improbable que tolos virus
anguaño conocíos compartan un antepasáu común y probablemente los virus
apaecieron en delles ocasiones nel pasáu per mediu d'unu o más mecanismos, colo
cual, podríen ser correctes toes elles.

Esisten opiniones desemeyaes sobre si los virus son una forma de vida o
estructures orgániques que interactúan colos seres vivos. Por ello dellos
autores referir a ellos como «organismos a la llende de la vida». Per una parte
aseméyense a los organismos que tienen xenes y evolucionen por selección
natural, y reprodúcense creando múltiples copies de sigo mesmos pa
autoensamblarse. Sicasí, escarecen d'estructura celular, lo cual ye consideráu
la unidá básica de la vida. Amás, los virus nun tienen un metabolismu propiu, y
precisen una célula hospedadora pa crear nuevos productos. Por tanto, non pueden
reproducise nel esterior d'una célula güéspede (anque bacteries como Rickettsia
y Chlamydia son consideraos organismos vivos a pesar de tener la mesma
llimitación). Les formes de vida aceptaes utilicen la división celular pa
reproducise, ente que los virus apaecen de forma súbita y en gran cantidá
dientro de les célules, lo que ye análogu a la crecedera autónoma de los
cristales. El autoensamblaje de los virus dientro de les célules tien
implicaciones pal estudiu del orixe de la vida, pos refuerza les hipótesis de
que la vida podría empezar en forma de molécules orgániques autoensamblantes.

El acedu nucleico nos virus contién la información específica y el potencial pa
modificar operaciones na célula infestada. Los ácidos nucleicos son
macromolécules constituyíes por cadenes de nucleótidos, que de la mesma tán
constituyíos por una base nitrogenada asociada a un azucre del grupu de les
pentoses y a unu o más grupos de fosfatos. Esisten cuatro posibles tipos d'acedu
nucleico viral: ADN de cadena senciella, ADN de cadena doble, ARN de cadena
senciella y ARN de cadena doble. Virus que contienen cualesquier d'estos tipos
d'acedu nucleico pueden ser atopaos tantu ente los fagos como ente los virus
qu'infesten a plantes o animales.

L'ADN de dellos bacteriófagos caracterizar por contener bases rares que
substituyen dalguna o dalgunes de les bases de normal presentes nel ADN. L'ADN
de cadena doble presente en dellos virus, caracterizar por tener segmentos de
cadena senciella en dambos estremos de la molécula. Por cuenta de que son
complementaries les secuencies de nucleótidos presentes en dambos estremos.
L'ADN naturalmente circular puede ser de cadena senciella como nel fago ØXI74, o
de cadena doble, como nel virus SV4O. Esiste evidencia de que dellos virus ARN
que producen infeiciones en vexetales como la llimonal y la papa contienen
molécules circulares de ARN.

Nos últimos diez años desenvolviéronse una variedá de técniques y métodos que
dexen determinar la secuencia de nucleótidos en cualquier tipu de acedu
nucleico. La primer secuencia completa d'un ARN viral foi determinada nel fago
MS2 pol grupu de Walter Fiers en 1976. En 1977, Fred Sanger y collaboradores
publicaron la secuencia completa del xenoma del fago ØXl74, constituyíu por ADN
de cadena senciella. Darréu, munchos otros xenomes virales de mayor tamañu y
complexidá fueron secuenciaos en parte o na so totalidá.

Los virus presenten una amplia diversidá de formes y tamaños, llamaes
«morfoloxíes». Son unes 100 vegaes más pequeños que les bacteries. La mayoría de
los virus estudiaos tienen un diámetru d'ente 10 y 300 nanómetros. Dellos
Filovirus tienen un tamañu total d'hasta 1.400 nm, sicasí, namái miden unos
80 nm de diámetru. La mayoría de virus nun pueden ser reparaos con un
microscopiu ópticu, de manera que s'utilicen microscopios electrónicos de barríu
y de tresmisión pa visualizar partícules víriques. P'aumentar el contraste ente
los virus y la fonderada utilícense tinciones trupes en electrones. Son
soluciones de sales de metales pesaos como wolframiu, qu'esvalixen electrones
nes rexones cubiertes pola tinción. Cuando les partícules víriques tán cubiertes
pola tinción (tinción positiva), escurecen los detalles finos. La tinción
negativa evita esti problema, tiñendo namái la fonderada.

Una partícula vírica completa, conocida como virión, consiste nun acedu nucleico
arrodiáu por una capa de protección proteica llamada cápside. Les cápsides tán
compuestes de subunidades proteiques idéntiques llamaes capsómeros. Los virus
tienen un «envolvedoriu lipídico» deriváu de la membrana celular del güéspede.
La cápside ta formada por proteínes codificadas pol xenoma víricu, y la so forma
ye la base de la distinción morfolóxica. Les subunidades proteiques codificadas
polos virus se autoensamblan pa formar una cápside, xeneralmente precisando la
presencia del xenoma viral. Sicasí, los virus complexos codifican proteínes que
contribúin a la construcción de la so cápside. Les proteínes acomuñaes colos
ácidos nucleicos son conocíes como nucleoproteínes, y l'asociación de proteínes
de la cápside vírica con acedos nucleicos víricos recibe'l nome de
nucleocápside. Polo xeneral, hai cuatro tipos principales de morfoloxía vírica:

Los poxvirus son virus grandes y complexos con una morfoloxía inusual. El xenoma
víricu ta acomuñáu con proteínes dientro d'una estructura discal central
conocida como nucleoide. El nucleoide ta arrodiáu por una membrana y dos cuerpos
llaterales de función desconocida. El virus tien una envoltura esterior con una
trupa capa de proteína na superficie. La partícula polo xeneral ye llixeramente
pleomorfa, con una forma que puede dir de la d'un güevu a la d'un lladriyu.
Mimivirus ye'l virus más grande conocíu, con un diámetru nel so cápside de 400
nm. D'el so superficie proxéctense filamentu proteicos de 100 nm. La cápside,
tomada en microscopiu electrónicu, tien una forma hexagonal, de manera que
probablemente ye icosaédrica.

Dellos virus qu'infesten a les Archaees tienen estructures inusuales, que nun
tán rellacionaes con nengún otru virus conocíu. Otramiente, dellos bacteriófagos
pueden tener distintes estructures tocantes a la so cola, con formes daqué rares
con al respective de otros virus.

Puede vese una enorme variedá d'estructures xenómiques ente les especies de
virus que, como grupu, contienen una diversidá xenómica cimera a la de los
reinos de plantes, los animales o les bacteries. Hai millones de distintos tipos
de virus; y namái alredor de 5.000 d'ellos fueron descritos refechamente. Un
virus tien un xenoma compuestu d'ADN o bien de ARN, y reciben respectivamente
los nomes de «virus ADN» y «virus ARN». La gran mayoría de virus utilicen el
ARN. Los virus de les plantes tienden a tener ARN monocatenario y los
bacteriófagos tienden a tener ADN bicatenario.

Los xenomes víricos pueden ser circulares, como los polyomaviridae o llineales,
como los adenoviridae. El tipu d'ácidu nucleico ye irrelevante pa la forma del
xenoma. Nos virus ARN, el xenoma de cutiu ta estremáu en partes dixebraes
dientro del virión, y califíccase-y de «segmentado». Cada segmentu suel
codificar una proteína y los segmentos suelen tar axuntaos nuna cápside. Nun ye
necesariu que cada segmentu atopar nel mesmu virión porque'l virus polo xeneral
ye infeiciosu, como lo demuestra'l Brome mosaic virus.

Poco importa'l tipu d'acedu nucleico, un xenoma víricu pue ser o bien
monocatenario o bicatenario. Los xenomes monocatenarios consisten nun ácidu
nucleico non empareyáu, similar a la metá d'una escalera de mano cortada pola
metá. Los virus bicatenarios consisten en dos acedos nucleicos empareyaos y
complementarios, similares a una escalera de mano entera. Dellos virus, como los
Hepadnaviridae, contienen un xenoma que ye parcialmente bicatenario y
parcialmente monocatenario.

Nos virus ARN o los virus ADN monocatenarios, les cadenes pueden ser o bien
positives (cadenes plus) o negatives (cadenes minus), dependiendo de si son
complementaries nel ARN mensaxeru (ARNm) víricu. El ARN viral positivu ye
idénticu al ARNm viral y por tantu pue ser traducíu darréu pola célula güéspede.
El ARN viral negativu ye complementariu del ARNm y por tantu ten de ser
convertíu en ARN positivu por una ARN polimerasa enantes de ser traducíu. La
nomenclatura del ADN ye similar a la del ARN, tocantes a la cadena codificadora»
del ARNm víricu que-y ye complementaria (-), y la «cadena non codificadora» que
ye una copia (+).

El tamañu del xenoma varia enforma ente especies. Los xenomes víricos más
pequeños namái codifican cuatro proteínes y pesen unos 106 daltons; los más
grandes pesen unos 108 daltons y codifican más d'un centenar de proteínes. Los
virus ARN suelen tener xenomes más pequeños que los virus ADN por cuenta de una
tasa d'erru más alta a la de retrucar, y tienen una llende cimera de tamañu.
Percima d'esta llende, los erros na replicación del xenoma faen que'l virus sía
inofensivu o inclusive, incompetente. Pa compensar esto, los virus ARN de cutiu
empecipien un procesu de segmentación nel que'l xenoma ye dixebráu en molécules
más pequeñes, amenorgando asina les posibilidaes d'erru. Sicasí, los virus ADN
tienen xenomes mayores gracies a la elevada fidelidá de les sos enzimes de
replicación.

Los virus sufren cambéu xenéticu por diversu mecanismos. Estos inclúin un
procesu llamáu deriva xenética nel que les bases individuales del ADN o'l ARN
muten n'otres bases. La mayoría d'estes mutaciones puntuales son imperceptibles
pos la proteína que codifica el xen nun camuda, pero entá asina, puede conferir
ventayes evolutives como resistencia a les melecines antivíricos. El cambéu
antigénico produzse cuando hai un cambéu significativu nel xenoma del virus.
Esto asocede como resultáu d'una recombinación xenética. Cuando esto produzse
nos virus del gripe, pueden resultar pandemies. Los virus ARN suelen esistir
como quasiespecies o n'ensames de virus de la mesma especie pero con secuencies
de nucleósidos del xenoma llixeramente distintos. Estos grupos son un oxetivu
destacáu pola selección natural..

Los xenomes segmentados ufierten ventayes evolutives; distintes cepes d'un virus
col xenoma segmentado pueden intercambiar y combinar xenes, produciendo virus
progenénicos (o descendientes) con carauterístiques úniques. Esto recibe'l nome
de sexu vírico».

La recombinación xenética ye'l procesu pol cual una cadena d'ADN ye rota y
depués xunida al estremu d'una molécula d'ADN distintu. Esto puédese producir
cuando distintos virus infesten les mesmes célules coles mesmes, y estudios de
la evolución de los virus demostraron que la recombinación tien un papel bien
importante nes especies estudiaes. La recombinación ye común nos virus ARN y
ADN.

La variedá d'efectos estructurales y bioquímicos de los virus sobre les célules
güéspede ye grande. Reciben el nome de «efectos citopáticos».La mayoría
d'infeiciones víriques acaben provocando la muerte de la célula güéspede, ente
que les sos causes tán la lisis de la célula, les alteraciones de la membrana
superficial de la célula y la apoptosis. De cutiu, la muerte de la célula ye
causada pol paru de les sos actividaes normales por cuenta de la supresión por
proteínes específiques del virus, que nun son toes componentes de la partícula
vírica.

Dellos virus nun causen cambeos aparentes na célula infestada. Les célules en
que los virus ye latente ya inactivu presenten pocos signos d'infeición y de
cutiu funcionen de normal. Esto causa infeiciones persistentes y el virus de
cutiu permanez durmiente mientres munchos meses o años. Este suel ser el casu
del herpes simple. Dellos virus, como'l virus de Epstein-Barr, de cutiu faen
abondar les célules ensin causar malinidá, pero otros, como los papilomavirus,
son una causa demostrada de cáncer.

Les clasificaciones intenten describir la diversidá de virus dándo-yos nome y
arrexuntándolos según les sos semeyances. En 1962, André Lwoff, Robert Horne y
Paul Tournier fueron los primeres en desenvolver una forma de clasificación de
los virus, basada nel sistema xerárquicu linneano. Esti sistema basa la
clasificación en filos, clases, ordes, families, xéneros y especies. Los virus
fueron arrexuntaos según les sos propiedaes compartíes (non les de los sos
güéspedes) y el tipu d'acedu nucleico del que se compon el so xenoma. Darréu
formóse Comité Internacional de Taxonomía de Virus.

El Comité Internacional de Taxonomía de Virus (ICTV) desenvolvió'l sistema de
clasificación actual y escribió pautes que daben más importancia a ciertes
propiedaes de los virus pa caltener la uniformidá familiar. Un sistema universal
pa clasificar los virus y una taxonomía unificada fueron establecíos dende 1966.
El 7 º Informe del ICTV formalizó per primer vegada'l conceutu d'especie vírica
como'l taxón más baxu d'una xerarquía ramificada de taxones de virus.[n. 4]
Sicasí, anguaño namái s'estudió una pequeña parte de tola diversidá de los
virus, y analises d'amueses llograes d'humanos revelen qu'aprosimao un 20% de
secuencies víriques recuperaes nun fueron reparaes enantes. Amueses del
ambiente, como sedimentos marinos y oceánicos, revelen que la gran mayoría de
secuencies son dafechu nueves.

La taxonomía actual del ICTV (2008) reconoz cinco ordes: los caudovirales, los
herpesvirales, los mononegavirales, los nidovirales y los picornavirales. El
comité nun estrema formalmente ente subespecies, cepes y aislamientos. En total,
hai cinco ordes, 82 families, 11 subfamilies, 307 xéneros, 2.083 especies y unos
3.000 tipos qu'entá nun fueron clasificaos.

David Baltimore, biólogu ganador del Premio Nobel, diseñó'l sistema de
clasificación que lleva'l so nome. El sistema de clasificación del ICTV ye
utilizáu en combinación col sistema de clasificación de Baltimore na
clasificación moderna de los virus.

Como exemplu de la clasificación vírica, el virus de la varicela, varicela
zoster (VZV), pertenez al orde de los herpesvirales, la familia de los
Herpesviridae, la subfamilia de los Alphaherpesvirinae y el xéneru
Varicellovirus. El VZV atopar nel grupu I de la clasificación de Baltimore
porque ye un virus ADN bicatenario que nun utiliza la transcriptasa inversa.

Exemplos d'enfermedaes humanes comunes provocaes por virus inclúin el resfriáu,
la gripe, la varicela y el herpes simple. Munches enfermedaes graves como'l
ébola, el sida, la gripe aviar y el SARS son causaes por virus. La capacidá
relativa de los virus de provocar enfermedaes describir en términos de «roxura».
Otres enfermedaes tán siendo investigaes p'afayar si'l so axente causante tamién
ye un virus, como la posible conexón ente'l herpesvirus humanu 6 (HHV6) y
enfermedaes neurolóxiques como la esclerosis múltiple y el síndrome de fatiga
crónica. Anguaño esiste un alderique sobre si'l bornaviridae, d'antiguo
consideráu la causa d'enfermedad neurolóxiques nos caballos, podría ser la causa
d'enfermedaes psiquiátriques nos humanos.

Los virus tienen distintos mecanismos per aciu los cualos causen enfermedaes a
un organismu, que dependen en gran midida na especie de virus. Los mecanismos a
nivel celular inclúin principalmente la lisis de la célula, esto ye, la rotura y
posterior muerte de la célula. Nos organismos pluricelulares, si muerren
demasiaes célules del organismu polo xeneral va empezar a sufrir los sos
efectos. Anque los virus causen una disrupción de la homeostasis saludable,
provocando una enfermedá, tamién pueden esistir de manera relativamente
inofensiva nun organismu. Un exemplu sería la capacidá del virus del herpes
simple de permanecer nun tao durmiente dientro del cuerpu humanu. Esto recibe'l
nome de «llatencia» y ye una característica de tolos herpesvirus, incluyendo'l
virus de Epstein-Barr (que causa mononucleosis infeiciosa) y el virus de la
varicela zoster (que causa la varicela). Les infeiciones latentes de varicela
pueden xenerase darréu na etapa adulta del ser humanu en forma de la enfermedá
llamada herpes zóster. Sicasí, estos virus latentes delles vegaes suelen ser
beneficiosos, amontando la inmunidá del cuerpu contra dellos seres patóxenos,
como ye'l casu del Yersinia pestis. Cuando dalguna enfermedá viral vuelve
reincidir en cualquier etapa de la vida conozse popularmente como culebruca.

Dellos virus pueden causar infeiciones permanentes o cróniques, en que los virus
siguen retrucar nel cuerpu a pesar de los mecanismos de defensa del güéspede.
Esto ye habitual nes infeiciones de virus de la hepatitis B y de la hepatitis C.
Los enfermos crónicos son conocíos como portadores, pos sirven de reservorio de
los virus infeiciosos. En poblaciones con una proporción elevada de portadores,
dizse que la enfermedá ye reinal. Dellos virus pueden mutar dientro de les
célules güéspedes, reforzando los sos defenses contra diversos antivirales,
procesu conocíu como mutación.

La epidemioloxía viral ye la caña de la ciencia médica qu'estudia la tresmisión
y el control d'infeiciones víriques nos humanos. La tresmisión de virus puede
ser vertical (de madre a fíu) o horizontal (d'una persona a otra). Exemplos de
tresmisión vertical inclúin el virus de la hepatitis B o'l VIH, en que'l ñácaru
yá naz infestáu col virus. Otru exemplu más raru ye'l virus de la varicela
zóster. De normal causa infeiciones relativamente leves nos humanos, pero puede
resultar fatal pa los fetos y los ñácaros naciellos. La tresmisión horizontal
ye'l mecanismu d'andada de virus más estendíu. La tresmisión puede ser por
intercambiu de sangre o pol cambéu de fluyíos na actividá sexual (ej., VIH,
hepatitis B y hepatitis C), pela boca pol intercambiu de cuspia (ej., virus de
Epstein-Barr), por alimentos o agua contaminaos (ej., norovirus), pola
respiración de virus en forma de aerosol (ej., virus del gripe) o por insectos
vectores como los mosquitos (ej., dengue). La tasa y la velocidá de la
tresmisión d'infeiciones víriques dependen de factores como la densidá de
población, el númberu d'individuos susceptibles (los que nun son inmunes), la
calidá del sistema sanitariu y el tiempu.

La epidemioloxía utilizar pa romper la cadena d'infeiciones en poblaciones
mientres biltos d'enfermedaes víriques. Utilícense midíes de control basándose
na conocencia de la manera de tresmisión del virus. Una vegada identificáu'l
virus, dacuando puede rompese la cadena d'infeición per mediu de vacunes. Cuando
non puede cuntase con vacunes, pueden resultar eficientes el saneamientu y la
desinfeición. De cutiu aísllense les persones infestaes del restu de la
comunidá, y los que tuvieron espuestos al virus son puestos en cuarentena. Pa
controlar el biltu de fiebre aftosa en bovinos británicos en 2001,
sacrificáronse miles de cabeces de ganáu. La mayoría d'infeiciones víriques de
los humanos y otros animales tienen un periodu d'incubación mientres el cual la
infeición nun causa nengún signu o síntoma. Los periodos d'incubación de les
enfermedaes víriques van dende unos varios díes hasta selmanes, pero son
conocíos nel casu de munches infeiciones. Tres el periodu d'incubación hai un
periodu de comunicabilidad», un tiempu mientres el cual l'individuu o animal
infestáu ye contaxosu y puede infestar otra persona o animal. Esti periodu
tamién ye conocíu en munches infeiciones, y la conocencia del llargor de dambos
periodos ye importante nel control de biltos. Cuando un biltu causa una
proporción inusualmente elevada d'infeiciones nuna población, comunidá o rexón,
llámase-y epidemia. Si un biltu estender en tol mundu llámase-y pandemia.

Les poblaciones amerindies fueron afaraes por enfermedaes contaxoses,
especialmente la viruela, llevada a América polos colonos europeos. Ye
inciertu'l númberu de nativos americanos muertos por enfermedaes estranxeres
dempués de la llegada de Colón a América, pero envaloróse que foi'l 70% de la
población indíxena. Los estragos causaos por esta enfermedá contribuyeron
significativamente a los intentos de los europeos d'estornar o conquistar la
población nativa. Una pandemia ye una epidemia global. La pandemia de gripe de
1918, de cutiu llamada gripe español, foi una pandemia de gripe de categoría 5
provocada por un virus del gripe A inusualmente grave y mortal. Les víctimes de
cutiu yeren adultos mozos sanos, en contraste cola mayoría de biltos de gripe,
qu'afecten predominantemente pacientes nuevos, vieyos o débiles. La pandemia de
gripe español duró de 1918 a 1919. Les estimaciones más antigües dicen que mató
ente 40 y 50 millones de persones, ente que les más recién suxuren que podría
morrer hasta 100 millones de persones, o un 5% de la población mundial en 1918.

La mayoría d'investigadores creen qu'el VIH aniciar nel África subsahariana
mientres el sieglu XX; y anguaño ye una pandemia, con un númberu envaloráu de
38,6 millones d'enfermos en tol mundu. El Programa Conxuntu de les Naciones
Xuníes sobre'l VIH/SIDA (UNAIDS) y la Organización Mundial de la Salú (OMS)
envaloren que'l sida mató a más de 25 millones de persones desque foi reconocida
per primer vegada'l 5 de xunu de 1981, siendo una de les epidemies más
destructives de la hestoria. En 2007 hubo 2,7 millones d'infeiciones con VIH y
dos muertes rellacionaes con esti virus.

Dellos patóxenos víricos bien letales son miembros de la familia de los
Filoviridae. Los Filovirus son virus similares a filamentos que causen la fiebre
hemorráxico vírica, ya inclúin el Ébola y los virus de Marburg. El virus de
Marburg atraxo l'atención de la prensa n'abril de 2005 por un biltu en Angola.
El biltu, qu'empezó en 2004 y estendióse en 2005, foi la peor epidemia del mundu
de cualquier tipu de fiebre hemorráxico vírica.

En 2009, surdió en Méxicu, una supuesta pandemia de Influenzavirus A (H1N1);
conocíu como Virus H1N1/09 Pandémicu. L'orixe de la infeición ye una variante de
la cepa H1N1, con material xenético proveniente d'una cepa aviaria, dos cepes
porcines y una humana que sufrió una mutación y dio un saltu ente especies (o
heterocontagio) de los gochos a los humanos, y arimándose de persona a persona.
La pandemia foi clasificada, según la OMS, de Nivel 6. Aprosimao, morrieron
14.286 en tol mundu por causa de esta enfermedá.

Los virus son una causa establecida de cáncer nos humanos y otres especies. Los
cánceres virales son demasiáu raros y namái asoceden d'unes cuantes persones (o
animales). Los virus que producen cáncer pueden provenir de munches families,
tantu de virus ADN como de virus ARN, y non namái del oncovirus (un términu
obsoleto pa referise a los retrovirus). El desenvolvimientu del cáncer puede
debese a gran cantidá de factores como la debilidá inmunitaria del güéspede y
mutaciones nésti. Los virus más importantes acomuñaos con cánceres humanos son
el papilomavirus humanu, el virus de la hepatitis B, el virus de Epstein-Barr, y
el virus T-linfotrópico humanu. El más recién descubrimientu d'un virus que
causa cáncer ye'l poliomavirus (Merkel cell polyomavirus) que ye la causa d'un
raru cáncer de piel denomináu carcinoma de célules de Merkel.

Los virus de la hepatitis pueden causar una infeición crónica que provoca cáncer
de fégadu. La infeición con virus T-linfotrópico humanu puede causar paraparesia
espástica tropical y leucemia de linfocitos T del adultu. Los papilomavirus
humanos son una causa establecida de cáncer de cérvix, piel, anu y pene. Dientro
de los Herpesviridae, el human herpesvirus 8 causa sarcoma de Kaposi y linfoma
de los cuévanos corporales, y el virus de Epstein-Barr causa linfoma de Burkitt,
enfermedá de Hodgkin, trestornu linfoproliferativo de los linfocitos B y
carcinoma nasofaríngeo. El Merkel cell poliomavirus ta estrechamente rellacionáu
col SV40 y colos poliomavirus del mure que fueron usaos como modelos d'animales
pa los virus del cáncer dende fai 50 años.

La primer llinia de defensa del organismu contra los virus ye'l sistema
inmunitario innatu. Ésti inclúi les célules y otros mecanismos que defenden al
organismu de la infeición d'una forma non específica. Esto significa que les
célules del sistema innatu reconocen y respuenden a los axentes patóxenos d'una
manera xenérica, pero, a diferencia del sistema inmune adaptativu, nun confieren
protección de llarga duración o inmunidá.

El ARN interferente ye una importante defensa innata contra los virus. Munchos
virus tienen una estratexa de replicación qu'implica ARN bicatenario (dsRNA).
Cuando tales virus infesten a una célula y lliberen la so molécula o molécules
de ARN, darréu una proteína complexo denominada dicer xunir al ARN y cortar en
cachos más pequeños. Una vía bioquímica denominada complexu RISC actívase y
degrada el ARNm viral. Los rotavirus eviten esti mecanismu nun esnudándose
dafechu dientro de la célula. El dsRNA genómico sigue protexíu nel interior del
núcleu del virión y llibérense los nuevos ARNm producíos al traviés de los poros
de la cápside.

Cuando'l sistema inmunitario adaptativu d'un vertebráu atopa un virus, produz
anticuerpos específicos que se xunen al virus y facer non infeiciosu, lo que se
denomina inmunidá humoral. Dos tipos d'anticuerpos son importantes. El primeru
denominar IgM y ye altamente eficaz pa neutralizar los virus, pero namái ye
producíu poles célules del sistema inmune mientres unes poques selmanes. El
segundu, denomináu IgG, produzse indefinidamente. La presencia d'IgM nel sangre
del güéspede utilizar pa determinar una infeición aguda, ente que el IgG indica
una infeición nel pasáu. Los dos tipos d'anticuerpos analícense cuando se lleven
a cabu les pruebes d'inmunidá.

Una segunda llinia de defensa de los vertebraos frente a los virus denominar
inmunidá celular y consiste nes célules inmunitarias conocíes como linfocitos T.
Les célules del organismu costantemente amuesen curtios fragmentos de les sos
proteínes na superficie celular. Si un linfocito T reconoz nuna célula un
fragmentu sospechosu de ser viral, destrúi dicha célula y de siguío produzse una
proliferación de los linfocitos T específicos pa esi virus. Los macrófagos son
les célules especialistes na presentación antigénica. La producción de
interferón ye un importante mecanismu qu'intervien tamién na defensa.

Non toles infeiciones por virus producen d'esta manera una respuesta inmune
protectora. El VIH safa al sistema inmunolóxicu pol cambéu constante de la
secuencia d'aminoácidos de les proteínes na superficie del virión. Estos
persistentes virus refuguen el control per aciu el secuestru y bloquéu de la
presentación antigénica, resistencia a les citoquines, fuximientu a les
actividaes de los lifocitos T, inactivación de la apoptosis, y el cambéu
antigénico. Otros virus, denominaos "virus neurotróficos", arrobinar nel sistema
neural, onde'l sistema inmunolóxicu pue ser incapaz de llegar a ellos.

Cuidao que los virus utilicen la maquinaria d'una célula güéspede pa reproducise
y moren nel interior, son difíciles d'esaniciar ensin matar la célula güéspede.
Los enfoques médicos más eficientes pa enfrentase a les enfermedaes víriques
conocíos hasta agora son les vacunes, qu'ufierten resistencia a la infeición, y
los antivirales.

La vacunación ye una forma barato y eficaz pa la prevención de les infeiciones
causaes polos virus. Les vacunes utilizáronse pa prevenir les enfermedaes
virales dende muncho primero al descubrimientu de los virus. El so usu dio
llugar a un dramáticu amenorgamientu de la morbilidad (enfermedá) y mortalidá
(muerte) acomuñada a infeiciones virales como poliomielitis, sarampión, paperes
y rubéola. La viruela foi erradicada. Na actualidá disponer de vacunes pa
prevenir más de trece infeiciones virales nos seres humanos, y delles más
s'utilicen pa prevenir infeiciones virales n'animales. El procesu de vacunación
basar na idea de que puede llograse inmunidá específica contra una enfermedá, en
particular si provócase ésta en condiciones controlaes de manera que l'individuu
nun carez los síntomes acomuñaos con dicha enfermedá y el sistema inmune
reacciona produciendo un arsenal d'anticuerpos y célules inmunes con capacidá pa
destruyir o neutralizar cualesquier otra invasión per parte del mesmu axente
infeiciosu, como los linfocitos T; que son los responsables de coordinar la
respuesta inmune celular.

Les vacunes pueden consistir en virus vivos atenuaos o en virus muertos, o en
namái les proteínes virales (antígenos). Les vacunes vives contienen formes
debilitaes del virus que causa la enfermedá. Les vacunes vives pueden ser
peligroses cuando s'alministren a les persones inmunodeficientes, cuidao que
nestes persones inclusive'l virus debilitáu puede causar la enfermedá orixinal.
Sicasí, la vacuna contra'l virus de la fiebre mariello, llograda d'una cepa
atenuada denominada 17D, ye posiblemente una de les vacunes más segures y
eficaces fabricaes.

La biotecnoloxía y les técniques d'inxeniería xenética utilizar pa producir
vacunes de subunidades. Estes vacunes usen namái la cápside de proteínes del
virus. La vacuna de la hepatitis B ye un exemplu d'esti tipu de vacuna.Les
vacunes de subunidades son segures pa pacientes inmunodeficientes, yá que nun
pueden causar la enfermedá.

El primer fármacu que se presentó como axente antiviral verdaderamente selectivu
y con ésitu foi'l aciclovir; que foi utilizáu como tratamientu profilácticu del
herpes xenital y cutaneu, y tamién nel tratamientu de les mancadures causaes pol
Herpes zoster. Mientres los últimos venti años, el desenvolvimientu de fármacos
antivirales siguió aumentáu rápido, impulsáu pola epidemia del sida. Les
melecines antivirales son de cutiu «análogos de nucleósidos» (falsos
nucleósidos, los bloques de construcción de los acedos nucleicos) que los virus
incorporen a los sos xenomes mientres la replicación. El ciclu de vida del virus
entós detiense por cuenta de que les nueves cadenes d'ADN sintetizaes son
defectuoses. Esto debe a que los análogos escarecen de los grupos hidroxilos
qu'al pie de los átomos de fósforu formen los enllaces de la fuerte «columna
vertebral» de la molécula d'ADN. A esto denominar interrupción de la cadena
d'ADN. Exemplos d'análogos de nucleósidos son el aciclovir pa tratar el virus
del herpes y lamivudina pa les infeiciones de VIH y hepatitis B. Aciclovir ye
unu de los fármacos antivirales más antiguos y frecuentemente prescritos.

La hepatitis C ye causada por un virus ARN. Nel 80% de les persones infestaes,
la enfermedá ye crónica y ensin tratamientu siguen siendo infeicioses pal restu
de les sos vides. Sicasí, agora esiste un tratamientu efectivu col fármacu
ribavirina, un análogu de nucleósido, en combinación con interferón. Anguaño
tase desenvolviendo una estratexa similar con lamivudina pal tratamientu d'el
portadores crónicos d'hepatitis B. Otros fármacos antivirales n'usu tienen como
oxetivu distintos etapes del ciclu replicativo viral. El VIH depende d'una
enzima proteolítica denominada proteasa VIH-1 pa ser dafechu infeiciosu. Esiste
una clase de melecines denominaes inhibidores de la proteasa que fueron diseñaos
pa inactivar esta enzima.

El sida, provocáu pol VIH, tien un tratamientu antiviral de zidovudina
(azidotimidina o AZT). La zidovudina ye un potente inhibidor de la transcriptasa
inversa (RT), enzima esencial nel procesu de replicación del VIH. Sicasí, los
sos efectos nun son duraderos y en dellos casos, éstos son inútiles, cuidao que
el VIH ye un retrovirus y el so xenoma de ARN tien de ser transcrito pola RT pa
convertilo nuna molécula d'ADN que constitúi'l provirus. La zidovudina nun tien
nengún efectu sobre'l provirus, yá que namái inhibe la so formación más non la
espresión d'ésta nes célules güéspedes. Per otra parte, l'usu duraderu de
zidovudina podría provocar una mutación del VIH, faciendo resistente al virus a
esti tratamientu.

Los virus infesten tou tipu de vida celular y, anque los virus esisten en tol
mundu, cada especie celular tien un grupu de virus específicu, que de cutiu
namái infesten esta especie. Los virus son importantes patóxenos del ganáu.
Enfermedaes como la fiebre aftosa y la llingua azul son causaes por virus. Los
animales de compañía (como perros, gatos y caballos), si nun se-yos vacuna, son
susceptibles a infeiciones víriques graves. El parvovirus canín ye causáu por un
pequeñu virus ADN y les infeiciones de cutiu son fatales nos cachorros. Como
tolos invertebraos, l'abeya del miel ye susceptible a munches infeiciones
víriques. Afortunadamente, la mayoría de virus coesisten de manera inofensiva
col so güéspede y nun causen signos o síntomes d'enfermedá.

Hai munchos tipos de virus de les plantes, pero de cutiu namái causen una perda
de producción, y nun ye económicamente vidable intentar controlalos. Los virus
de les plantes de cutiu son tresmitíos d'una planta a otra por organismos
conocíos como vectores. De normal son insectos, pero tamién se demostró que
dalgunos hongos, nemátodos y organismos unicelulares son vectores. Cuando se
considera económicu'l control d'infeiciones por fitovirus (nos frutos perennes,
por casu), los esfuerzos concentrar en matar a los vectores y esaniciar
güéspedes alternativos como meruxes. Los fitovirus son inofensivos pa los
humanos y demás animales, pos namái pueden reproducise en célules vexetales
vives.

Les plantes tienen mecanismos de defensa ellaboraos y eficientes contra los
virus. Unu de los más eficientes ye la presencia de los llamaos xenes de
resistencia (R). Cada xen R confier resistencia a un virus determináu
desencadenando zones alcontraes de muerte celular alredor de la célula
infestada, que pueden vese a güeyu en forma de llurdios grandes. Esto detien la
espansión de la infeición. La interferencia del ARN tamién ye una defensa
efectiva nes plantes. Cuando tán infestaes, les plantes de cutiu producen
desinfestantes naturales que maten los virus, como'l acedu salicílicu, el óxidu
nítricu y molécules reactives d'osíxenu.

Los bacteriófagos son un grupu desaxeradamente común y diversu de virus. Por
exemplu, los bacteriófagos son la forma más común d'entidá biolóxica nos medios
acuáticos; nos océanos hai hasta diez veces más d'estos virus que de bacteries,
algamando niveles de 250 millones de bacteriófagos por milímetru cúbicu d'agua
marino. Estos virus infesten bacteries específiques xuniéndose a molécules
receptores de superficie y entrando na célula. Nun periodu curtiu de tiempu (en
dellos casos nunos minutos), les polimerasas bacterianes empiecen a traducir ARN
víricu en proteína. Estes proteínes convertir en nuevos viriones dientro de la
célula, proteínes collaboradores qu'ayuden a paecese nuevos viriones, o
proteínes implicaes na lisis celular. Les enzimes víricos collaboren na
destrucción de la membrana celular y, nel casu del fago T4, un pocu más de
veinte minutos dempués de la inyección yá pueden lliberar más de 300 fagos.

El mecanismu principal pol que les bacteries defender de los bacteriófagos ye
produciendo enzimes que destrúin l'ADN ayenu. Estes enzimes, llamaes
endonucleases de restricción, estacen l'ADN víricu que los bacteriófagos
introducen nes célules bacterianes. Les bacteries tamién tienen un sistema
qu'utiliza secuencies CRISPR pa retener fragmentos del xenoma de virus que
s'atoparon nel pasáu, lo que-yos dexa torgar la replicación del virus per aciu
una forma d'interferencia del ARN. Esti sistema xenéticu apurre a les bacteries
una inmunidá adquirida a les infeiciones.

Dellos virus retrúquense dientro d'arquiar, tratar de virus ADN que paecen nun
tener relación con nenguna otra forma de virus y que tienen una variedá de
formes inusuales, como botelles, barres con un gabitu o inclusive llárimes.
Estos virus fueron estudiaos en mayor detalle nos termófilossobremanera los
ordes Sulfolobales y Thermoproteales. La defensa contra estos virus pueden
incluyir la interferencia del ARN de secuencies de secuencies repitíes d'ADN del
xenoma arqueobacterial que tán rellacionaes colos xenes de los virus.

Los virus son importantes pal estudiu de la bioloxía molecular y celular, pos
son sistemes senciellos que pueden utilizase pa manipoliar ya investigar el
funcionamientu de les célules. L'estudiu y l'usu de los virus ufiertó
información pervalible sobre aspeutos de la bioloxía celular. Por exemplu, los
virus resultaron útiles nel estudiu de la xenética y contribuyeron a entender
los mecanismos básicos de la xenética molecular, como la replicación del ADN, la
trescripción, la maduración del ARN, la traducción, el tresporte de proteínes y
la inmunoloxía.

Los xenetistes de cutiu utilicen virus como vectores pa introducir xenes en
célules que tán estudiando. Esto ye útil pa faer que la célula produza una
sustanza ayeno, o pa estudiar l'efectu de la introducción d'un nuevu xen nel
xenoma. A esti procesu denominar transducción. De manera similar, la viroterapia
utiliza virus como vectores pa tratar diverses enfermedaes, pos pueden dirixise
específicamente a célules y al ADN. Tien un usu prometedor nel tratamientu del
cáncer y na terapia xénica. Científicos del este d'Europa utilizaron la terapia
fágica como alternativa a los antibióticos dende va un tiempu, y l'interés por
esti enfoque ta creciendo debíu al altu nivel de resistencia a los antibióticos
reparáu anguaño en delles bacteries patóxenes.

Los enclinos actuales en nanotecnoloxía prometen faer un usu muncho más versátil
de los virus. Dende'l puntu de vista d'un científicu de materiales, los virus
pueden ser consideraos nanopartículas orgániques. La so superficie porta
ferramientes específiques diseñaes pa cruciar les barreres de la célula
güéspede. El tamañu y la forma de los virus, según el númberu y la naturaleza de
los grupos funcionales de la so superficie, tán definíos con precisión. Poro,
los virus son utilizaos davezu en ciencia de materiales como carcases de cambeos
de superficie xuníes de forma covalente. Una cualidá particular de los virus ye
que pueden ser diseñaos por evolución empobinada. Les técniques potentes
desenvueltes poles ciencies de la vida tán siendo la base d'enfoques
d'inxeniería escontra los nanomateriales, abriendo una gran variedá d'usos
muncho más allá de la bioloxía y la medicina.

Por cuenta del so tamañu, forma y estructures químiques bien definíes, los virus
fueron utilizaos como moldes pa entamar materiales a nanoescala. Exemplos recién
inclúin el trabayu fechu nel Naval Research Laboratory de Washington D. C.,
utilizando partícules del Cowpea mosaic virus (CPMV) p'amplificar señales en
sensores basaos en chips d'ADN. Nesti usu, les partícules víriques dixebren les
tinciones fluorescentes utilizaes col fin d'evitar la formación de dímeros non
fluorescentes qu'actúen como estintores. Otru exemplu ye l'usu del CPMV como
nanoplaca de pruebes pa molécules electróniques.

La capacidá de los virus de causar epidemies devastadoras nes sociedaes humanes
llevantó la esmolición de que puedan convertise en armes biolóxiques. La
esmolición aumentó dempués de que se consiguiera recrear el infame virus del
gripe español nun llaboratoriu. El virus de la viruela afaró numberoses
sociedaes a lo llargo d'historiar enantes de ser erradicado. Anguaño namái
esiste en dellos llaboratorios seguros en diversos llugares del mundu, pero les
medranes de que pueda ser utilizáu como arma nun tán totalmente infundaos; la
vacuna de la viruela nun ye segura —mientres los años anteriores al
esraizamientu de la viruela, cayó más xente gravemente enfermo como resultáu de
la vacunación que pola mesma viruela— y la vacunación pa la viruela yá nun se
practica. Por esti motivu, gran parte de la población humana actual casi nun
tien resistencia a la viruela.



https://ast.wikipedia.org/wiki/Microsoft

Microsoft (acrónimu de Microcomputer Software) ye una empresa d'Estaos Xuníos,
fundada y dirixida por William H. Gates III (Bill Gates) y Paul Allen, siendo'l
primeru'l so principal propietariu.

Al entamu de 1998, Microsoft algamó un alcuerdu temporal col Departamentu de
Xusticia estaunidense que-yos permitía a los fabricantes de PC ufiertar una
versión de Windows 95 ensin Internet Explorer. De toles maneres, en mayu de 1998
el Departamentu de Xusticia y vente estaos más presentaron demandes a la
escontra de Microsoft por supuestes práutiques monopolístiques y por abusar de
posición dominante nel mercáu pa fundir la competencia. Estes demandes obligaron
a Microsoft a vender Windows ensin Internet Explorer o a incluir Netscape
Navigator, el navegador web de Netscape Communications Corporation, la
competencia. Les demandes tamién obligaron a camudar dalgunos contratos y la
política precios.

En xunu de 1998 Microsoft sacó Windows 98, qu'inclúi funciones integraes
p'accesu a Internet. Al mes siguiente Bill Gates nomó presidente de la compañía
a Steve Ballmer, hasta entós vicepresidente executivu, y ésti fízose cargu de la
supervisión de les actividaes empresariales diaries de Microsoft.

En 1999 Microsoft pagó 5000 millones de dólares a la compañía de
telecomunicaciones AT&T Corp pa emplegar el so sistema operativu Windows CE en
dellos dispositivos diseñaos pa ufiertar a los consumidores servicios integraos
de televisión per cable, teléfonu y accesu rápido a Internet. Amás, esi mesmo
añu, la compañía sacó Windows 2000, la versión más actualizada del sistema
operativu Windows NT. En xineru de 2000 Bill Gates pasó-y el so cargu de
presidente executivu (CEO) a Steve Ballmer, un camudamientu que-y permitió a
aquel centrase nel desendolcu de nuevos productos y teunoloxíes.

En 2003 ente griesques llegales, nuevos mercaos y entamos, Microsoft ye una de
les empreses más conocíes y calteniéndose con un puestu rescampláu na bolsa.



https://ast.wikipedia.org/wiki/M%C3%B3naco

Mónaco (tamién Mónacu; en monegascu, Munegu; n'occitanu, Mónegue; en francés y
italianu, Monaco), ye una ciudá-estáu del sur d'Europa, arrodiada per Francia y
na oriella del mar Mediterraneu.

Con malapenes 2 km², Mónaco ye'l segundu país independiente mas pequeñu del
mundu, dempués del Vaticanu.

Allúgase na costa del mar Mediterraneu, a 18 km de Niza, a 12 km de la frontera
italiana y ta arrodiáu dafechu por Francia. El so territoriu ta urbanizáu
casique enteramente.

Amestando-y les ciudaes franceses llenderes (Cap-d'Ail, Beausoleil,
Roquebrune-Cap-Martin, La Turbie) o prósimes (Menton), Mónaco forma una
aglomeración d'alredor de 100.000 habitantes.

Mónaco tien la particularidá de que les persones de nacionalidá monegasca (7.200
en 2004) son minoritaries nel so propiu país. La mayoría de la población ye de
nacionalidá francesa (47 %), mientres que monegascos y italianos representen
alredor del 16% caún. Los otros 21% repártense ente 125 nacionalidaes
diferentes.

La única llingua oficial del estáu ye'l francés, anque'l monegascu enséñase na
escuela y ye materia optativa nel bachilleratu. L'inglés y l'italianu son otres
llingües abondo falaes en Mónaco.

El catolicismu ye la relixón oficial, pero la constitución garantiza la llibertá
de cultu.

El territoriu de Mónaco, ocupáu dende la prehistoria fue una colonia de la
república de Xénova, que construyó una fortaleza en 1215.

En 1297 François Grimaldi, amarutáu de flaire franciscanu, apoderose de la
fortaleza y instaló la dinastía de los Grimaldi, que gobierna Mónaco dende
entonces. La única escepción fue la dómina 1793-1814 na que Mónaco s'integró en
Francia, col nome de Fuerte d'Hércules (Fort d'Hercule).

El Congresu de Viena convirtió a Mónaco nun protectoráu del Reinu de Cerdeña,
hasta 1861 enque un tratáu franco-monegascu garantizó la so soberanía. Con
ocasión d'esti tratáu, Francia anexonó les ciudaes de Menton y Roquebrune
(anguaño Roquebrune-Cap-Martin), que proclamaran la secesión de Mónaco en 1848.

La Constitución de 1911, que llimitó los poderes del Príncipe de Mónaco,
convirtió a la ciudá nuna monarquía constitucional.

En 1918, Mónaco robla un tratáu con Francia per aciu del qu'esti últimu país
concede-y una proteición llimitada a cambiu d'alliniase colos sos intereses
políticos, militares y económicos.

En 1962 apruébase una constitución que proclama l'abolición de la pena de
muerte, reconoz el derechu de votu a les muyeres y crea un Tribunal Supremu que
garantiza les llibertaes fundamentales.

En 2002 un tratáu nuevu ente Francia y Mónaco estipula que'l principáu siguirá
siendo un estáu independiente anque se dea'l casu que nun haya descendientes de
la dinastía.



https://ast.wikipedia.org/wiki/Llingua_asturiana

L'asturianu ye una llingua romance propia d'Asturies, perteneciente al subgrupu
asturllionés.

Esisten trés variedaes predominantes dientro d'Asturies (l'asturianu central,
oriental y occidental que ye la variante mayoritaria en Llión y Zamora, u se
conoz como llionés), qu'al empar poseyen más subvariantes, magar que por razones
hestóriques y demográfiques l'estándar llingüísticu féxose basáu nel dialeutu
central d'Asturies. En Cantabria conozse tradicionalmente al idioma col nome de
montañés. Esiste una gramática del asturianu, un Diccionariu de la Llingua
Asturiana y unes Normes ortográfiques del asturianu.

La llingua asturiana ye'l resultáu del desendolcu del llatín llantáu pol Imperiu
Romanu nel territoriu de los ástures y cántabros ya dende'l sieglu I. De la
llingua astur, o llingües que falaben estos puelos pre-romanos poco se sabe,
pero de xuru que foi'l deprendizax del llatín con vezos llingüísticos y
articulatorios estremaos a los romanos, y por supuestu, a los d’otros pueblos
peninsulares, lo que-y dió'l so fustax propiu, al traviés d'un procesu de
formación calmu y progresivu.

De temprana documentación, sobre too nos fueros (Avilés 1155, Uviéu 1295,
Campumanes 1247) cartafueyos notariales de los sieglos XII-XIII, o'l Llibru
d'Alexandre (erroniamente atribuyíu a les lletres castellanes) l'asturianu ye
una de les fales meyor conseñaes na Península Ibérica. La normalización
llingüística ye, por embargu, un fechu muncho más recién. Mesmo qu'otres
llingües minoriegues de la Península, darréu'l s. XIV, l'asturianu entamó a
encoyer tres convertise’l castellanu na llingua de les clases altes y
l’'alministración.

Asina, nun ye fasta'l sieglu XVII que nun apaez el primer autor modernu con nome
ya obra conocíos Antón de Marirreguera. A elli sígui-y Francisco Bernaldo de
Quirós, del que numai llegó fasta güei'l poema "El Caballu".

Llueu del sieglu XIX dase un resurdimientu del asturianu que concuaya cola
actitú amosada por Gaspar Melchor de Xovellanos (1744-1811) que reconocía la
vitalidá del “dialeutu d'Asturies” ya entamaba, ente otros proyeutos, un
diccionariu. En 1839 el que foi gran amigu d'él Xosé Caveda y Nava (1796-1882),
iguaba la so Colección de Poesías en Dialecto Asturiano que diba ser el primer
llibru imprentáu nesta llingua.

Nel sieglu XIX rexístrense los primeros intentos d'escribir n'asturianu
codificáu: en 1869 Xuan Junquera Huergo finaba una Gramatica Asturiana xera
fundamental que nun llegó a editase. En 1891 Apolinar Rato y Hevia espublizaba'l
Vocabulario de palabras y frases bables que se hablaron antiguamente y de las
que hoy se hablan en el Principado de Asturias.

Sin embargo, metanes el s. XX l'asturianu entá se consideraba, en xeneral, un
dialeutu, o un conxuntu de fales, conciencia a la que respondía la espublización
d'abondos trabayos estremaos que, dende 1947, venía realizando l'Institutu
d'Estudios Asturianos (IDEA), a traviés del so boletín.

La reconocencia de la esistencia del idioma asturianu cuayó en 1974 cola fechura
d'un garrapiellu d'intelectuales nomáu Conceyu Bable, ya encumó en 1981 cola
confecha de l'Academia de la Llingua Asturiana (ALLA). Los sos Estatutos
vindiquen la codificación, y la tresmisión de la llingüa como ún de los sos
oxetivos cimeros. Dende 1982, l'Academia edita un boletín oficial, Lletres
Asturianes (Ll.A.)

En cuantes a la codificación, la Gramática Bable de Cano Rodríguez (1976)
supunxo un importante intentu: afitó la ortografía so la cenciellez ya menor
distancia col castellanu. Nes siguientes décades ye perimportante'l llabor de
l'ALLA, qu'espublizó, nel mesmu añu de la so fundación, les primeres Normes
ortográfiques y entamos normativos (1981). Siguieren la Conxugación de verbos
(1989) la Gramática de llingüa asturiana (1998) y a lo cabero, el Diccionariu de
llingua asturiana (2000)

Va pocu, el Tribunal Constitucional alcordó pol Autu 27/2010, de 25 febreru
reconocer el derechu de los ciudadanos a esbillar la llingüa del procedimientu
nes sos comunicaciones col Principáu d'Asturies, imponiendo-y a ésti la so
obligación de tramitar los escritos, ya'l so valir a tolos efeutos.

Indoeuropea, itálica, romance, iberorrománica. Forma parte del subgrupu nomáu
ástur. Tien como dialectos internos tamién al nomáu montañés y estremeñu.

Según l'estudiu "Los Asturianos y la Lengua Asturiana. Estudio Sociolingüístico
para el Principado de Asturias", (Uviéu, 1994), del profesor de la Universidá
del País Vascu Francisco Llera Ramos, n'Asturies habría 100.000 falantes nativos
n'Asturies, a los qu'hai d'amestar 450.000 más que la usen como segunda llingua,
siendo a la falar y calletrar. Nesi estudiu cuntábense alrodiu de 50.000
falantes d'asturianu central, 30.000 d'asturianu occidental y 20.000 d'asturianu
oriental.

Nel Principáu d'Asturies el so dominiu espárdese pel territoriu a l'esti del riu
Navia.

Na provincia de Lleón estiéndese pela fastera norte y Oeste hasta'l ríu Cúa, na
de Zamora pela parte Oeste.

Na comarca portuguesa de Miranda l Douro ye llingua oficial y propia d'una
población estimada nunos 15.000 habitantes.

N'Asturies, la llingua asturiana o asturianu, o bable, tienen d'interpretase
como términos referíos a la mesma fala pero con "distintos matices". Llingua
Asturiana o Asturianu, ye la llingua falada n'Asturies. Sicasí, bable nun se
refier a tola estensión de la llingua, sinon a una variante llocal. El términu
usóse per primer vegada nel conceyu de Carreño. En 1794 el carreñegu Carlos
González de Posada escribía nes sos Memories Hestóriques del Principáu
d'Asturies, la primer constatación d'esti términu (bable) al referise al «idioma
asturianu qu'ellí (Carreño) dicen Vable». Darréu, "bable" emplegóse con mayor o
menor frecuencia, pero enxamás goció de muncha fama nel raigón popular, darréu
que los asturianos denominaron mayoritariamente la so tradicional manera de
falar como «asturiano» o «asturianu». Asina consta, por exemplu, nel tomu I del
Atles Llingüísticu de la Península Ibérica, asoleyáu en 1962, au se recueyen los
datos arrexuntaos n'encuestes orales efectuaes enantes de la Guerra de 1936, y
onde a la entruga de cuál yera'l nome que recibía la so llingua, la mayoría de
los encuestaos respondíen «asturiano» o «asturianu».

Lo mesmo ha de caltenese en tiempos más recientes según se desprende de la
encuesta de Llera Ramos efectuada en 1991. La persistencia del términu bable nos
ambientes más familiarizaos cola tradición escrita puede ser la responsable de
que, n'ocasiones, nos niveles populares «bable faiga sinónimu de «fala zarrada»

La insistencia na diversidá llingüística (ye dicir, l'intentu en desaniciar la
referencia al idioma propiu pa falar sólo de «bables»), fizo de "Bable" un
heteroglotónimu, qu'alquier un significáu despeutivu al ser usáu polos
prexuicios políticos y estayes sociales contraries a la normalización del
idioma.

La trescripción faise acordies coles normes del Alfabetu Fonéticu Internacional.

La llingua asturiana ye'l resultáu del desendolcu del llatín faláu nel
territoriu de los antiguos ástures y cántabros. Poro, la inmensa mayoría de les
pallabres de la llingua asturiana, como de les otres llingües romániques, vienen
del llatín: ablana, augua, falar, güeyu, home, llibru, muyer, pesllar, pexe,
práu, suañar....

Bedul, boroña, brincar, bruxa, cándanu, cantu, carrascu, comba, cuetu, güelga,
llamuerga, llastra, llócara, matu, peñera, riega, tapín, zucar...

D'otra miente abondos celtismos fueren integraos pola mesma llingua llatina y
pasaren dempués al asturianu bragues, camín, caballu, camisa, carru, cerveza,
sayu...)

Los pueblos xermánicos qu'asitiaren na península Ibérica, especialmente godos y
suevos, dexaren nel asturianu pallabres como blancu, esquila, estaca, mofu,
serón, espetar, gadañu o tosquilar.

Los arabismos pudieren llegar al asturianu direutamente, per aciu de los
contautos ente los falantes del dominiu asturianu colos árabes o con xente
arabizao del sur de la Península. N’otros casos pudieren llegar al traviés del
castellanu. Los que vienen darréu son dalgunos de los arabismos del asturianu:
acebache, alfaya, altafarra, bañal (posible llatín < *balne-alem), ferre,
galbana, mandil, safase, xabalín, azafate, zuna, zucre

L’asturianu tamién recibió bona parte del so léxicu de llingües allegaes, como’l
castellanu, el francés, l’occitanu o’l gallegu. A traviés del castellanu, tamién
llegaren pallabres d’idiomes más llonxanos.

N’orde d’importancia, el castellanismu asítiase nel primer llugar na llista
d’emprestos al asturianu. Sicasí en dellos casos, pola mor del gran allegamientu
ente‘l castellanu y l’asturianu ye bien lluendio saber si una pallabra ye un
emprestu del castellanu, un resultáu común a les dos llingües dende’l llatín, o
un emprestu del mesmu asturianu pal castellanu. Dalgunos castellanismos
n’asturianu son echar, antoxu, guerrilla, xamón, siesta, rexa, hoxaldre,
vainilla, xaréu, la conxunción y nel asturianu central (asturianu medieval ye)
ocho (asturianu medieval vuechu, senabrés y mirandés vuoitu) privilexu
(asturianu medieval privilleyu) .

El castellanu valió tamién d’intermediariu pa la llegada de pallabres d’otros
idiomes, especialmente d’América. Por exemplu, pasando pel castellanu, llegaren
pallabres del náhuatl (cacagüesa, chicolate, tomate), del quechua ( cóndor,
llama), del caribe (caimán, caníbal, piragua) o del arawak (iguana, furacán).

Tamién pasaren pel castellanu delles pallabres veníes del inglés (esprái,
fútbol, güisqui, ḥoquei, water-polo ), o d’otres llingües: bumerán ( de les
llingües aboríxenes australianes, pasando pel inglés), cachalote (del
portugués), caolín (del chinu), kamikaze (del xaponés), vampiru (del serbiu) o
vodka (del rusu).

Dacuando, los emprestos del gallegu son lluendios d’identificar, pol
allegamientu d’esta llingua coles variedaes más occidentales del dominiu
llingüísticu astur. Suelen considerase pallabres d’orixe gallegu dalgunes como
cachelos, chombada, falcatrúa o quimada.

Los galicismos (pallabres tomaes del francés) y occitanismos apaecen bien ceo,
lo que paez ñiciar que los contautos con xente d’alluendi los Pirineos fueren
frecuentes, non namás al traviés del camín de Santiago, sinón, tamién per vía
marítima. Munches d’estes pallabres pertenecen n’efectu al léxicu marín, anque
na mayoría de los galicismos llegaren al asturianu per vía direuta, n’otros
casos pasaren enantes pel castellanu.

Ente los galicismos podemos amentar sable, malvís, arranchar, chalana, coñá,
espáis, foina, galipote, llixeru, malvís, mesón, pote, somier, tolete, vagamar,
xaqueta, xamán, xalé, xarré, xofer, xira, monxur, arxán, bixú, madama.

Dende los primeros testos, l'asturianu emplega l'alfabetu llatín. En 1981,
l'Academia de la Llingua Asturiana editó unes normes ortográfiques que, con
escases esceiciones, son usaes pola práutica totalidá de los escritores
n'asturianu.

(La trescripción faise d'alcuerdu coles normes del Alfabetu Fonéticu
Internacional).

Como los grafemes ḥ y ḷḷ nun apaecen nos más de los tipos de lletra emplegaos
davezu tanto nes computadores como nes publicaciones gráfiques, suelen camudase
por h. y l.l .

Pa reproducir sones de llingües daes, principalmente del español y del inglés,
delles vegaes empléguense les lletres j (jota), k (ka) y w (uve doble), anque
nun formen parte propiamente del alfabetu asturianu. Ex: Jalisco, Kuwait.

Amás, l'asturianu de Miranda l Douro cuenta con una normativa propia venceyada a
la portuguesa.

La Llei d'Usu y Promoción del Asturianu diz que los neños con edaes ente los 6 y
los 16 años han tener la posibilidá d'estudiar l'asturianu nel collexu como
asignatura voluntaria, anque nun se considera en tolos centros. Ye optativu col
francés y l'alemán como segunda llingua d'enseñu nel bachilleratu.

L'Academia de la Llingua Asturiana fundóse en 1980, col rixu de recobrar
l'antigua institución que yá proyeutare Xovellanos nel sieglu XVIII.

Anque'l primer testu n'asturianu data del sieglu X Nodicia de Kesos y el primer
testu llegal ye'l Fueru d'Avilés, del sieglu XII, nun ye sinón dellos sieglos
depués cuando se tien anuncia del primer facer na lliteratura escrito. El primer
autor d'un testu lliterariu n'asturianu ye del sieglu XVII.



https://ast.wikipedia.org/wiki/Direutor_de_cine

El direutor de cine o cinematográficu ye'l profesional que dirixe la filmación
d'una película, dando instrucciones a los actores, decidiendo la puesta de
cámara, supervisando'l decoráu y el vestuariu, y toles demás fonciones
afayadizes pa llevar a bon términu'l rodaxe.

Enantes intervino en numberosos llabores, principalmente la realización del
guión téunico, (encuadre, planu, movimientos de cámara, oxetivu y angulación),
como la seleición de los actores o casting y demás profesionales, los escenarios
ñaturales nos que se rodará la película, los decoraos, o la redaición final del
guión.

La importancia que se-y tien dada al direutor na hestoria de cine ye variada.
Por exemplu, na dómina d'oru de Hollywood, la persona más importante na creación
d'una película yera'l productor, y el personaxe más relevante yera l'actor o
l'actriz, siendo consideráu na mayoría de los casos el direutor meramente como
téunicu que dirixía ca día la filmación. Foi primeru n'Europa y más sero nos
Estaos Xuníos onde'l direutor foi alquiriendo mayor relevancia fasta aportar a
consideralu en cierta manera como l'autor d'una película.



https://ast.wikipedia.org/wiki/Colombia

Colombia, oficialmente República de Colombia, ye un país asitiáu na fastera
noroccidental d'América del Sur, lo que la fai poseedora de costes nos océanos
Atlánticu (mar Caribe), Pacíficu y el ríu Amazones.

Llenda con Venezuela al este, Brasil al sudeste, Perú y Ecuador al sur, y Panamá
al Oeste.

La Constitución colombiana, aprobada'l 5 de xunetu de 1991, define al país como
un Estáu social de derechu organizáu como una república xunitaria,
descentralizada, con autonomía de los sos territorios, democrática,
participativa y pluralista.

El presidente del país ye, dende'l 7 d'agostu del 2010, Juan Manuel Santos
Calderón. El so vicepresidente ye Angelino Garzón. El presidente de la Cámara de
Representantes ye Simón Gaviria, y el del Senáu Juan Manuel Corzo. El gabinete
de ministros (abril 2012) ta formáu polos titulares de los ministerios que
vienen darréu:

La población del país ye, según la proyección pal añu 2011 del Departamento
Administrativo Nacional de Estadística, de 46.044.601 habitantes. No que cinca a
la so adscripción étnica, según el censu de 2005 nel país había un 10,6%
d'afrocolombianos, un 3,4% d'indíxenes amerindios y un 0,01% de rom. Esi censu
nun da adscripción étnica denguna al 85,94% sobrante de la población.



https://ast.wikipedia.org/wiki/Astures

Los Astures o ástures foron un pueblu asitiáu nel noroeste de la Península
Ibérica, el so orixe nun ta nidiu y hai dos postures principales. Una qu'indica
la posibilidá que llegaren dende'l ríu Ister (nome en griegu del Danubiu) y la
zona d'Estiria (Austria), pola coincidencia de los nomes y la esplicación del
nome d'esti pueblu como raigañu celta o indoeuropéu.

Y otra señala que les poblaciones astures son la evolución de los habitantes
asitiaos na zona dende'l Mesolíticu o escomienzos del Neolíticu y son la
evolución cultural de les poblaciones que fixeron pintures como les apaecíes na
Cueva d'El Pozu'l Ramu‎ o, nel casu de los cántabros, Altamira; básase nes
rellaciones culturales ente tolos pueblos de la Península Ibérica y Aquitania.

Ye bien dable que l'etnónimu astures designare nun entamu a ún de los munchos
pueblos que, por semeyu cultural formaben la tribu de los astures, pasando
darréu y por estensión, a nomar a tola gaviella d'estos pueblos, como asocedió
ente los galaicos colos kallaekos. De cualquier miente, nun paez haber dulda que
los stures recibieren el so nome en cuanto qu'habitantes de les rieres del Stura
(Esla).

La etimoloxía fai aniciar Astura dende'l raigañu PIE *Steu-r (Pokorny:
1004-1010) "ampliu, enanchu" qu'aplicáu a una corriente fluvial pudiere
significar tamién "pasu abegosu". Amás de ser un axetivu afayadizu pa designar
al ríu más importante de la faza astur, nun asoma oxeción llingüística nenguna.
Ye calter del celta camudar el diptongu PIE *Eu, primero en *Ou, y dempués en *U
(Teutates > Touta > Tutatis). Y un bon sofitu d'ello dánoslu Estrabón cuandu
trescribe'l nome antiguu na mena Astoures.

El raigañu caltiénse nel sánscritu Sthūrá "enanchu, trupu"; avésticu Stūra
"ampliu, enanchu, llargu"; xermanu Stūr "ampliu"; islandés Stūra y les más
variaes menes del alemán y anglosaxón Stieren, Stiuri, Stiura, Stiure, Steuer,
Stēor, etc. Y, magar que nun s'afayen fácilmente vocablos derivaos d'esti
raigañu nes llingües celtes de güei, tuvo ser d'usu común nel galu, darréu la
bayura d'hidrónimos conseñaos: na Bretaña, Pliniu glosa'l Stur y un Sturia nel
desembocu l'Elba. Na Galia cisalpina asitiábase la tribu de los esturos y un ríu
Stura.

Anguaño tres ríos en Kent, Suffolk y Dorset, nómense Stour, amás del Esla en
Llión (Astura) y un regatu de nome Astuera (*Astora) en Llastres (conceyu
Colunga).

Tiense suxería otra hipótesis: Astura pue remanecer del euskera: asturu
(suerte), aztikeria (magia), aztura (costume), o asta y ura (peña y agua
respeutivamente), y en tal casu sedría orixinalmente una designación de los
vascones pa los celtas o la rexón qu'ocupaben.

En cuanto a qu'Astura seya l'Esla, el Seya o cualesquier otru ríu, esplícase en
favor del primeru pol tamañu, ye dicir cuando los romanos contauten colos
astures fáenlo pela Meseta y pel ríu más grande de la rexón, que ye l'Esla. Si
bien, tamién hai razones pa decantase pol Seya, la mayoría d'estudios consideren
que ye'l ríu llionés del que deriva la designación romana pa esti pueblu.

Anguaño nes Ciencies Históriques empléguense dos nomes; ástures pa referise a
les poblaciones prerromanes del conventu d'Asturica Augusta -autual Astorga-, y
astures pa les poblaciones que calteníen la cultura, llingua y relixón nes
dómines históriques y altomedievales de los reinos d'Asturies y de Llión.

L'afiliación d'estes poblaciones ye percomplicada d'entamar, dao les poques
fontes y l'ausencia de lliteratura. Sí conocemos que yeren matriarcales o que
taben nel procesu del pasu d'esti al patriarcáu, cosa que los allonxaría de los
celtes y poblaciones indoeuropees. Muncha de la toponimia esplícase pol vascu
antiguu pero tamién pol celta o'l lusitanu. Tamién paez que taben en contautu
con poblaciones celtes o averaes a esta cultura, si qu'asina nun se pue afirmar
que fueren celtes, munches de les concomitancies ente dambes cultures débense a
procesos de resolución cultural común ente los pueblos del mundiu.

Poro, davezo inclúyense nun grupu nomáu Pueblos del Noroeste formáu por
galaicos, cántabros, vascones, autrigones, várdulos y caristios.

Los Astures ocupaben el norte de Zamora, cásique tola provincia de Llión,
sacante la zona oriental, y casi toa Asturies (dende'l ríu seya nel Este per au
llinden colos pueblos cántabros, fasta la sierra el Ranadoiru pel Oeste u
llinden colos Albiones). Según Plinio la población Astur sedría d'unos 240.000
hab.

Les principales ciudaes o asentamientos de los que se tienen constancia son por
referencies de los autores grecollatinos o pola arqueoloxía. Considérase que'l
principal asentamientu de los astures yera Lancia, nel oteru de Lance, en
Sollanciu (Villasabariegu, Llión), que foi una mena de Numancia astur. Pero
tamién esisten referencies y restos d'asentamientos grandes en:

Amás de multitú de castros de los que queden restos en Xixón, La Cabreira, La
Valduerna, la Valdería, el Bierzu, los restos funerarios de los Valles de
Benavente.

Basaben la so vida na recoyida de frutos y la caza. Demientres gran parte l'añu
usaben la llande como'l so alimentu fundamental, secandolo, mayandolo y depués
cola so fariña facíen un pan que se-yos conservaba demientres llargu tiempu.
Cuntaben tamién cola agricultura anque yera escasa, nada que ver cola de pueblos
más sureños.

Les tierres semaes na dómina prerromana yeren escases, d'estos semaos sacaben
cebada cola que facíen cerveza, asina como especies primitives d'escanda y
cerru. Debío a esta entreseca y al so cermuñu calter guerreru facíen incursiones
frecuentes na tierra los Vaceos, los que sí que teníen perdesendolcada
l'agricultura.

Los Astures poblaben en castros, asitiaos en llugares estratéxicos y amurallaos,
onde les cabañes yeren circulares na actual Asturies y en dómines inhóspites de
Llión, y retangulares en dómines más llanes.

L'armamentu principal ente los Astures yera'l dardu; usaben escudos tanto
pequeños como grandes pero toos ellos en forma circular, el puñal y la espada
curtia d'antenes tamién yeren utilizaos, la falcata utilizada posiblemente debío
a influencies d'otros pueblos peninsulares, tamién les haches de doble filu, les
fondes y les lances yeren armes usaes por estes tribus. Enfrentáronse a Roma
prauticando guerra de guerrilles, executando emboscaes y maniobrando en terrenos
pindios onde lluchaben a caballu. Fueron famosos los sos caballos y la so
caballería. En tando dominaos por Roma, alistábense como temibles mercenarios,
na muria d'Adriano construyida por Roma pa protexer los sos dómines d'invasiones
de los Pictos. Tiense constancia de dos ales de caballería astur que llucharon
como mercenarios.

Usaben barques de cueru cosíes, onde namás la quilla yera de madera, barcos
asemeyaos a los usaos por Lusitanos y Saxones.

Hai que destacar que yeren perbonos orfebres como se puede ver nel Ayalgu
d'Arrabalde o na Diadema de Moñes, lo que se xunía al so trabayu como mineros
como queda amosáu nes mines de La Cabreria (las Medulillas, Benuza) y del
Bierzu, (las Médulas).

Al igual qu'otres cultures posiblemente preindoeuropees, los ástures, teníen
como dioses proteutores a les fuercies de la Natura. Gracies a les referencies
d'Estrabón sabemos qu'adoraben a la Lluna como a una diosa básica de lo
espiritual y de la fertilidá, lo qu'afirma que yeren matriarcales o en procesu
de patriarcalización.



https://ast.wikipedia.org/wiki/Anatom%C3%ADa

Anatomía (del griegu: anatomē, ‘diseición’), rama de les ciencies ñaturales
relativa a la organización encadarmada de los seres vivos. Ye una ciencia
perantigua, cuyos oríxenes se remonten a la prehestoria. Demientres sieglos les
conocencies anatómiques basáronse na observación de plantes y animales
diseicionaos. Sicasí, la comprensión afayadiza de la estructura implica una
conocencia de la fonción de los organismos vivos. D'esta miente, l'anatomía ye
cásique insepartable de la fisioloxía, qu'a vegaes recibe'l nome d'anatomía
foncional. L'anatomía, que ye una de les ciencies básiques de la vida, ta mui
rellacionada cola medicina y con otres rames de la bioloxía.

Ye comeniente dixebrar l'estudiu de l'anatomía n'estremaos aspeutos. Una
clasificación básase sigún el tipu d'organismu n'estudiu; nesti casu les
subdivisiones cimeres son l'anatomía de les plantes y l'anatomía animal. A la so
vegada, l'anatomía animal subdivídese n'anatomía humana y anatomía comparada,
qu'establez les similitúes y diferencies ente los estremaos tipos d'animales.
L'anatomía tamién pue dividíse en procesos biolóxicos, por exemplu, anatomía del
desendolque (por exemplu l'estudiu de los embriones n'estremaes etapes) y
anatomía patolóxica o estudiu descriptivu de los muérganos enfermos. Otres
subdivisiones, como l'anatomía quirúrxica y l'anatomía artística (como por
exemplu na obra Home de Vitruvio de Leonardo da Vinci), basense na rellación de
l'anatomía con otres actividaes baxo'l títulu xeneral d'anatomía aplicada. Otra
forma más de subdividir l'anatomía depende de les téuniques emplegaes, como por
exemplu la microanatomía, que se basa nes observaciones obteníes con aida del
microscopiu.



https://ast.wikipedia.org/wiki/Vietnam

La República Socialista de Vietnam ta asitiada nel este de la península
Indochina. Llenda al norte con China y al oeste con Laos y con Camboya.

La hestoria de Vietnam tien más de 2500 años. Mientres mil años, esta rexón foi
mandada por distintes dinastíes del imperiu chinu, algama la so independencia
nel añu 938 y dexa afitada la dinastía Ngô. Esta estaya dinástica remata nel
sieglu XIX, cuando'l país foi colonizáu por Francia. Na Segunda Guerra Mundial,
cola derrota de Francia na primer parte de la Guerra, Vietnam foi ocupáu por
Xapón qu'afita nel tronu al emperaor Bao Dai. Cuando la guerra acaba, Francia
nagua por retomar el so control sobre'l país asiáticu pero nun lo algama. Los
franceses fueron derrotaos na Batalla de Dien Bien Phu, dempués d'ochu años de
llucha. Poro, na conferencia de Xinebra de 1954, Vietnam foi dixebráu en dos
países estremaos, nomaos: Vietnam del Norte y Vietnam del Sur.

Na Guerra Fría, el norte cuenta col sofitu de China y de la Xunión Soviética,
mentanto'l sur ye sofitáu polos Estaos Xuníos d'América.

La ciudá de Saigon foi tomada polos Vietcong n'abril de 1975 y nomada Ciudá Ho
Chi Minh dende entós.

En xunu de 1976, la República de Vietnam del Sur y la República Democrática de
Vietnam xuniránse na República Socialista de Vietnam.

Anguaño Vietnam ye un país comunista. El sistema políticu ye d'únicu partíu (el
partíu comunista de Vietnam): El partíu líder, l'estáu alministra, ya'l pueblu
ye'l dueñu al traviés del poder de l'Asamblea de Vietnam. De fechu, los líderes
del gobiernu y de l'Asamblea son vieyos miembros del partíu y son representaos
pol Bureau políticu del partíu comunista de Vietnam.

En 1986 el Partíu Comunista de Vietnam fizo reformes de llibre mercáu nomaes Doi
Moi (Anovación). L'autoridá del Estáu permaneció talamente como taba pero
consistióse la propiedá privada nel campu y nes empreses afalose la inversión
estranxera. Darráu, la economía de Vietnam espoxigó en pocu tiempu.



https://ast.wikipedia.org/wiki/Uvi%C3%A9u

Uviéu o Uvieo (Oviedo en castellanu) ye una ciudá española capital del Principáu
d'Asturies. Tien el so orixe na Alta Edá Media (sieglu VIII), o enantes.
Asinamesmo, ye un conceyu asturianu, siendo la so capital la ciudá del mesmu
nome, Uviéu; y una parroquia de dichu conceyu, que comprende a Uviéu capital.

Ye'l noyu comercial, relixosu, alministrativu y universitariu d'Asturies y la
sede de l'Archidiócesis d'Uviéu. Ostenta los títulos de «mui noble, mui lleal,
benemérita, invicta, heroica y bona» que figuren nel escudu del conceyu y asina
lo recueye una placa allugada na fachada del edificiu de la casa de conceyu.
Uviéu ye'l segundu conceyu más pobláu del Principáu con 225.391 (INE 2011)
habitantes y ta incluyíu nel área metropolitana central d'Asturies, qu'engloba a
más de 860.000 persones, y nel denomáu ocho asturianu.

Esisten otres ciudaes col mesmu nome, toes elles nel continente americanu: en
Baxa California, en Veracruz (Méxicu), en Paraguay, na República Dominicana y en
Florida (EE. XX.).

Uviéu o Uvieo ye'l topónimu tradicional del conceyu. Nes cróniques medievales
del Reinu d'Asturies denoma alternativamente a la ciudá Ovetao u Oveto. Asina
nel Testamentu d'Alfonsu II llámasela Ovetdao, Ovetao na Crónica Albeldense y
Oveto nel Pautu monásticu de San Vicente y nes Cróniques d'Alfonsu III, tanto
nes sos versiones rotense, como sebastianense.

Etimolóxicamente nun ta claro l'orixe del nome de la ciudá. Ramón Menéndez-Pidal
atribuyó-y al topónimu un orixe celta. Tamién se-y atribuyeron significados
estremaos n'euskera. Delles teoríes apunten a que remanez del llatín medieval
Urbs Vetus, que significa «ciudá vieya». Propuesto por Luis Alfonso de Carvallo
(Padre Carvallo). Dalgunes fontes, como Xosé Lluis García Arias, dulden d'esta
propuesta pos urbs yera femenín y vetus neutru y, polo tanto, nun se podría
falar d'una "ciudá vieyo", nun siendo qu'urbs seya consideráu como dalgo non
contable. Propuesto por Floriano Cumbreño y Recio García, l'orixe trataríase de
la unión de Ovis col sufixu -etum, que significa «llugar abondosu n'oveyes»,
anque esto nun parez mui fundamentáu. Otres esplicaciones consideren que
iovetano ye xetivu de Iove (que significa Xúpiter, polo que'l llugar pudiera ser
un llugar de veneración a Xúpiter), o que remanez del idioma celta. Joaquín
Manzanares propunxo la desplicación de que'l nome de la ciudá provién del llatín
Albetum (blanquín), debío a la collor de l'atalaya onde s'asitiaba'l nucleu
orixinal de la ciudá; esto coincide cola descripción que fexo del llugar el
Padre Carvallo. Asina, surde otra posible interpretación del orixe del nome de
la ciudá, qu'indica qu'Uviéu vien de Alvietum (de la unión de Alveum y la
terminación -etum), que significa «llugar abondosu en ñores» y que tamién
coincidiría cola descripción dada por Padre Carvallo.

El xentiliciu de los habitantes d'Uviéu ye uvieín, anque popularmente tamién se
los conoz como carbayones, n'alcordanza d'un árbol que foi per munchos sieglos
símbolu de la ciudá. Un carbayu, un árbol que yera sagráu pa los antiguos
ástures. Ún d'ellos, delles veces centenariu, yera conocíu col nome d'El
Carbayón, y crecía no que, hasta mediaos del sieglu XIX, yeren les afueres de la
ciudá. La necesidá de coneutar el cascu vieyu de la ciudá cola nueva Estación
del Norte (a la que llegaben los trenes provenientes de la Meseta Central) llevó
a la corporación conceyera a afalar a un ensanche qu'obligó a tronzalu, yá que
la so presencia torgaba que la qu'anguaño ye cai d'Uría tuviere'l trazáu
rectilliniu que pretendíen los impulsores d'esti ordenamientu de l'arredolada de
la ciudá. Pesie a la oposición de gran parte de los ciudadanos, el carbayu foi
tronzáu finalmente en 1879.

En 1950 el conceyu llantó otru carbayu a la vera del Teatru Campoamor, al que
se-y dio'l nomatu d'El Carbayín, pero secó pocos años dempués. En 1970
sustituyóse por otro trayíu de San Llázaru de Paniceres (conceyu d'Uviéu), que
güei entá se llevanta na parte trasera del teatru, dando nome a la plaza que lu
acueye. Amás, nel llugar onde taba El Carbayón orixinal colocóse, sobre l'acera,
una placa conmemorativa en marzu de 1959.

Los símbolos del conceyu d'Uviéu son l'escudu, nel que figuren los títulos
qu'ostenta la ciudá alredor de la Cruz de los Ánxeles y timbráu por una corona
real, y la bandera, de collor azul col escudu nel centru.

La ciudá d'Uviéu fundóse en 761, según el rellatu que se fai de la mesma nel
Pautu monásticu de San Vicente, datáu en 781 y conserváu en copia del sieglu XII
nel Archivu del Monesteriu de San Pelayu, sobre una llomba asitiada na
encruceyada qu'unía, de norte a sur, Lleón con Lucus Asturum, l'actual Llugo,
pasando pel puertu de Payares, y el que s'empobinaba al oeste en direición a
Galicia. La llomba, nesi momentu desierta, llamada Ovetao o Oveto, foi ocupada
polos monxos Máximu y Fromestanu onde construyeron un monesterio que dedicaron a
San Vicente. Posteriormente, nuna data imprecisa y probablemente pa confirmar la
posesión de la llomba polos monxos de San Vicente, el rei Fruela I visitó'l
llugar y decidió llevantar una basílica dedicada a San Salvador y otres
dependencies, nes que nacería so fíu, el futuru Alfonsu II el Castu.

Anque históricamente consideróse que la fundación de la ciudá se remonta al
sieglu VIII, vieno especulándose dende mediaos del sieglu XX cola posibilidá de
la esistencia de dalgún poblamientu del llugar nel periodu romanu, deduciéndolo
fundamentalmente a partir d'una llectura crítica del mentáu Pautu monásticu de
San Vicente. Esta suposición foi cobrando cada vuelta más fuerza con recientes
descubrimientos arqueolóxicos obteníos nes obres d'ampliación del Muséu de
Belles Artes d'Asturies en 2008, dataos nel sieglu IV.

Alfonsu II el Castu treslladó la capital del reinu d'Asturies a Uviéu nún
momentu indetermináu, pero enantes de 812, data del Testamentu d'Alfonsu II, que
se guarda nel Archivu de la Catedral d'Uviéu, y onde yá cita a la ciudá como
llugar onde reside. Convirtióla en sede episcopal, fortificóla y dotóla de
palacios, ilesies y otres estructures. La muralla que protexía la ciudá, de la
que güei malapenes queden partes visibles en dellos emplazamientos, llindiaba
una figura circular afayada a la llomba, ocupando un área de 11 ha qu'acoyía a
unes 6.000 persones distribuyíes en trés barrios bien diferenciados: La Villa,
qu'axuntaba los edificios más antiguos relixosos y civiles; Cimavilla, mercantil
y venceyada a les pelegrinaciones; y Socastiellu.

Al tiempu del so reináu descubrióse en Compostela un cabuercu que se supunxo del
apóstol Santiago (nel 812). Esti rei foi'l primeru en visitalu partiendo dende
Uviéu, colo qu'Alfonsu II se convirtió nel primer pelegrín a Santiago,
inaugurando'l primer camín de pelegrinos, como se pue lleer nún documentu
d'Alfonsu II datáu nel 4 de setiembre del añu 829, onde se concede a la ilesia
de Santiago de Compostela l'espaciu comprendíu nún radiu de trés milles alredor
d'ésta, construyida pa venerar a les sagraes reliquies, y onde d'esta manera se
cuenta cómo'l rei s'enteró del descubrimientu y cómo acudió colos maiores del so
palaciu; anque anguaño se sabe que ye falsu, supónse que se debe basar n'otru
verdaderu d'Alfonsu II que yá nun se conserva.

Darréu el so contautu cola corte de Carlomagno, entamó a fluyir dende'l reinu
d'ésti un ríu de pelegrinos qu'entraben pelos Pirineos y pel norte diben hasta
Uviéu y dende ehí pa Santiago, colo que'l camín norte ye la ruta más antigua de
los pelegrinos a Santiago de Compostela. Si los primeros pelegrinos usaben esta
vía débese a que más al sur el camín nun yera seguru nesa dómina, ya que se
trataba d'un territoriu en que, anque yá conquistáu a Al-Andalus, yeren
frecuentes les incursiones musulmanes. De fechu, el camín del sur ye posterior,
yá que namái reis posteriores fueron a alloñar los musulmanes hasta más allá del
Dueru.

Nel añu 1075 visitó Uviéu en calidá de pelegrín el rei de Lleón y de Castiella,
Alfonsu VI. Abrió solemnemente l'Arca Santa na ilesia de San Salvador, que
contenía munches y mui bones reliquies que tuvieren escondíes nel monte
Monsacru, por mor de la invasión musulmana. A partir d'esti fechu, Uviéu y les
sos reliquies fueron famoses internacionalmente, hasta'l puntu que los
pelegrinos que veníen a Santiago de Compostela s'esviaben en Lleón y
s'empobinaben al norte pa facer un altu nesta ciudá asturiana y venerar les
reliquies. De fechu hai un refrán antiguu que diz Quien va a Santiago y nun a
San Salvador, visita al siervu y dexa al Señor, indicando poro qu'Uviéu yera
ruta obligada pa los pelegrinos del camín.

El rei Xuan I, en 1388, funda'l Principáu d'Asturies, títulu inauguráu pol
infante don Enrique, fíu d'aquelli, y que dende entós corresponderá a los
socesores a la Corona; Uviéu tórnase, entós, na capital del Principáu. Al empar
surdía la Xunta Xeneral del Principáu d'Asturies, institución de drechu públicu
que como Xunta de Conceyos funcionó con calter permanente n'Asturies dende
mediaos del sieglu XV hasta 1834, añu nel que dio pasu a les Diputaciones
Provinciales.

Nestos sieglos la ciudá vivió una época d'inmovilización económica por mor d'un
ciertu aisllamientu y pola mengua del númberu de pelegrinos qu'aportaben a la
ciudá camín de Santiago de Compostela. Destaca nesti tiempu el fueu que, na
Nuechebona de 1521, arrasó la capital. P'axudar a la reconstrucción, el rei
Carlos I-y concede, en 1525, el drechu a celebrar un mercáu llibre d'impuestos
los xueves. Reconstrúise la ciudá, aprovechando tamién pa facer delles obres non
direutamente rellacionaes colo destruyío pol fueu: féxose l'acueductu de Los
Pilares, acabóse la torre la catedral y construyéronse los conventos de los
dominicos y los xesuites. La reconstrucción aprovechose, tamién pa reordenar el
trazáu urbanu, camudando'l planu radial anterior por otru ortogonal.

El fechu más destacáu nel sieglu XVII foi la fundación de la universidá en 1608.
La donación póstuma de Fernando de Valdés Salas pa que se creara tardó bien de
tiempu n'usase (l'inquisidor y arzobispu yá morriera en 1568), pero camudó pa
siempres la vida cultural de la ciudá. Esta conoció, nesti sieglu, ciertu
crecimientu demográficu. Pesie a ello, y a que va convirtiéndose nel llugar de
residencia de la nobleza y l'altu cleru, nun pasaba de los 7.000 habitantes al
finar el sieglu.

Na Guerra de Sucesión española la ciudá caltúvose fiel a Felipe V. Esti, años
dempués (1717), fundó la Real Audiencia d'Asturies como tribunal d'apelación
escontra les decisiones, munches veces arbitraries, de la Xunta Xeneral,
controlada pola nobleza. Esti sieglu, d'otra banda, foi de gran actividá
cultural; nella rescampló la figura de fray Benito Jerónimo Feijoo, una de les
figures cimeres de la cultura española d'esti sieglu que provocó colos sos
ensayos, qu'elli nomaba discursos (axuntaos nes obres Teatro crítico universal y
Cartas eruditas y curiosas, ente más otres) y escribía na so celda del conventu
de San Vicente (anguaño sede del Muséu Arqueolóxicu d'Asturies), grandes
polémiques na so época. Creóse tamién nesta dómina la Sociedá Económica d'Amigos
del País que llegó a ser un grupu con un ciertu prestixu cultural y influyencia
política.

N'ochobre de 1807 tuvo llugar la invasión francesa comandada por Napoleón. Al
llegar a Asturies les noticies de los socesos del 2 de mayu de 1808 en Madrid, y
tres el llevantamientu de la población, la Xunta Xeneral del Principáu
d'Asturies aconceyó'l 9 de mayu pa tomar les primeres midíes qu'asegurasen la
defensa del país, en rebeldía énte les órdenes del Gobiernu Central en manes yá
de los franceses. Les noticies fueron asocediendo, sobre too les abdicaciones de
Bayona, polo que finalmente'l 24 de mayu, y con gran presión popular, y tres la
espulsión de los miembros contrarios a la guerra, la Xunta declaróse soberana,
convirtiéndose na Xunta Suprema de Gobiernu del Principáu d'Asturies, y
declarando la guerra a Francia.

Económicamente nesti sieglu hebo un surdimientu económicu n'Asturies, que se
reflexó na capital a partir de 1850, cuando se maquinizó la Fábrica d'Armes
(qu'ocupaba a mil obreros), lo qu'ayudó a que s'instalaren fundiciones
metalúrxiques como La Amistad y Bertrand, la Fábrica de gas y una tabacalera.
Sicasí, la xera d'Uviéu nel desenrollu capitalista d'Asturies foi la de centru
organizador. La so privilexada llocalización ente les cuenques hulleres y los
puertos foi apoyada pola so fuerte capacidá d'inversión (enantes de 1897
abriérense cuatro bancos), capacidá que foi incrementada col retornu de
capitales cubanos tres la Guerra de Cuba en 1898.

El sector terciariu de la ciudá empezó a ser significativu a principios del
sieglu XX, cuando se frenó'l puxu industrializador, y creció rápidamente; en
1930 había operatives 874 llicencies comerciales, de les qu'una de cada trés
taba na cai Uría. En parte debióse a la meyora de les comunicaciones, que
permitió ampliar l'área económica de la burguesía uvieína. El tráficu del
sistema ferroviariu incrementóse sobremanera: hasta 42 trenes llegaben
diariamente en 1924 a les trés estaciones coles que la ciudá cuntaba entóncenes.
Al empar, la rede de carreteres tamién enantó, creándose llinies regulares de
viaxeros y mercancíes; en 1926 operaben na ciudá dolce compañíes d'autobuses,
anque hasta 1956 nun esistieron autobuses urbanos.

Na revolución d'ochobre 1934 llibráronse diez díes d'intensos combates dientro
de la ciudá que l'afararon en bona parte: resultaron dañaos en mayor o menor
midida, ente otros edificios, el de la Universidá, nel que la so biblioteca
guardaba fondos bibliográficos d'estraordinariu valir que nun se pudieron
recuperar, el Teatru Campoamor y munches cases particulares, especialmente de la
zona de la cai Uría. La Cámara Santa na Catedral, pola so parte, foi dinamitada.
Tovía ensin tener concluyío dafechu la reconstrucción de les zones afeutaes, la
ciudá alcontróse cola sublevación del Exércitu en 1936 que dio llugar a la
Guerra Civil. El coronel Aranda llevantóse, y foi la única ciudá de tol
cantábricu que quedó en manes de los sublevaos, arrodiada dafechu por tropes y
milicianos lleales a la República. Pronto la ciudá quedó asitiada, y asina
permaneció per noventa díes hasta que l'exércitu franquista que venía de Galicia
rompió'l cercu, creando un pasiellu que permaneció abiertu hasta la fin de la
guerra nel norte, un añu dempués. Esto foi la fin de la guerra n'Uviéu, que nun
volvió a sofrir más operaciones militares. Nestos trés meses d'asediu, l'efeutu
de l'artillería y de les lluches dientro de la ciudá foi la destrucción del 75%
de la so capacidá d'agospiu. Dellos barrios, como El Campillín, quedaron
arrasaos y gran parte del patrimoniu cultural foi dañáu, quemáu o destruyíu. A
partir de 1941 la ciudá s'acueye al Plan d'Urbanización o de Reconstrucción
Nacional de Valentín Gamazo, siendo'l cascu vieyu declaráu zona monumental en
1955. Tres una prollongada etapa franquista, celebráronse les primeres
eleiciones democrátiques el 3 d'abril de 1979. El 24 de setiembre de 1980 créase
la Fundación Príncipe d'Asturies, qu'ente otres coses celebra los Premios
Príncipe d'Asturies dende 1981.

El conceyu allúgase nel centru d'Asturies, ocupando 186,65 km² ente los ríos
Nalón y Nora (los ríos más importantes del conceyu, xunto al ríu Trubia), anque
nengún d'ellos crucia'l cascu urbanu. Llenda al norte colos conceyos de Les
Regueres y Llanera, al sur con Mieres y Ribera d'Arriba, al este con Siero y
Llangréu y al oeste con Grau y Santo Adriano.

L'altura del conceyu varía ente los 80 msnm que marca'l ríu Nalón y los 709 msnm
qu'algama L'Escobín, nel macizu de La Grandota, asitiáu na llende con Llangréu.
La ciudá ta protexida de los vientos del norte pol Monte Naranco; al sur ta la
sierra L'Aramo, Na que s'alcuentra'l puertu de L'Angliru, famosu pola so dureza
pa los ciclistes y popularizáu por ser final d'etapa de la vuelta ciclista a
España en delles ocasiones. El cascu urbanu ocupa una topografía accidentada,
que se traduz en bruscos desniveles de más de 100 metros ente'l barriu d'El
Cristu (315 m) y La Tenderina (190 m); normalmente s'utiliza como referencia pal
cascu urbanu l'altura a la que s'alcuentra'l Teatru Campoamor (227 m). Pesie a
esta topografía, el conceyu representa'l primer ámbitu de cierta horizontalidá
al norte de la Cordelera Cantábrica, que ye continuada polos conceyos de Llanera
y Siero.

Climatolóxicamente, como na mayor parte d'Asturies, domina un clima oceánicu con
branos seles y iviernos frescos y una pluviosidá bien repartida a lo llargo del
añu, predominando n'iviernu y primavera. El clima ta daqué continentalizáu debío
a qu'Uviéu nun te una ciudá llitoral, sinón interior, polo que les temperatures
fluctúen más que nes zones costeres.

Nel periodu de 1972 a 2000 la temperatura media añal foi de 12,9 °C, con agostu
como'l mes más calurosu, con una media de 18,7 °C, y xineru como'l más fríu, con
8,0 °C de promediu. Históricamente, la menor temperatura rexistrada na ciudá
desque esisten mediciones ocurrió'l 3 de febreru de 1902, cuando s'algamaron
-10,4 °C; la máxima s'algamó'l 11 d'agostu de 1870, cuando'l termómetru xubió
hasta los 38 °C. Nel periodu 1972 a 2000, el mes más lluviosu foi abril, con
109 mm, mentes que los menos lluviosos fueron xunu, xunetu y agostu, con unes
precipitaciones medies de 52, 53 y 55 mm respectivamente; añalmente'l promediu
s'asitió en 973 mm. Tanta pluviosidá fai que la media d'humedá relativa s'asitie
sobre'l 78% per tol añu, práuticamente ensin variación ente los meses. Nun son
frecuentes los fenómenos meteorolóxicos estremos, nel periodu anterior la media
añal de díes de ñeve foi de 5, concentrándose esclusivamente nos meses
d'iviernu.

El conceyu d'Uviéu tien 225.391 habitantes, de los que 119.904 son muyeres y
105.251 son varones, y una densidá de población de 1.206,30 hab/km² (INE. Si mos
referimos a la parroquia d'Uviéu, la so población ye de 208.313 habitantes (INE
2009).

La población nel conceyu d'Uviéu viniera medrando imparable a lo llargo de tol
sieglu XX hasta xustamente la segunda metá de la década de los 90 cuando la
población a nivel nacional s'estancó. Esta situación camudó cola entrada del
nuevu sieglu y anguaño la población del Conceyu vuelve a medrar, si bien lo fai
cola aportación principal d'habitantes que lleguen d'otros conceyos asturianos,
ya que la diferencia ente la tasa de defunciones (11,77‰) y la de nacimientos
(6,91‰) ye negativa nel 2004.

ParroquiaParroquies: El Conceyu d'Uviéu dixébrase en 30 parroquies qu'arréyense
a continuación xunto cola so población a 1 de xunu de 2005.

Dende 1979, el partíu que más tiempu gobernó nel conceyu d'Uviéu foi'l Partido
Popular, que lo fai dende 1991 (6 llexislatures). Consiguió mayoría absoluta
siempres, sacante na primer llexislatura 1991-1995 y na actual 2011-2015.

La economía del conceyu d'Uviéu básase fuertemente nel sector terciariu, siendo
una ciudá con un centru perocupáu con edificios d'oficines. La capitalidá del
Principáu otórga-y un gran númberu de funcionarios públicos. La industria ye
reducida nel conceyu, y la más cercana a la ciudá s'asienta sobre too nos
conceyos vecinos de Siero y Llanera. L'Ayuntamientu d'Uviéu tenía en 2009 una
débida pública de 135.185.000,00 €.

Uviéu, como capital del antiguu Reinu d'Asturies, acueye la mayor cantidá
d'edificios representativos del llamáu Arte prerrománicu asturianu, que se
desenrolló al tiempu de la esistencia d'esi reinu pelos sieglos IX y X. Fueron
declaraos Patrimoniu mundial pola Unesco, en 1985 y 1988, cola denomación
«Monumentos d'Uviéu y del Reinu d'Asturies». N'Uviéu s'alcuentren:

La otra llocalización del Padrimoniu mundial, fuera yá del conceyu d'Uviéu, ye
Santa Cristina de Ḷḷena (en La Pola)

El paisaxe urbanu vese completáu con obres escultóriques, xeneralmente
monumentos conmemorativos dedicaos a personaxes d'especial relevancia nún primer
momentu, y más puramente artístiques dende finales del sieglu XX. Mención aparte
merez l'homenaxe que la Xunta Xeneral del Principáu d'Asturies-y fexo en 1798,
tovía en vida, al illustráu Gaspar Melchor de Xovellanos, llevantando'l primer
monumentu a una persona privada n'Asturies. El Monumentu a Xovellanos pue vese
na Cai Xovellanos nún costáu del Monesteriu de San Pelayu.

Nel Campu de San Francisco puen vese bien d'homenaxes colocaos a principios del
sieglu XX. El más destacáu ye'l monumentu a José Tartiere Lenegre, aniciador de
la industrialización d'Asturies, obra de los escultores uvieínos Víctor Hevia
Granda y Manuel Álvarez Laviada en 1933. Otru homenaxe importante ye'l dedicáu a
Leopoldo Alas «Clarín», obra de los mesmos autores en 1931. El Campu acueye
tamién un gran bustu de Sabino Fernández Campo, obra de Víctor Ochoa Sierra. Ún
de los homenaxes más visitaos dende la so instalación en 2005 ye la estatua a
tamañu natural de Woody Allen que se-y dedicó tres la entrega del Premiu
Príncipe d'Asturies de les Artes que recibió en 2002.

Otres obres, más puramente artístiques, d'estremaes autores tán distribuyíes per
tola ciudá. Puen destacase: El regresu de William B. Arrensberg, Culis
Monumentalibus y Los llibros que mos axunten, esta última como homenaxe al
filólogu Emilio Alarcos Llorach, obres d'Eduardo Úrculo, Monumentu a la
Concordia y Afrodita II d'Esperanza D'Ors, El diestru y Torsu de Fruela I de
Miguel Ortiz Berrocal, Amigos de Santiago de Santiago y La Maternidá de Fernando
Botero.

A mediaos del sieglu XIX la naciente burguesía industrial asturiana residente
n'Uviéu tomó la música como forma d'ociu y exerció un llabor de mecenalgu mui
activu que se traduxo nel apoyu financieru a la educación musical y a músicos
llocales como Baldomero Fernández, Eduardo Martínez Torner, Saturnino del
Fresno, Manuel del Fresno o Víctor Sáenz. La Sociedá Filarmónica d'Uviéu fundóse
en 1907 y organiza dende entón, col único paréntesis de los años de la Guerra
Civil, una temporada añal de conciertos, gracies ésta, pudo vese n'Uviéu a
músicos y intérpretes como Emil von Sauer, Manuel de Falla, Pau Casals, José
Iturbi, Arthur Rubinstein, Jascha Heifetz, Andrés Segovia, Sergei Rachmaninoff,
Maurice Ravel, Béla Bartók o Ataúlfo Argenta. Dende 1944 la Sociedá cuenta con
un teatru propiu, el Teatru Filarmónica.

En 1892 inauguróse'l Teatru Campoamor, sustituyendo al antiguu Teatru del Fontán
que describiera Leopoldo Alas Clarín. Lleváronse a cabu nelli tou tipu
d'espeutáculos desde teatru y conciertos hasta zarzuela y ópera. El teatru
tamién acueye temporaes de zarzuela, de danza, un concursu de música asturiana y
tamién de la ceremonia d'entrega de los Premios Príncipe d'Asturies.

Nel Auditoriu Palaciu de Congresos Príncipe Felipe, arriendes d'una gran
actividá congresual, tamién se deserollen un Ciclu de conciertos y les Xornaes
de Pianu «Luis G. Iberni».

N'Uviéu tienen la so sede dos orquestes sinfóniques. La Orquesta Sinfónica del
Principáu d'Asturies ocupa l'Auditoriu Príncipe Felipe. Los sos oríxenes
remóntense a 1939 anque la formación actual data de 1991. A principios de la
segunda década del sieglu XX los direutores titulares son Jesse Levine y
Maximiano Valdés y anteriormente tuvo a cargu del direutor Víctor Pablo Pérez.
Despliega una gran actividá, non solo n'Asturies, sinón tamién nel restu
d'España y nel estranxeru.

Uviéu Filarmonía foi una iniciativa del Ayuntamientu d'Uviéu puesta en marcha en
1999 al envís de cubrir les necesidaes musicales de los eventos d'esti
organismu. El so direutor titular ye Friedrich Haider y la so sede alcuéntrase
nel Teatru de la Filarmónica.

Dambes orquestes cubren la «Temporada d'Ópera», el Festival de Danza y el
Festival de Teatru Llíricu del Teatru Campoamor, la temporada de conciertos y
les Xornaes de Pianu «Luis G. Iberni» del Auditorio Príncipe Felipe, y
collaboren de contino otres instituciones, como la Sociedá Filarmónica d'Uviéu,
y tán presentes n'otros eventos como la entrega de los Premios Príncipe
d'Asturies

Amás d'estes orquestes sinfóniques, Uviéu cuenta con otres formaciones
musicales: la Banda de Gaites "Ciudá d'Uviéu", de la que depende otra infantil
llamada «Vetusta», formada en 1992 y con presencia nes Fiestes de San Mateo, el
desfile del Día d'América n'Asturies y la ceremonia d'entrega de los Premios
Príncipe d'Asturies. La Banda de Música "Ciudá d'Uviéu", creada tamién en 1992,
tien gran presencia nos eventos culturales de la ciudá y ufre conciertos
selmanales nel quioscu del Paséu del Bombé nel Campu de San Francisco.

En cuantes a música moderna, ente otros munchos músicos nacíos nel conceyu
d'Uviéu, destaquen: Melendi, Tino Casal o Cristina del Valle. Amás, a lo llargo
de los caberos años, munches bandes y cantantes importantes pasaron pelos
escenarios uvieínos: U2, Elton John, Deep Purple, Ramones, The Offspring,
Blink-182, Michael Jackson & Slash, Beach Boys, Status Quo, The Prodigy, Iggy
Pop, WarCry, Mägo de Oz, Paco de Lucía, Barón Rojo, Green Day, El Canto del
Loco, Mike Oldfield, Dizzy Gillespie, La Oreja de Van Gogh, Lou Reed, Mónica
Naranjo, Hevia, Les Choristes, Miles Davis y otros músicos nacionales y
internacionales.

La más importante zona comercial d'Uviéu ye, ensin dubia, la cai Uría, exe nel
qu'istalen les sedes de bancos, compañíes de seguros, asina como grandes
almacenes (El Corte Inglés, Zara, etc.) y milenta tiendes.

Toes elles conviven col pequeño comerciu. Como iniciativa pa atrayer a los
clientes hacia'l pequeñu comerciu, surdiera l'asociación Oviedo Tiendas.

El platu típicu por escelencia ye, al igual que nel restu d'Asturies, la fabada
cola sidra como bébora reina. Mención especial amerita la repostería: los
carbayones que lleven el nome de los habitantes de la ciudá. Tamién son de
reconocíu renome les moscovites, tortes de carambelu con frutos suchos
esfarrapaos y con una capa de chicolate.

Ye tradición n'Uviéu la fiesta del Martes de campu, na que se xinta un menú
compuestu de bollu preñáu y sidra.

Nos años últimos, al envís d'encontar la hostelería llocal, desendolcáronse
delles xornaes y campeonatos ente los que destaquen: Campeonatu de Pinchos
d'Uviéu o Bocaos del Cofrade.

N'Uviéu tienen el so llar delles Cofradíes y Sociedaes Gastronómiques: Cofradía
de los Amigos de los Quesos del Principáu d'Asturies [1], Cofradía Doña Gontrodo
y Sociedad Gastronómica El Rinconín [2], fundada ésta última en 1965.

El fútbol ye'l deporte por excelencia y l'equipu más representativu ye'l Real
Uviéu, que militó durante 38 temporaes na Primera División d'España, siendo en
tres ocasiones el tercer clasificau. Tamién ye de destacar el so primer
presidente y fundador, Carlos Tartiere, cuyo nome tamién posee l'estadiu del
equipu. Nel Real Uviéu tamien xugaron munchos uvieínos destacaos ente los que se
encuentren por exemplu Oliverio Jesús Álvarez González ("Oli"). Amás n'Uviéu
ñacieron dalgunos de los meyores xugadores de los últimos tiempos como Enrique
Castro González ("Quini"), Javier Paredes o Luis García Fernández. Otros clubes
de fútbol importantes de la ciudá son l'Astur Club de Fútbol, el Universidá
d'Uviéu, el Centru Asturianu d'Uviéu, el Masaveu C.F., el Cuadonga, el Pumarín
Club de Fútbol, el APA Santa Teresa CD, el Vallobín, el Juventud Estadio o el CD
Peña Oviedo Berto.

Individualmente destaquen Fernando Alonso, bicampeón del mundu de Fórmula 1 o
tamién Samuel Sánchez, medallista d'oru nos Pekin 2008 na prueba de ciclismu en
ruta.



https://ast.wikipedia.org/wiki/Utah

Utah ye ún de los 50 Estaos de los Estaos Xuníos d'América, allugáu nel oeste
del país. Utah ye un de los más importantes centros de tresporte y
telecomunicaciones del oeste de los Estaos Xuníos. Aprosimao l'88% de la
población de Utah vive nuna concentración urbana denominada Wasatch Front, cola
capital y mayor ciudá del estáu, Salt Lake City, como centru. En contraste,
grandes estensiones del estáu tán prácticamente deshabitaes, faciendo de la
población de Utah la sesta más urbanizada de los Estaos Xuníos.Salt Lake City ye
un importante centru financieru y comercial del oeste d'EE.XX. La industria de
manufactura y d'alta teunoloxía son tamién importantes fontes de renta pal
estáu, según l'agricultura y la ganadería. Utah tien un sistema d'educación y de
salú nacionalmente renomáu. La principal fonte de renta de Utah, sicasí, ye'l
turismu. Les sos guapures naturales atrayen al estáu a millones de turistes cada
añu. Estes atracciones van dende grandes cadenes de montes aparentes a la
práctica del esquí (en 2002 celebráronse en Utah los Xuegos Olímpicos d'Iviernu)
y de roques que por cuenta de la acción de la erosión fueron escavaes formando
pontes peñascoses, hasta'l Gran Llagu Saláu —el mayor llagu al oeste del ríu
Mississippi, y que ye cuatro vegaes más saláu que l'agua de mar. Gran parte del
estáu tien un aspeutu y un clima desérticu. L'estáu y la so hestoria tán marcaos
pola gran presencia de los mormones, que formen parte de la Ilesia de Xesucristu
de los Santos de los Últimos Díes. Cerca del 60% de la población de Utah son
miembros d'esta asociación relixosa, que la so sede central s'atopa en Salt Lake
City. Los mormones instaláronse primeramente na rexón del actual estáu de Utah
en 1847, y llamaron a la rexón Deseret —que significa abeya melera, nel
llinguaxe del Llibru de Mormón. El Congresu de los Estaos Xuníos creó'l
Territoriu de Utah en 1850 —dando nome al territoriu pola tribu amerindia ute,
pueblu de los montes, que vivía na rexón. El 4 de xineru de 1896, Utah
convirtióse nel 45u estáu de los Estaos Xuníos.

Dos tribos amerindies vivíen na rexón que constitúi l'actual estáu de Utah miles
d'años enantes de la llegada de los primeros esploradores europeos. Estes tribos
yeren los anasazi y los fremonte. Estes tribos natives americanes yeren
subgrupos de la etnia amerindia ute-azteca, y yeren sedentarios. Los anasazi
construyíen les sos residencies al traviés de cavadures en montes, y los
fremontes construyíen cases de paya enantes de desapaecer de la rexón alredor
del sieglu XV. Otru grupu nativu americanu, los navajos, instaláronse na rexón
alredor del sieglu XVIII. A mediaos del sieglu XVIII, otres tribos uto-azteques,
tales como los gosiute, los paiute, los shoshone y los ute, tamién s'instalaron
na rexón. Estos cinco grupos taben presentes cuando llegaron los primeros
esploradores europeos.

La rexón sur de Utah esploráronla los españoles en 1540, al mandu de Francisco
Vázquez de Coronáu, cuando buscaba la llexendaria Cíbola. Un grupu conducíu por
dos sacerdotes católicos —dacuando llamada la espedición Domínguez-Escalante—
dexó Santa Fe en 1776, esperando atopar una ruta a la mariña de California. La
espedición viaxó escontra l'alloñáu norte hasta'l llagu Utah y atopó a los
residentes nativos. Los españoles realizaron más esploraciones na rexón, pero
nun s'interesaron por colonizar la zona por cuenta de la so naturaleza
desértica. En 1821, cola independencia de Méxicu d'España, la rexón de Utah pasó
a formar parte de México, como parte integrante de l'Alta California. Tramperos
comerciantes de pieles esploraron delles rexones de Utah a principios del sieglu
XIX. La ciudá de Provo foi llamada asina por unos d'esos homes, Étienne Provost,
que visitó l'área en 1825. La ciudá d'Ogden foi nomada por un miembru de la
Compañía de la Badía de Hudson, Peter Skene Ogden que comerciaba con pieles nel
Valle Weber. A finales de 1824 l'americanu Jimmy Bridger convirtióse na primer
persona blanca en columbrar el Gran Llagu Saláu. Por cuenta de la gran salinidá
de les sos agües, Bridger pensó qu'atopara'l océanu Pacíficu. Darréu, sicasí,
afayóse qu'esti cuerpu d'agua nun pasaba de ser un xigantescu llagu saláu. Tres
el descubrimientu del llagu, cientos de comerciantes y cazadores fundaron
puestos comerciales na rexón, y alredor da la década de 1830, millares de
persones, viaxando dende l'Este en dirección al Oeste de los Estaos Xuníos,
realizaben escales na rexón del Gran Llagu Saláu.

Los primeros colonos d'EE.XX. n'instalase definitivamente na rexón del Utah
fueron los mormones. Los mormones son miembros d'un grupu relixosu denomináu
Ilesia de Xesucristu de los Santos de los Últimos Díes. Esta Ilesia fuera
instituyida en 1830, cerca de Fayette, Nueva York, por Joseph Smith. Dempués del
asesinatu d'ésti, en 1844, Brigham Young convirtióse en líder de la mayoría de
los mormones. Por cuenta de la gran persecución relixosa que sufríen, los
mormones empezaron a treslladase d'una rexón a otra buscando llibertá y
tolerancia relixosa, pasando por Ohio, Illinois y Missouri. Sicasí, por onde
pasaben esistía persecución relixosa. En 1846, Young decidió realizar una
espedición al Centro-Oeste de los Estaos Xuníos, y buscar una rexón aisllada y
poco o non habitada, onde'l grupu pudiera esfrutar de tolerancia relixosa. En
1847, Young y la so espedición llegaron al Gran Llagu Saláu, onde s'instalaron.
Un añu dempués, en 1848, pol Tratáu de Guadalupe Hidalgo, Estaos Xuníos
anexonaron Utah, dempués de la so victoria sobro México mientres la Intervención
de los Estaos Xuníos en México. Young rápido entamó comunidaes pa tolos sos
siguidores. Les noticies del ésitu del asentamientu na rexón fixeron que miles
de persones —principalmente mormones— instalárense na rexón del Gran Llagu Saláu
y los sos estuarios, especialmente al norte del actual estáu, onde munchos
s'instalaron en valles y empezaron a regar estos valles, favoreciendo la
práctica de la agricultura. Sicasí, los primeros años d'asentamientu fueron
difíciles —especialmente a causa d'una gran llagostonada. Sicasí, les gaviotes
del Gran Llagu Saláu eventualmente esterminaron les llagostes. De magar, la
gaviota ye'l símbolu aviariu de Utah, y alzóse un monumentu en Salt Lake City
nel so homenaxe.

En 1849, los mormones crearon un estáu, al que denominaron Deseret, una
estensión xigantesca qu'incluyía territoriu qu'anguaño forma parte de Colorado,
Idaho, Wyoming, Nevada, Oregón, Arizona, Nuevu México y California. Nel mesmu
añu, los mormones tamién crearon la Compañía de Fondu d'Emigración Perpetua. El
fondu sufragaba'l treslláu de families mormonas d'otros países a Utah. Esto
ayudó a aprosimao 26.000 inmigrantes —cerca del 36% de los guapamente 73.000
mormones qu'emigraron d'Europa a los Estaos Xuníos ente 1852 y 1887.A lo llargo
de 1849 y de 1850, los mormones primieron al gobiernu de los Estaos Xuníos por
que Deseret fuera eleváu a la categoría d'estáu. Sicasí, el Congresu refugó
estes peticiones. Sicasí, a causa de cuestiones relatives a la esclavitú nel
país, el gobiernu de los Estaos Xuníos creó'l Territoriu de Utah (con una
estensión muncho menor) en 1850, denomináu asina pola tribu ute que vivía na
rexón. Anque de mayor estensión que l'actual estáu, esti territoriu yá tenía
daquella les actuales llendes norte y sur. Young convirtióse nel primer
gobernador del territoriu. Hasta la década de 1850, les rellaciones ente los
nativos americanos de Utah y los mormones fueron bones. Sicasí, en 1853, un xefe
indíxena ute, Walkara (tamién llamáu Walker), empezó a atacar comunidaes
mormones, empecipiando la Guerra de Walker, que se desenvolvió mientres un añu,
hasta que Young consiguió convencer a Walker de que terminara colos ataques.

Gran parte del Congresu de los Estaos Xuníos, según el mesmu presidente na
dómina, James Buchanan, queríen destituyir a los mormones del gobiernu de Utah.
Llegaron rumores hasta Washington de que tol territoriu taba sulevándose. El
presidente Buchanan, en 1857, decidió nomar a Alfred Cumming de Xeorxa como
nuevu gobernador del Territoriu. Fueron unviaes tropes pa garantizar el
cumplimientu de la sustitución, empecipiando la llamada Guerra de Utah (tamién
conocida n'inglés como Utah Expedition o Buchanan's Blunder). Énte l'ausencia
d'una notificación formal o de declaración d'intenciones, Young y otros líderes
mormones interpretaron l'unviu de tropes como una persecución relixosa y
adoptaron una postura defensiva. En septiembre d'esi mesmu añu, un grupu de
mormones, xuntu con un grupu d'aliaos nativos americanos, atacaron un grupu
d'unes 140 persones, d'Arkansas y de Missouri, que se dirixíen escontra
California. Suponíase polos agresores qu'estes persones yeren na so mayoría
anti-mormones. Mataron a tolos viaxeros, con esceición de los neños, a los
qu'unviaron a vivir con families mormones (dos años dempués, reclamaos polos sos
familiares, tornaron a Arkansas). Esti incidente conozse nacionalmente como la
masacre de Mountain Meadows y ye ún de les actos más revesosos cometíos por
miembros de la Ilesia. Dalgunos afirmen que los oficiales de Salt Lake, incluyíu
Young, ordenaron la masacre, mientres otros aseveren que Salt Lake nun s'enteró
de la masacre hasta cuando foi demasiao tarde. El presidente Buchanan fuera
criticáu pol Congresu de los Estaos Xuníos y pola población porque fracasó al
nun alvertir a Young la so destitución, previr de cebera afecha a les tropes, o
inclusive de nun investigar si yera necesariu l'unviu de tropes. El presidente
quería acabar cola situación, y empezó a axustar con Young. Ésti aceptó la so
destitución y Cumming asumió'l puestu. Anque Young nun fuera yá'l gobernador de
Utah, inda yera consideráu como tal polos habitantes del territoriu. Esistieron
grandes tensiones ente la población mormona y les tropes qu'ocuparon Utah
mientres trés años, y qu'abandonaron el territoriu en 1861 col advenimiento de
la Guerra Civil de los Estaos Xuníos.

A lo llargo de la década de 1860, el gobiernu de los Estaos Xuníos cedió parte
del Territoriu de Utah a otros nuevos territorios recién creaos, como Colorado,
Nevada y Wyoming. En 1868, Utah adquirió les sos actuales llendes territoriales.
En 1865, empecipióse la Guerra de Black Hawk, nuevamente ente los mormones y la
tribu nativa americana ute, liderada pol xefe indíxena Black Hawk. La guerra
perduró per dos años, hasta 1867, periodu nel qu'otres tribos natives americanes
se xunieron a la causa de los utes: reconquistar les tierres prindaes polos
mormones. En 1867, Black Hawk, viendo que nun tenía nenguna posibilidá de
victoria, alcordó rindise al gobiernu de los Estaos Xuníos. La mayoría de los
nativos americanos de Utah fueron entós ingresaos en reserves indíxenes.
Ocasionales ataques de los nativos perduraron hasta 1873.

Salt Lake City convirtióse nun centru de comunicaciones en 1860, col entamu del
tresporte de corréu del Pony Express ente Saint Joseph (Missouri) y Sacramento
(California), con escala en Salt Lake City. El 24 d'ochobre de 1861, dos llinies
de telégrafu, una procedente de Washington D. C. y la otra de San Francisco,
fueron conectaes en Salt Lake City, inaugurando la primer llinia de telégrafu
trescontinental del país. En 1862, el Congresu de los Estaos Xuníos aprobó una
llei, valedera en tol país, que prohibía la práctica de la poligamia. El
gobiernu de los Estaos Xuníos unvió desa un reximientu de voluntarios de
California baxo'l mandu de Patrick Y. Connor. Ésti, en Utah, incentivó a los sos
soldaos a buscar metales preciosos na rexón. Connor, un anti-mormón, esperaba
que dichu descubrimientu na rexón, pudiera atrayer a miles de non mormones a la
zona, amenorgando asina'l poder de los mormones en Utah. En 1863, fueron afayaos
oru y plata, anque la inesistencia de ferrocarril nel territoriu fixo que la
estracción d'estos metales fuera bien costosa. Poques empreses interesáronse na
minería d'estes reserves, y poques persones instaláronse en Utah. En 1863, dos
compañíes ferroviaries empecipiaron la construcción de dos llinies de
ferrocarril. La Central Pacific empecipió'l tendíu d'una llinia partiendo de
Sacramento en dirección al este y la Union Pacific empecipió la construcción
d'otru ferrocarril, partiendo d'Omaha, Nebraska, en dirección al oeste. El 10 de
mayu de 1869, estes dos llinies xuniéronse en Promontory, completando la primer
llinia de ferrocarril trescontinental de los Estaos Xuníos. Rápido, otros
ferrocarriles fueron construyíos en Utah, la minería de metales preciosos
espoxigó, y la población de Utah empezó a crecer rápido. En 1870, Utah foi'l
segundu estáu nos Estaos Xuníos en conceder el derechu al votu a les muyeres,
dempués de Wyoming, que lo fixo en 1869. Esti derechu foi-y anuláu a les muyeres
pol Congresu en 1887 pola Edmunds-Tucker Act. Tarrecíase que les esposes de los
polígamos votaríen como'l so esposu ordenárales, y que crearen un estáu nel que,
parafrasiando'l conocíu lema d'«un home, un votu», convirtiérase n'«un home,
cinco votos». En 1895, les muyeres del estáu recuperaron el so derechu al
sufraxu.

Con la medría de la población de Utah, la rexón empezó a primir al Congresu de
los Estaos Xuníos porque Utah fuera eleváu a la categoría d'estáu. Estes
peticiones fueron nuevamente refugaes, a causa de los vezos polígamos del
territoriu (anque realmente non tolos mormones teníen esi vezu, qu'oscilaben
ente'l 5 y el 40% de los sos miembros, según la dómina y la zona). Mientres la
década de 1880 el gobiernu d'EE.XX. empecipió'l cumplimientu de les lleis anti
poligamia en Utah, con penes de 5 años de cárcel y fuertes multes económiques, y
apurrió un mecanismu p'adquirir les propiedaes de la Ilesia. Toos estos factores
fixeron qu'en 1890, el líder de la Ilesia, Wilford Woodruff, declarara
oficialmente que los sos miembros nun practicaben la poligamia. Según los
mormones, el so profeta Wilford Woodruff recibió una revelación venida de Dios
de que la boda plural tendría de suspendese. En 1895, el gobiernu territorial de
Utah creó una nueva constitución, suxeta a l'aprobación del Congresu d'Estaos
Xuníos. Esta nueva constitución declaraba illegal la práctica de la poligamia.
Amás, torgaba'l gobiernu de Utah per parte de cualesquier asociación relixosa.
Baxo estos términos, el Congresu ratificó la nueva constitución, y Utah
convirtióse nel 45u estáu de los Estaos Xuníos, el 4 de xineru de 1896.

Utah espolletó económicamente mientres les dos primeres décaes del sieglu XX.
L'estáu convirtióse nun importante centru ganaderu, con grandes fataos bovinos y
ovinos. Siguieron construyéndose nuevos ferrocarriles espandiéndose a lo llargo
del estáu. La inauguración d'un xigantescu proyectu del gobiernu norteamericanu
nel estáu en 1913, espandió drásticamente l'área cultivable de Utah. La minería
del cobre convirtióse nuna de les principales fontes de renta del estáu, y
estremaes siderurxes afitáronse na rexón.Empezando a principios de los años
1900, col establecimientu de parques nacionales como'l Bryce Canyon y el Zion,
Utah empezó a faese conocíu pola so guapura natural. El sur de Utah convirtióse
nun puntu popular de rodaxe pa escenes grebes, escabrosas, y paisaxes naturales
como'l Rainbow Bridge National Monument nel Parque Nacional Arches y the Mittens
de Monument Valley son reconocibles al intre pola mayoría de los residentes
nacionales. Mientres los años 1950, los años 1960 y los años 1970, cola
construcción de la Rede d'Autopistes Interestatales d'Estaos Xuníos,
l'accesibilidá a les árees escéniques del sur fíxose más fácil.

Utah foi unu de los estaos estaunidenses más duramente castigaos pola Gran
Depresión de la década de 1930. La drástica cayida de los precios de los
productos agropecuarios, y el zarru d'estremaes mines fixeron que Utah tuviera
una de les tases de desempléu y de endeudamiento más altes del país a lo llargo
de la década. La economía de Utah solo empecipió la so recobramientu dempués del
entamu de la Segunda Guerra Mundial. Cola entrada de los Estaos Xuníos na
guerra, en 1942, Utah pasó por un procesu de gran industrialización, y l'estáu
espolletó en gran midida. Utah convirtióse n'unu de los mayores productores
nacionales de misiles balísticos na década de 1950. A lo llargo de la década,
grandes depósitos de uraniu, petroleu y gas natural fueron afayaos en Utah. Esti
procesu de industrialización perduró hasta la década de 1960, y Utah convirtióse
nun gran centru siderúrxicu. En 1963, sicasí, la demanda de misiles balísticos
nel país baxó de manera drástica, causando tamién una cayida nos precios de los
minerales del estáu. Utah entró nun periodu de recesión económica que duró
hasta'l final de la década.

Tres el fin de la Segunda Guerra Mundial, el sistema de educación pública de
Utah enfrentóse con estremaos problemes, a causa de la drástica medría del
caltenimientu de les escueles mientres les décaes de 1940 y 1950, hasta l'entamu
de la década de 1960. Educadores de Utah solicitaron l'aprobación d'una medría
de 25 millones de dólares pa la educación. L'estáu puestu alcordó aumentar el
presupuestu estatal d'educación en 11 millones de dólares , y creó un comité pa
estudiar les necesidaes del sistema escolar de Utah. Esta comisión, en 1964,
encamentó que'l presupuestu añal d'educación fuera aumentáu en siquier 6
millones de dólares, pidimentu que foi refugáu pol gobiernu, que creía qu'esto
arruinaría la economía del estáu. Sicasí, esta decisión fixo qu'el sindicatu
National Education Association (Asociación Nacional d'Educación) empecipiara un
gran boicot a Utah, pidiendo que profesores de tol país refugaren trabayar nel
estáu. Cola aprobación en 1965 d'un nuevu aumentu del presupuestu d'educación de
25 millones de dólares, el sindicatu terminó les sos protestes.

Comenzando en 1939, col establecimientu del Alta Ski Area, Utah convirtióse nun
puntu mundialmente reconocíu pa la práctica del esquí. Mientres el final de la
década de 1950 y de 1960, l'aumentu de la población urbana de Utah fixo que la
demanda d'árees recreatives a cielu abiertu creciera de forma drástica, lo que
favoreció la inauguración d'estremaos resorts de esquí nes numberoses cadenes
montascoses del estáu, y d'otres árees recreatives abiertes, per parte
d'empreses privaes y d'órganos gubernamentales. La nieve seco, en polvu de la
cordalera Wasatch ta considerada como una de les meyores del mundu pa esquiar.
Nel añu 1995 Salt Lake City ganó la candidatura pa celebrar los Xuegos Olímpicos
d'Envierno de 2002, y éstos sirvieron como un gran incentivu a la economía. Los
recursos d'esquí aumentaron en popularidá, y munchos de los locales Olímpicos
tremaos al traviés del Wasatch Front siguen siendo utilizaos p'acontecimientos
deportivos. Esti acontecimientu tamién espoleó el desenvolvimientu del sistema
ferroviariu llixeru nel valle del Llagu de Sal, conocíu como TRAX, y la
reconstrucción del sistema d'autopistes ensin peaxe alredor de la ciudá. De
magar, el turismu ye la principal fonte de renta del estáu.;El sieglu XXIA
finales del sieglu XX, la población del estáu creció rápido. Según el censo del
2000, Utah foi'l cuartu tao de medría más rápida (29,6%) nos Estaos Xuníos ente
1990 y 2000. St. George, nel sudoeste, foi la primer área metropolitana de más
rápida medría nos Estaos Xuníos ente 2000 y 2006, y Provo-Orem la sesta. Nos
años 1970, la medría yera enorme nos suburbios. Sandy foi una de les ciudaes de
más rápidu medría nel país nesa dómina. A principios del sieglu XXI, munches
árees de Utah esperimenten una gran medría. Davis al norte, Salt Lake y Summit
al sur y al oeste, y los condaos de Tooele, Utah, Wasatch y Washington crecen
toos bien rápido. El tresporte y l'urbanización son cuestiones primordiales na
política cuando'l desenvolvimientu consume tierra agrícola y árees ensin
cultivar.

Utah llinda al norte colos estaos de Wyoming y Idaho, al sur con Arizona y nun
únicu puntu nel sudeste con Nuevu México, al este con Colorado y al oeste con
Nevada. La esquina sudeste de Utah xúnese a les esquines de Arizona, Nuevu
México y Colorado no que se conoz como les cuatro esquines y ye l'únicu llugar
nos Estaos Xuníos onde cuatro estaos s'atopen. Los ríos de Utah aflúin nel Gran
Llagu Saláu o nel ríu Colorado. Amás d'ésti últimu, otru gran ríu de Utah ye'l
Ríu Green, que desagua nel Colorado. Los mayores ríos del estáu son les
principales fontes de agua potable pa la irrigación artificial d'estremaes árees
rurales del estáu. El Gran Llagu Saláu ye con diferencia'l mayor llagu del
estáu, y tamién el mayor llagu del país al oeste del ríu Misisipi. Les agües del
Gran Llagu Saláu son más salaes que les agües del océanu Pacíficu nes sableres
de Los Ángeles, debíu al fechu de que non evacua cantidaes significatives d'agua
nin por desagüe superficial nin por infiltración (esti tipu de llagos denominar
endorreicos). Cuando l'agua del llagu se evapora, sales y otros posos queden nel
llagu. El fechu que'l llagu nun tener drenaje ye causa de problemes mientres
periodos de grandes agües, que frecuentemente causen crecíes nes árees próximes
al llagu. Los desiertos cubren cerca d'un terciu de too Utah, y los montes
cubren l'otru terciu.

El clima na mayor parte de Utah —especialmente nel oeste— ye desérticu o
semiáridu. N'iviernu, la temperatura mengua a midida en que se viaxa al norte, y
a midida en que l'altitú de la rexón aumenta. En xeneral, la temperatura medio
ta per debaxo de 0 °C na mayor parte de Utah. Solo l'estremu sur del estáu tien
temperatures medies nel iviernu superiores a 0 °C. La media nel sur mientres
l'iviernu ye de 1 °C y en Salt Lake City, de -6 °C. La media de les mínimes nel
estáu ye de -12 °C, y de les máximes, de -4 °C. Díes onde la temperatura ta per
debaxo de -18 °C pueden esperase n'estremaes árees siquier una vegada al añu,
pero xeneralmente duren poco. Los montes del norte y este del estáu sirven como
barreres pa les corrientes d'aire frío procedentes del Polu Norte. La
temperatura más baxo rexistrada en Utah foi de -56 °C, en Peter's Sink, l'1 de
febreru de 1985.

En branu, les temperatures más altes rexístrense nel este y nel norte de Utah.
La media ye de 27 °C en Salt Lake City y de 20 °C nel centru-sur del estáu. La
media de les mínimes ye de 15 °C, y la media de les máximes ye de 31 °C. A causa
del clima desérticu, los estremos son habituales nos branos del estáu —les
máximes fácilmente superen los 40 °C y les mínimes fácilmente cayen per debaxo
de 10 °C. La temperatura más alto rexistrada en Utah foi de 47 °C, en St.
George, el 5 de xunetu de 1985. La mayor parte de Utah ye grebu y eleváu. La
mayor parte del este y del sur del estáu recibe menos de 30 centímetros de
precipitación media añal de agua per añu, ente que munches árees montascoses
reciben más de 100 centímetros de precipitación media añal d'agua. La mayor
parte del oeste del estáu recibe menos de 25 centímetros. La rexón del Gran
Llagu Saláu ye especialmente seca, recibiendo menos de 13 centímetros d'agua por
añu. La nieve ye común mientres l'iviernu en tou Utah sacantes nel suroeste del
estáu —St. George, alcontrada'l suroeste, por casu, recibe namái 8 centímetros
de nieve por añu, mientres Salt Lake City recibe 150 centímetros al añu. Munches
árees montascoses reciben unos 900 centímetros de nieve por añu, y porciones de
les montes Wasatch reciben más de 1.250 centímetros por añu de nieve. Alta, un
resort d'esquí próximu a Salt Lake City, recibe 900 centímetros de nieve por
añu. La nieve ye habitual ente'l final de payares y marzu, nes rexones de menor
altitú, y de ochobre hasta mayu nos montes. De cutiu los montes siguen
cubriciones de nieve hasta'l mes de xunetu.

L'actual Constitución de Utah foi adoptada en 1895. Les enmiendes a la
Constitución son propuestes pol Poder Lexislativu de Utah y pa ser aprobaes,
precisen ser ratificaes por siquier el 51% del Senáu y de la Cámara de
Representantes del estáu, en dos votaciones consecutives, y darréu pol 51% o más
del electoráu de Utah, nun referéndum. La población del estáu tamién puede
proponer enmiendes a la Constitución al traviés d'una iniciativa popular con una
recoyida de firmes, onde son necesaries siquier la firma del 10% de les persones
que votaron nel últimu referéndum o eleición estatal de Gobernador realizada nel
estáu. Si esti actu de recoyida de firmes consigue un mínimu del 10% de firmes,
esta enmienda precisa entós recibir los votos de siquier el 51% de los votantes
en dos referéndums consecutivos. Si esta enmienda ye aprobada pol 51% o más de
los votantes en dambes votaciones, la enmienda ye automáticamente aprobada. Les
enmiendes tamién pueden ser propuestes ya introducíes por convenciones
constitucionales, que precisen recibir siquier l'aprobación del 66,7% de los
votos de dambes Cámares del Poder Lexislativu y el 51% de los electores del
estáu nun referéndum.Cerca del 50% del presupuestu del gobiernu de Utah provién
de impuestos estatales. El restu provién de presupuestos recibíos del gobiernu
nacional y de préstamos. En 2002, el gobiernu del estáu ingresó 10.107 millones
de dólares, xenerando 8.468 millones de dólares. La delda pública de Utah ye de
4.729 millones de dólares. La delda per cápita ye de 2.039 dólares, el valor de
los impuestos estatales per cápita ye de 1.693 dólares, y el valor de los gastos
gubernamentales per cápita ye de 4.358 dólares

El principal oficial del Poder Executivu de Utah ye'l gobernador. Este ye
escoyíu pola población del estáu pa mandatos d'hasta cuatro años de duración. El
puestu de gobernador nun tien establecíu una llende de mandatos.El Poder
Lexislativu de Utah ta constituyíu pol Senáu y pola Cámara de Representantes. El
Senáu tien un total de 29 miembros, ente que la Cámara de Representantes tien un
total de 75 miembros. Utah ta estremáu en 29 distritos senatoriales y en 75
distritos representativos. Los electores de cada distritu escueyen un
senador/representante, que va representar tal distritu nel Senáu/Cámara de
Representantes. El mandatu de los senadores ye de cuatro años, y de los miembros
de la Cámara, de 2 años. El cargu de senador o representante tampoco tien llende
de mandatos.

El más altu Tribunal del Poder Xudicial del estáu ye la Corte Suprema de Utah,
compuesta por cinco xueces. Utah tamién tien 8 tribunales de distritu, que
tienen unu o dos xueces caúnu. Otres cortes son tribunales xuveniles y el
Tribunal d'Apelación (Court of Appeals), la segunda corte más alta de la
judicatura del estáu, tres la Corte Suprema de Utah. Toos los xueces de la
judicatura de Utah son propuestos pol gobernador, y aprobaos pol Senáu estatal.
Dacuando, el Senáu esamina les actuaciones de los xueces, pudiendo reelexilos a
la fin de los sos mandatos, o optar pola so sustitución.

En gran midida, a causa de la Ilesia de Xesucristo de los Santos de los Últimos
Díes, Utah ye unu de los estaos más conservadores y republicanos del país.
L'estáu ta apoderáu pol partíu republicanu. Los mormones componen cerca del 60%
de la población de Utah, pero aprosimao'l 80% de los miembros del Lexislativu
del estáu son ocupaos por mormones. Históricamente la fuerza político del estáu
tuvo relativamente estremada ente los republicanos y los demócrates. Dende la
década de 1960, sicasí, los republicanos pasaron a apoderar cada vez más la
política del estáu, tanto a nivel estatal como a nivel nacional. Dende 1964 la
población del estáu nun votó mayoritariamente a un candidatu demócrata nes
eleiciones presidenciales estaunidenses, lo que convierte a Utah n'unu de los
más sólidos bastiones republicanos. Utah foi'l meyor estáu pa los republicanos
nes eleiciones de 1976, 1980, 1984, 1988, 1996, 2000 y 2004. En 1992, Utah foi
l'únicu estáu na nación onde'l candidatu demócrata Bill Clinton terminó por
detrás tanto del candidatu republicanu George H. W. Bush como del candidatu
independente Ross Perot. En 2004, George W. Bush consiguió'l sofitu de tolos
condados del estáu —la so victoria en Utah foi la mayor en tol país. Bush llogró
la totalidá de los 5 votos electorales a los que Utah tien derechu, llogrando'l
71,5% de los votos de los electores del estáu. Sicasí, el partíu demócrata entá
tien fuerza político na rexón metropolitana de Salt Lake City, qu'abriga
aprosimao la metá de la población del estáu.La población de Utah tiende a tener
puntos de vista conservadores na mayoría de les cuestiones polítiques y la
mayoría de los ciudadanos con derechu a votu del estáu tán rexistraos como
republicanos.

El centru de la población (puntu xeográficu más allegáu a tolos habitantes, por
términu mediu) de Utah ta asitiáu nel condáu de Utah na ciudá de Lehi. A 1 de
xunetu de 2007 la Oficina del Censu de los Estaos Xuníos envaloró la población
del estáu en 2.645.300 habitantes, una medría de 65.795 habitantes con al
respective de la mesma fecha del 2006.La mayor parte de la población vive en
villes y ciudaes a lo llargo del Wasatch Front, una rexón metropolitana
qu'escurre de norte a sur cola cordalera Wasatch que s'alza nel llau Este. El
restu del estáu ye sobremanera rural y pandorial. Utah tien el porcentaxe más
altu de población que comparte una única afiliación relixosa que cualesquier
otru estáu del país.

Utah contién 5 árees metropolitanes (Logan, Ogden-Clearfield, Salt Lake City,
Provo-Orem, y St. George).

La mayoría de los residentes del estáu son miembros de la Ilesia de Xesucristu
de los Santos de los Últimos Díes, comúnmente llamaos mormones. En 2004, el
porcentaxe de la población son miembros de dicha Ilesia ye'l 62,4 por cientu de
la población del estáu. El diariu Salt Lake Tribune proxectó que los mormones yá
nun van ser mayoría nel estáu, non yá en Salt Lake City, aprosimao nel añu 2030,
anque la Ilesia de los Santos de los Últimos Díes refutó les conclusiones del
Salt Lake Tribune publicando les sos estadístiques de fin d'añu de 2006 en
xineru de 2008, amosando que 1,8 millones d'habitantes (el 72% de la población)
tán rexistraos nos sos archivos.

La Ilesia de Xesucristu de los Santos de los Últimos Díes tuvo históricamente
una fuerte influyencia en Utah y contribuyó a l'actitú restrictiva del estáu
escontra'l alcohol y el xuegu, y sobro'l so altu índiz de natalidá (25% más altu
que'l promediu nacional; el más altu de tolos estaos de los Estaos Xuníos), y el
menor porcentaxe de mas solteres de la nación.

El gobiernu de Utah estrema les ciudaes del estáu en clases, que varien acordies
con la población de la ciudá en cuestión. Les de primera clase tienen más de 100
mil habitantes, les de segunda clase de 65 a 100 mil, les de tercer de 30 a 65
mil, les de cuarta de 10 a 30 mil, les de quinta de mil a 10 mil y les ciudaes
secundaries (towns), menos de mil habitantes. Les ciudaes de mayor clase tienen
más poderes y responsabilidaes que les ciudaes de clases menor. Los condados tán
encargaos de suministrar la mayoría de los servicios gubernamentales a les
ciudaes de más pequeña categoría qu'a les ciudaes de categoría más elevada, que
son de responsabilidá de la ciudá. La mayor parte de les ciudaes principales
(cities) de Utah tán gobernaes por un alcalde y por un conseyu municipal, o por
un alministrador y por un conseyu. Les ciudaes de menor clase solo pueden ser
gobernaes por un conseyu, ensin alcalde o alministrador.

Utah ta estremáu en 29 condaos. Éstos son gobernaos por conseyos compuestos por
3 miembros, unu d'ellos escoyíu pa mandatos de 4 años de duración y el terceru
pa mandatos de 2 años. Esti conseyu ta encargáu de supervisar los distintos
departamentos del condáu. La gran mayoría de los condaos de Utah tienen un
Executivu y un Llexislativu qu'operen de forma independente con esceición del
condáu de Salt Lake.

Según datos de la Universidá de Utah el productu estatal brutu en 2005 foi de 92
mil millones de dólares o'l 0,74% del Producto Interno Bruto de los Estaos
Xuníos, que foi de 12,4 billones de dólares nesi añu. La renta per cápita foi de
36.457 dólares en 2005. La tasa de desempléu en 2008 foi del 4,3%.;Sector
primarioEl sector primariu supon un 1% del PIB de Utah. L'estáu tien 15 mil
granjes, qu'ocupen cerca d'un quintu del so territoriu. Gran parte d'esti terrén
utilízase namái pa la práctica de la ganadería. La mayor parte de les granjas de
Utah tán irrigadas artificialmente. Ensin riego artificial, la práctica de la
agricultura na mayor parte del estáu sería imposible. Xuntes, l'agricultura y la
ganadería, suponen el 1% del PIB del estáu, y empleguen aprosimao a 19 mil
persones. Utah tien grandes fataos bovinos y ovinos. Los principales productos
agropecuarios producíos en Utah son la carne y la lleche bovina y ovina, según
mazanes, piescos y cerezes. El principal vexetal cultiváu en Utah ye la pataca.
Los efectos de la pesca y de la silvicultura son mínimos na economía del
estáu.;;Minería y sector energéticoLos principales productos mineros estrayíos
nel estáu son el cobre, el petroleu —concentráu nel este del estáu— y el
uraniu.Aprosimao'l 95% de la electricidá xenerada nel estáu produzse en
centrales termoeléctricas a carbón. El restu produzse principalmente en
centrales hidroeléctricas.;Sector secundarioEl sector secundariu supon el 20%
del PIB de Utah. La industria de manufactura respuende pol 12% del PIB del estáu
y emplega aprosimao a 140 mil persones. El valor total de los productos
fabricaos nel estáu ye de 13 mil millones de dólares. Los principales productos
industrializaos fabricaos nel estáu son ordenadores y equipamientos
electrónicos, metales procesaos, alimentos industrialmente procesaos y
equipamientos de tresporte. La industria de la construcción respuende pol 6% del
PIB del estáu, emplegando aprosimao a 97 mil persones. A minería supon el 2% del
PIB, emplegando a cerca de 9,3 mil persones. ;Sector terciarioEl sector
servicios supon el 79% del PIB de Utah. Cerca del 21% del PIB del estáu provién
de servicios comuñales y personales. Esti sector emplega a más de 423 mil
persones. Los servicios financieros ya inmobiliarios respuenden per cerca del
19% del PIB, emplegando aprosimao a 132 mil persones. Salt Lake City ye'l
principal centru financieru del estáu, y unu de los principales centros
financieros del Centro-Oeste estaunidense. El comerciu al per mayor y al per
menor respuende pol 16% del PIB del estáu, y emplega aprosimao a 293 mil
persones. El turismu contribúi en gran midida nel sector comercial del estáu, y
ye la principal fonte de renta de Utah. Una de les principales atracciones
turístiques son les grandes cadenes de montes aparentes pa la práctica del
esquí, fechu que xeneró la construcción d'estremaos resorts d'esti deporte; otra
gran atracción turística son les roques que, por cuenta de la acción de la
erosión, fueron escavaes formando pontes predreses, y el Gran Lago Salado —el
mayor llagu al oeste del ríu Misisipi, y que ye más saláu que l'agua del mar.
Por cuenta del so gran conteníu en sal, nes sableres d'esti llagu una persona
llexa con gran facilidá. Los servicios gubernamentales respuenden pol 14% del
PIB de Utah, emplegando aprosimao a 202 mil persones. Tresportes,
telecomunicaciones y servicios públicos empleguen a cerca de 68 mil persones, y
suponen el 9% del PIB de Utah.

La primer escuela de Utah foi una tienda fundada polos mormones nun asentamientu
nel Valle del Lago Salado, en 1847. El énfasis puestu na educación per parte de
los mormones fixo qu'unes 200 escueles fueren creaes en namái dos décaes na
rexón que darréu constituyiría l'estáu de Utah. Estes escueles, a pesar de ser
fundaes pola Ilesia de Xesucristu de los Santos de los Últimos Díes, solo
suministraben educación a los neños que les sos families teníen la posibilidá de
pagar pola educación. Foi solo en 1866 cuando se fundó la primer escuela pública
del estáu. Toes les escueles d'enseñanza elemental pasaron a ser públiques por
un decretu del gobiernu del Territoriu de Utah en 1877. En 1884, una convención
constitucional creaba un sistema de educación secundaria públicu nel territoriu,
anque esti tipu d'escueles nun fueron un requisitu obligáu pa los distritos
escolares de Utah hasta 1911.Actualmente Utah tien una de les tases más altes de
graduaos d'enseñanza secundaria del país. Toes les instituciones educatives del
estáu precisen siguir riegles ya instrucciones dictaes pol Consejo Estatal
d'Educación de Utah. Esti conseyu controla directamente'l sistema d'escueles
públiques del estáu, que ta estremáu en distintos distritos escolares. El
conseyu ta constituyíu por 15 miembros escoyíos pola población y 2 miembros más
escoyíos por un Conseyu de Rexentes. Cada ciudá de segunda clase, delles de les
mayores ciudaes de tercer clase, y cada condado, ye atendida por un distritu
escolar. Nes ciudaes, la responsabilidá d'alministrar les escueles ye del
distritu escolar municipal, ente que en rexones menos densamente habitaes, esta
responsabilidá ye de los distritos escolares qu'operen en tol condado polo
xeneral. Utah dexa la operación de les denominaes escueles charter —escueles
públiques independentes, que nun son alministraes por distritos escolares, pero
que dependen de presupuestos públicos pal so funcionamientu. L'atención escolar
ye obligada pa tolos neños y adolescentes con más de seis años d'edá, hasta la
conclusión de la enseñanza secundaria o hasta los diecisiete años d'edá.En 1999,
les escueles públiques del estáu atendieron a cerca de 480.300 estudiantes,
emplegando aprosimao a 21.800 profesores. Les escueles privaes atendieron a
cerca de 12.600 estudiantes, emplegando aprosimao a 1.100 profesores. El sistema
d'escueles públiques del estáu consumió cerca de 2.026 millones de dólares, y el
gastu de les escueles públiques foi d'aprosimao 4.500 mil dólares por
estudiante. Cerca del 89,4% de los habitantes del estáu con más de 25 años d'edá
tienen un diploma d'enseñanza secundaria.La primer biblioteca de Utah foi creada
mientres la década de 1850. En 1897, una llei estatal vencía fondos pa la
creación de biblioteques públiques, siendo la primer inaugurada al añu viniente,
en Salt Lake City. Anguaño, l'estáu tien 70 sistemes de biblioteques públiques,
que mueven añalmente una media de 11 llibros por habitante. Toes les ciudaes con
más de mil habitantes tienen siquier una biblioteca pública.Utah ye un gran
centru de educación superior. L'estáu tien una de les tases más altes de
persones qu'estudien n'institutos d'educación superior nel país, en rellación a
la población del estáu. El Consejo de Rexentes, compuestu por 16 miembros, más 2
miembros ensin derechu a votu, que son representantes del Conseyu d'Educación de
Utah, alministra'l sistema de universidáes y facultáes públiques del estáu. La
primer institución d'educación superior fundada en Utah foi la Universidá de
Utah, fundada en 1850, en Salt Lake City. Utah tien anguaño 25 instituciones
d'educación superior, de les cual 10 son públiques y 15 son quitaes.
Destáquense, amás de la Universidá de Utah, la Universidad Brigham Young,
asitiada en Provo, y que ye una de les mayores universidaes privaes en Estaos
Xuníos, la Universidá del Estáu de Utah y la Universidá del Sur de Utah.

En 1869, la inauguración d'una vía terria que conectaba Utah con otres rexones
del país lliberó la rexón del so anterior aislamientu xeográficu y dexó que Utah
pudiera espolletar económicamente. Anguaño, diez empreses ferroviaries empresten
serviciu de tresporte de carga nel estáu. En 2002, Utah tenía 2.298 km de víes
terries, y Salt Lake City ye'l principal centru ferroviariu del estáu. Un
sistema de tren llixeru nel valle de Salt Lake, conocíu como TRAX, consiste en
dos lineas, rematando dambes nel centru de la ciudá de Salt Lake City.En 2003,
l'estáu tenía 68.745 km de carreteres y autopistes, de les cual 1.513
quilómetros formaben parte de la Rede de Autopistas Interestatales de Estaos
Xuníos. L'autopista interestatal 15 (I-15) ye la principal nel estáu, entrando
dende Arizona traviesa l'estáu de norte a sur, ya introduzse en Idaho cerca de
Portage. Esta autopista sirve a los principales centros demográficos del estáu,
xuniendo a St. George y los sos barrios residenciales (comúnmente conocíos como
Dixie) y Cedar City, y depués traviesa'l Wasatch Front de norte a sur, per
delantre de ciudaes como Provo, Orem, Sandy, West Jordan, Salt Lake City, Layton
y Ogden.El aeropuertu con más movimientu de Utah ye'l Aeropuerto Internacional
de Salt Lake City.

El primer periódicu de Utah foi'l Deseret News, publicáu en 1850, ya inda
s'atopa en circulación. Otru periódicu importante ye'l Salt Lake Tribune. La
primer estación de radio del estáu foi fundada en 1922, y la primer estación de
televisión en 1948, dambes en Salt Lake City, y tamién dambes inda operatives.

En cierta forma, el patrimoniu cultural y l'heriedu hestóricu de Utah remóntanos
hasta les edaes en que los dinosaurios gobernaben la tierra; cola so vida y la
so muerte, dexaron nel estáu una gran cantidá de fósiles, que faen de Utah un
importante centru paleontolóxicu que l'estáu intenta caltener con llugares
como'l Dinosaur National Monument. Les antigües cultures indíxenes, como los
anasazi y los indios fremonte, dexaron remanentes del so arte, vida y creyencies
esvalixaes al traviés del estáu en petroglifos y ruines de les sos viviendes y
llugares de cultu. Esti heriedu cultural manifiéstase en munchos actos festivos
y acontecimientos culturales con temática hestórica o relixosa a lo llargo de
too l'estáu.

L'heriedu hestóricu de los mormones ye induldable nel estáu. Utah esta llaráu de
llugares hestóricos y culturales mormones, que lleven a ensame de turistes hasta
l'estáu. Ente les innumberables amueses de la hestoria mormona podemos destacar
el Coru del Tabernáculo Mormón (Mormon Tabernacle Choir), una de les
instituciones corales más prestixoses del mundu, acompañáu davezu pol famosu ya
impresionante órganu de 11.623 tubos. Quiciabes la más impresionante amuesa del
heriedu mormona podemos vela na Mazana del Templu, que, con ente 3 y 5 millones
de visitantes añales, conviértela n'unu de los llugares más visitaos del
estáu.Nel apartáu de les artes escéniques, podemos destacar la temporada de
ópera del Utah Festival Opera, que trescurre añalmente a partir de principios de
xunetu hasta principios d'agostu nel Ellen Eccles Theatre en Logan. En Park
City, una de les principales ciudaes turístiques de Utah (xuntu con Moab)
celébrase Artstravaganza cada agostu con obres al campu y orquestes sinfónicas,
el Park City International Music Festival, y el Festival de Cine de Sundance
creáu por Robert Redford en 1983 pa dar una oportunidá a nuevos talentos al
traviés del llamáu cine independente, llueñe del mundu de Hollywood. Ye'l
festival de cine independente más importante del mundu.Como exemplu de platos
típicos de la gastronomía popular de Utah, podemos citar el fry sauce, un
condimento a base de una parte de kétchup y dos partes de mahonesa que se sirve
davezu con pataques frites, o la ensalada jello fecha con xelatina condimentada,
fruta y dacuando cenadories arrallaes.

L'equipu de baloncestu de la NBA, los Utah Jazz, xueguen na cancha del
Energysolutions Arena en Salt Lake City. Utah ye'l estáu estaunidense con menor
población que tien una fanquicia nuna de les llamaes Grandes Ligas de deporte
profesional de los Estaos Xuníos, anque'l Distritu de Columbia tien menor
población. L'equipu de fútbol de los Real Salt Lake de la MLS xuega nel
Rice-Eccles Stadium (anque a partir d'ochobre de 2008 van faelo nun estadiu
específicu de fútbol, el Real Salt Lake Stadium), tamién na ciudá de Salt Lake
City.



https://ast.wikipedia.org/wiki/Sal%C3%BA

La salú (del llatín salus, -utis) ye un estáu de bienestar o d'equilibriu que
puede ser vistu a nivel suxetivu (un ser humanu asumi como aceptable l'estáu
xeneral nel que s'atopa) o a nivel oxetivu (constátase l'ausencia d'enfermedaes
o de factores dañibles nel suxetu en cuestión). El términu salú se contrapone al
de enfermedá, y ye oxetu d'especial atención per parte de la medicina y de les
ciencies de la salú.

La salú ye un estáu de completu bienestar físico, mental y social, non solamente
l'ausencia d'enfermedá o dolencia, según la definición presentada pola
Organización Mundial de la Salú (OMS) na so constitución aprobada en 1948. Esti
conceutu ampliar a: "La salú ye un estáu de completu bienestar físico, mental y
social, y non solamente l'ausencia d'afecciones o enfermedaes." Na salú, como na
enfermedá, esisten diversos graos de afectación y nun tendría de ser tratada
como una variable dicotómica. Asina, reformular de la siguiente manera: "La salú
ye un estáu de bienestar físico, mental y social, con capacidá de
funcionamientu, y non yá l'ausencia d'afecciones o enfermedaes”. Tamién puede
definise como'l nivel d'eficacia funcional o metabólica d'un organismu tantu a
nivel micro (celular) como a nivel macro (social). En 1992 un investigador
amplió la definición de la OMS, al amestar: "y n'harmonía col mediu
ambiente"[ensin referencies].

Dientro del contestu de la promoción de la salú, la salú foi considerada non
como un estáu astractu, sinón como un mediu pa llegar a un fin, como un recursu
que dexa a les persones llevar una vida individual, social y económicamente
granible. La salú ye un recursu pa la vida diaria, non l'oxetivu de la vida.
Trátase d'un conceutu positivu qu'acentúa los recursos sociales y personales,
según les aptitúes físiques.

La forma física ye la capacidá que tien el cuerpu pa realizar cualquier tipu
d'exerciciu onde amuesa que tien resistencia, fuerza, axilidá, habilidá,
coordinación y flexibilidá.

Esiste tamién la salú mental, que caracterízase pol equilibráu estáu emocional
d'una persona y la so autoaceptación (gracies al autoaprendizaje y al
autoconocimiento); en términos clínicos, ye l'ausencia de cualquier tipu de
enfermedá mental

El exerciciu físicu ye cualquier movimientu corporal repitíu col propósitu de
caltener la salú o ameyorala. De cutiu tamién ye dirixíu escontra'l meyoramientu
de la capacidá atlética y/o l'habilidá. L'exerciciu físicu regular ye un
componente necesariu na prevención de delles enfermedaes como problemes
cardiacos, enfermedaes cardiovasculares, Diabetes mellitus tipu 2, sobrepesu,
dolores de llombu, ente otros.

Podemos mirar na pirámide alimentaria los alimentos pa una nutrición sano y
equilibrao. Ensin una nutrición saludable, pueden contraer enfermedaes como la
son: obesidá, desnutrición, etc.; tienen de consumise poques grases y lípidos,
munches frutes y verduras, los productos d'orixe animal tienen de consumise de
manera regular, les ceberes tienen de consumise de manera constante, enantes de
cada comida tienen de llavase frutes y verduras. Na nutrición, un datu bien
importante ye la hixene que ye necesaria pa evitar enfermedaes estomacales. Nun
tenemos d'escaecer l'exerciciu que sirve pa una bona dixestión. Tamién ye bien
importante nun ponenos a dieta ensin instrucciones d'un especialista, yá que nun
ye seguru. Lo meyor, ye comer tolos alimentos que nos ufierta la pirámide
alimentaria, lo importante, ye consumiles en porciones fayadices.

La hixene ye'l conxuntu de conocencies y técniques qu'apliquen los individuos
pal control de los factores qu'exercen o pueden exercer efectos nocivos sobre'l
so salú. La hixene personal ye'l conceutu básicu del aséu, de la llimpieza y del
cuidu del cuerpu humanu. La hixene ye un elementu imprescindible pa la salú, yá
que caltién la llimpieza del cuerpu, los pelos y los dientes, cosa que previen
infecciones y enfermedaes.

La salú mental ye un conceutu que se refier al bienestar emocional y psicolóxico
del individuu. Merriam-Webster define salú mental como: «l'estáu del bienestar
emocional y psicolóxico nel cual un individuu pueda utilizar les sos capacidaes
cognitivu y emocional, funcionar en sociedá, y resolver les demandes ordinaries
de la vida diaria».[ensin referencies]

Según la OMS, nun hai una definición oficial de salú mental. Les diferencies
culturales, evaluaciones suxetives, y la competición de teoríes profesionales,
faen difícil definir "la salú mental". Polo xeneral, la mayor parte d'espertos
convienen en que la salú mental y les enfermedaes mentales nun son escluyentes.
N'otres palabres, l'ausencia d'un desorde mental reconocíu, nun ye
necesariamente un indicador de cuntar con salú mental (probablemente debíu al
desconocimientu de la gran variedá d'estaos mentales entá por definir, y la
curtia edá de la ciencia médica polo xeneral tal como la conocemos anguaño, y
n'especial de la ciencia qu'intenta definir con más exactitú estos trestornos o
complexos salú-enfermedá que proponen tantu la psicoloxía como la psiquiatría).

Na antigua Grecia nada se sabía de virus y bacteries, pero yá reconocíen que la
personalidá y les sos característiques, desempeñen un rol fundamental nos
oríxenes de la enfermedá.

Galeno, una figura xigantesca del mundu antiguu, yá reparó la esistencia d'un
venceyu bien estrechu ente la murria y el cáncer de mama. D'esta miente, nestos
primeros enfoques médicos, atopamos tempranamente un criteriu holístico na
considerancia de la salú y l'enfermedá.

Platón remarcaba que la bona educación ye la que tendía con fuerza a ameyorar la
mente juntamente col cuerpu. Reconocía, de dalguna manera, que la salú corporal
conduz a la hixene mental, pero, coles mesmes, que'l bon estáu mental predispone
al bon estáu corporal. Asina, establecía, específicamente, que l'alma "bona",
pola so propia excelencia, meyora al cuerpu en tou sentíu.

Nos tiempos actuales, dende'l sieglu XX, especialmente, pero tamién dende muncho
primero -ya inclusive na medicina oriental antigua-, empezar a reconocer la
necesidá de concepción holística de la salú.

La concepción sicosomática oblíganos a atender la nuesa interioridá como causa
posible de perturbaciones del cuerpu. Esto ye reconocíu unánimemente pola
clínica occidental, que ve que nos consultorios un peraltu porcentaxe de
consultes respuende a aburuyes de la mente o de la personalidá, en sentíu
ampliu.

Esti nuevu enfoque nun ye dualista a la manera cartesiana. Concibe al home como
una unidá, na que con muncha frecuencia añeren los poderes curatibles,
qu'aguiyaos, ayuden a resolver los problemes somáticos. La filosofía médica non
materialista d'esta miente va amontándose nel mundu en que pudo predominar la
medicina convencional.

Según el reporte de LaLonde, del añu 1974 realizáu en Canadá, suxúrese
qu'esisten cuatro determinantes xenerales qu'inflúin na salú, a los cualos
llamóse-yos: bioloxía humana, ambiente, forma de vida y la organización del
cuidu de la salú. D'esta manera, la salú ye caltenida pola ciencia y la práctica
de medicina, pero tamién por esfuerzu propiu. Fitness, una dieta saludable,
remanar el estrés, el dexar de fumar y d'abusar d'otres sustances nocives, ente
otres midíes, son pasos p'ameyorar la salú de daquién. Per otra parte, l'estilu
de vida ye'l conxuntu de comportamientos o aptitúes que desenvuelven les
persones, esto ye, pueden ser saludables o nocives pa la salú y amás podemos
atopar que ye la causa de les enfermedaes dientro del factor güéspede.

Tener una dieta equilibrada, qu'incluya tolos grupos d'alimentos, y realizar
actividá física moderada con regularidá (150 minutos d'exerciciu a la selmana)
son factores clave na meyora de salú; amás de nun fumar, tener un consumu
moderáu d'alcohol, comer cinco pieces de frutes y verduras al día y tener un
pesu afaciendo a la talla de la persona. Estos cambeos nos vezos de vida
combatiría enfermedaes cardiovasculares cróniques y diabetes.



https://ast.wikipedia.org/wiki/Rwanda

La República de Rwanda, o simplemente Rwanda o Ruanda, ye un país del África
Central. Llenda con Uganda, Burundi, la República Democrática d'El Congo y
Tanzania. Ye un pequeñu país asitiáu na rexón de los Grandes Llagos d'África;
conocíu como los "borrinos d'África", tamién pola so fauna xabaz, principalmente
polos sos goriles de monte, poles sos ciudaes típiques y polos parques
nacionales y paraxes naturales qu'ufre'l so paisax montesín. El so terrén fértil
y montesín que-y da'l títulu de "Tierra de mil colines" (en francés: Pays des
Mille Collines /pei de mil kɔ.lin/) ha soportar les poblaciones más denses del
continente africanu.

La dependencia na agricultura de subsistencia, la densidá demográfica alta y
n'aumentu, amenorga la fertilidá'l suelu y el clima inciertu fai de Rwanda un
país u la desnutrición crónica ye estendida y la probitú endémica. Ye remembráu
anguaño poles sangrines guerres que lu azotaron recientemente y particularmente
pol xenocidiu ocurríu en 1994 data na que les muertes superaren el millón de
persones. Los camudamientos qu'esti país tien parecío son traumáticos pal so
pueblu.



https://ast.wikipedia.org/wiki/Ruman%C3%ADa

Rumanía (en rumanu, România /ro.mɨ'ni.a/) ye un país nel sudeste d'Europa.
Llenda con Ucraína y Moldavia nel noreste, Hungría y Serbia nel oeste y Bulgaria
al sur. Rumanía tamién tien una pequeña franxa de costa nel Mar Negru. Rumanía
ye miembru de la OTAN dende'l 29 de marzu de 2004, y de la Xunión Europea dende
l'1 de xineru de 2007. Dientro d'esta, ye'l séptimu país no que cinca a la
población ya'l novenu na superficie. Bucarest (en rumanu: București
/bu.ku'reʃtʲ/) ye la so capital.

El nome de România provién del axetivu român, pallabra derivada del llatín
romanus (romanu). El fechu de que los românii, esto ye, los rumanos se denomen
emplegando una pallabra derivada de romanus (român/rumân) ye mencionao dende'l
sieglu XVI por munchos autores, ente los que destaquen los humanistes italianos
que viaxaren per Transilvania, Moldavia y Valaquia.

El documentu más antiguu esistente nel que tea rexistráu esti términu ye
precisamente nel testu más vieyu conocíu escritu en llingua rumana, que ye una
carta de 1521 (conocida col nome de Scrisoarea lui Neacșu din Câmpulung) na que
se da anuncia al alcalde de Brașov d'un ataque inminente polos turcos otomanos;
esti documentu ye'l más vieyu nel qu'apaez el términu rumânesc, deriváu de
rumân, na espresión Țara Rumânească, ye dicir, País Rumanu, nome pa referise a
Valaquia.

Na Antigüedá, l'Imperiu Romanu yera denomáu frecuente como Romania en llatín.
Dalgunos historiadores afirmen que l'Imperiu Bizantín medieval tendría de ser
nomáu Romania, propuesta que por embargu nun ye aceptada. El nome de Romania
úsase tamién pa designar el conxuntu de países europeos llatinos, ye dicir, nos
que se falen llingües romániques.

Hasta'l sieglu XIX predominó pal espaciu ente'l Nistru y el Tisza el nome de
Rumânia en llugar de România, asina como l'endónimu de rumâni de los habitantes.
D'esti términu rumân formóse a finales del sieglu XVIII l'exónimu modernu pa
denomar al país y a los sos habitantes na mayoría de llingües europees:
Rumänen/Rumänien (alemán), Roumains/Roumanie (francés), Rumanians/Rumania (nome
avieyáu n'inglés, anguaño Romanians/Romania), Румуни~Rumuni/Румунија~Rumunija
(serbiu), Rumanos/Rumania~Rumanía (español), etc. Nel pasáu, tolos rumanos yeren
nomaos polos estranxeros como valacos (vlahi).

El términu rumân alquirió'l significáu de siervu nos sieglos XVI-XVIII, colo que
foi perdiendo usu como xentiliciu y propició que s'estableciere'l términu român
(y d'ésti, România) como únicu endónimu pa la población llatina d'esta parte de
los Balcanes a partir de la segunda metada del XIX, cuando se forma l'actual
estáu de Rumanía.

En Rumanía alcuéntrense restos de vida tempranos, los primeros d'Europa. Hai
restos humanos con más de 42.000 años de vieyera, que foron descubiertos en
Peștera cu Oase (La Cueva los Güesos) y son consideraos como les primeres
marques de población homo sapiens nel continente y de los probables primeros
pobladores europeos.

Amás d'eses traces d'esistencia y actividá humana hai restos del paleolíticu,
por exemplu en Bugiulești (Vâlcea), Ohaba-Ponor (Hunedoara) o Valea Dârjovului
(Olt) probablemente rellacionaos col Homo habilis y l'Homo sapiens, de los que
s'especula que vivíen en comuña, yeren cazadores, recoyedores y pescadores y
usaben aperios de piedra.

No que cinca al arte, les primeres manifestaciones d'arte prehistóricu, son
dibuxos nes cueves de Lăpuș (Maramureș) y Cuciulat (Sălaj) y figures que
representen deidaes femenines (Venus) como la de Baia (Tulcea), probablemente de
la Edá de Piedra.

Les primeres evidencies escrites al rodiu de la población del futuru territoriu
rumanu, los dacioxéticos vien del llibru IV d'Histories, escritu nel 440 A.C.
por Heródotu. Los dacios son consideraos como parte de los tracios, siendo estos
los qu'habitaron Dacia (anguaño, Rumanía). Los xéticos son descritos pol griegu
como "los más fuertes y honestos ente los tracios". El Reinu de Dacia llegó a la
so cume na dómina ente 82-44 A.C. demientres del reináu de Burebista.

Nel siguiente sieglu, los romanos y los dacios caltuvieron rellaciones
pacífiques. Por embargu, l'ascensu de Titu Flaviu Dominicianu (81 D.C.) frayó
eses rellaciones. Tiró por una serie de campañes militares ente 87-88 D.C. en
Tapae. Les incursiones romanes continuaron ente 101-102 y 105-106 baxo'l
lideralgu de Traxanu, que la anexó al Imperiu Romanu. Dacia foi romanizada y
tornóse provincia imperial.

Roma estableció una colonización perfuerte sobro Dacia pola bayura n'oru y
plata. Esto traxo'l llatín vulgar a la zona, que formaría la llingua
protorrumana. Igualmente, foi la primer provincia abandonada pol Imperiu poles
invasiones migratories nel 271 D.C.

Na Gesta Hungarorum, tamién conocida como la Crónica d'Anónimu, menciónase la
esistencia de tres ducaos en Transilvania nel sieglu IX: Gelou, Glad y
Menumorut. Anónimu describe a los tres gobernantes como valacos. Otru ducáu,
gobernáu por Gyula, foi mencionáu nel sieglu XI, como grande y prósperu.
Contenía les fortificaciones de Dăbâca, Morești, Moigrad y Bălgrad. Gyula yera
un cristianu ortodoxu, polo que sedría rumanu o eslavu.

Una inscripción eslava fala de la resistencia d'un jupân Dimitrie rumanu que
gobernó Dobroxa en 943. Na Alexíada, la princesa bizantina Anna Komnene mencionó
los estaos dirixíos polos cabezaleros rumanos Seslav, Sacea y Tatos, nel sur de
Dobroxa en 1086.

Na Edá Media, los rumanos vivíen dixebraos en tres principaos: Valaquia (Țara
Românească), Moldavia (Moldova) y Transilvania. Al rodiu del sieglu XI,
Transilvania tornóse una rexón del Reinu d'Hungría y tornóse independiente
d'otra vuelta dende'l sieglu XVI fasta 1711. Valaquia y Moldavia taben formaes
por delles rexones con una independencia variable ente elles, pero xuniéronse pa
formar los dos principaos (1310 y 1352, respeutivamente) na llucha escontra la
invasión otomana sobro Europa. Dambes foren tamién parte de la corona húngara,
pero foron independizaes baxo los gobiernos de por Basarab I de Valaquia
(1310–1352) y Bogdan I de Moldavia (1359–1365).

Al rodiu de 1541 tola península balcánica y gran parte d'Hungría tornáronse
provincies otomanes. Moldavia, Valaquia y Transilvania taben baxo la suceranía
otomana, preservando una autonomía parcial fasta la metada del sieglu XIX (nel
casu transilvanu fasta 1699). Demientres d'esta dómina, les tierres rumanes
foron caracterizaes pola sele desapaición del sistema feudal. Ente los
cabezaleros d'esta dómina hemos destacar a Esteban el Grande, Vasile Lupu y
Dimitrie Cantemir en Moldavia, a Matei Basarab, Vlad III l'Empalador y
Constantin Brâncoveanu en Valaquia y a Ioannes Corvinus y Gabriel Bethlen en
Transilvania.

En 1600, los principaos de Valaquia, Moldavia y Transilvania foron lideraos al
tiempu pol príncipe valacu Miguel el Bravu (Mihai Viteazul en rumanu) Ban
d'Oltenia. Igualmente perdióse la oportunidá de la unidá nacional pola muerte de
Mihai, baxo l'exércitu austriacu de Giorgio Basta. Tres de la so muerte Moldavia
y Valaquia, como estaos vasallos tributarios, algamaron independencia política
interna y esterna, que duró fasta'l sieglu XVIII.

En 1699, Transilvania tornóse territoriu de la familia d'Habsburgu, siendo'l
pegoyu principal na victoria austriaca sobro l'avance turcu na Gran Guerra
Turca. En 1718 anexonáronse una gran parte de Valaquia, conocida como Oltenia
(que tornó a la so soberanía en 1739 y en 1775 el noroeste de Moldavia, darréu
llamada Bukovina. La parte este del Principáu de Moldavia (Besarabia) foi
ocupada por Rusia en 1812.

Demientres qu'Austria-Hungría y los otomanos gobernaben los tres principaos
históricos rumanos, los ciudadanos d'esta nación taben condergaos a selo de
segunda clas o nin siquier ser consideraos como talos, ainda siendo
mayoritarios. En delles ciudaes transilvanes, como Brașov, los rumanos nun
podíen vivir a intramuros.

Depués del alzamientu valacu de 1821, más llevantamientos siguieron en 1848 na
Valaquia ya en Moldavia. La bandera adoptada polos revolucionarios valacos yera
una tricolor azul-mariella-bermeya, cola inscripción "Frăție Dreptate" (Hermanu,
espierta) n'azul.

Los estudiantes en París sofitaron el nuevu gobiernu y la nueva bandera como la
unión de Moldavos y Muntenianos (rexón hestórica de Valaquia). Más alantre
tornose la bandera de Rumanía. Pero depués de la fallida Revolución de 1848, les
Grandes Potencies nun sofitaron el pruyir de los rumanos de la nación única. El
resultáu foi que tovieron que lluchar solos contra los otomanos. Alexandru Ioan
Cuza tornóse domnitor o príncipe de dambos principaos

Rumanía foi creada como una unión personal, sin Transilvania. L'aristocracia
siguía siendo húngara y tenía'l sofitu d'Austria. L'establecimientu de la
Monarquía Dual en 1867 fexo qu'aumentare'l dominiu húngaru sobro Transilvania,
conviritiendo a los rumanos en minoría local.

Nel güelpe d'estáu de 1866, Cuza foi exiliáu y sosituyíu pol Príncipe Carlos de
Hohenzollern-Sigmaringen, conocíu como'l Príncipe Carol de Rumanía. Demientres
de la Guerra Turco-Rusa, Rumanía tuvo al llau de los rusos ya nel Tratáu de San
Stefano y nel de Berlín, Rumanía foi reconocida como independiente pol Imperiu
Otomanu y poles Grandes Potencies. A cambio, Rumanía cedió a los rusos tres
distritos sureños de Besarabia y retornó Dobroxa. En 1881, el principáu tornose
reinu y Carol féxose llamar Rei Carol I.

Na dómina de 1878-1914 hebo estabilidá y progresu en Rumanía. Demientres de la
Segunda Guerra Balcánica, Rumanía axuntose con Grecia, Serbia, Montenegro y
Turquía a la escontra de Bulgaria, y na paz del Tratáu de Bucarest de 1913,
Rumanía ganó la Dobroxa del Sur.

N’agostu de 1914, cuando españó la Primer Guerra Mundial, Rumanía declarose
neutral. Dos años depués, baxo la presión de los Aliaos (sobre too Francia,
p’abrir un nuevu frente), xuniose a ellos nel 27 d’agostu de 1916, declarando-y
la guerra a Austria-Hungría. A cambiu, les fuercies occidentales debíen sofitar
la xuntura de tolos Rumanos baxo’l mesmu estáu.

La campaña militar rumana finó en desastre pa sigo mesma porque dos tercios del
país foron ocupaos ya’l so exércitu destruyíu nunos meses. Igualmente, Moldavia
caltúvose baxo l’alministración rumana, cuando les fuercies invasores foron
paraes en 1917. Les muertes na dómina de 1914-1918, tanto militares como
civiles, dientro de les fronteres d’anguaño, estimáronse en 748,000.

Pa cuando acabara la guerra, Austria-Hungría y Rusia colapsárense y
desintegrárense. Besarabia, Bucovina y Transilvania proclamáronse como parte del
Reinu de Rumanía en 1918. En 1920, nel Tratáu de Trianon, Hungría foi forciada a
abandonar toles sos vindicaciones sobro Transilvania. Bucovina y Besarabia
xunciéronse nos trataos de Saint Germain (1919) y París (1920), respeutivamente.

La espresión România Mare, lo que puede tornase como la Gran Rumanía,
xeneralmente refierse al estáu d'enteguerres pola so estensión, siendo esta la
más grande na hestoria'l país (alrodiu de 300,000 km2).

Na Segunda Guerra Mundial, Rumanía tentó de caltenese neutral, pero'l 28 de xunu
de 1940, recibió un ultimátum per parte la URSS. Baxo presión nazi y soviética,
tanto l'alministración como l'exércitu fuxeron de Besarabia y del norte de
Bucovina pa evitar la guerra. Esto, con otros factores políticos, acercólos y
metiólos nel Exe. El sur de Dobroxa foi cedíu a Bulgaria y el norte de
Transilvania entró n'Hungría, a cambiu de permitilos entrar na coalición.

L'autoritariu Rei Carol II abdicó en 1940 y foi socedíu pol Estáu Nacional
Lexonariu, encabezáu por Ion Antonescu y la Guardia de Fierro. Nunos meses
Antonescu desanició la Guardia de Fierro por un intentu de Güelpe d'Estáu a la
escontra d'elli y entró, en 1941, en guerra xunta l'Exe. Foi ún de les fontes
principales de petroleu de l'Alemaña nazi, lo que foi argumentu pa ser
bombardeada polos Aliaos.

Cola entrada del Exe nel territoriu de la Unión Soviética, recuperaron los
territorios perdíos en favor de los soviéticos. Antonescu, como parte destacable
de les fuercies profascistes, foi de los instigadores del Holocaustu, sobre too
haza xudíos, xitanos y opositores políticos (con bayura d’ellos pertenecientes
al PCR). Namái nel casu xudíu cuéntense al rodiu de 469,000 víctimes de los
campos d'esterminiu y concentración.

N'agostu de 1944, Antonescu foi arrestáu pol Rei Mihai I de Rumanía, que tiró
polos Aliaos, pero esti rol na derrota de l'Alemaña nazi nun foi reconocíu na
Conferencia de Paz de París de 1947, anque'l so exércitu perdiere 170,000 vides
por defender les fuercies antifascistes.

En esi mesmu añu, foi proclamada la República Popular de Rumanía y Constantin
Ion Parhon asumió'l poder tres d'unes eleiciones nes que'l Partíu de los
Trabayadores Rumanos algamó'l 80% de los votos. Esti partíu yera la unión del
Partíu Comunista de Rumanía y el Partíu Social Demócrata Rumanu, xunto con
asociaciones obreres como la Unión Popular Húngara y el Frente Campesín. En
1952, Parhon foi asocedíu pol Doctor Petru Groza (1952-1958).

Tres unos conflictos nel senu del PTR, renomáu como Partíu Comunista Rumanu,
ente los dos sectores mayoritarios, dambos pro-soviéticos pero ún reformista,
encabezáu por Gheorghiu-Dej y otru antirreformista, encabezáu por Ana Pauker,
los primeros, averaos a la llinia del PCUS algamaron la mayoría dientro del
gobiernu, dándo-y la secretaría a Gheorghe Gheorghiu-Dej. Por embargu, nel so
gobiernu anicióse un periodu de cierta independencia con respecto a la Xunión
Soviética y resurdió'l sentimientu nacionalista rumanu siempres combináu con un
fuerte sentimientu de clas.

Chivu Stoica declaró, durante'l so curtiu mandatu, la República Socialista de
Rumanía. El so gobiernu asumiolu darréu, Nicolae Ceaușescu, cuando algamó la
presidencia del conseyu de ministros. Esti féxose popular na escena mundial
criticando la Intervención Soviética en Praga y Afghanistán y oponese al
centralismu soviéticu nel Pautu de Varsovia. Amás, el nivel de vida nel país
yera perbono y cuntaba con plenu emplegu. Incrementóse'l nivel de nacionalismu
tanto nel discursu oficial, como con representaciones hestóriques, educación,
cambéu l'himnu… La relixón nun foi prohibida pero tampoco sofitada nin
reconocida. Desendolcose ciertu cultu a la personalidá haza elli y la so muyer,
Elena Ceaușescu.

Na década de 1980, Ceauşescu inició una política que tenía como oxetivu acabar
cola delda externa. El métodu foi la denominada "racionalización" d’artículos de
primera necesidá como carne, lleche y güevos, pa pagar les máquines mercaes
principalmente al Reinu Xuníu a cambéu de qu’ellos mercaren productos rumanos.
Esos intercambios de manufactures nunca se realizaron.

Les primeres manifestaciones anticomunistes tuvieron llugar en Brașov, en 1987,
siendo reprimíes. Como rempuesta a la situación del país, el Frente de Salvación
Nacional dió un güelpe d'estáu qu'entamó en Timișoara y siguió en Bucarest y en
toles ciudaes importantes, n'avientu de 1989. Dellos autores ya implicaos,
apunten a un complot de la KGB pa echar abaxo a Ceaușescu pola so falta de
somisión a la política del bloque y pol revisionismu reinante nos años caberos
enantes de la disolución de la URSS.

Nicolae Ceaușescu y Elena Ceaușescu foron secuestraos pol Exércitu Rumanu'l día
de Navidá. La pareya comunista pensaba que los llevaben a un llugar seguru. Por
embargu, los dos foron xulgaos nun xuiciu sumarísimu baxo incriminaciones de
crímenes escontra la humanidá y fusilaos a una hora del entamu.

Hai distintos analises sobre los socesos de la navidá de 1989. Dellos autores
oficialistes y líderes postcomunistes, como l'expresidente Ion Iliescu o
l'historiador Vladimir Tismăreanu, consideren que foi una Revolución porque se
fexo dende abaxo, con sofitu popular y nacional esclusivamente y porque fexo un
cambiu radical na sociedá rumana. Otros, mayoritariamente neocomunistes, como
los miembros del Partíu de los Comunistes (non peceristes) y dellos del Comité
de Reorganización del Partíu Comunista Rumanu, como Gheorghe Apostol, falen de
güelpe d'estáu por dos motivos principales; la participación de sectores
prooccidentales del PCR y la intervención de la KGB nestos fechos demostrada
años alantre pol ex-xeneral golpista Victor Atanasie Stanculescu.

Esiste, por embargu, una tercera opinión. El cabezaleru comunista, Virgiliu
Zbaganu, asesináu en 1992, y miembru del Comité Reorganización del PCR, valora
nuna entrevista que los socesos foron una esplosión de desesperanza y non una
revolución anticomunista, sinón más asemeyaos a los movimientos antititistes que
sofitaben un comunismu más puru, considerando a Ceauşescu como un traidor al
PCR. De fechu, él, ainda siendo miembru convencíu del Partíu, foi partícipe
d'estes revueltes. Años más tarde arrepentiríase pol camín pel que tiró
finalmente'l cambiu, considerando al Frente de Salvación Nacional como
drechistes.

Depués del trunfu del güelpe, asoleyó'l Frente de Salvación Nacional, formáu por
dellos miembros del Partíu Comunista Rumanu y de la Securitate. El so cabezaleru
yera Ion Iliescu pol so papel nel desendolcu de la llucha anticomunista nel
campu. La popularidá del FSN yera muncho menor nes ciudaes y destaquen les
manifestaciones a la escontra d'elli y del so partíu en Bucarest.

Entama asina una pergrave transición, na que se privatizaron la mayoría de les
empreses y de les colectividaes agraries. El resultáu foi la caida en picáu de
la economía y l'ascensu de los fraudes económicos, de la corrupción
alministrativa y de la inflación. Esto fexo qu'una parte importante de la mocedá
emigrare a España o Italia, principalmente, lo que llevó a la falta de mano
d'obra qu'hai anguaño.

En 1990 celebráronse eleiciones. Ganó Iliescu, que foi reelexíu dempués por
otros cuatro años nel 1992. Los tres partíos principales yeren el FSN, la Unión
Democrática Húngara de Rumanía, el Partíu Nacional Campesín Demócrata Cristianu
y el Partíu Nacional Lliberal, los dos últimos yá esistentes na dómina
pre-republicana. La participación del FSN foi repelida polos sectores más
drechistes de la sociedá rumana, que lu consideraben neocomunista y que dicíen
que como coleutivu xunitariu pa la revolución yá finare'l so oxetivu hestóricu.

Asocedieron d'aquella les últimes demostraciones d'obrerismu masivu y organizáu
nel país, les primeres mineriaes, dirixíes principalmente por Miron Cozma, que
tuvieron llugar nos meses de xineru, febreru, xunu y setiembre de 1991.

En 1996 el demócrata cristianu Emil Constantinescu foi elexíu como presidente
d'un gobiernu qu'integró a la minoría húngara por primer vegada dende la dómina
socialista. Siguiólu otru gobiernu progresista d'Iliescu y dos conservadores de
Traian Băsescu. Nel añu 2000, asocedieron unes nueves mineriaes poles reformes
sangrines na economía y la reconversión industrial.

Col gobiernu de centro-drecha, Rumanía metióse na OTAN y participó na Guerra
d'Iraq. El primeru de xineru de 2007 entró na Xunión Europea.

Rumanía ye una república con un réxime semiparllamentariu na que'l presidente
adopta'l papel de Xefe d'Estáu, y un parllamentu bicameral conocíu como
Parlamentul României.

Rumanía divídese en 41 distritos o provincies (conocíes en rumanu como județ
/ʒuˈdet͡s/), más el municipiu independiente de Bucarest. La división actual
surde de la fecha nel periodu del réxime comunista, nel añu 1968, sofriendo
dalgunes modificaciones n'años posteriores (por exemplu, el municipiu de
Bucarest quedó integráu dientro'l distritu d'Ilfov, recuperando la so entidá
autónoma depués de 1989). Cada județ ye alministráu por un Conseyu Provincial
(Consiliu Județean) dirixíu por un prefectu (prefect), que ye'l representante
del gobiernu rumanu a nivel provincial. Los 41 distritos rumanos son:

Nel nivel llocal, Rumanía divídese en 2686 comunes (comune) y 265 ciudaes y
conceyos (orașe și municipii). Estes trés entidaes alministratives tienen el so
propiu conseyu llocal (Consiliu Local), que ye dirixíu por un alcalde (primar)
elexíu cada cuatro años.

Amás d'estes dos divisiones en provincies y conceyos, Rumanía estrémase n'ocho
rexones de desendolcu (regiune de dezvoltare), dientro'l marcu de divisiones de
la Xunión Europea, pero ensin capacidá alministrativa. Estes rexones de
desarrollu úsense sobre manera pa la coordinación de los proyectos de desarrollu
rexonal. Estes ocho entidaes son:

Ensin nengún status nin alministrativu nin xurídicu, Rumanía divídese asina
mesmu en diferentes rexones históriques. Les cinco principales, qu'apaecen
representaes nel escudu nacional rumanu, son: Valaquia (Țara Românească, tamién
Valahia), Moldavia (Moldova), Transilvania (Transilvania o Ardeal), Banat y
Dobrogea. Valaquia suel dixebrase n'Oltenia (zona occidental) y Muntenia (zona
central y oriental). La zona más en norte de Moldavia ye la Bucovina. En
Transilvania, la zona occidental ye la Crișana, y la noroccidental ye'l
Maramureș.



https://ast.wikipedia.org/wiki/OMS

La Organización Mundial de la Salú (OMS), The World Health Organization (WHO),
ye'l muérganu de la ONX especializáu en xestionar polítiques de prevención,
promoción ya intervención en salú a nivel mundial. Foi creáu'l 7 d'abril de
1948. El primer aconceyamientu de la OMS surdió de la Conferencia Internacional
de la Salú celebrada en xunetu de 1946. Nesti conceyu, organizáu col determín
del Conseyu Económicu y Social de la ONX, redáutense los primeros estatutos de
la OMS. El primer aconceyamientu de la OMS tuvo llugar en Xinebra en 1948.

Les principales xeres de l'Asamblea Mundial de la Salú son aprobar el programa y
el presupuestu de la OMD pal bieniu viniente, y decidir les principales
cuestiones rellatives a les polítiques sanitaries. Talo y como afita la so
Constitución, l'oxetivu de la OMS ye que tolos pueblos de la Tierra puedan
gociar del grau máximu de salú que se puea llograr. La Constitución de la OMS
define la salú como "un estáu dafechu de bientar físicu, mental y social", y non
namái ausencia d'afeiciones o malures.



https://ast.wikipedia.org/wiki/NASA

NASA o National Aeronautics and Space Administration ye'l nome n'inglés de
l'Alministración Nacional d'Aeronáutica y del Espaciu de los Estaos Xuníos
d'América, que ye l'axencia gubernamental responsable de los programes
espaciales.

El Programa espacial soviéticu llanzó'l primer satélite artificial del mundu
(Sputnik 1) el 4 d'ochobre de 1957. El Congresu de los Estaos Xuníos d'América
percibiólu como una amenaza a la seguridá y el Presidente Eisenhower y los sos
conseyeros, tres dellos meses d'alderique, tomaron l'alcuerdu de fundar una
nueva axencia federal que dirixera tola actividá espacial no militar.

El 29 de xunetu de 1958 Eisenhower robló l'acta que funda la NASA, qu'entamó a
furrular el 1 d'ochobre de 1958 con cuatro llaboratorios y unos 8.000 emplegaos.

L'envís de los primeros programes yera poner una nave tripulada n'órbita y ello
fízose baxo la presión de la competencia ente los EE.XX. y la URSS na denomada
Carrera espacial que se produxo demientres la Guerra Fría.

El Programa Mercury comenzó en 1958, col oxetivu de descubrir si l'home podía
sobrevivir nel espaciu esterior. El 5 de mayu de 1961 Alan Shephard foi'l primer
astronauta estaunidense al pilotar la nave Llibertá 7 nun vuelu suborbital de 15
minutos. John Glenn convirtióse'l 20 de febreru de 1962 nel primer estaunidense
n'orbitar la Tierra, demientres un vuelu de 5 hores cola nave Amistá 7 que dio 3
vueltes a la Tierra

El 25 de mayu de 1961 el Presidente John F. Kennedy anunció qu'Estaos Xuníos
había comprometese a "aterrizar a un home na Lluna y devolvelu sanu y salvu a la
Tierra enantes del final de la década", pa lo que creóse'l Programa Apollo. El
Programa Gémini concibióse pa probar les téuniques necesaries pal Programa
Apollo, que necesitaba misiones munchu más complexes.

Comenzó col Gemini 3 el 21 de marzu de 1965 y acabó col Gemini 12 el 11 de
payares de 1966. Edward White, que postreramente morrió nel accidente del Apollo
1, fizo col Gemini 4 el 3 de xunu de 1965 la primera caminata espacial d'un
estaunidense. El 15 d'avientu de 1965 los Gemini 6 y 7, tripulaos por dos
astronautes caún, ficieron la so primer cita espacial aproximando les naves
hasta 1,8 m. El vuelu del Gemini 7 tuvo una duración de dos selmanes, tiempu que
s'estimó necesariu pa les misiones Apollo. El 16 de marzu de 1966 la nave Gemini
8 tripulada por David Scott y Neil Armstrong, que llueu sedría'l primer home en
pisar la Lluna, atracaron la so nave al cohete Agena 8 preparando la maniobra
d'atraque ente'l módulu llunar y la nave Apollo.

A lo llargo de los ocho años de misiones preliminares la NASA tuvo perda
d'astronautes col Apolo 1 que s'incendió na rampla de llanzamientu demientres un
ensayu y los sos tres astronautes morrieron. El Programa Apolo llogró la so meta
col Apolo 11 qu'aterrizó con Neil Armstrong y Edwin E. Aldrin na superficie de
la Lluna'l 20 de xunetu de 1969 y devolviólos a la Tierra el 24 de xunetu. Les
primeres pallabres d'Armstrong al poner el pie sobre la Lluna foron: «Ésti ye un
pequeñu pasu pa un home, pero un gran saltu pa la humanidá».

Diez homes más formaron la llista d'astronautes en pisar la Lluna cuando finó'l
programa anticipadamente col Apolo 17, en payares de 1972, que'l so resultáu
foi, arriendes de la recoyida de muestres de roques, la instalación d'equipos
d'estudiu superficiales ALSEP qu'aínda siguen unviando información.

La NASA ganara la carrera espacial y, de dalgún mou, esto dexóla ensin oxetivos
al amenorgar l'atención pública, que yera a garantizar los grandes presupuestos
del Congresu. Nin la casi tráxica misión del Apolo 13, onde l'españíu d'un
tanque d'oxíxenu casi-yos costó la vida a los tres astronautes y obligólos a
arrenunciar a pisar la Lluna, pudo volver a atraer l'atención. Les misiones
posteriores al Apolo 17 (taben planificaes varies misiones más, hasta l'Apolo
20) suspendiéronse. Los retayos del presupuestu, en parte por causa de la Guerra
de Vietnam, provocaron el fin del programa. Los tres Saturnu V non usaos,
usáronse pal desendolcu del primer llaboratoriu estaunidense n'órbita, el
Skylab, y les idees foron na llinia de desendolcar un vehículu espacial
reutilizable como'l tresbordador espacial. Poco conocíu ye'l proyeutu AAP
(Apollo Applications Program), que tendría de ser el sustitutu de les misiones
Apolo, o el LASS, destináu a establecer una base habitada na superficie del
satéllite.

En 1962 el Mariner 2 foi la primer nave espacial en facer un sobrevuelu cercanu
a otru planeta, nesti casu Venus. Los programes Ranger, Surveyor y Lunar Orbiter
yeren esenciales pa evaluar les condiciones llunares enantes d'intentar el vuelu
tripuláu del programa Apolo. Posteriormente, les dos sondes Viking
qu'aterrizaron na superficie de Marte unviaron a la Tierra les primeres imáxenes
de la superficie del planeta. Seique les misiones non tripulaes más
impresionantes fueren los programes Pioneer 10, Pioneer 11, Voyager 1 y Voyager
2, misiones que visitaron Xúpiter, Saturnu, Uranu y Neptunu y unviaron
impresionantes imáxenes en color de toos ellos y la mayoría de los sos
satélites.

El desarrollu yá llográu poles dos potencies espaciales, tenía de producir un
acercamientu ente la Xunión Soviética y los Estaos Xuníos. Poro, el 17 de xunetu
de 1975 un Apollo, encontrando un usu nuevu dempués de la cancelación del Apollo
18, acoplóse a un Soyuz soviéticu na misión Apollo-Soyuz pa la qu'hebo de
diseñar un módulu intermediu y acercar la teunoloxía de les dos naciones. Magar
que la Guerra Fría duraría más años, esti foi un puntu críticu na hestoria de
NASA y el principiu de la collaboración internacional na esploración espacial.
Dempués vinieron los vuelos del tresbordador a la estación rusa Mir, vuelos
d'estaunidenses na Soyuz y de rusos nel tresbordador y la collaboración de
dambes naciones y otres más na construcción de la Estación Espacial
Internacional (ISS).

El Tresbordador espacial convirtióse nel programa espacial favoritu de la NASA a
finales de los años setenta y los años ochenta. Planiáronse tanto los dos
cohetes llanzadores y el tresbordador como reutilizables, y construyéronse otros
cuatro tresbordadores. El primeru en llanzase foi el Columbia el 12 d'abril de
1981.

Pero los vuelos del tresbordador yeren muncho más costosos de lo qu'inicialmente
taba proyeutao y, dempués que'l desastre del Tresbordador Espacial Challenger en
1986 resaltó los riesgos de los vuelos espaciales, el públicu recuperó l'interés
perdíu nes misiones espaciales.

Sicasí, el tresbordador usóse pa poner n'órbita proyeutos de muncha importancia
como'l Telescopiu Espacial Hubble (HST). El HST creóse con un presupuestu
rellativamente pequeñu de 2.000 millones de dólares, pero continuó funcionando
dende 1990 y maravilló a los científicos y al públicu. Dalgunes de les imáxenes
foron llexendaries, como les imáxenes del denomináu Campu Profundu del Hubble.
El HST ye un proyeutu conxuntu ente la ESA y la NASA, y el so ésitu ayudó na
mayor collaboración ente les axencies.

En 1995 la cooperación ruso-estaunidense llograríase de nueves cuando comenzaron
les misiones d'acoplamientu ente'l Tresbordador y la estación espacial Mir,
(nesi momentu la única estación espacial completa). Esta cooperación continúa a
día de güei ente Rusia y Estaos Xuníos, los dos socios más importantes na
construcción de la ISS. La fuerza de la so cooperación nesti proyeutu foi más
evidente cuando la NASA empezó confiando nos vehículos de llanzamientu rusos pa
caltener la ISS tres el desastre en 2003 del Columbia que caltendría en tierra
la flota de los tresbordadores mentanto más d'un añu.

Costando más de cien mil millones de dólares, a vegaes foi abegoso pa la NASA
xustificar el proyeutu ISS. La población estaunidense foi históricamente difícil
d'impresionar colos detalles d'esperimentos científicos nel espaciu. Arriendes,
nun podía acoyer a tantos científicos como se planeara, sobre too dende que'l
tresbordador espacial taba fuera d'usu, hasta marzu de 2005, deteniendo la
construcción de la ISS y llimitando la so tripulación a una de caltenimientu de
dos persones.

Mentanto la mayoría de los años 1990 la NASA enfrentóse con una reducción de los
presupuestos anuales por parte del Congresu. Pa responder a esti retu, el novenu
alministrador de la NASA, Daniel S. Goldin, inventó misiones barates baxo la
conseña: más rápidu, más buenu, más baratu que permitió a la NASA que retayara
los costos mientres s'acometíen una enantada variedá de programes aerospaciales.
Esi métodu criticóse abondo y llevó en 1999 a les perdes de les naves xemeles
Climate Orbiter y Mars Polar Lander de la esploración de Marte.

Probablemente la misión con más ésitu ente'l públicu nos últimos años (1997) foi
la de la sonda Mars Pathfinder. Los periódicos de tol mundu llevaron les
imáxenes del robot Sojourner, desplazándose y esplorando la superficie de Marte.
Dende 1997 la Mars Global Surveyor orbitó Marte con un ésitu científicu
innegable. Dende 2001 el orbitador Mars Odyssey tuvo a la gueta d'evidencies
d'agua nel planeta roxu, nel pasáu o nel presente, asina como pruebes d'actividá
volcánico.

En 2004 una misión científicamente más ambiciosa llevó a dos robots, Spirit y
Opportunity, a analizar les roques en busca d'agua, polo qu'aterrizaron en dos
zones de Marte diametralmente opuestes y parez qu'atoparon vestixos d'un antiguu
mar o llagu saláu.

El 14 de xineru de 2004, diez díes dempués del aterrizaxe de Spirit , el
Presidente George W. Bush anunció'l futuru de la esploración espacial. La
humanidá volverá a la Lluna en 2020 como pasu previu a un viaxe tripuláu a
Marte.

El Tresbordador espacial retiraráse en 2010 y va trocase en 2014 pol Crew
Exploration Vehicle, que ye a atracar na ISS y dexar la órbita de la Tierra. El
futuru del ISS ye daqué inciertu, tres la esplosión del Columbia el 1 de febreru
de 2003, y el patrón de los vuelos del Tresbordador. La construcción
completaráse, pero'l futuru de les próximes misiones ye inciertu.

La MDSCC (Madrid Deep Space Communications Complex) de Robledo de Chavela ye la
única instalación de la NASA n'España y forma parte de la Rede del Espaciu
Profundu. La so primera antena colocóse en 1961 pal Programa Mariner. Esta
Antena denomada DSS-61 utilízase anguaño nel Proyeutu educativu PARTNER. Al pocu
tiempu instalóse nel municipiu cercanu de Fresnedillas de la Oliva otra antena
(DSS-62, denomada "la Dino") pa les misiones Apollo, esta antena treslladose
dempués a Robledo de Chavela. La tercer antena, tamién asitiada nesta lolcalidá
madrileña, foi la DSS-63, que nació con un diámetru de 64 metros, y llueu
amplióse a 70 pa facer el siguimientu d les sondes Voyager cuando s'estendió la
so misión más allá de Saturnu. Esisten otres antenes que tienen usos diversos.



https://ast.wikipedia.org/wiki/Mosc%C3%BA

Moscú (en rusu: Москва, treslliteráu como Moskvá) ye la capital y suxetu federal
más pobláu de Rusia. Importante centru políticu, económicu, cultural y
científicu de Rusia y del contiente européu, ye la megaciudá más septentrional
de la Tierra, la segunda ciudá más poblada d'Europa dempués d'Estambul y la
octava más poblada del planeta, siendo la mayor de toles asitiaes en países
desarrollaos. Ye una ciudá global alpha nel ránking ellaboráu pol think tank
Globalization and World Cities Research Network, y ún de los destinos turísticos
con más crecimiento en númberu de visitantes. En ella podemos alcontrar la torre
Ostankino, la mayor torre de comunicaciones d'Europa (540 m d'altor); la Mercury
City Tower, el mayor rascacielos de continente (338,8 m); y el distritu
comercial Moskow International Business Center. La so población ye de 12.197.596
habitantes (Rosstat, 2015) Per aciu de la so espansión territorial al suroeste
del óblast de Moscú, a partir del 1 de xunetu de 2012 la ciudá aumentó la so
área 2,5 vegaes (pasó de 1.000 km² a 2.511 km²) y ganó una población adicional
de 230.000 habitantes

La ciudá asítiase a la vera'l ríu Moscova, nel Distritu Federal Central de la
Rusia europea, y ye la mayor del mundu que nun ta a la vera la mar. Rescamplen
nel so paisaxe urbanu dellos edificios históricos, como'l Kremlin, una
ciudá-fortaleza medieval que ye anguaño la residencia del presidente del país, o
la catedral de San Basiliu. Tien un 40% del so territoriu de zona verde, y
inclúi la mayor viesca urbana del mundu. A lo llargo la so historia tien sío
capital de dellos estaos, dende'l Gran Ducáu de Moscú na Edá Media hasta la
Rusia zarista o la Xunión Soviética. Considérasela'l centru de la cultura rusa,
y nella vivieron y trabayaron a lo llargo los sieglos munchos de los más
prestixosos artistes, científicos y deportistes rusos atrayíos pola bayura de
museos, teatros ya instituciones académiques y polítiques de la ciudá. Ye la sé
del gobiernu de Rusia, una y bones el presidente vive nella y tamién nella
tienen la so sé les dos cámares del parllamentu rusu, la Duma Estatal y el
Conseyu de la Federación.

La ciudá ye un importante ñudu de comunicaciones, con cuatro aeropuertos
internacionales, nueve estaciones de ferrocarril, tranvía, un sistema de
monoraíl y ún de los mayores sistemas de metro más importantes del mundu. El
Metro de Moscú ye'l cuartu con más kilómetros de rede y el que más pasaxeros
mueve añalmente fuera d'Asia. Ye, amás, ún de los iconos arquitectónicos y
turísticos de la ciudá pola riqueza decorativa de les sos 194 estaciones.

La ciudá recibe'l so nome del ríu que la traviesa; en rusu antiguu гра́д Моско́в
significa la ciudá a la vera'l ríu Moscova. La primer referencia escrita a la
ciudá remóntase a 1147, cuando Yuri Dolgorukiy, príncipe del Rus de Kiev, llamó
al príncipe de Novgorod-Severski a que se reuniera con elli en Moscú. Nueve años
dempués, en 1156, ordenó la construcción d'una muria de madera, el Kremlin,
qu'hebo de ser reconstruyido munches vegaes, p'arrodiar y protexer la nueva
ciudá. Dempués del saquéu de 1237-1238, cuando los mongoles arrasaron
completamente la ciudá y mataron a tolos sos habitantes, Moscú foi
reconstruyida, y convirtióse na capital del nuevu principáu de Vladimir-Suzdal
en 1327. La so favoratible posición estratéxica, na cabecera del ríu Volga, fizo
que fora medrando de forma constante. El so principáu, nomáu Gran Ducáu de
Moscú, desarrollose y convirtióse nún territoriu estable y prósperu al
qu'aportaben refuxaos d'otres partes de Rusia.

Embaxu'l gobiernu d'Iván I de Moscú la ciudá sustituyó a Tver como centru
políticu del principáu de Vladimir-Suzdal, y centralizose nella la recoyida
d'impuestos pal Imperiu mongol, soberanu de facto del territoriu. A cambiu de
pagar grandes tributos Iván consiguió una importante concesión del emperador
mongol (Khan): el derechu a que a la so muerte el principáu moscovita pasara
íntegru al so primoxénitu y nun se dividiera, como yera vezu, ente tolos fíos de
so. Al empar, la oposición escontra la dominación mongola foi garrando puxu. En
1380 el príncipe Dmitry Donskoy llideró un exércitu conxuntu de dellos
principaos rusos que consiguió una gran victoria sobre los tártaros (mongoles)
na batalla de Kulikovo. Por embargu, la batalla nun foi decisiva, y dos años
dempués el khan Tokthamysh saqueó Moscú. El principáu consiguió llibrase
finalmente del control tártaru en 1480, y Moscú, embaxu'l gobiernu d'Iván III,
convirtióse nel centru d'un imperiu que comprendía tolos territorios actuales de
Rusia y delles tierres más El so sucesor, Iván IV, asumió en 1547 el títulu de
zar.

En 1571 los tártaros de Crimea atacaron y saquearon otra vuelta Moscú,
prendiendo fuéu a tol so caseríu sacante'l Kremlin

Demientres la guerra polaco-rusa (1605-1618), en 1609, un exércitu suecu,
dirixíu pol conde Jacob de la Gardie y Evert Horn salió de Novgorod hacia Moscú
p'axudar al zar Vasili Shuiski. Entró na ciudá y sofocó la rebelión popular
escontra elli, colando bien ceo. En 1611, tres de la batalla de Klushino, el
comandante militar (hetman) polacu Stanisław Żółkiewski ocupó la ciudá. Nun
había ser el caberu llevantamientu popular del sieglu: hebo ún en 1612 pa echar
de la ciudá a los invasores polacos y lituanos, otru en 1662 en protesta pol
emprobecimientu de l'aleación de la moneda (el nomáu motín del cobre) y otru en
1682, tres de la muerte del zar Alexis I. La ciudá viose asolada tamién, nesos
sieglos, por delles epidemies de peste en 1570-71, 1592 y 1654-56

La fundación de San Petersburgu por Pedru el Grande en 1703, na costa del mar
Bálticu, fizo que Moscú dexara de ser la capital de Rusia (sacante un breve
periodu ente 1728 y 1732) dende 1712. A finales d'esi sieglu sofrió otra vegada
los rigores de la peste: la plaga de 1771 mató a 100.000 moscovites.

Cuando Napoleón Bonaparte y los sos soldaos invadieron Rusia en 1812 los
moscovites prendieron fuéu a la ciudá y colaron d'ella el 14 de setiembre. La
Grande Armée napoleónica, diezmada pola fame, el fríu y el mal
aprovisionamientu, tuvo que retirase, y foi cuasimente aniquilada pol devastador
inviernu rusu, al que se sumaben ataques ocasionales de los soldaos del zar.
Casi 400.000 de los sos miembros morrieron en tierra rusa.

En xineru de 1905 creose la figura del gobernador de la ciudá o alcalde.
Alexander Adrianov foi el primer alcalde de la ciudá que, el 12 de marzu de
1918, tres del trunfu de la Revolución rusa de 1917, convirtióse na capital de
la República Socialista Federativa Soviética Rusa, y de la Xunión Soviética
menos de cinco años dempués. Tamién instalaron la so sé allí, demientres la
Segunda Guerra Mundial (nomada en Rusia la Gran Guerra Patriótica) y tres de la
invasión alemana, el Comité Estatal de Defensa Soviéticu y el cuartel xeneral
del Exércitu Bermeyu.

En 1941 los moscovites formaron 16 divisiones de voluntarios nacionales (más de
160.000 persones), amás de 25 batallones (18.500 soldaos) y cuatro reximientos
d'inxenieros. Cola so axuda, en payares, l'exércitu alemán foi forciáu a
detenese nes afueres de la ciudá, entamando así la batalla de Moscú. Les
fábriques, y la mayoría del gobiernu, foron evacuaos, y la ciudá declarose
n'estáu de sitiu dende'l 20 d'ochobre. Los habitantes que quedaron nella
construyeron y supervisaron les defenses antitanque en mediu de los bombardeos
de la Luftwaffe. Stalin refugó abandonar Moscú, obligando al facelo a que
quedaran ellí tamién el cuartel xeneral del exércitu y el conseyu de comisarios
del pueblo. Pesie al sitiu y los bombardeos la construcción del metro nun se
detuvo pola guerra, y al acabar esta inauguráronse delles llinies nueves del
ferrocarril metropolitanu.

La batalla de Moscú acabó con un saldu, según los autores, d'ente 248.000 y
400.000 alemanes y 650.000 y 1.280.000 rusos muertos o firíos. El 1 de mayu de
1944 creose una medalla honorífica pa premiar a los defensores de Moscú, y otra
en 1947 pa cellebrar el octocentésimu aniversariu de la fundación de la ciudá.
Nel vixésimu aniversariu de la derrota nazi, el 8 de mayu de 1965, Moscú foi una
de les doce ciudaes ruses a les que se-yos concedió'l títulu de Ciudá Heroica.

En 1980 la ciudá foi la sé de los Xuegos Olímpicos de veranu, que foron
boicoteaos por Estaos Xuníos y otros países occidentales en protesta pola
intervención soviética na guerra d'Afghanistán. En 1991 la ciudá foi l'escenariu
del intentu fallíu de güelpe d'estáu de los miembros del gobiernu contrarios a
les reformes de Mikhaíl Gorbachov. Cuando la URSS disolviose al acabar el añu,
Moscú caltúvose como la capital de Rusia. De magar, la emerxencia d'una economía
de mercáu en Rusia espéyase na so capital, enllena de tiendes, servicios,
edificios y estilos de vida copiaos de los occidentales.

Moscú asítiase nes riberes del ríu Moscova, un cursu d'agua de 500 km que
traviesa la llanura europea oriental en Rusia central anantes de desembocar nel
ríu Oka, afluente del Volga. El ríu y los sos canales pueden travesase, dientro
de les llendes de la ciudá, por 49 pontes. La ciudá ta asitiada a una altura de
156 m sobro'l nivel de la mar; a esi altor allúgase la principal estación
meteorolóxica de la ciudá. El puntu más altu de la mesma ye la colina
Teplostanskaya, con 255 m. L'anchor de la ciudá d'este a oeste ye de 39,7 km, y
el so llargor de norte a sur 51,8 km.

La ciudá ye'l puntu de referencia del fusu horariu usáu na Rusia central y
Bielorrusia. Esa hora aveza a llamase Moscow Standard Time (MSK, мск), y va trés
hores per delantre del tiempu universal coordináu (UTC+3). Nesi fusu nun se fai
cambéu horariu n'iviernu como notros del continente européu.

Acordies col censu de 2015 la población de Moscú ye de 12.197.596 habitantes.
Esto compriende namái la xente qu'el censu clasifica como residentes
permanentes. Según del Serviciu Federal de Migraciones rusu na ciudá viven
tamién 1,8 millones de persones que tienen una residencia temporal a base de
visaos u otra documentación, y estímase qu'el númberu de persones indocumentaes
ye d'un millón mas. Estos últimos proceden, principalmente, de les repúbliques
del Asia central.

El cristianismu ye la relixón predominante na ciudá, con gran mayoría de fieles
de la Ilesia Ortodoxa rusa. Moscú ye un centru perimportante d'esa relixón, la
tradicional del país, que foi reconocida como parte de la herencia histórica
rusa nuna llei aprobada en 1997 . Otres relixones practicaes na ciudá inclúin al
catolicismu, budismu, Islam, xudaísmu y protestantismu, y hai tamién miembros de
la Ilesia Apostólica Armenia, los Vieyos Creyentes (un grupu separtáu de la
Ilesia ortodoxa nel sieglu XVII) y neopaganos.

El Patriarca de Moscú ye'l llíder de la Ilesia, y vive nel monasteriu de
Danilov. Moscú yera conocida, primero de la revolución de 1917, la ciudá de les
40 veces 40 ilesies (город сорока сороков церквей). En 1918 el gobiernu
bolchevique declaró que Rusia yera un estáu secular, lo que na práctica
significó que la relixón foi reprimida y la sociedá foi forciada a volvese
ateísmu|atea. Nes décades de 1920 y 1930 demoliéronse munches ilesies, siendo
les más destacaes d'elles: el monasteriu de Chudov, del sieglu XIV, que taba
dientro del Kremlin; la catedral Kazansky na Plaza Bermeya; o la catedral de
Cristo Salvador, llevantada nel sieglu XIX pa conmemorar la victoria sobre
l'exércitu de Napoleón. La destrucción continuó dempués de la Segunda Guerra
Mundial. Pesie a que se suavizó la persecución contra la relixón, la mayoría de
les ilesies y monasterios qu'entá esistíen foron desacralizaos y usaos como
clubs, oficines, fábriques o almacenes. De magar la desintegración de la URSS en
1991 munches d'eses ilesies restauráronse, y les relixones tradicionales van
garrando nuevu puxu. Ente les ilesies reconstruyíes nestos años rescampla la
nueva catedral de Cristo Salvador, que vuelve a ser un fitu destacáu del paisaxe
urbanu moscovita. Pa facela, nel sitiu aú taba l'antigua, hebo que demolar una
xigantesca piscina que los soviéticos construyeran allí.

Delles foron les fortificaciones que sirvieron como llende circular amurallada
de la ciudá en diversos momentos de la so hestoria: les muries del Kremlin, el
Zemlyanoy Gorod, la muria Kamer-Kollezhsky, l'aniellu del xardín o aniellu B
(Садо́вое кольцо́, кольцо́ "Б"), que marca'l percorríu de la muria del sieglu
XVII, y el nomáu pequeñu aniellu del ferrocarril. L'aniellu d'autopistes nomáu
(MKAD, Aniellu de Carreteres de Moscú) ye la llende de la ciudá dende 1960, y
circulares son tamién la principal llinia del metro, nomada del aniellu, y el
Tercer Aniellu de Carreteres, completáu en 2005. La planificación circular con
carreteres radiales, típica de la ciudá, ha siguir siendo, nos tiempos
vinientes, lo que ha definir el futuru desarrollu urbanu de la ciudá.

Sicasí, la ciudá, al medrar, tien incorporáu a so dellos territorios esteriores
a estos aniellos de carreteres, como Solntsevo, Butovo y la ciudá de Zelenograd.
Amás, una parte del oblast (provincia) de Moscú foi incorporáu a la ciudá el 1
de xunetu de 2012 nún procesu que-y fizo ganar territoriu (pasó de 1.000 km² a
2.511 km²) y población (230.000 habitantes) y la ciudá, qu'anguaño taba arrodiáu
pola so provincia homónima, agora llenda col oblast de Kaluga. Esto ha permitir
a la ciudá, en pallabres del so alcalde en 2015, Sergey Sobyanin, desarrollase
n'harmonía.

L'arquitectura de Moscú ye singular, con dellos edificios que son conocíos
perende: el Kremlin, que la so construcción remóntase al sieglu XII; la catedral
de San Basiliu, coles sos elegantes cúpules en forma de cebolla; la catedral de
Cristo Salvador, y los rascacielos de Stalin (Stalinskie Vysotki), ente más
otros.

El Kremlin reconstruyose nel sieglu XV. Les sos torres, y dalgunes de les sos
iglesies, foron llevantaes por arquitectos italianos, que-y emprestaraon a la
ciudá daqué d'aire renacentista. Dende finales d'esi sieglu, amás, la ciudá
aguapeció cola construcción de nuevos monasterios, palacios, muries, torres y
ilesies. La so apariencia, demientres los sieglos de la Edá Moderna, nun camudó
muncho. Cases de madera de pinu o pícea, con teyaos de teyes cubiertes por yerba
o fechos de madera de bidul, dominaben el paisaxe urbanu. Asina foi hasta la
segunda metá del sieglu XVIII, cuando los fueos constantes, y tamién les nueves
necesidaes d'habitación de la nobleza, forciaron el cambeu, y la mayoría de los
edificios de madera foron sustituyíos por otros de piedra.

Demientres los sieglos el panorama urbanu de la ciudá tevo domináu poles ilesies
ortodoxes. Esto camudó drásticamente na dómina soviética, y especialmente a
partir de la decisión de Stalin de modernizar la ciudá. Los sos planes incluyíen
una red d'anches avenides y carreteres d'hasta diez carriles d'anchu que, magar
que facilitaron la movilidá na ciudá, ficiéronlo a costa d'esbarrumbar gran
cantidá d'edificios y barrios históricos. Ente les víctimes de les demoliciones
tuvieron la torre Sukharev, una torre conmemorativa n'estilu barrocu (finales
del sieglu XVII) que yera ún de los emblemes de la ciudá, y munches mansiones y
edificios comerciales qu'estorbaben pa enanchar les cais. Moscú camudó la so
naturaleza pa pasar a ser la capital d'un estáu secular y totalitariu, lo que
punxo a toles ilesies en peligru de demolición. Munches, incluyíes dalgunes de
les más antigües y arquitectónicamente destacables, foron destruyíes, y magar
que dempués de 1990 les más señalaes d'elles (catedrales de catedral de Kazan
(Moscú)|Kazan o Cristo Salvador) munches ilesies más pequeñes perdiéronse pa
siempres.

Sicasí, nun too foi destrucción na época soviética. Los años de Stalin llendaron
muncho la creatividá y la innovación arquitectónica, pero los años previos a la
so llegada al poder hebo una esplosión de nuevos edificios con propuestes
radicales. Rescamplen ente ellos los que ficieron los arquitectos
constructivistes asociaos a la Vkhutemas (escuela estatal d'arte y técnica),
responsables ente otres obres del mausoléu de Lenin. Otru arquitectu señaláu foi
Vladimir Shukhov, famosu poles sos torres hiperboloides; la más famosa ye la
torre Shukhov, llevantada como torre de tresmisión pa una emisora de radio ente
1919 y 1922. Otra obra de so de gran influyencia na arquitectura constructivista
de la dómina yeren les sos espacioses galeríes comerciales de forma allargada.
La más importante foi el centru comercial GUM, llevantáu na Plaza Bermeya, que
cubrió con una cúpula de metal y cristal pernovedosa nel so tiempu.

La contribución arquitectónica más emblemática del periodu estalinista,
nostante, son los nomaos rascacielos de Stalin, un conxuntu siete rascacielos
espardíos pela ciudá a una distancia asemeyada del Kremlin llevantaos ente 1947
y 1953 cola mesma tecnoloxía de los rascacielos estaunidenses con una decoración
esterior qu'amestaba elementos del góticu ya'l barrocu rusu. Estos fitos del
skyline moscovita inspiráronse na forma del Manhattan Municipal Building de
Nueva York, y el so estilu, que combina fachaes esteriores de diseñu complexu
con una llarga aguya central que fai d'exe de simetría y cumal del edificiu,
encuádralos no que se conoz como arquitectura estalinista. Les siete torres
pueden vese dende cualquiera de les colines de la ciudá, una y bones tán ente
les construcciones más altes de la ciudá. De les mayores sacante la torre
Ostankino, que yera, de la qu'acabaran de construyila en 1967, la torre de
comunicaciones mayor del mundu.

Magar que la ciudá entá conserva edificios d'apartamentos de cinco plantes
llevantaos primero de 1965, los bloques d'apartamentos posteriores suelen tener
a lo menos nueve pisos d'altor, y tener ascensor. Estímase que Moscú tien el
doble d'ascensores que Nueva York y cuatro veces más que Chicago. Moslift, una
de les mayores empreses d'ascensores de la ciudá, tien 1.500 mecánicos preparaos
pa responder a la llamada de los vecinos que queden enzarraos nún.

Hai un interés por recuperar y restaurar munchos de los edificios más señalaos
presoviéticos que se conserven. Ye fácil atopalos, una y bones tán pintaos de
recién en colores brillantes y coles fachaes rellumantes. Hai, tamién, dellos
exemplos notables de la vanguardia soviética, como la casa del arquitectu
Konstantin Melnikov na zona d'Arbat. Munches d'estes restauraciones, sicasí, son
criticaes pola so falta de respetu pa cola autenticidá histórica. Por últimu,
queden tamién exemplos interesantes de l'arquitectura soviética final,
reconocibles pol so tamañu descomanáu y pol estilu semimodernista de la su
decoración. Pasa eso, por exemplu, cola cai Novy Arbat, imposible de dexar de
ver pola ruptura que representa col área histórica del centru de Moscu que
l'arrodia.

Nos caberos años l'ayuntamientu ta siendo percriticáu pola destrucción de
munchos edificios históricos. Cuasimente una tercera parte del núcleu históricu
de la ciudá destruyose nos caberos años pa dexar sitiu p'apartamentos de luxu y
hoteles. Otros edificios emblemáticos, como'l hotel Moskva (1930) o la galería
comercial Voyentorg (1913), foron demolíos y reconstruyíos, cola perda
inevitable de valor históricu qu'eso representa. Los críticos tamién culpen al
gobiernu por nun facer cumplir les lleis de protección del patrimoniu. Nos
caberos años del sieglu XX y primeros del XXI baltáronse más de 50 edificios
protexíos, dalgunos del sieglu XVII. Otros critiquen, d'otra banda, el gastu en
reconstruyir edificios derruyíos , que había tar meyor emplegáu, na so opinión,
na renovación d'instalaciones deterioraes, como la estación de metro de
Mayakovskaya y dellos edificios de Konstantin Melnikov. Hai organizaciones, como
la Sociedá pa la Preservación de l'Arquitectura Moscovita y Save Europe's
Heritage (Salvemos la herencia europea), que lluchen pa llamar l'atención de la
opinión pública internacional hacia esos problemes.

Hai 96 parques y 18 xardinos, cuatro d'ello botánicos, en Moscú, y si a ello-y
sumamos los 450 km² de zones verdes y los 100 km² de viesques tenemos que Moscú
ye una ciudá con una gran cantidá de zones verdes, muncho mayor en comparanza
que la de cualisquier otra ciudá de tamañu asemeyáu d'Europa o América del
Norte. Esto debese en parte al vezu históricu de colocar, separtando los
edificios residenciales, parceles con yerba y árboles. De resultes cada
moscovita esfruta de 27 m² de parque, muncho más que los 6 que hai por cada
parisín, los 7,5 que hai por cada habitante de Londres o los 8,6 de cada
neoyorkín.

El parque Gorki, oficialmente nomáu Parque Central de la Cultura y el Descansu y
renomáu n'honor de Máximo Gorki, foi inauguráu en 1928. La so parte principal,
689.000 m² a la vera'l ríu Moskova, inclúi estanques nos que se puede navegar en
barcu o bicicleta d'agua, zones de baille, pistes de tenis, pistes deportives...
Bordea'l xardín de Neskuchny (408.000 m²), el parque más antiguu de Moscú y
antaño residencia imperial, nel que s'atopa'l Teatru Verde, ún de los
anfiteatros al aire llibre más grandes d'Europa, con capacidá pa 15.000
espectadores

El parque Izmaylovsky, inauguráu en 1931 ye, xunto col parque Richmond de
Londres, ún de los parques urbanos más grandes del mundu. Con 15,34 km²
d'estensión, ye seis veces mayor qu'el Central Park neoyorkín.

El xardín botánicu Tsysin Main, de l'Academia de Ciencies y fundáu en 1945, ye'l
mayor de la ciudá. Nos sos 3,6 km² d'estensión pueden atopase venti mil especies
de plantes de tol mundu, amás d'un llaboratoriu d'investigación. Inclúi tamién
un rosarium con 20.000 rosales, un dendrarium, una viesca de carbayos con
árboles de más de 100 años d'edá media y un invernaderu de más de 5.000 m².
Apegáu a elli ta'l Centru Panrusu d'Esposiciones (Всероссийский выставочный
центр), un recintu ferial y parque d'atracciones que ye ún de los exemplos
cimeros de l'arquitectura monumental de la era estalinista. Grandes zones de
parque separten ellaboraos pabellones, que representen caún d'ellos una rama de
la industria y la ciencia soviétiques o una de les repúbliques de l'antigua
URSS. Anque de magar la década de 1990 ye usáu como un xigantescu centru
comercial, con pequeñes empreses instalaes nos sos pabellones, entá caltién les
güelgues del so pasáu, incluyendo dos fontes xigantesques y un cine panorámicu
con pantalla de 360º.

Ente los llugares imprescindibles de visita pa los munchos turistes que, de
siempres, tienen aportao a Moscú alcontramos, amás de la Plaza Bermeya y los
edificios que l'arrodien, la ilesia de l'Ascensión de Kolomenskoye, inaugurada
en 1532, que ye Patrimoniu de la Humanidá. Tamién ye muy visitáu un xardín con
escultures, el Museon, nel que s'esponen les estatues de llíderes de l'antigua
URSS que foron retiraos de los sos anteriores emplazamientos tres de la cayida
del comunismu. Ta cerca de la Galería Tretyakov, qu'axunta la mayor colección
d'arte rusu del mundu. Hai que citar, pa finar, el zoolóxicu de Moscú, un parque
dividíu en dos zones xuníes por una ponte, nel que viven más de 6.500 animales
de cerca de mil especies y que ye visitáu añalmente por más de 1,2 millones de
persones.

Ún de los museos más destacaos de Moscú ye la Galería Tretyakov, fundada tres de
la donación pol mecenas Pavel Tretyakov, en 1892, de la so importante colección
privada a la ciudá. La colección repártese ente dos edificios: la vieya galería,
la orixinal, asitiada na oriella meridional del ríu Moscova, nel barriu de
Tretyakovskaya, y la nueva, creada na dómina soviética. Na primera atopamos los
trabayos de los pintores prerrevolucionarios, como Ilya Repin, y los iconos
rusos clásicos, incluyíos los del iconografista del sieglu XV Andrei Rublev. La
nueva galería contién principalmente obres de los artistes de la dómina
soviética y dalgunos posteriores, magar que la so colección solápase en parte
cola de la galería vieya al incluyir arte d'entamos del sieglu XX. Nesta parte
nueva alcontramos una reproducción a pequeñu tamañu del famosu Monumentu a la
Tercera Internacional de Vladimir Tatlin, amás d'obres d'otros artistes
importantes de vanguardia como Kazimir Malevich y Wassily Kandinsky y les
principales obres del estilu conocíu como realismu socialista.

Otru muséu importante ye'l Muséu Pushkin de Belles Artes, d'estructura
espositiva asemeyada al Muséu Británicu de Londres. Nes sos sales atopamos, como
n'aquelli, un amiestu de restos de diverses civilizaciones y de copies
d'escultures antigües, anque tamién trabayos de pintores contemporáneos
importantes como Claude Monet, Paul Cézanne o Pablo Picasso. El Muséu Históricu
Estatal de Rusia (Государственный Исторический музей) ye un muséu d'historia
rusa asitiáu ente la Plaza Bermeya y la Plaza Manege. Los oxetos espuestos van
dende restos de tribus preshistóriques que vivíen no qu'anguaño ye Rusia hasta
obres d'arte de gran valor compraes pola dinastía Romanov. En conxuntu hai
depositaos nel muséu varios millones d'oxetos.

El Muséu Politécnicu, fundáu en 1872, ye'l mayor muséu de la ciencia del país, y
inclúi na so colección d'inventos y avances tecnolóxicos humanoides autómates
del sieglu XVIII y les primeres computadores soviéticos, y otros oxetos hasta un
total de 160.000. El Muséu-Panorama Borodino, asitiáu na avenida Kutuzov,
permite a los sos visitantes esperimentar, nún diorama de 360º, les sensaciones
d'alcontrase dientro d'una batalla. Forma parte d'un complexu d'edificios que
conmemoren la victoria na Guerra Patriótica de 1812 escontra l'exércitu
napoleónicu, y qu'inclúi tamién un arcu triunfal llevantáu en 1827 y un muséu
d'historia militar

Moscú, amás de contar con un garapiellu de museos perinteresantes, ye la capital
rusa de les artes escéniques: hai 93 teatros, 132 cines y 24 sales de
conciertos, ente los que rescamplen los teatros Bolshoi, Malyi o Vakhtangov. En
temporada ye posible asistir na ciudá a reperesentaciones teatrales y de ballet
tanto clásiques como contemporánees. Los amantes de la música clásica tienen el
so puntu d'alcuentru na Casa Internacional de la Música de Moscú, inaugurada en
2003, y tamién nel teatru Svetlanov, que tien el órganu mayor del país.

La historia del cine rusu nun puede entendese sin falar de cine soviéticu, y nun
se pue falar d'elli ensin falar del estudio Mosfilm, aú se rodaron bien de
películes y que, magar el descensu de cantidá na producción del cine soviéticu,
entá sigue usándose. La visión de películes históriques o difíciles d'alcontrar
ye posible nel cine Salut, aú se proyecten películes de la colección del Muséu
del Cine. Citaremos tamién, pa finar esti apartáu, el Muséu Estatal
D'Arquitectura Shchusev, muséu nacional d'arquitectura que recibe'l so nome
n'honor del arquitectu Alexey Shchusev.



https://ast.wikipedia.org/wiki/Madrid

La villa de Madrid (tamién Madrí o Madril) ye la capital d'España y de la
Comunidá de Madrid. Fundóse a partir d'un enclave árabe (al-Maǧrīṭ , المجريط)
conquistáu por Alfonsu VI en 1083. Felipe II fízola sede de la corte
reemplazando a Toledo. Dende entós ye la capital d'España, menos el periodu que
va dende 1601 a 1606 nel que lo foi Valladolid. Con 3.207.247 habitantes (2013),
ye la ciudá más grande del país, la tercera ciudá más poblada de la Xunión
Europea, por detrás de Londres y Berlín, y la so área metropolitana ye la cuarta
más poblada (detrás de les de París, Londres y la Rexón del Rhur).

La ciudá foi fundada na época musulmana (sieglu IX) anque hai constancia de
poblamientos enanteriores. Foi conquistada polos cristianos en 1085, pasando a
ser parte del Reinu de Castiella. Convirtióse durante l'Edá Media nuna próspera
villa con derechu a votu nas Cortes de Castiella. Felipe II fízola sede de la
corte en 1561, convirtiéndose na capital del Imperiu Español. La población
creció rápidamente dempués d'ellu.

Tamién tán en Madril les sedes del CSIC, la Biblioteca Nacional, el Muséu del
Prado, el Muséu Nacional Centro d'Arte Reina Sofía, etc.



https://ast.wikipedia.org/wiki/M%C3%A9xico

México (tamién Méxicu; náhuatl: Mēxihco «en el ombligo de la luna»), nomáu
oficialmente Estaos Xuníos Mexicanos, ye un país d'América del Norte. Asitiáu na
parte meridional del subcontinente, llenda al norte colos Estaos Xuníos
d'América, al sureste con Belize y Guatemala, al este col golfu de México y el
mar Caribe y al oeste col océanu Pacíficu. Ye'l decimocuartu país mayor del
mundu, con alredor de dos millones de kilometros cuadraos d'estensión, y tien
una población (INEGI, 2010) de cuasique 112 millones de persones. Les más
d'elles tienen como llingua materna l'español, que ye la llingua nacional del
país xunto con otres 67 llingües indíxenes .

La presencia humana en México remóntase a 30.000 años AP. Tres de dellos
milenios de desarrollu cultural surdieron nel actual territoriu de México les
cultures mesoamericanes, aridoamericanes y oasisamericanes. Nel sieglu XVI el so
espoxigue foi interrumpíu pola llegada los españoles, que dominaron el país
hasta 1810, cuando'l país entamó la llucha pola so independencia. Algamada esta,
el país foi escenariu demientres el sieglu siguiente de delles guerres internes
y invasiones foriatas, qu'afectaron fondamente la vida diaria de los mexicanos.
El sieglu XX (especialmente la primer metá) foi, baxo la dirección política
ininterrumpida del Partíu Revolucionariu Institucional, una época de gran
espoxigue económicu.

Según la Organización Mundial del Turismu México ye'l principal destinu
turísticu d'América Llatina, y ún de los diez países más visitaos del mundu.
Inflúin nesi fechu la existencia nel país de 31 llugares, culturales y
naturales, consideraos pola UNESCO como Patrimoniu de la Humanidá. Pol volume
del so productu interior brutu nominal ye consideráu la decimocuarta economía
mundial, siendo la segunda mayor economía d'América Llatina y la cuarta de tol
continente. El repartu de la riqueza, por embargu, ye perdesigual, coexistiendo
nel país conceyos con índices de desarrollu humanu asemeyaos a los
d'AlemañaError de cita: Falta </ref> pa la etiqueta <ref>. México ye tamién ún
de los países con mayor diversidá climática del mundu, y agospia el 10-12% de
toa la biodiversidá mundial y más de 12.000 especies endémiques.

Políticamente México ye una república democrática, representativa y federal
formada por 31 estaos y un distritu federal, que comprende la Ciudá de México,
sé del gobiernu y les instituciones de la federación, y la so rodiada.

L'actual Constitución mexicana foi aprobada'l 5 de febreru de 1917. Por ella
México defínese como una república federal representativa y democrática, que ta
dividida en 31 estaos y un distritu federal.

L'actual presidente de la República ye, dende'l 1 d'avientu de 2006, Felipe
Calderón Hinojosa. La presidenta de la Cámara de Diputaos ye Guadalupe Acosta
Naranjo, y el Senáu ta presidíu por José González Morfin. El gabinete
ministerial fórmenlu les siguientes secretaríes (ministerios) y persones:

Los Estaos Xuníos Mexicanos son una federación formada por 31 estaos soberanos,
que tien xurisdicción sobro'l Distritu Federal y otros territorios. Caún de los
estaos tien la so propia constitución, parlamentu y sistema xudicial, y los sos
ciudadanos elixen por votu directu a un gobernador pa un periodu de seis años, y
a los sos representantes na cámara de diputaos estatal pa un periodu de trés. El
Distritu Federal ye una entidá con un status especial: pertenez al conxuntu la
federación y non a dengún estáu en particular y tien, poro, poderes llocales más
llimitaos que los de los estaos.

Los estaos tán sodividíos en municipios, gobernaos por un alcalde o presidente
municipal elexíos por sufraxu directu.

Nel istmu de Tehuantepec, asítiase la llende ente'l grupu d'especies d'América
del Norte y del Sur.



https://ast.wikipedia.org/wiki/Jimmy_Wales

Jimmy Donal «Jimbo» Wales (Huntsville, Alabama; 8 d'agostu de 1966) ye un
empresariu d'Internet estaunidense, cofundador y promotor de Wikipedia. Foi
fundador, amás de Nupedia, antecesora de Wikipedia y, xunto con Tim Shell, de la
empresa Bomis. Foi tamién cofundador de la empresa comercial Wikia, xunto con
Angela Beesley. Graduóse nes universidaes d'Auburn y Alabama. Xunto con Larry
Sanger, Wales fundó Wikipedia, una enciclopedia basada nel conceptu wiki y nel
modelu de software llibre.

Wales ye presidénte eméritu de la Fundación Wikimedia,, una ONG ensin ánimu de
llucru allugada en San Francisco, (California). Tien declarao que, na so mocedá,
influyeron-y los llibros d'Ayn Rand y la ideoloxía californiana. Demientres
estudiaba na universidá, foi el dueñu y moderador d'una llista de corréu llamada
Alderique moderáu sobro filosofía oxetivista.

Jimmy Wales nació en Huntsville, Estaos Xuníos. El so padre, Jimmy, trabayó como
alministrador d'una tienda de comestibles, mentanto que la madre, Doris, y la
güela, Emma, dirixeron una escuela privada agrupada, onde Wales realizó los
primeros estudios. El so cursu formábenlu él y otros cuatro neños, de mou que na
so aula recibíen clas tolos alumnos de primeru a cuartu cursu y de quintu a
octavu. Cuando terminó octavu, Wales asistió a la escuela Randolph School, una
secundaria en Huntsville. Wales tien dicho que la escuela yera costosa pa la so
familia, pero considera esa educación importante: «La educación foi siempre una
pasión nel mio llar... yá sabes, el tan tradicional averamientu a la conocencia
ya'l deprendimientu, y a establecer eso como una base pa una bona vida».[nota 1]

Recibió'l títulu de Llicenciáu en Finances de la Universidá d'Auburn y entró nel
programa de financiación del Doctoráu en Finances de la Universidá d'Alabama
antes de dexala col títulu de master. Siguió los estudios gracies a un
empréstamu pa sacar el títulu de Doctor en Finances de la Universidá d'Indiana.
Enseñó en dambes universidaes demientres los estudios de postgrau, pero nun
escribió la tesis pa finar el doctoráu, una cosa qu'él mesmu atribuye al
aburrimientu.

El trabayu de Wales en Wikipedia, la enciclopedia más grande del mundu, foi el
motivu pa que la revista Time lu incluyera en 2006 na so llista de les 100
persones más influyentes del mundu, na categoría de Científicos y Pensadores.



https://ast.wikipedia.org/wiki/Idioma_alem%C3%A1n

L'alemán (Deutsch) ye un idioma indoeuropéu perteneciente al grupu de les
llingües xermániques.

Hasta principios del sieglu XIX, l'alemán estándar yera esclusivamente un idioma
escritu; en 1860 espublizáronse por primera vegada unes regles gramaticales y
ortográfiques (nel Manual Duden). En 1901 declaráronse estes regles como les
definiciones estándar del alemán.

Actualmente entiéndese como llingua alemana la llingua estándar (Alemán
estándar) sordida de los dialectos del alemán mediu y l'alemán superior y toes
aquelles variedaes llingüístiques del continuum dialectal xermánicu occidental
que conviven con esti estándar.

Tamién cuenten como "alemán" les antigües llingües antiguu altu alemán
(Althochdeutsch) y l'altu alemán mediu (Mittelhochdeutsch) además de les
variedaes coloquiales de l'alemán estándar (Umgangsprache) y llingües amestaes
(como el Missingsch).

El luxemburgués y otres variedaes en diáspora (como el Pennsylvania Dutch) nun
se correspuenden col términu "alemán" stricto sensu por nun tar "subordinaes" a
l'alemán estándar. Tampoco ye consideráu el jiddisch como parte del alemán magar
que tien el so orixe nel altu alemán mediu.

L'alemán ye l'únicu idioma oficial n'Alemaña, Austria, y Liechtenstein. Comparte
oficialidá en Bélxica (col francés y l'holandés), Luxemburgu (col francés y el
luxemburgués), Suiza (col francés, l'italián, y el retorrománicu), en delles
rexones italines (col italián) y en Namibia (dende xunu de 1984 xunto col
afrikaans y l'inglés).

L'alemán foi durante un tiempu la lingua franca d'Europa central, septentrional
y oriental, hasta la Segunda Guerra Mundial. Anguaño, como llingua estranxera na
enseñanza ye más popular que'l francés. El 38% de los europeos aseguren poder
conversar n'alemán (ensin contar los nativos).

Anque utilizamos el términu "alemán" pa referinos al idioma escritu, na fala
diaria hai una bayura de variantes toes elles pertenecientes al continuum
llingüísticu xermanu occidental continental, xunto col luxemburgués y el
neerlandés.

La separtación ente elles dase na Llínia de Benrath. Esta separta les zones que
sufrieron la segunda mutación consonántica xermánica de les que nun la
sufrieron. Esta mutación fízose alrodiu del añu 500 d.C. nos pueblos al sur
d'esta llinia; los dialeutos d'estos pueblos dieron orixe al altoalemán
d'anguaño. Los dialeutos de los pueblos al norte d'esta llinia formaron
l'inglés, holandés, frisón y baxoalemán.

Sicasí l'altu alemán ta xebráu en alemán mediu y alemán superior utilizando la
Llínia Speyer (Appel/Apfel) o la Llínia Germersheim (Pund/Pfund)

L'alemán ye una llingua flexiva. A diferencia del llatín, la inflexón nun sólo
afecta al final de la pallabra, sinon tamién a la so raíz, lo cual fai la
declinación y la conxugación daqué más complexa.

Otra notable (pero non esclusiva) carauterística del alemán ye l'habilidá pa
construyir pallabres compuestes de complexidá teóricamente illimitada. Por ello,
a muchos inventos dáse-yos nomes compuestos d'esti tipu, en vez d'inventar
pallabres nueves: por exemplu, "frigoríficu" ye Kühlschrank ('armariu fríu');
televisor ye Fernseher ('visor llonxanu'); telescopiu ye Fernrohr ('tubo
llonxanu'). Oxetos antiguos tamién siguen el mesmu patrón, como Handschuhe
(guantes, 'zapatos de mano').



https://ast.wikipedia.org/wiki/Guerra_fr%C3%ADa

La Guerra fría foi un estáu de tensión política y militar, dempués de finar la
Segunda Guerra Mundial, ente les potencies del nomáu bloque occidental (los
Estaos Xuníos, los sos aliaos de la OTAN y otros) y les potencies del nomáu
bloque oriental o comunista (la Xunión Soviética y los sos aliaos del Pactu de
Varsovia).

Magar que nun hai alcuerdu ente los historiadores sobro la so estensión temporal
exacta, considérense 1947 y 1991 como les sos llendes temporales. Nómase fría
porque nun hebo enfrentamientos militares a gran escala ente los dos bandos,
magar qu'hebo guerres en Corea, Vietnam y Afghanistán nes que los dos bandos
sofitaron a los combatientes. La Guerra fría supunxo la ruptura de l'alianza
temporal que, pa lluchar escontra la Alemaña nazi, formaran los Estaos Xuníos y
la Xunión Soviética. Al finar esta quedaron estos dos países como les dos
superpotencies mundiales, con sistemes políticos y económicos estremaos: un
estáu capitalista con elecciones llibres enfrentábase a un estáu de partíu únicu
basáu nel marxismu-leninismu. Ente los dos bloques surdió el autodenomáu
Movimientu de los non Alliniaos, fundáu por Exiptu, India, Indonesia y
Yugoslavia como un bloque neutral que refugaba asociase a cualisquiera de los
dos bloques.

Les dos superpotencies, como yá se dixera, nun llucharon directamente, pero
armáronse enforma en prevención d'una posible guerra nuclear. Caúna desarrolló
un arsenal nuclear disuasoriu qu'impedía un ataque de la otra embaxu'l supuestu
de qu'un ataque había suponer la total destrucción del atacante; ye lo que se
llamó la doctrina de la destrucción mutua. Amás de nel desarrollu de los
arsenales nucleares y l'asitiamientu de fuercies militares convencionales notros
países, la llucha pola dominación espresose tamién nel sofitu a contendientes
enfrentaes en guerres nacionales o rexonales, en guerres psicolóxiques,
d'espionaxe y de propaganda, y en competiciones tecnolóxiques como la nomada
Carrera del Espaciu.

La primer fase de la Guerra fría entamó dos años dempués de final la Segunda
Guerra Mundial. La Xunión Soviética consolidó'l so control sobre los estaos que
lliberara de l'Alemaña nazi na guerra, mientres que los Estaos Xuníos entamó una
estratexia de contención global del espardimientu del poder soviéticu, sofitando
militar y económicamente a los países d'Europa (plan Marshall, apoyu al bandu
anticomunista na guerra civil griega...) y creando una alianza militar con
ellos, la Organización del Tratáu del Atlánticu Norte (OTAN). El bloquéu de
Berlín (1948-49) polos soviéticos foi la primer gran crisis de la guerra fría.

El conflictu medró enforma cola victoria de los comunistes na guerra civil china
y el posterior españíu de la guerra de Corea (1950-53). Al tiempu, les dos
superpotencies entamaron a competir pa ganar influyencia n'América Llatina y nos
estaos recién descolonizaos d'África, Oriente Mediu y Asia surorienteal. En 1956
los tanques soviéticos aplastaron la revolución húngara, y españó la crisis de
Suez, en 1961 hebo una nueva crisis en Berlín, y al añu siguiente españó la
crisis de los misiles en Cuba. Dempués d'esta la rellación ente China y la
Xunión Soviética estropiose, al tiempu que los aliaos europeos de los EEXX, y
especialmente Francia, entamaron a actuar de forma más independiente. Los
tanques rusos evitaron otra vuelta, en 1968, les reformes nun país de la so zona
d'influencia, al finar les reformes lliberalizadores de la nomada primavera de
Praga, nún momentu nel qu'Estaos Xuníos combatía na guerra de Vietnam, que finó
en 1975 cola derrota de la República de Vietnam del Sur pesie al gran sofitu
norteamericanu.

Na década de 1970 les dos superpotencies teníen un interés común en crear un
sistema internacional más estable y predecible, y asina entamó un periodu de
distensión nel que se llegaron a alcuerdos pa la reducción d'armamentos (los
programes SALT, Strategic Arms Limitation Talks, que buscaben amenorgar el
númberu d'armes nucleares de les dos superpotencies) y nel qu'Estaos Xuníos
acercose a China pa buscar un contrapesu estratéxicu, dientru del campu
comunista, a la Xunión Soviética. La entrada d'esta na guerra d'Afghanistán en
1979 acabó cola distensión.

La década de 1980 foi d'una gran tensión, con finxos destacaos como'l derribu
polos soviéticos d'un avión de pasaxeros de la Korean Air Lines o los exercicios
militares Able Archer, de la OTAN, dambos en 1983. Estaos Xuníos, embaxu la
presidencia de Ronald Reagan, incrementó la so presión económica, diplomática y
militar sobre una Xunión Soviética que sufría d'aquella una etapa
d'estancamientu económicu. A mediaos de la década el nuevu cabezaleru de la
URSS, Mikhaíl Gorbachov, introdució reformes y acabó cola intervención soviética
n'Afghanistán. Nesi contestu d'apertura la presión pola independencia nacional
medró na Europa oriental, y especialmente en Polonia. Gorbachov refugó usar
tropes soviétiques, como nel pasáu, pa sofitar a los gobiernos comunistes
d'otros países, y asina en 1989 una fola de revoluciones, pacífiques sacante en
Rumanía, acabó con tolos gobiernos comunistes de la Europa central y oriental.
El Partíu Comunista de la Xunión Soviética perdió'l control del so país, y foi
inclusu prohibíu dempués d'un intentu fallíu de güelpe d'estáu n'agostu de 1991.
De resultes la Xunión Soviética disolviose formalmente n'avientu d'esi añu, lo
que provocó'l colapsu de los rexímenes comunistes de Mongolia, Camboya y Yemen
del Sur. Los Estaos Xuníos quedaron como la única superpotencia mundial.



https://ast.wikipedia.org/wiki/Galia

Galia ye'l nome llatín dau a una rexón d'Europa occidental anguaño ocupada por
Francia, Bélxica, l'oeste de Suiza y zones de los Países Baxos y Alemaña al
oeste del Rin. La pallabra galu refierse davezu a los habitantes celtes d'esa
rexón en tiempos antiguos y foi emplegada principalmente polos romanos que bien
rares vegaes llamaben celtes a esti conxuntu de diverses tribus. El xentiliciu
caltúvose al traviés de los tiempos solamente na estensión de tierres que güei
componen el país de Francia y entá güei sigue llamándose galos a los franceses,
y de fechu Gallia ye'l nome griegu modernu de Francia.

Pero los galos estendiéronse per toa Europa en tiempos romanos, falando llingües
celtes que diverxeron en dos grupos. Amás de los galos de l'actual Francia,
otros asitiáronse nes enllanaes del norte d'Italia, na provincia que los romanos
conocíen como Galia Cisalpina («Galos a esti llau de los Alpes») hasta'l Vénetu
y Istria. Otros galos emigraron cruciando los Pirineos hasta Iberia, dando
llugar amás a los celtíberos al entemecese col sustratu íberu indíxena.



https://ast.wikipedia.org/wiki/Elie_Wiesel

Eliezer Wiesel (en húngaru: Wiesel Lázár) (Sighetu Marmaţiei, 30 de setiembre de
1928) ye un escritor húngaru de nacionalidá rumana superviviente de los campo de
concentración nazis. Dedicó tola so vida a escribir y a falar sobre los horrores
del Holocaustu, cola firme intención d'evitar que se repita nel mundu una
barbarie similar. Foi galardonáu col Premiu Nobel de la Paz en 1986.

Wiesel nació en 1928 y a los 16 años foi prindáu polos alemanes, al igual que
los demás xudíos del so pueblu cuando'l nazi Ferenc Szálasi tomó'l poder pola
fuerza derrocando al rexente húngaru Miklós Horthy. Sobrevivió a los campos de
concentración de Auschwitz y Buchenwald, siendo lliberáu poles fuerces aliaes el
11 d'abril de 1945. El so padre Shlomo, la so madre Sarah y la so hermana menor
Judith «Tzipora» perecieron; sicasí, los sos dos hermanes mayores Hilda y Bea
llograron permanecer con vida. Estudió na universidá de la Sorbona, en París, y
darréu trabayó en periódicos de Israel, Francia y Estaos Xuníos, onde
s'estableció en 1956.

Autor de tres noveles sobre les sos vivencies mientres aquellos años de
represión y muerte (La nueche, L'alba y El día; publicaes n'español sol títulu
de Triloxía de la nueche), ganó'l Premiu Nobel de la Paz en 1986.

El 16 de mayu de 1944 la familia Wiesel, como otres tantes families xudíes,
embarcar nun tren aldu al campu d'esterminiu de Birkenau. "Ye la primer parada,
depués vienen Auschwitz y Buchenwald. Ye nueche zarrada, tiniebles esteriores a
les que son refundiaes, al pie de tantos xudíos asesinaos o supervivientes, les
nueses coraes d'humanidá, el nuesu manantial de fonda compasión." La nueche
(1956-1958), foi'l títulu que más fama -y dio a Wiesel.



https://ast.wikipedia.org/wiki/Camelus

Camelus ye un xéneru de mamíferos artiodáctilos de la familia Camelidae
qu'inclúi los camellos y los dromedarios. Son animales ungulaos nativos de zones
seques y desértiques d'Asia.

El nome "camellu" provién del hebréu gamal, que significa "devolver" o
"compensar", una y bones el camellu fai xeneralmente lo qu'el so amu solicíta-y.
Posiblemente rellacionáu col términu árabe jamala.

Esisten dos especies de camellos: el bactriano (Camelus bactrianus), provistu de
dos xorobes, y el dromedariu (Camelus dromedarius), que tien una sola gorrumba.
Dambes especies son rumiantes ensin cuernos, ensin focico, colos furos nasales
formando abertures oblicues, el llabiu cimeru estremáu y movible por separáu y
estensible, ensin pezuñes (tienen dos deos estremaos), l'abdome eleváu y pates
llargues y delgaes. Al contrariu de la creencia popular, el camellu almacena
grasa en cuenta d'enagua na gorrumba, que suel cayer escontra una banda al
atopase ensin reserves.

Emplégase-yos de normal como animales de carga, anque tamién s'aprovecha la so
piel, lleche y carne. Puede inxerir 180 llitros d'agua d'una sola vegada y
avanzar ensin volver tomar agua por más de 10 díes. Les femes daben lleche pal
viaxe y el so pelo filar pa faer vistíos y lluries. Cola piel ígüense sandalies
y cantimplores, y el cuchu yera útil como combustible pa cocinar alimentos pola
falta d'árboles nel desiertu. Nel norte d'África esisten "dromedarios danzantes"
y de competición que presten al públicu mientres la fiesta conocida como "el día
del camellu". Tamién son emplegaos pa tresportar turistes pol desiertu.

Mientres les últimes décades, los camellos recuperaron la reconocencia pol so
potencial producción de comida en zones grebes y semiáridas de Sudán. Dempués de
ser destituyíos por ineconómicos pol gobiernu de Sudán, el so papel vital nel
soporte de poblaciones humanes en delles de les árees más probes y azotaes pola
seca del mundu foi agora reconocíu (Hjort af Ornäs, 1988). La devastadora seca
d'África ente 1984 y 1985 demostró que la posesión de camellos podía dar a'l
pastores una escelente oportunidá de sobrevivir. Mientres toos les recielles
d'oveyes y cabres vencíen a les grebes condiciones, la población de camellos
sobrevivió relativamente ilesa. Poro, dellos grupos de pastores con fondos
raigaños na ganadería, como los Samburu del norte de Kenya, empezaron a adquirir
camellos (Sperling, 1987), un fechu qu'atraxo l'atención d'axencies de
desenvolvimientu y organizaciones internacionales.

Fixéronse intentos d'utilizar los camellos como caballería y montadures de
dragón y como animales de carga en llugar de caballos o mules. Los camellos
fueron usaos militarmente, sobremanera, pola so habilidá p'asustar caballos en
rexistros zarraos, una cualidá famosamente usada polos aqueménidos perses cuando
lluchaben contra Trepa. Amás, los perses solíen usar los camellos como trenes
d'avituallamiento pa tresportar armes y equipu. Los caballos tarrecen el golor
de los camellos que tán cerca, inclusive faciéndose difíciles de controlar. El
exércitu de los Estaos Xuníos tuvo una unidá de camellos esplegada en California
nel sieglu XIX, y los establos de lladriyos inda pueden trate nel arsenal de
Benicia, agora convertíu n'estudiu d'artistes y artesanos. Los camellos usáronse
en guerres por toa África; hasta'l Imperiu Romanu d'Oriente usó tropes
auxiliares conocíes como Dromedarii, reclutadas nes provincies del desiertu.
Mientres la Guerra Civil Americana, los camellos fueron usaos nuna etapa
esperimental, pero nun llegó llueñe.



https://ast.wikipedia.org/wiki/Calendariu_gregorianu

El calendariu gregorianu ye'l calendariu actualmente utilizáu na mayor parte del
mundu. Concibíu por un ensame de científicos baxo la direición de Christophorus
Clavius pa corrixir la deriva secular del calendariu xulianu, utilizáu dende que
Xuliu César lu instaurare nel añu 46 e.C.. La so denominación lleva'l nome del
so impulsor Gregoriu XIII, papa de 1572 a 1585. El so puntu de partida, l'añu 1,
correspuende al añu estimáu como'l de la nacencia de Xesús de Nazareth.

La reforma gregoriana naz de la necesidá de llevar a la práctica unu de los
acuerdos del Conceyu de Trento: el d'axustar el calendariu pa desaniciar el
desfase producíu dende un conceyu anterior, el primer conceyu de Nicea, de 325,
nel que s'afitara'l momentu astral nel qu'habíen celebrase la pascua y, con
rellación a esta, les demás fiestes relixoses móviles. Lo qu'importaba yera la
regularidá del calendariu llitúrxicu, pa lo que yera necesario introducir delles
correiciones nel civil. Nel fondu, el problema yera acomodar el calendariu civil
al añu trópicu.

Nel I Conceyu de Nicea determinóse que se conmemorare la Pascua el domingu
siguiente al plenilluniu posterior al equinocciu de primavera (nel hemisferiu
norte; equinocciu de seronda nel hemisferiu sur). Aquel añu 325 l'equinocciu
ocurriera'l día 21 de marzu, pero col pasu del tiempu la fecha del eventu fora
adelantándose hasta'l puntu de qu'en 1582, el desfase yera yá de 10 díes, y
l'equinocciu fechóse nel 11 de marzu.



https://ast.wikipedia.org/wiki/Washington_DC

Washington, D.C. (distritu de Columbia), conocida davezu como Washington, "the
District" o namái D.C., ye la ciudá capital de los Estaos Xuníos. La so
población estimada pa 2012 (U.S. Census Bureau) ye de 632.323, que fain d'ella
la vixésimuquinta mayor del país. Por embargu, la población de la ciudá, nos
díes llaborables, medra perriba del millón pola llegada de trabayadores que
viven nos suburbios, asitiaos en terrén de los estaos vecinos, Maryland y
Virxinia. L'área metropolitana de Washington, a la que pertenez el distritu, ye,
colos sos 5,7 millones d'habitantes, la séptima mayor del país.

El 16 de xunetu de 1790 la Residence Act (llei federal que llexisló los asuntos
venceyaos a la construcción d'una capital federal pal país) aprobó la creación
d'un distritu capitalinu a la vera'l ríu Potomac, na costa este del país. Por
esa mesma llei el distritu de Columbia ta embaxu la xurisdicción esclusiva del
Congresu de los Estaos Xuníos y nun ye parte de dengún de los sos estaos. Los
estaos de Maryland y Virxinia donaron tierres pa formar el distritu federal,
qu'incluyó dos pueblos que ya esistíen: Georgetown y Alexandria. La ciudá, que
recibió'l nome del presidente George Washington, foi fundada en 1791, magar que
hasta dempués de la guerra civil estaunidense nun tuvo una institución municipal
de gobiernu. Dende 1973 el distritu ta gobernáu por un alcalde y un conseyu de
13 conceyales, magar que'l Congresu tien la suprema autoridá na ciudá y puede
anular les lleis llocales. El distritu tien un delegáu nel Congresu, ensin
capacidá de votu, y nun elixe senadores; pola vixésimu tercer enmienda de la
Constitución de los Estaos Xuníos, ratificada en 1961, el distritu tien trés
votos electorales nel colexu d'electores qu'escueye al presidente del país.



https://ast.wikipedia.org/wiki/Walt_Whitman

Walt Whitman (West Hills, condáu de Suffolk, Nueva York, 31 de mayu de 1819 –
Camden, Nueva Jersey, 26 de marzu de 1892) foi un poeta, enfermeru voluntariu,
ensayista, periodista y humanista estaunidense. El so trabayu inscríbise na
trensición ente'l trescendentalismu y el realismu filosóficu, incorporando
dambos movimientos a la so obra. Whitman ta ente los más influyentes escritores
del canon estaunidense (del que foi consideráu'l so centru) y foi llamáu'l padre
del versu llibre. El so trabayu foi bien revesosu nel so tiempu sobremanera pol
so llibru Fueyes de yerba, descritu como obscenu pola so abierta sexualidá.

Consideráu como'l padre de la moderna poesía estaunidense, la so influencia foi
amplia tamién fora d'esi país. Ente los escritores que se vieron marcaos pola so
obra figuren Rubén Darío, Wallace Stevens, Llión Felipe, D.H. Lawrence, T.S.
Eliot, Fernando Pessoa, Pablo de Rokha, Federico García Lorca, Hart Crane, Jorge
Luis Borges, Pablo Neruda, Ernesto Cardenal, Allen Ginsberg o John Ashbery, ente
otros.



https://ast.wikipedia.org/wiki/Pinyin

El Hanyu Pinyin (chinu simplificáu: 漢語拼音 chinu tradicional: 汉语拼音 pinyin: Hànyǔ
Pīnyīn}}), davezu nomáu Pinyin (拼音) ye'l sistema de trescripción oficial del
chinu mandarín. N'arróu d'usase los símbolos chinos, úsense lletres del alfabetu
llatín pa escribir el "soníu" de les pallabres chines. Esti sistema permite
deprender a falar el chinu ensin tener que deprender al empar los caráuteres
chinos.

Pinyin (pinyin) significa "delletreu por soníu". Ye la abreviatura de Hanyu
Pinyin (delletreu por soníu del idioma Han), y ye un sistema de trescripción al
alfabetu llatín del mandarín. El Pinyin foi aprobáu en 1958 y adoptáu como
oficial pol gobiernu de la República Popular China l'1 de xineru de 1979.
Reemplazó a sistemes de romanización más antiguos, como'l sistema Wade Giles
(creáu en 1859 y modificáu en 1912) o el Bopomofo.

En 1979, l'Organización Internacional pa la Estandarización (ISO) adoptó'l
pinyin como'l sistema de romanización estándar del chinu.

El Tongyong Pinyin (que lliteralmente significa "delletréu por pallabra pa usu
corriente") ye un sistema emparentáu col Hanyu Pinyin, que foi creáu en Taiwán
en 1998. Les desemeyanzes son pequeñes, darréu que namái camuden ciertes lletres
por dalgunos soníos.

Cada caráuter chinu representa davezu una sílaba. Por exemplu: "Yo soi mexicanu"
escríbese con 6 caráuteres, ye dicir con 6 sílabes (Wo3 shi4 Mo4xi1ge1-ren2):

La sílaba en mandarín tien dos partes, una inicial (d'azul nel exemplu) y una
final (de roxu). El verde indica'l tonu (el mandarín tien 4 tonos y un tonu
neutru, que nun s'escribe).

El chinu mandarín ye un idioma tonal. Los tonos márquense per aciu del usu
d'acentos gráficos sobro una vocal non medial.

Como munchos tipos de lletra utilizaos nun ordenador nun tienen acentos como'l
guión o'l circunflexu invertíu, una mena común ye indicar el númberu
correspondiente al tonu xustu dempués de cada sílaba (por exemplu, "tóng" (tong
col tonu ascendente) escribiríase "tong2"). El díxitu numbérase nel orde que se
conseña arriba, sacantes "el quintu tonu", arriendes de tener el númberu 5, pue
nun se conseñar o conseñase con un 0, como na partícula interrogativa ma0 (吗/嗎).

Les vocales pinyin ordénense asina: a, o, e, i, u, ü. En xeneral, la marca tonal
allúgase na vocal qu'apaez enantes nel orde indicáu. Liú ye una esceición
superficial que la so verdadera pronunciación ye lióu, y como la o precede a la
i, márcase la óu (que se contrái a ú).



https://ast.wikipedia.org/wiki/Pianu

El pianu (palabra qu'en italianu significa «nidiu», y nesti casu ye apócope del
términu orixinal, «pianoforte», que faía referencia a los sos matices nidio y
fuerte) ye un preséu musical clasificáu como preséu de tecláu de cuerdes
percutidas pol sistema de clasificación tradicional, y según la clasificación de
Hornbostel-Sachs ye un cordófono simple. El músicu que toca'l pianu recibe'l
nome de pianista.

Ta compuestu por una caxa de resonancia, a la que s'amestó un tecláu, per aciu
el cual se percuten les cuerdes de aceru con macillos forraos de fieltru,
produciendo'l soníu. Les vibraciones tresmítense al traviés de los pontes a la
tabla harmónica, que los amplifica. Ta formáu por un arpa cromática de cuerdes
múltiples, remanada por un mecanismu de percusión indirecta, a la que se-y
añedieron apagadores. Foi inventáu en redol al añu 1700 pol paduano Bartolomeo
Cristofori. Ente'l so antecesores atopen preseos como la cítula, el monocordio,
el dulcémele, el clavicordiu y el clavecín.

A lo llargo de la hestoria esistieron distintos tipos de pianos, pero los más
comunes son el pianu de cola y el pianu vertical o de paré. La afinación del
pianu ye un factor primordial na acústica del pianu acústica del preséu y
realízase modificando la tensión de les cuerdes de manera que éstes cimblen nes
frecuencies fayadices.

Na música occidental, el pianu puede utilizase pa la interpretación solista, pa
la música de cámara, pal acompañamientu, p'ayudar a componer y p'ensayar. Les
primeres composiciones específiques pa esti preséu surdieron alredor del añu
1732; ente elles destaquen les 12 sonates pa pianu de Lodovico Giustini titulaes
Sonate da cimbalo di pianu y forte detto volgarmente di martelletti. De magar,
munchos fueron los Orixe del términu == La palabra pianu» deriva del nome
orixinal en italianu del preséu, pianoforte (pianu: «nidiu» y forte: «fuerte»),
asignáu pol so primer constructor, Bartolomeo Cristofori: clavicémbalo col pianu
y forte (lliteralmente «clavecín con [soníu] nidiu y fuerte»). Esto refierse a
la capacidá del pianu pa producir soníos con distintos intensidaes, dependiendo
del pesu que se-y aplica a les tecles. Esta característica estremar de los sos
predecesores, que namái podíen producir un únicu volume.

El funcionamientu básicu del mecanismu d'un pianu ye'l siguiente: cuando una
tecla ye pulsiada, la palanca que ta asitiada nel estremu opuestu álzase y el
macillo acomuñáu a ella ponse en movimientu en dirección a la cuerda que ye
lliberada pol apagador xustu enantes de la percusión. Tres el golpe del macillo
a la cuerda produz el soníu y darréu ésti cai hasta ser recoyíu pola grapa,
tamién conocida como atrape, a una distancia averada de 2 centímetros. Al
llevantar la tecla, ésta llibera'l conxuntu de palanques del escape y el macillo
vuelve tar disponible pa volver tocar la cuerda. Si retiramos la presión por
completu, tol sistema vuelve al so estáu inicial de reposu nel qu'el apagador
tien la misión primordial d'atayar el soníu.

La caxa de resonancia, tamién denominada mueble, ye la cortil zarrada del pianu,
que tien la finalidá d'amplificar o modular el soníu. Ye una parte primordial
del pianu, yá que, amás d'amplificar y modular el soníu, ye un factor decisivu
nel timbre del preséu, siendo importante la calidá de la madera cola que ta
fabricada, el númberu de pieces coles que tea construyida y la so estructura.

La caxa ta formada por una tapa cimera, una tapa inferior, denominada tabla
harmónica, y una faxa», que ye una sección de madera que xune dambes tapes, con
formes curvadas per aciu un procesu de prensado con calor. Nel interior atopa'l
bastidor, que ye una estructura de refuerzu de les tapes y sirve pa controlar la
vibración, y el alma.

La tabla harmónica ta compuesta pola tabla puramente felicidá, les barres
harmóniques, les pontes de soníu y los barrajes. La tabla harmónica asítiase
debaxo y detrás de les cuerdes del pianu. Ye una superficie de madera laminada
que varia d'espesura, dende'l centru a los llaos, a lo llargo de la so
superficie. Puede dir de los 12 a los 15 milímetros dependiendo de la midida del
preséu y el criteriu del fabricante. La tabla ta formada por una serie de
llistones d'ente 10 y 15 centímetros d'anchor xuníos ente sigo per aciu cola. Ye
l'auténticu elementu de resonancia del preséu y la so función ye amplificar el
soníu producíu poles cuerdes, que de la mesma ye tresmitíu a les mesmes al
traviés del ponte tonal.

La calidá y homoxeneidá de la madera cola que ta fabricada la tabla harmónica ye
de suma importancia. Nun pianu de cola modernu, sueli tar construyida
xeneralmente en madera de abetu y tien una espesura de 8 milímetros, el doble de
la d'un pianoforte. Úsase la madera del abetu pa la fabricación de la tabla
harmónica del pianu y d'otros preseos porque tien el meyor coeficiente ente
resistencia mecánica, que dexa soportar la enorme presión de les cuerdes, y
llixereza, que favorez la captación de les vibraciones más sutiles de les
cuerdes. La tabla harmónica tien una llixera combadura d'unos 18 metros de
radio, difícilmente apreciable a la primer vista, que contribúi a que la tabla
aguante la presión de les cuerdes y coles mesmes amóntese considerablemente la
resonancia del preséu.

Les barres harmóniques son un conxuntu de llistones que tán fabricaos col mesmu
material que la tabla harmónica, xeneralmente abetu, que tán xuníos a la tabla
per aciu cola per debaxo de la mesma. La so encoladura ye en sentíu
perpendicular a la veta de la tabla pa faer uniforme la rixidez del conxuntu. La
cantidá de barres harmóniques varia ente 8 y 14, en función de la midida del
preséu, y les sos dimensiones son de dos centímetros d'altu por dos de llargu
aprosimao. Les barres más llargues atópense asitiaes nel centru de la tabla y
tienen una grosez mayor, ente que les más curties asitiar nos estremos y son más
delgaes.

Los pontes de soníu van encoladures nel centru de la tabla y na parte cimera de
la mesma. Sirven pa tresmitir la vibración de les cuerdes a la tabla harmónica.
La so forma ye debida a la disposición de les cuerdes sobre ella y a que ye
necesariu que'l llargor d'éstes amóntese dende les notes más agudes a les más
graves.

La tapa cimera de la caxa tien una doble función: cerrar el mueble y proxectar
el soníu escontra'l públicu. Esta tapa puede asitiase en diverses posiciones
según la potencia riquida. Nel casu de realizar una actuación como solista, la
tapa tien de tar allugada na so posición más alta. Sicasí, si ta interpretándose
una obra acompañando a otros preseos, la tapa tien de permanecer nel so
allugamientu más baxu.

El bastidor ye un armazón de barres delgaes que suelen ser de fierro. Nel
cordal, asitiáu nel so estremu posterior, afáense les cuerdes, y nel clavijero,
asitiáu nel frontal, tán les clavíes de afinación. Alredor d'éstes endólcase
l'otru estremu de la cuerda. Ye necesariu afinar correchamente cada cuerda. Esto
consíguese enroscando l'estremu final de caúna d'elles nuna exa ensertada nel
clavijero, llogrando un tonu más agudu o grave según el sentíu de xiru.

Les cuerdes son l'elementu vibratoriu qu'anicia'l soníu nel pianu. Son segmentos
formaos por un material flexible que permanecen en tensión de cuenta que puedan
cimblar llibremente, ensin entorpecimiento que provoque una distorsión de la
onda acústica. La tensión de les 224 cuerdes puede llegar a algamar del orde de
les 15 a 20 tonelaes-fuerza y depende proporcionalmente de les dimensiones del
preséu.

Los bordones son les cuerdes de mayor llargor y pertenecen al rexistru grave
estremu del preséu. Hai una única cuerda por tecla y tán fabricaes en aceru, con
un conteníu del 1% de carbonu, y entorchadas con filos de cobre. Esti entorcháu
tien la misión d'añedir ciertu pesu y homoxeneidá na vibración de cuenta que la
cuerda algame l'altor sonoru deseyada, mientres la caltién lo suficientemente
delgada y flexible pa tocar. Nel rexistru grave asítiense dos cuerdes por tecla
afinaes al unísonu y nel rexistru agudu, trés. Les cuerdes pal rexistru agudu
tán fabricaes puramente con aceru. El llargor y grosez mengua proporcionalmente
dende'l rexistru grave, cuerdes más llargues y grueses, hasta'l rexistru agudu,
de menor grosez y llargor. El llargor de les cuerdes más graves incide
proporcionalmente nes dimensiones esteriores del preséu. Poro, un mayor llargor
de les cuerdes implica una mayor cola del pianu, lo qu'amonta la calidá de
soníu. Asocede lo mesmo col altor de la caxa del pianu de paré.

La fabricación d'una cuerda pa pianu realizar per aciu un procesu de trefilado,
que consiste nel amenorgamientu de la sección d'una cuerda de diámetru gruesu y
faela pasar al traviés d'un furu cónicu cubicáu practicáu nun discu de material
más duro que la cuerda. Tres dichu procesu llógrase una cuerda con un diámetru
esactamente cubicáu. Al iterar esti procesu con furacos cada vegada más pequeños
llógrense otres tantes cuerdes con dos talos calibres.

D'antiguo, el alambre de latón se trefilaba al traviés de discos d'aceru. Les
cuerdes d'aceru actual se trefilan al traviés de discos de materiales más duros
que l'aceru, como'l diamante o'l rubí. Esti procedimientu foi inventáu en 1819
por Brockedon nel Reinu Xuníu y sigue siendo usáu na fabricación de cuerdes pa
los pianos modernos.

Prácticamente tolos pianos modernos tienen 88 tecles, 36 negres y 52 blanques.
El númberu de tecles nos teclaos amontóse col tiempu. Nel sieglu XVIII los
clavecines teníen pocu más de 61 tecles (hasta cinco octaves), ente que la
mayoría de los pianos fabricaos dende 1870 teníen 88 tecles.

Los pianos modernos tienen un rexistru de siete octaves y una tercera menor;
esto ye, dende la-2 hasta do7. Sicasí, munchos pianos tienen un rexistru de
siete octaves (85 tecles); esto ye, dende la-2 hasta la6 y dellos fabricantes
amplíen el so rexistru escontra dalgún de los dos estremos, l'agudu o'l grave.
Por exemplu, un pianu Bösendorfer 225 tien 92 tecles y un Bösendorfer 290
Imperial tien 97. Los órganos xeneralmente tienen 61 tecles per «manual» (parte
del órganu que se toca coles manos).

El pesu de les tecles ye un factor bien importante del tecláu d'un pianu. Nun
pianu acústicu (de cola o vertical), el pesu de les tecles ta directamente
rellacionáu col mecanismu de percusión del macillo, que cute la cuerda dientro
de la caxa de resonancia. Nun pianu electrónicu la sensación de pesu que tien
llugar nos pianos acústicos ye reproducida per aciu un mecanismu de martiellu
debaxo de cada tecla.

Un pianu modernu tien tres pedales. A principios del sieglu XX, los pianos
teníen tan solo el pedal de resonancia y el pedal «una corda». Pero en dómines
anteriores esperimentóse enforma, con rexistros de laúd, fagó y otros efectos
inclusive más estravagantes, nun siendo raru atopar pianos antiguos con más de
cuatro pedales. Beethoven tuvo un pianu Érard con 4 pedales, unu d'ellos partíu,
lo que faía un total de 5.

La disposición nun pianu vertical ye llixeramente distintu. El pedal
d'aproximamientu atópase a la izquierda, pero nesti casu difier del pianu de
cola. Al pulsialo, el mecanismu avera los macillos a les cuerdes, colo que, a
menor distancia pa percutir, menor aceleración al pulsiar la tecla, colo que
cenciellamente s'amenorga'l volume sonoro. Al ser triáu'l pedal sordina, asitiáu
nel centru, interponse una tela ente los macillos y les cuerdes, lo qu'amenorga
descomanadamente'l soníu y dexa tocar el pianu ensin fadiar a otres persones. Y,
finalmente, el pedal derechu ye'l de resonancia, l'únicu que ye común a los dos
tipos de pianu. Nos verticales, el so funcionamientu ye esactamente'l mesmu.

Al igual que munches otres invenciones, el pianu foi fabricáu a partir d'otros
preseos anteriores. El preséu musical de cuerda más antiguu qu'empecipia la
llinia evolutiva del pianu ye la cítula, un preséu orixinariu d'África y del
sudeste d'Asia que se remonta a la Edá del Bronce (alredor del añu 3000 a. C.).
La cítula yera un conxuntu de cuerdes tirantes dispuestes sobre una tabla que se
faíen cimblar per aciu los deos, les uñes o dalgún otru oxetu punchante.

El monocordio foi un preséu posterior a la cítula, pero tenía leves variaciones
al respective de ésta. Taba construyíu con una única cuerda muncho más llarga
que les cuerdes que s'emplegaben na cítula, que cimblaba sobre una pequeña caxa
de resonancia de madera. Esti preséu foi utilizáu por dellos matemáticos a lo
llargo de la hestoria pa realizar los sos estudios, como'l griegu Pitágoras, que
realizó los sos estudios sobre les relaciones ente los intervalos musicales, y
Euclides, que basó la xeometría euclidiana nes divisiones d'esti preséu.

Más tarde inventóse'l salteriu, un preséu construyíu sobre los principios de la
cítula pero con una forma trapezoidal en función de los distintos llargores de
les sos cuerdes. La tabla trapezoidal del salteriu, muncho más tarde, dio pasu
al diseñu de los primeres clavecines. Pretendía atopase dalgún tipu de mecanismu
que fixera que les cuerdes nun tuvieren en contactu colos deos.

Fixéronse bastantes esperimentos, y unu d'ellos foi'l clavicordiu, un preséu que
cimblaba per aciu un pequeñu clavu o una aguya metálica que yera remanada al
traviés d'unes tecles que faíen mover l'aguya o clavu por que cimblara la
cuerda. Dempués de la creación del clavicordiu nació la clave, estremáu del
clavicordiu porque pa faer cimblar les cuerdes utilizaba un plectro o la punta
de les plumes de les aves.

Los primeros preseos de cuerda percutida fueron los dulcémeles que procedíen del
santur, un preséu musical tradicional persa. Mientres la Edá Media, hubo dellos
intentos pa crear instrumento de tecláu con cuerdes percutidas. El primeru
d'ellos foi la zanfonía, que tien orixe inciertu. Del sieglu XIV son les
primeres referencies al Escaque, preséu pocu conocíu que'l so mecanismu
(descritu nun manuscritu de Henri Arnault de Zwolle) podría antemanar el del
pianu. Nel sieglu XVII, los mecanismos de preseos de tecláu como'l clavicordiu y
el clavecín yeren bien conocíos. Nun clavicordiu les cuerdes son cutíes poles
tanxentes, ente que nun clavecín son primíes por plumes de gansu. Sieglos de
trabayu sobre'l mecanismu de la clavesobremanera, amosaron los medios más
eficaces pa construyir la caxa de resonancia, el ponte y el tecláu.

La invención del pianu modernu acreditar a Bartolomeo Cristofori, de Padua,
perteneciente entós daquella a la República de Venecia (Italia), que foi
contratáu pol príncipe Fernandu II de Médici como conservador de preseos. Foi un
espertu fabricante de clavicémbalos y foi según pudo familiarizase coles
técniques de fabricación de preseos de cuerda con tecláu. Nun se sabe con
exactitú la fecha na que Cristofori construyó'l primera pianu pero nun
inventariu fechu polos sos mecenes, la familia Médici, indícase la esistencia
d'un pianu nel añu 1700.

Como preséu de cuerda con tecláu, el pianu ye similar al clavicordiu, dende'l
puntu de vista organológico, y al clavecín, en términos estéticu-musicales.
Estos trés preseos estremar nos sos mecanismos de producción del soníu. Nun
clavecín, les cuerdes son pulsiaes por plectros. Nun clavicordiu, les cuerdes
son percutidas por pequeñu escayos de metal (tanxentes) que siguen en contactu
cola cuerda hasta que se dexa de primir la tecla. Nun pianu, les tecles son
percutidas por macillos, que rebotan darréu dexando a la cuerda cimblar
llibremente.

El gran ésitu de Cristofori foi topar la solución, ensin exemplos previos, al
problema fundamental mecánicu del diseñu del pianu: el macillo de madera
cubiertu de cueru tenía de cutir la cuerda, pero nun permanecer en contactu con
ella porque amortiguaba el soníu, como asocedía coles tanxentes que se calteníen
en contactu coles cuerdes del clavicordiu. Per otra parte, el macillo tenía de
volver a la so posición de descansu ensin rebotar violentamente y, a ser
posible, tenía de dexar repitir una nota rápido. El mecanismu de percusión de
Cristofori sirvió como modelu pa los numberosos enfoques distintos pa les
acciones de pianu posteriores. Magar los primeros preseos de Cristofori facer
con cuerdes delgaes y fueron muncho más silenciosos que'l pianu modernu, en
comparanza col clavicordiu (l'únicu preséu de tecláu anterior capaz de controlar
mínimamente los matices dinámicos al traviés del tecláu) fueron
considerablemente más fuertes y podíen caltener meyor la potencia del soníu.

El pianu nun tenía un soníu estridente y metálico como'l clavicordiu o la clave,
sinón que yera un soníu muncho más nidiu y sosteníu. Amás, los macillos taben
dotaos d'un sistema d'escape per aciu el cual yera posible variar tantu'l volume
como'l tonu del soníu. Con él amontábase notablemente la capacidá espresiva
musical del preséu, yá que amás de producir un determináu soníu siempres al
mesmu volume y tonu, como asocedía colos preseos antecesores, yera posible
producir soníos con más o menos volume qu'otros y producir una bien llixera
variación tonal. Tou esto dependía de la forma d'executar el tecláu del pianu:
con movimientos rápidos y sópitos de les tecles producíen soníos de gran volume
y brillosos; y con movimientos lentos y apangaos xenerábense soníos de menor
volume y con un tonu más duce.

Cristofori llamar gravicembalo col pianu y forte. Esti nome faía referencia a la
capacidá del preséu de producir soníos con distintos intensidaes, dependiendo de
la presión exercida sobre les tecles: si apertabes fuerte'l soníu yera mayor y
si apertabes más selemente'l soníu yera menor; d'equí vien el nome que lu punxo
primariamente, pianoforte (deriváu del italianu: pianu: nidiu y forte: fuerte).
Cristofori construyó cerca d'una ventena de pianos a lo llargo de la so vida, de
los que namái se caltienen trés, el más antiguu de los cualos atópase nel Muséu
Metropolitanu d'Arte de Nueva York y data de 1720.

El nuevu preséu construyíu por Cristofori caltúvose relativamente desconocíu
hasta qu'el escritor italianu Francesco Scipione escribió un entusiasta artículu
sobre'l pianu en 1711, incluyendo una diagrama del so mecanismu. Esti artículu
foi distribuyíu llargamente y la mayor parte de la siguiente xeneración de
fabricantes de pianos empecipió'l so trabayu por cuenta de la so llectura. Unu
d'estos fabricantes foi Gottfried Silbermann, más conocíu como fabricante de
órganos, que tenía'l so taller en Freiberg (Sajonia, Alemaña). Los pianos de
Silbermann son prácticamente copies directes del pianu inventáu por Cristofori
pero con una importante adición: Silbermann inventó'l precursor del pedal de
resonancia modernu, qu'alzaba tolos apagadores de les cuerdes al empar.

Escontra 1726 Cristofori introdució nos sos pianos el sistema una corda que daba
al intérprete la posibilidá, per aciu un comandu especial, de mover el mecanismu
talmente que cada macillo cutiera sobre una cantidá de cuerdes menor de lo
habitual pa llograr un soníu bien nidiu. Esti mecanismu sigue calteniéndose nos
pianos modernos actuales y el una corda dexa qu'el macillo del pianu cuta sobre
una única cuerda de cada grupu. Les primeres composiciones específiques pa
pianos apaecieron alredor de 1732, ente les que destaquen les 12 sonates pa
pianu de Lodovico Giustini titulaes Sonate da cimbalo di pianu y forte detto
volgarmente di martelletti.

Silbermann amosó a Johann Sebastian Bach unu de los sos primeros preseos na
década de 1730, pero a Bach nun-y gustaba esi preséu, alegando que les octaves
cimeres yeren demasiáu nidios pa dexar un completu rexistru dinámicu, lo que-y
ganó cierta hostilidá con Silbermann. Al paecer les crítiques fueron atendíes y
en 1747 Bach dio la so aprobación al preséu ya inclusive actuó como axente na
vienta de pianos fabricaos por Silbermann.

Dende'l taller de Gottfried Silbermann desenvolviéronse les famoses escueles de
fabricación de pianos: la Escuela inglesa» que surdió a partir de dos discípulos
de Silbermann, llamaos Johannes Zumpe y Americus Backers, qu'emigraron a
Londres, onde desenvolvieron un pianu que tenía'l mesmu mecanismu qu'el de
Cristofori anque con notables cambeos, que más tarde sería denomináu «mecanismu
inglés»; y l'Escuela alemana», surdida a partir d'otru discípulu de Silbermann
llamáu Johann Andreas Stein, que realizó otros cambeos al mecanismu orixinal
d'un diseñador llamáu Schroter, denomináu «mecanismu alemán o vienés».

Dende los primeros pianos del italianu Cristofori hasta los pianos actuales, hai
munches meyores y meyores que se producieron, pero'l conceutu y l'idea
fundamental pa la so construcción siguen siendo les mesmes. Optimizáronse
materiales pa llograr una meyor calidá de soníu, aumentóse pasu ente pasu el
númberu de notes p'ampliar la capacidá musical del preséu y ameyoróse el diseñu
pa llograr un meyor rendimientu. Sicasí, el conceutu fundamental de pianoforte
como un preséu capaz de llograr soníos fuertes y nidios sigue siendo'l mesmu.

L'apoxéu de la fabricación de pianos tuvo llugar a finales del sieglu XVIII na
escuela de Viena, qu'incluyó a fabricantes como'l mentáu Johann Andreas Stein
(que trabayó en Augsburgu, Alemaña) y el vieneses Nannette Streicher (fía de
Stein) y Anton Walter. Los pianos d'estilu vienés fueron construyíos con marcos
de madera, dos cuerdes pa cada nota y macillos cubiertos de cueru. Dalgunos
d'estos pianos d'estilu vienés teníen un coloríu opuestu al de los pianos
modernos: les tecles naturales yeren negres y les accidentales blanques.
Wolfgang Amadeus Mozart compunxo los sos concierto y sonates para ellos ya
inclusive se fabricaron retruques pal so usu n'interpretaciones de música
antigua. Los pianos de la dómina de Mozart teníen un tonu más nidiu y claro que
los pianos modernos o los pianos ingleses, con potencia caltenida. El términu
pianoforte utilízase de cutiu pa estremar los pianos del sieglu XVIII de los
pianos posteriores.

Ente los años 1760 a 1830 la fabricación de pianos tuvo una gran espansión y
sufrió grandes cambeos. Esta revolución foi una respuesta a la preferencia de
los En 1762 Henry Walsh realizó'l primera conciertu pa pianu en tola hestoria en
Dublín (Irlanda). El diseñador de pianos francés Sébastien Érard construyó en
1776 el pianu rectangular, que yera una variante especial del pianu de cola. En
1773 publicáronse les sonates pa pianu Opus 2 de Muzio Clementi, que pretendíen
utilizar al máximu los recursos del pianu. En 1775 construyir en Filadelfia el
primer pianu en Estaos Xuníos y en 1795 fabrícase'l primer pianu vertical en
Londres, diseñáu por William Stodart. Pascal Taskin tamién fabricó dellos pianos
ente los años 1786 y 1790.

Les primeres meyores tecnolóxiques fueron en gran midida gracies a la empresa
inglesa Broadwood, que yá tenía reputación pol tonu rescamplante y poderosu de
los sos clavecines. Broadwood construyó preseos que fueron progresivamente más
grandes, más fuertes y más puxantemente construyíos. Unviaron dos pianos a
Joseph Haydn y Ludwig van Beethoven y foi la primer empresa de fabricación de
pianos con una gama de más de cinco octaves: cinco octaves y una quinta nel añu
1790, seis octaves de 1810 (Beethoven utilizó les notes amestaes nes sos obres
posteriores), y siete octaves de 1820. Los fabricantes vieneses tamién siguieron
estos enclinos, sicasí los dos escueles de pianu utilizaron distintes acciones:
el mecanismu de Broadwood yera más robustu y el de los preseos de Viena yera más
sensible.

En 1808, Sébastien Érard patentó un mecanismu de simple repetición ya incorporó
la grapa, una pieza que dexaba a les cuerdes permanecer nel so llugar esactu
dempués de ser cutíes polos macillos. Dos años más tarde, en 1810, diseñó'l
mecanismu de pedales del pianu modernu. Na década de 1820, la fábrica de pianos
de Érard en París pasó a ser el centru de la innovación no referente al
mecanismu del pianu. En 1822 introdució'l so mecanismu de doble repetición, que
dexaba una gran velocidá de repetición al pulsiar les tecles del pianu,
inclusive si la tecla entá nun algamara la so máxima posición vertical, y
facilitaba una rápida execución. Cuando esta invención fíxose pública, na so
forma revisada por Henri Herz, el mecanismu de doble repetición convirtióse pasu
ente pasu nun elementu estándar nel mecanismu de los pianos de cola y forma
parte de tolos pianos de cola modernos.

Una de les principales innovaciones técniques qu'ayudaron a crear el soníu del
pianu modernu ye l'usu del fierro fundíu. Tamién el llamáu «marcu», el fierro
fundíu que s'asitia sobre la caxa de resonancia, que sirve como principal
baluarte contra la fuerza exercida pola tensión de les cuerdes. L'aumentu de la
integridá estructural del fierro fundíu dexó l'usu de cuerdes más grueses, más
tirantes y más numberoses, en llugar de les cuerdes de latón que s'emplegaben
hasta entós, que yeren más blandes y nun soportaben tensiones tan altes. Darréu
usáronse cuerdes de aceru, más fuertes que les de fierro y que dexaben una
tensión entá mayor. Nun pianu de cola modernu'l total de la tensión de les
cuerdes puede averase a les 20 tonelaes-fuerza. La pieza simple de fierro fundíu
foi patentada en 1825 en Boston por Alpheus Babcock, combinando la gabita del
marcu (creáu en 1821 y reclamáu por Broadwood en nome de Samuel Hervé) y la
barra de resistencia (creada por Thom y Allen en 1820, pero tamién reclamada por
Broadwood y Érard). Más tarde, Babcock para Chickering & Mackays, empresa que
patentó'l primer marcu de fierro de los pianos de cola en 1843. Los fabricantes
europeos de pianos prefirieron los marcos de fierro fundíu hasta que principios
del sieglu XX, fecha en que'l sistema estaunidense foi dafechu adoptáu.

Incluyéronse otres innovaciones nel mecanismu del pianu, como l'usu de fieltru
nos macillos en llugar d'anubrilos con cueru. Estos macillos de fieltru fueron
emplegaos per primer vegada por Jean-Henri Pape en 1826. Al ser un material más
consistente, dexaba mayores rexistros dinámicos como'l pesu del macillo y
l'aumentu de la tensión de les cuerdes. Otres importantes innovaciones técniques
d'esta dómina inclúin cambeos na forma de fabricación de les cuerdes, como l'usu
d'un coru» de trés cuerdes en llugar de dos pa toles cuerdes, sacante para les
de les notes inferiores; y l'usu de distintos métodos d'enterriando. Col métodu
d'enterriáu over string, tamién llamáu cross-stringing, les cuerdes asitiar en
manera superpuesta inclinada verticalmente, con pontes de dos altures na caxa de
resonancia en llugar de namái unu. Esto dexa cuerdes mayores, pero non
necesariamente más llargues, pa encaxar dientro del pianu. L'enterriando over
string foi inventáu por Jean-Henri Pape mientres la década de 1820 y foi
patentáu pal so usu nos pianos de cola n'Estaos Xuníos por Henry Steinway Jr. en
1859.

A lo llargo del sieglu XIX fundáronse numberoses compañíes de fabricación de
pianos. En 1828, Ignaz Bösendorfer fundó la suya en Austria y el 1853 supunxo un
finxu no que se refier a formación de fábriques de pianos, una y bones l'alemán
Heinrich Engelhard Steinweg emigró a Estaos Xuníos y fundó en Nueva York la
fábrica Steinway & Sons; Julius Blüthner fundó la so compañía en Leipzig y Carl
Bechstein fixo lo propio en Berlín.

En 1863 Steinway & Sons diseñaron y fabricaron el pianu vertical modernu con
cuerdes cruzaes y una única tabla harmónica y en 1874 perfeccionaron el pedal
tonal o sostenuto, inventáu en 1844 por Jean Louis Boisselot, que dexaba un
rexistru más ampliu. Esi mesmu añu, Julius Blüthner patentó'l sistema aliquot,
qu'incorporaba a cada grupu de trés cuerdes una cuarta adicional más elevada
p'amontar la resonancia de les mesmes y que nun yera percutida pol macillo,
sinón que cimblaba en simpatía. En 1880 Steinway & Sons abrió una sucursal en
Hamburgu, lo qu'amontó la competencia nel mercáu européu con Bechstein y
Blüthner.

Toles fábriques de pianos producen pianos escepcionales artcase. Dalgunos namái
tienen decoraciones o cambeos espectaculares de los pianos ordinarios como pies
trabayaos, marquetería, pintura o revestimiento. Otros son cambeos radicales
como'l Pegasus de Schimmel o M. Liminal diseñáu por NYT Line y fabricáu por
Fazioli.

El pianu electrónicu ye una invención del sieglu XX. Tien la mesma apariencia
del pianu. La diferencia ye que'l soníu provién de medios de síntesis
electrónica. Amás, puede reproducir el soníu de distintos preseos y munches
vegaes incorpora cantares y ritmos predeterminados.

Los ritmos que vienen incorporaos sirven pa tocar los acordes con una sola tecla
en distintos estilos. Dalgunes tienen tou un sistema educativu, como'l Yamaha
Education System, el sistema d'aprendizaxe de Casio o'l DoReMi de Roland. Con
estos sistemes educativos pueden aprendese cantares, porque'l sistema indica la
tecla a primir. Pueden practicase fragmentos de cantar, inclusive. Dellos
modelos traen incorporáu un metrónomu pa poder sincronizar esactamente cola
velocidá de la melodía.

Esisten teclaos electrónicos que cunten con una pantalla LCD na que puede
apreciase el pentagrama, la nota primida (nun tecláu dibuxáu) y los cantares.
Tienen accesorios opcionales como'l pedal y el cable pa conectase con un
ordenador y pueden tresferise cantares al traviés del mesmu. Tamién pueden
unviase cantares dende'l tecláu escontra'l computador per mediu d'un software
d'autoría de MIDI (MIDI authoring). Otros accesorios son el atril p'asitiala y
la base pa les partitures.

El pianu de xuguete foi inventáu por Albert Schoenhut en 1872 y empezó a ser
fabricáu a finales del sieglu XIX. Ye utilizáu en ciertes obres de la música
contemporanea, como por casu nes interpretaciones de les obres de John Cage por
Margaret Leng Tan, según por ciertos artistes populares tales como Pascal
Comelade y Pascal Ayerbe.

En 1863, Henri Fourneaux inventó la pianola que ye un pianu que reproduz de
forma automática, usando dispositivos neumáticos, les notes escrites nun rollu
furáu ensin necesidá d'un pianista. Un equivalente modernu a la pianola ye'l
sistema Yamaha Disklavier qu'usa solenoides y archivos MIDI en llugar de los
dispositivos neumáticos y los rollos furaos. El pianu silenciosu, que dexa qu'un
pianu normal sía usáu como un preséu dixital, ye un inventu recién pero fíxose
bien popular.

Irving Berlin utilizó pa componer con más facilidá un preséu llamáu pianu
trespositor, creáu en 1801 por Edward Ryley. Esti preséu podía camudar de
tonalidá al remanar una palanca asitiada debaxo del tecláu. Unu de los pianos
utilizaos por Berlin atopar nel Smithsonian Museum. Na mayor parte de la so
carrera, Berlin namái supo utilizar les tecles negres del pianu pero con esti
pianu modificáu nun tuvo llimitaciones cola tecla de fa♯.

El pianu preparáu ye un inventu relativamente recién, que ye usáu na música
contemporanea. Esti preséu ye un pianu de cola normal al asitiáronse-y oxetos
nel so interior p'alteriar el so soníu o que recibió dalgún tipu de cambéu nel
so mecanismu. Les partitures de les obres pa pianos preparaos de cutiu instrúin
al pianista sobre cómo ensertar pequeñes pieces de cauchu o metal, como
torniellos o arandeles, en mediu les cuerdes. Estos elementos añedíos amenorguen
el soníu de les cuerdes o crean soníos pocu corrientes por cuenta de la
alteración de la vibración de les mesmes.

El pianu xirafa o piramidal ye un pianu de cola, creáu en 1735, cola caxa de
resonancia en posición vertical escontra riba, perpendicular al tecláu. El so
nome vien-y de la semeyanza que guarda la so decoración, compuesta por una
voluta formada pola intersección del llau curvu col llau rectu, con una xirafa.
L'oxetivu d'asitiar la caxa en forma vertical yera amenorgar el volume del
mueble del preséu pero teníen l'inconveniente de ser demasiáu altos. Esti
problema solucionóse baxando la caxa hasta'l suelu y cruciando les cuerdes por
qu'ocuparen menos espaciu.

El pianu rectangular ye un tipu de pianu que tien les cuerdes horizontales
dispuestes en diagonal al traviés de la caxa de resonancia rectangular percima
de los martiellos y col tecláu fitu nel llau llargu. El pianu con pedales ye un
tipu de pianu qu'inclúi un pedalier, habilitando'l rexistru grave pa ser
interpretáu colos pies al igual qu'un órganu común.

Un pianu modernu ta construyíu con distintes clases de madera. Pal armazón
sobre'l que s'asientan les cuerdes usa madera de carbayu, abetu, haya o nozal.
Pal mecanismu de percusión, la madera utilizada sueli ser de peral, cormal,
carpino o pládanu. El tecláu fabricar con madera de tilal y pal chapado esterior
del preséu empleguen maderes exótiques.

El marcu que constitúi la cadarma del pianu fabricar con aceru fundíu d'una sola
pieza y los cantos con fierro forxáu o aceru. Les cuerdes tán construyíes con
alambre d'aceru entorcháu o envueltu nun alambre de cobre enroscáu pa los
bordones. Amás emplégase ébanu p'anubrir les tecles negres y marfil pa les
blanques y piel de búfalo y pañu pal mecanismu. Los macillos tán fabricaos con
fieltru.

La afinación del pianu consiste en realizar el cambéu de la tensión de les
cuerdes de manera tal qu'éstes cimblen nes frecuencies fayadices. Asina se
llogra que la música resultante sía prestosa al escuchu según los cánones de la
música occidental. Esta xera ye realizada por persones especializaes llamaes
«técnicos afinadores de pianos».

El procesu de afinación consiste en que l'afinador, valiéndose d'un diapasón,
afina los trés cuerdes que correspuenden al la3 a una frecuencia de 440 Hz (La
440) . Una vegada que tien esta primer tecla afinada, basar na serie harmónica
(reformada) p'afinar el restu.

Dende la dómina de Pitágoras hasta'l sieglu XVII, los músicos afinaben los sos
preseos ayudar cola serie harmónica. Esto faía que namái se pudiera tocar na
tonalidá básica que s'utilizara p'afinar el preséu (probablemente nun había una
tonalidá fixa, yá que nun s'utilizaben diapasones pa unificar la afinación).

Nel sieglu XVIII los fabricantes de clavecines aplicaron una manera d'afinar los
teclaos, similar a la desenvuelta por Bartolomé Ramos de Pareya p'afinar preseos
con trastes, que dexaba tocar obres modulando a cualquier tonalidá ensin tener
que reaxustar la afinación. Llamar «bon temperamentu». Aprovechando esta nueva
característica, Bach compunxo una obra qu'amosaba un preludiu y fuga por caúna
de les 24 tonalidaes posibles llamada La clave bien temperado.

Dende principios del sieglu XX los pianos, como tolos preseos de afinación
variable, afinar col temperamentu igual. L'afinador sabe cuánta «desafinación»
(cuánto batimiento o golpeteo rítmicu xeneráu pola falta de unísonu) tien
qu'amesta-y a cada tonu por que'l pianu quede afináu con temperamentu igual.

Munches obres, célebres na so versión pa orquesta, fueron escrites primeramente
pal pianu. Dellos exemplos son les Dances húngares de Johannes Brahms, Cuadros
d'una esposición de Modest Músorgski, Gimnopedias de Erik Satie o Cantar de
primavera de Felix Mendelssohn-Bartholdy.

A la inversa, munches obres del repertoriu clásicu fueron transcritas pal pianu
como, por casu, les trescripciones que realizó Franz Liszt de les sinfoníes de
Ludwig van Beethoven o les fantasíes sobre temes d'óperes. El pianu ye bien
utilizáu en música d'acompañamientu de la voz en coros, lieder y melodíes.
Tamién ye utilizáu en música de cámara, a dúu con otru preséu, que suel ser el
violín o la flauta, en tríos, cuartetos o quintetos con pianu.

El pianu ye'l preséu pedagóxicu por excelencia porque ye un preséu polifónicu,
polirítmico y de simple usu, relativamente baratu y abondo sonoru. Por ello ye
utilizáu na mayoría de les clases de solféu de les escueles de música y los
conservatorios como'l preséu principal del pedagogu.

Les formes musicales pal pianu variaron en cada dómina. Nel periodu barrocu,
que'l so repertoriu primeramente taba previstu pa clavecín o otros preseos en
tecláu, principalmente compunxéronse obres con formes nacíes de bailles y formes
contrapuntísticas como la partita, la suite, la fuga, la tocata, el pasacalle,
la sonata, la gavota o les variaciones. Na dómina clásica, les formes
predominantes fueron la sonata, la fantasía, la bagatela y otres formes
aristocrátiques.

Na música romántica, amás de la sonata, apaecen formes más llibres y d'oríxenes
diversos como'l nocherniegu, el impromptu, el scherzo, la balada, la fantasía,
la mazurca, el valse, la rapsodia o'l preludiu. Esta dómina va ver tamién la
nacencia del conciertu pa pianu na so forma moderna, xeneralmente una pieza que
precisa un dominiu completu del preséu.

Nel clasicismu destaquen les obres pa pianu de c El pianu foi un preséu
representativu del romanticismu musical, non yá nel ámbitu musical sinón tamién
nel técnicu yá que gracies a les meyores llograes gracies a la Revolución
industrial el so mecanismu foi ameyoráu sustancialmente. De la mesma forma qu'el
capitalismu influyó na manera d'organización xerárquicu de les cadenes de
producción, el pianu utilizóse como ferramienta pa consiguir la espresión
musical y como ayuda a la composición. En dichu periodu hubo importantes
compositores como Son pocos el compositores Na música contemporanea

El pianu ye unu de los preseos más utilizáu en música clásica occidental. Munchu
compositores tamién son pianistes y utilicen el pianu como preséu de
composición. Los direutor d'orquesta direutores d'orquesta tienen de cutiu
formación como pianistes.

El pianu ye emplegáu tamién de normal n'otros xéneros musicales, tales como'l
jazz (jazz pianu), el blues o'l ragtime, según el tango y la mueyu.

Tamién s'emplega'l pianu, anque en menor midida, nel rock and roll, usáu por
Jerry Lee Lewis, por casu; el rock, con Queen, Pink Floyd y Lynyrd Skynyrd, ente
otros; el blues, con figures como The Blues Brothers; el rock n'español con
intérpretes como Charly García y Fito Páez, y en ciertes corrientes pop, con
grupos como ABBA. Sicasí y cada vegada más de cutiu ye reemplazáu pol
sintetizador o'l tecláu electrónicu. Nel sieglu XXI, ciertos grupos como Keane,
desterraron l'usu de la guitarra en provechu del pianu nel xéneru musical
conocíu como pianu rock.

Un pianista profesional puede actuar en solitariu, tocar con una orquesta o otra
agrupación musical o tocar en compañía de cantante o otros preseos. Na música
occidental esisten munchos estilos de música onde se toca'l pianu.
Consecuentemente, los pianistes tienen una amplia variedá de formes y estilos a
escoyer, incluyendo jazz, música clásica y tou tipu de música popular.

Los pianistes clásicos solíen empezar la so carrera musical tocando'l pianu
dende edaes bien tempranes, inclusive a los trés años. Nos sieglos XVIII y XIX,
el compositores solíen interpretar les sos propies obres, como ye'l casu de
Wolfgang Amadeus Mozart, Ludwig van Beethoven, Frédéric Chopin, Franz Liszt,
Félix Mendelssohn-Bartholdy, Carl Maria von Weber, Charles-Valentin Alkan y
Johannes Brahms ente otros. La pianista alemana Clara Schumann interpretaba les
obres del so maríu Robert Schumann.

El rusu Anton Rubinstein destacó a finales del sieglu XIX como compositor ya
intérprete, al igual qu'el so compatriota Aleksandr Skriabin. A principios del
sieglu XX munchos pianistes realizaron interpretaciones por Europa Occidental y
Estaos Xuníos, ente los que destaquen los polacos Ignacy Jan Paderewski, Józef
Hofmann y Arthur Rubinstein, los españoles Isaac Albéniz, Enrique Granados y
Manuel de Falla, según el italianu Ferruccio Busoni o'l suizu Alfred Cortot.

Nel que periodu ente la Primer y Segunda Guerra Mundial destacaron percima del
restu'l compositor ya intérprete rusu Sergéi Rajmáninov, el austriacu Artur
Schnabel, la inglesa Myra Hess, el alemanes Walter Gieseking y Wilhelm Kempff,
los españoles José Cubiles, Ricardo Viñas y la brasileña Guiomar Novaes. En
1945, pasada la Segunda Guerra Mundial, apaecieron pianistes soviéticos como
Sergéi Prokófiev y Dmitri Shostakóvich, Emil Gilels y Sviatoslav Richter. El
chilenu Claudio Arrau destacar por ser maestru nun ampliu repertoriu. Al pie de
ellos sobresalieron l'intérprete y pedagogu checu Rudolf Serkin, el virtuosu
soviéticu Vladimir Horowitz y el españoles Rafael Orozco y Alicia de Larrocha.
En dicha dómina amás destacaron l'anglo-austriacu Alfred Brendel, protagonista
dellos discutinios estéticos pol so enfoque musicolóxicu, el canadiense Glenn
Gould, que grabó la obra de Bach, los norteamericanos Van Cliburn y Murray
Perahia, el soviéticu Vladímir Áshkenazi, y los arxentinos Daniel Barenboim y
Martha Argerich. A finales del sieglu XX y empiezos del XXI, la calidá técnica
foi n'aumentu, lo que favoreció la proliferación de concursos internacionales
que sirvieron como plataforma a artistes nuevos.

El ragtime, estilu musical de finales del sieglu XIX, ye consideráu'l precursor
del jazz. La popularización del ragtime asocedió ente los años 1895 a 1915
aprosimao y los pianistes y compositores clásicos más destacaos de dicha dómina
fueron Scott Joplin, James Scott y Joseph Lamb. Otros músicos, como Jelly Roll
Morton y James P. Johnson, sirvieron de transición ente'l ragtime y el jazz. El
mentáu James P. Johnson foi'l primer pianista importante del barriu de Harlem y
destacó pol usu del pianu como preséu d'acompañamientu nel jazz. El barriu de
Harlem, asitiáu en Manhattan, foi mientres la década de 1920 el centru del
florecimientu de la cultura negra, conocíu como Renacimientu de Harlem, y un
llugar de confluencia de numberosos pianistes de jazz, que tocaben según
l'estilu denomináu stride pianu. Dichu estilu consistía n'alternar
permanentemente una nota tocada nel baxu nos tiempos nones y un acorde tocáu nos
pares.

Nesa dómina tamién destacó Earl Hines, pola so novedosa aportación de ritmos y
acentos y l'influencia qu'exerció nos pianistes coetaneos, y Fats Waller. Na
década de 1930, dientro del estilu swing, fíxose famosu Art Tatum pol so
virtuosismu y la creatividá de les sos interpretaciones. Munchos consideráron-y
el «meyor pianista de jazz de la hestoria». Nesa dómina tamién destacó Count
Basie, qu'incluyó nel jazz elementos del swing y el blues, y Fletcher Henderson.
L'estilu bebop del pianu, surde na década de los 40 por invención de Thelonious
Monk y otros músicos. En dichu estilu destacó Bud Powell como una de les figures
principales y ceador d'escuela nel jazz modernu.

Bill Evans perteneció al xéneru hard bop y revolucionó el xéneru del tríu de
pianu nel jazz tal que se conocía hasta entós, yá que enantes el pianu apoderaba
y dirixía la música y el contrabaxu y la batería marcaben el ritmu y él camudó
esta forma de concebir la música pa dar igual importancia a los trés preseos del
tríu, pudiendo desempeñar el papel de direutor del conxuntu cualesquier d'ellos.
Nesa dómina, Milt Buckner incorporó a la música de jazz pa pianu gran cantidá
d'elementos de la música clásica europea dende Johann Sebastian Bach hasta
Darius Milhaud. Nel estilu jazz rock, que surdió a empiezos de los años 1970,
destaca Chick Coria, líder del grupu Return to Forever. McCoy Tyner ye la figura
más destacada del mainstream jazz anque s'averó a una amplia variedá d'estilos
jazzísticos a lo llargo de la so carrera como'l jazz progresivu, jazz modal y
hard bop, ente otros. El so estilu influyó a numberosos pianistes, ente los que
s'inclúi la estaunidense Joanne Brackeen. Otros pianistes de jazz destacaos son
Geri Allen, Ray Charles, Nat King Cole, Duke Ellington, Egberto Gismonti, Herbie
Hancock, Ahmad Jamal, Keith Jarrett, Norah Jones, Diana Krall, Tete Montoliu,
Oscar Peterson, Michel Camilo, Enrique Villegas y Michel Petrucciani.

A lo llargo del sieglu XIX fundáronse numberoses empreses de fabricación de
pianos. En 1828, Ignaz Bösendorfer fundó la suya en Austria, La hestoria de
Grotrian-Steinweg remontar a 1835 cuando la fábrica Steinweg foi creada por
Heinrich Engelhard Steinweg (más tarde conocíu como Henry Steinway dempués
d'emigrar a los EE.XX., onde fundó Steinway & Sons ), el checu Antonín Petrof
fundó en 1864 la fábrica de pianos Petrof, como tamién, na mesma dómina, Julius
Blüthner y Carl Bechstein faen lo propio en Leipzig y Berlín respectivamente.

Na actualidá, les compañíes de fabricación de pianos más destacaes atópase en
Estaos Xuníos (Steinway & Sons,Baldwin y Chickering and Sons ente otros), en
Alemaña (como Blüthner, Grotrian - Steinweg y Bechstein , en Austria
(Bösendorfer), en República Checa (Petrof) y en Xapón (Yamaha y Kawai).

Ante'l creciente aumentu de los costos de producción, munchos fabricantes
treslladaron la producción de los sos modelos de serie económica a países nos
que la mano d'obra ye más barata, como China o Indonesia. Otros simplificaron el
diseñu esterior del preséu y suprimieron prácticamente cualquier adornu.

Otres compañíes destacaes son Broadwood, la compañía de fabricación más antigua
del mundu y fundada en 1783; les franceses Érard y Pleyel, la italiana Fazioli,
les cheques Weinbach o Scholze y la coreana Young Chang y la compañíes de pianos
de xuguete Schoenhut.

El pianu ye un preséu fundamental na música clásica europea, el jazz y otros
xéneros musicales occidentales, según nel cine y la televisión. Gran númberu de
compositores fueron habilidosos pianistes porque'l tecláu del pianu ufierta un
mediu senciellu pa la interacción complexa melódica y harmónica. El pianu de
cutiu foi una ferramienta pa la composición.

La hestoria social del pianu ye la hestoria del papel del preséu na sociedá.
Desque s'inventó'l pianu a finales del sieglu XVII, el so usu foise
xeneralizando na sociedá occidental de finales del sieglu XVIII y sigue siendo
llargamente interpretáu nos sieglos XX y empiezos del XXI. Nel sieglu XVIII, el
pianu y la muyer tuvieron bien amestaos, hasta'l puntu de que se tenía bien en
cuenta si la moza tenía estudios de pianu a la de formalizar un matrimoniu. El
pianu siempres foi un preséu descomanadamente costosu y nos sos entamos, namái
l'alta burguesía y la aristocracia podíen dexase mercar unu. Col pasu del tiempu
y la medría del nivel de vida per parte de dellos sectores de la sociedá, el
pianu convertir nun preséu con preciu más accesible y nun elementu fundamental
d'entretenimientu dientro de los llares. El so usu xeneralizáu empezó a menguar
a partir de la invención d'aparatos mecánicos y electrónicos como la [[zamfóña
el fonógrafu y la radio.



https://ast.wikipedia.org/wiki/Oc%C3%A9anu_Atl%C3%A1nticu

L'Océanu Atlánticu ye l'océanu terrestre que separta América del Norte y América
del Sur d'Europa y África. Estiéndese dende'l norte, nel Océanu Glacial Árticu,
fasta l'Antártida y llinda con Europa y África (al este) y con América (al
oeste). L'Ecuador divídelu, artificialmente, en dos partes, Atlánticu Norte y
Atlánticu Sur. El so nome vien-y del griegu Atlas, unu de los titanes de la
mitoloxía.

L'Océanu Atlánticu tien forma de S y una estensión cercana a los 80 millones de
km², siendo'l segundu n'estensión, dempués del Océanu Pacíficu.

Los cordales submarinos asitiaos ente la Isla de Baffin, Groenlandia y Escocia
estableciéronse, de modu convencional, como la llende ente l'océanu Glacial
Árticu y el Atlánticu Norte.

Al Este, l'Estrechu de Gibraltar forma la llende col mar Mediterraneu; al oeste,
l'arcu formáu poles islles del Caribe sepártenlu del mar Caribe.

Al Sur y al Este, la dixebra col océanu Índicu tómase, de modu convencional, pol
meridianu de 20° E. Al Sur y al Oeste la divisoria estableciose na llinia de
mayor profundidá que va del Cabu d'Hornos a la Península Antártica.



https://ast.wikipedia.org/wiki/Mazana

La mazana, del xéneru Malus y la familia Rosaceae, ye una de les frutes más
cultivaes del mundu. La mayoría de les mazanes remanecen de la especie de Malus
domestica (Pumar o híbridu d'ella). La mazana fermentao úsase pa facer bebides
alcohóliques como la sidra asturiana o el Calvados, en Francia.

La mazana foi una fonte alimenticia abondo importante nos climas fríos, y
dablemente, ye l'árbol cultivau más antigu. Ye la especie frutal (sacante los
cítricos) que se caltién per más tiempu, faciendo durable bona parte del so
valor nutritivu. Les mazanes d'iviernu, recoyíes no cabero la seronda y curiaes
en cámares (canigú) o almacenes per encima del puntu de conxelamientu, foren
alimentu primordial per dómines n'Asia, Europa y nos Estaos Xuníos (dende 1800).

Hai más de 7.500 especies de mazanes. Les diferentes especies alcuéntrense en
climas templaos y subtropicales, darréu que les pumaraes nun florien nes estayes
tropicales, yá que necesiten dalgunes xelaes.

Yá n'Asturies, la mazana algama tala tradición y puxu, que la bayura de tribes
diferenciaes ente elles ye descomanada, y reciben dellos nomes na cultura
popular, según seya'l so aspeutu o tastu, asina tenemos toes estes:

La mazana ye rica en pectina, zucres y vitamina C. Tamién tien propiedaes
medicinales, darréu qu'al ser suavemente laxante ayuda nos desarreglos
intestinales.



https://ast.wikipedia.org/wiki/Kelvin

El kelvin ye la unidá de temperatura de la escala creada por William Thomson,
que más tarde sedría Lord Kelvin, sobre la base del grau Celsius,
estableciendo'l puntu cero nel cero absolutu (−273,15 °C) y calteniendo la mesma
dimensión pa los graos. Foi nomada n'honor de Lord Kelvin, qu'a los sos 24 años
introduxo la escala de temperatura termodinámica.

Tómase como la unidá básica de temperatura nel Sistema Internacional d'Unidaes y
correspuéndese a una fracción de 1/273,16 partes de la temperatura del puntu
triple del agua. Represéntase cola lletra K, non ºK. Amás, el so nome nun ye'l
de "grau Kelvin" sinón cenciellamente kelvin; nun se diz "19 graos Kelvin" sinón
"19 kelvin" ó "19 K".

Al coincidir l'incrementu d'un grau Celsius col d'un Kelvin, la so importancia
radica nel 0 de la escala: a la temperatura de 0 K denómase-y cero absolutu y
correspuende al puntu nel que les molécules y átomos d'un sistema tienen la
mínima enerxía térmica posible. Nengún sistema macroscópicu pue tener una
temperatura inferior.

Nun sistema termodinámicu la enerxía contenida poles partícules ye proporcional
a la temperatura absoluta, siendo la constante de proporcionalidá la constante
de Boltzmann. Per aciu d'ello ye posible determinar la temperatura d'unes
partícules con una determinada enerxía, o calcular la enerxía d'unes partícules
a una determinada temperatura:



https://ast.wikipedia.org/wiki/Jackie_Coogan

John Leslie Coogan Jr. (Los Ánxeles, California, 26 d'ochobre de 1914 – Santo
Mónica, California, 1 de marzu de 1984) foi un actor estaunidense qu'empezó la
so carrera como actor infantil nel cine mudu.

Coogan nació en Los Ánxeles (California) y empezó la so carrera como actor a
curtia edá en vaudeville y cine, con un rol ensin acreditar na película de 1917
Skinner's Baby. Charlie Chaplin afayar nun vaudeville, faciendo'l "shimmy", un
popular baille de la dómina, nel escenariu. El so padre, Jack Coogan, Sr. yera
tamién un actor. Coogan ablucó a Chaplin coles sos mímiques y movimientos
corporales. Como actor infantil, la so película más esitosa foi xuntu a Charles
Chaplin en The Kid (1921) y pol so rol en Oliver Twist de Frank Lloyd l'añu
siguiente. La escena en The Kid onde ye estremáu del vagamundu interpretáu por
Chaplin y refundiáu a la parte trasera d'un camión polos axentes del serviciu
social ye una de les escenes más famoses del cine.

Foi una de les primeres estrelles en tener un gran númberu de mercancíes como
crema de cacagüeses, artículos de papelería, xiblatos, moñecos y figures.
Inclusive viaxó internacionalmente y foi recibíu por grandes ensames. Munchos de
los sos primeros trabayos tán perdíos o son invaluables. Coogan foi famosu pola
so apaición en "The Kid", que foi abondo asonsañada, incluyendo al mozu Scotty
Beckett nes películes de Our Gang. Como actor infantil, Coogan ganó cerca de 4
millones de dólares de la dómina (más de 48 millones de dólares actuales),
pero'l dineru foi tomáu pola so madre y el so padrastru. Demandar en 1935, pero
namái recibió 126.000 dólares. Al crecer, la popularidá de Coogan como actor
decayó, anque tuvo dellos enriedos amorosos con actrices, incluyendo un
matrimoniu de dos años con Betty Grable.

Coogan apuntar nel exércitu de los Estaos Xuníos en marzu de 1941. Dempués del
ataque a Pearl Harbor, solicitó'l so pase al US Army Air Corps por cuenta de la
so esperiencia como pilotu civil de planiadores. Dempués de graduase na escuela
de planiadores, foi nomáu oficial de vuelu y ufiertóse voluntariamente al 1st
Air Commando Group. N'avientu de 1943, el grupu foi unviáu a India. Voló al pie
de la tropa británica Chinditas, a les ordes del xeneral Orde Wingate el 5 de
marzu de 1944, aterrizando de nueche nuna pequeña xungla a 100 milles de les
llínees xaponeses na campaña de Birmania.

Dempués de la guerra, Coogan tornó a l'actuación, apaeciendo principalmente na
televisión. El so rol más importante na televisión foi'l de Uncle Fester (Tíu
Lucas en Hispanoamérica o Tíu Fedientu n'España) na serie de televisión The
Addams Family.

Morrió d'una enfermedá cardiaca en 1984 a la edá de 69 años. Foi soterráu nel
campusantu Holy Cross. Unu de los sos fíos foi l'escritor y productor de cine
Anthony Coogan; y el so nietu l'actor Keith Coogan.



https://ast.wikipedia.org/wiki/Grau_Celsius

El grau Celsius, denomáu tamién grau centigrau ente 1750 y 1948, y tamién
anguaño en dalgunos países hispanofalantes, representáu como °C, ye la unidá
creada por Anders Celsius pa la so escala de temperatura. Tomóse como base pal
Kelvin y ye la unidá más utilizada internacionalmente.

Defínese asignando'l valor 0 a la temperatura de conxelamientu del agua y el
valor 100 a la temperatura de bullidura del agua, entrambes midíes a una
atmósfera de presión, y dividiendo la escala resultante en 100 partes iguales,
caúna d'elles definida como 1 grau Celsius.

La escala centigrada o centesimal foi inventada por Anders Celsius (1701-1744).
Orixinalmente definióse como una escala infinita dividida n'intervalos d'un
grau, na que 0°C (cero graos) yera la temperatura a la que se conxelaba l'agua y
100°C el so puntu de bullidura, si l'agua taba a 1.000 milibares. Poco dempués
de la so muerte invirtióse la escala (en parte pol aguiyamientu de Daniel
Ekström, que fabricó los más de los termómetros usaos por Celsius). Muncha xente
más, amestando al suecu Per Elvius el Vieyu (1710) y al francés Christian de
Lyons (1743), inventaron la mesma escala al empar pola so cuenta. Dizse tamién
que'l botánicu Carolus Linnaeus (1740) taba ente ellos, anque nun esisten
pruebes que lo demuestren.

En 1948 camudóse-y oficialmente'l nome a escala Celsius, en parte n'honra d'esti
científicu y en parte pola controversia qu'ufría'l prefixu centi-.

Como ye d'esperar, los valores de referencia son muy aprosimaos, pero non
correutos. Poro, en 1954 definióse como una escala onde 0,01°C ye'l puntu triple
del agua, y un grau la 1/273,16 parte de la diferencia ente'l puntu triple del
agua y el cero absolutu.

La magnitú d'un grau Celsius (1°C) ye equivalente a la magnitú d'un Kelvin (1
K), yá qu'esta unidá defínese como igual a la primera. Sicasí, les escales son
diferentes porque la escala Kelvin toma como valor 0 el cero absolutu. Darréu
qu'al cero absolutu-y correspuende un valor de -273,15°C, la temperatura
espresada en °C y K difier en 273,15 unidaes.



https://ast.wikipedia.org/wiki/El_L%C3%ADbanu

La República d'El Líbanu (الجمهوريّة اللبنانيّة n'árabe) (araméu לבנאנ) ye un
país d'Oriente Mediu que llenda al sur con Israel, al norte y al este con Siria,
y ta bañáu pol Mar Mediterraneu al oeste.

La República Libanesa gobernar según la Constitución de 1926, reformada con
posterioridá y revisada en fondura en 1990. Según la Constitución, l'Asamblea de
Representantes (Majlis al-Nuwab) ye'l cuerpu lexislativu y ye escoyida por
periodos quinquenales pol pueblu libanés per aciu sufraxu universal. L'Asamblea
de Representantes ye multirreligiosa.

El poder executivu recai sobre'l Presidente de la República Libanesa, que noma
pa tal función al Primer Ministru y al restu de miembros del Gabinete, que ye
quien exerce dicha función, acutar el Presidente de la República amplies
competencies.

Por llei, el cargu de Presidente de la República tien de ser ocupáu siempres por
un cristianu maronita, el de Primer Ministru por un suníh y el de Presidente del
Senáu por un chiíta, con cuenta de nenguna minoría del país pueda quedar
discriminada pol gobiernu.

El símbolu del país ye'l cedru, que los sos montes cubríen tou El Líbanu na
Antigüedá y que la so madera yera unu de los principales productos d'esportación
yá en tiempos de los fenicios. Preside de forma solitaria tantu la bandera
como'l escudu nacional.

El Líbanu ye un Estáu d'Oriente Próximu, al oeste d'Asia, asitiáu xuntu al Mar
Mediterraneu, que baña les sos mariñes occidentales. Al norte y al este, El
Líbanu da pasu a les tierres semidesérticas de Siria, y al sur la estrecha
frontera del país atopar coles llendes d'Israel.

la agricultura ye de tipu mediterraneu —viñes, olivos, trigu, cebada, frutes,
hortolizes, remolacha y tabacu— y supon el 12% del so PIB. La ganadería y la
pesca tienen pocu pesu y amenorgar los pervalibles montes de cedru. Tien
industria testil y refineríes de petroleu. El sector servicio, col comerciu como
principal actividá, xenera'l 67% del PIB. La balanza comercial ye bien
deficitaria por cuenta de los baxos recursos y l'abuitada delda esterna. (En
xunu de 2009 infórmase que'l nuevu gobiernu d'El Líbanu tendrá de faer frente a
la so abuitada delda esterna.) Sicasí El Líbanu tien una alta proporción de mano
d'obra calificada igual al nivel de la europea, que ye la más alta ente los
países árabes.

La capital del país foi bien perxudicada pola guerra civil, y anguaño sufre un
gran procesu de reconstrucción y recibe gran cantidá de ayuda esterna.

L'agricultura ye'l sector económicu menos popular atrayendo solo'l 12% de la
mano d'obra total, contribúi aprosimao'l 11.7 % del PBI del país. Irónicamente
ye ideal pa esta actividá yá que tien disponibilidad d'agua, fertilidá del suelu
y la proporción más alta de tierra cultivable nel mundu árabe.

El Líbanu escarez de les materies primeres naturales y depende de los países
árabes pa llograr petroleu y l'establecimientu d'industries granibles rentables,
polo que'l focu de la fabricación d'El Líbanu y la reinstalación de los
productos importaos. En 2004 el sector industrial foi del 26% de la fuerza de
trabayu y contribuyó al 21% del PIB. De les industries más importantes: la
industria d'alimentos, testiles, productos químicos, cementu, productos de
madera, metal, xoyería, refino de petroleu, y hai otros recursos naturales como
la piedra caliar y mineral de fierro y sal. Del personaxe más importante: paya
d'Industria, alfarería, cerámica, vidriu sopláu, cobre, industria testil y de
madera Almrbban, cuchiellos y fundición de campanes y adornos de plata y un
xabón lliteral y bordaos.

La mayoría de los sectores económicos más importantes d'El Líbanu son del sector
de servicios y en determinaos sectores del turismu y los bancos. El so réxime
capitalista y la llei de secretu bancariu nel llugar atraxo'l capital de
munchos. Y la naturaleza de les atracciones del país y les actividaes turísticu
y cultural convertir nun imán pa los turistes y de destín especial pa los
turistes dende'l Golfu Arábigu, inclusive mientres les crisis. 65% de la fuerza
llaboral trabaya nel sector de servicios, esti sector contribúi al 67,3% del
PIB. Afectáu a la economía libanesa, duramente afectaos pola guerra civil que
terminó en 1990. La economía ameyoró rápido, nel añu 2006, rexistró activos de
los bancos más de 75 mil millones tamién rexistró aumentu de turistes al 49,3%
en comparanza con 2005, algamando'l valor d'invertir nel mercáu hasta'l 10,9%,
pero l'ataque del añu xunetu de 2006 destruyó la economía d'El Líbanu
sobremanera'l sector del turismu [78], pero que'l turismu volvió a niveles altos
dende'l branu de 2007.



https://ast.wikipedia.org/wiki/Asturlleon%C3%A9s

El dominiu llingüísticu ástur fai referencia al conxuntu de los territorios onde
anguaño se fala la llingua conocida polos glotónimos asturianu, lleonés o
mirandés, y que constitúi una unidá llingüística propia. Ye una designación de
consensu acuñada nun intentu de nun dotar de nenguna connotación xeográfica a un
dominiu que s'esparde per rexones históriques bien definíes y consiguiendo asina
una xunidá que permitiere esparder l'emplegu de la llingua ensin atopar torgues
innecesaries.

L'usu del términu asturlleonés lleva arreyáu'l conceutu equívocu de dos
territorios, dos llingües, cuando en realidá trátase de una mesma fala nuna
estensión pelos territorios históricos, principalmente d'Asturies y Lleón.
Xeográficamente abarca no qu'antaño foi la tierra de les tribus ástures,
Conventus Asturicensis, que dellos llingüistes asitien como la causa fundamental
de la diferenciación llingüística del romance asturlleonés respeutu del
castellanu o'l gallegu-portugués.

El dominiu tien una población d'alredor de 1.250.000 habitantes, y unos 620.000
falantes, de los que 110.000 son patrimoniales.

El nome de dominiu llingüísticu ástur ye una designación de consensu acuñada pol
llingüista, ex-presidente de l'Academia de la Llingua Asturiana, Xosé Lluis
García Arias, nun intentu de nun dotar de nenguna connotación xeográfica a un
dominiu que s'esparde per tres rexones históriques bien definíes y consiguiendo
asina una xunidá que permitiere esparder l'emplegu de la llingua ensin atopar
torgues innecesaries.

El dominiu tien el so orixe nel llatín vulgar, ye dicir na fala común de les
xentes que l'Imperiu Romanu apurrió, principalmente nes llexones de procedencia
norteafricana asitiaes n'Asturica Augusta y en Legio VI, pa les tierres habitaes
polos astures. La suplantación d'esta llingua pola indíxena foi llenta pero
imparable, dao que l'emplegu de la llingua imperial yera la puerta pa munchos
drechos y llibertaes, ente ellos el más importante: la ciudadanía romana.

La presencia de les antediches fuercies militares sirvió permuncho nel procesu
d'aculturización de les poblaciones indíxenes, siendo más fuerte la oposición
nes zones más allonxaes, como'l Cordal Cantábricu, la Cabreira, o el Bierzu y
más sele nes estayes más accesibles; asina mesmo la creyación del conventu
asturicense con capital n'Astorga nun fixo sinon entainar el procesu, dao que
les mines de Las Médulas yeren indispensables pal Imperiu y, esti quería
garantizar la estabilidá na rexón, eso reparando en que casi tol territoriu
astur nun taba so dominiu imperial.

Esta evolución nel percorrer de los sieglos da como resultáu que, a mediaos del
sieglu X, apaezan les primeres llinies nesti romance, el Documentu de Kesos; nun
cenobiu de Lleón. Amás dirán apaeciendo una bayura de documentos llegales nesti
romance por tolos monesterios d'Asturies y de Lleón, qu'indiquen la importancia
na sociedá de la llingua, lóxico siendo la llingua común na corona de Llión;
poro apaecen documentos romanceaos en Palencia y vestixos llingüísticos de la
fala nos dialeutos de trensición como l'estremeñu, aportaú ellí polos
repobladores, nun debemos escaecnos de que la Estremadura actual correspuéndese
casi toa cola Estremadura llionesa, respondiendo asina a la importancia de la
llingua natural del reinu más importante de la Corona.

Que nun s'atopen casi nengún documentu nun llegal, y estos emprincipian xurdire
na Plena Edá Media como cambéu d'una mentalidá, débese a que los reinos
d'Asturies y de Lleón considerábense heriedos direutos del visigóticu Reinu de
Toledo, y p'afirmar la so idea d'un Reinu de Lleón o Hispánicu usaron el llatín
p'amosar a los otros gobiernos peninsulares, y principalmente a al-Ándalus que
yera consideráu como l'antigua Hispania; la so preponderancia sobro los otros.

Fálase ente'l ríu Seya y la llínia que marca'l ríu Purón nel valle de Pendueles
en Llanes, y la llende de Cabrales con Peñamellera Alta. Introdúzse na provincia
de Lleón y algama les tierres d'Oseya.

Cabrales: Era un díi fríu y andabin per un camín llenu d’elu. La muyer y el so
hombri llegarin colos ñeños a la ḥuonti las Llameras pela ñochi. Entamó llover y
garró-yos munchu agua y abellugarinse nuna de las cabañas ḥechas de ḥuoya del
Llosu ondi aviarin un ḥuou nel llar y llechi con ñatas.

L’infiestu: Yera un díe fríu y andaben per un camín llenu de xelu. La muyer y el
so home llegaren colos ñeños a la ḥuente les Llameres pela ñuechi. Entamó llover
y garró-yos muncho agua y abellugarense nuna de les cabañes feches de ḥueya del
Llosu onde aviaren un ḥueu nel llar y llechi con ñates.

Uviéu: Yera un día fríu y andaben per un camín llenu de xelu. La muyer y el so
home llegaren colos neños a la fonte les Llameres pela nueche. Entamó llover y
garró-yos muncho agua y abellugarense nuna de les cabañes feches de fueya del
Llosu onde aviaren un fueu nel llar y lleche con nates.

Caracterizáu pol fenómenu metafónicu, fálase nos conceyos de Mieres, Ḷḷena y
Ayer y introduzse en tierres lleoneses pela rexón de Los Argüeyos.

Ayer: Yera un día fríu y andaban per un camín ḷḷinu de xilu. La muyer y el so
home yegoren colos nenos a la fonte las Ḷḷameras pela nuitse. Entamó yover y
garró-yos muntso agua y abeḷḷugorense nuna de las cabanas fetsas de fueya del
Ḷḷusu onde avioren un fuíu nel ḷḷar y ḷḷetsi con natas.

Ésti ye'l grupu onde pue falase con más claridá territorial d'un astur-lleonés.
Presente como segunda modalidá por falantes y vitalidá nel Principáu d'Asturies.

Algama Muros, Candamu, Grau, Cuideiru y Pravia. Vocalismu común de Occidente y
consonantismu propiu de les fazes centrales.

Candamu: Yara un día fríu y andaban per un camín llenu de xelu. La muyer ya’l
sou home llegarun colos neños a la fonti las Llameiras pela nuochi. Entamóu
llover ya garróu-ys muncha agua ya abellugarunse nuna de las cabanas fechas de
fuoya del Llousu onde aviarun un fuou nel llar ya llechi con natas.

Algama Quirós, Teberga y Proaza. Introdúzse en tierres lleoneses peles rexones
de Babia y Ḷḷuna .

Algama Valles baxos de Cangas de Narcea, Tinéu y Ḷḷuarca. Faza con islles de
faza D.

Ḷḷuarca: Yara un día fríu y andaban per un camín ḷḷen de xelu. La muyer ya’l sou
home ḷḷegaran conos nenos a la fonte las Ḷḷameiras pula nueite. Entamóu ḷḷover
ya garróu-ys muita augua ya abeḷḷugaranse nuna de las cabanas feitas de fueya
del Ḷḷousu onde aviaran un fueu nu ḷḷar ya ḷḷeite con natas.

Inclui Somiedu, Brañes de Cangas, Degaña, más los enclaves de la faza C.
Introdúzse en tierres lleoneses peles rexones de Viḷḷablinu, Ḷḷaciana y Sil,
sieendo la modalidá más fuerte en númberos de falantes en Lleón y consideráu la
base d'una futura normativización del llionés.

Degaña: Yara un día fríu y andaban per un camín chen de xelu. La mucher ya’l sou
home chegonun conos nenos a la fonte las Ḷḷameiras pula nueite. Entamóu chover
ya garróu-ḷḷes muita augua ya abeḷḷugonunse nuna de las cabanas feitas de fuecha
del Chousu onde avionun un fueu nu ḷḷar y ḷḷeite con natas.

Fálase nes rexones lleoneses de Oumañas, La Cepeda ("cepedanu"), Maragatería y
Aliste.

Tamién nomáu Berciano-Cabreirés. Fálase nes rexones lleoneses de Bierzu y
Cabreira.

Cabreira: Yera un día fríou y andaban per un caminu chenu de xelu. La muyere y
el sou home chegorun coñus ñeñus a la fuente las Llameiras pur la ñueite.
Entamóu chovere y garróu-yis mueita augua y abellugarunse ñuna de las cabañas
feitas de fueya del Chousu onde aviorun un fueu ñu llare y lleite con ñatas.

Tamién Pahuocu o Machuocu, fálase nes rexón Zamorana de Senabria y cuenta con
tres falielles Nortizu, Charru y Curixegu.

Galende: Yera un día fríu y andaban per un caminu chenu de gelu. A mullere y el
sou home chegonen coñus ñeñus a fuonte as Llameiras pur a ñuoite. Entamóu
chovere y garróu-les muita augua y abelluganense ñuna das cabañas feitas de
fuolla del Chousu onde avionen un fuou ñu llare y lleite con ñatas.

San Cibrián. Yera un día fríu y andaben per un caminu chenu de gelu. A mullere y
el sou home chegonen coñus ñeñus a fuonte es Llameires pur a ñuoite. Entamóu
chovere y garróu-les muita augua y abelluganense ñuna des cabañes feites de
fuolla del Chousu onde avionen un fuou ñu llare y lleite con ñates.

Santa Cruz d’Abranes. Yera un día fríu y andaban per un caminu tsenu de xelu. A
mullere y el sou home tsegonun coñus ñeñus a fuonte as Llameiras pur a ñuoite.
Entamóu tsovere y garróu-lles muita augua y abelluganunse ñuna das cabañas
feitas de fuolla del Tsousu onde avionun un fuou ñu llare y lleite con ñatas.

En Portugal fálase principalmente nel conceyu de Miranda d l Douro, y en dos
aldees del conceyu de Bumioso; Angueira, y Bilasseco y gocia de reconocencia
oficial. Leite de Vasconcellos dixebró trés variedaes dientro del mirandés: el
mirandés nortizu o rayanu, faláu en delles aldees na llende con España; el
mirandés del sur o sendinés, y el mirandés central que ye faláu nes restantes
aldees y que foi adoptáu como patrón pola Convención Ortográfica de la Llingua
Mirandesa.

Nun esisten un estudiu en conxuntu de las tres rexones del grupu, yá qu'en Lleón
nun se fixeren inda les investigaciones estadístiques necesaries. Si bien sí
qu'hai una aprosimación que daría la cifra de 620.000 falantes.



https://ast.wikipedia.org/wiki/Agrimonia_eupatoria

La Agrimonia eupatoria L. (o yerba de San Guillermo n'España onde ye bien común)
habita en terrenes magrizos, en llugares soleyeros al pie de cultivos, sebes o
pindies y árboles como encines o carbayos.

Planta herbal perenne de la familia de les arrosaes, tien un pequeñu rizoma, ye
vellosa, de tarmu erecto, fueyes compuestes de trés a seis pares y flores
marielles de cinco pétalos arrexuntaes en llargues espigues. Mide de 2 a 10 dm y
puede autopolinizarse.

El so nome provién del rei Mitrídates eupator, estudiosu de les plantes
melecinales. Na antigüedá utilizaben el tanín y el aceite esencial que contienen
tarmos y raigaños.

Ye bien apreciada poles sos propiedaes melecinales y yá en tiempos de Pliniu'l
Vieyu y Dioscórides utilizar en fervinchu pa les afecciones de fégadu. Tien
propiedaes astringentes y descongestionantes del sistema dixestivu y les víes
hepáticu y renal. Emplegar tamién contra la disentería y la foria.

Principios activos: contién traces de aceite esencial, principios amargosos tipu
glucosídico, acedu salicílicu, ácidu silícico, acedu esteárico, ácidu
nicotínico, vitamina K y quercitrina. Nes fueyes atopáronse compuestos
triterpénicos.

Tien propiedaes como astringente, tónicu y diuréticu. Na medicina popular
europea tuvo gran importancia nel tratamientu de la ictericia, por cuenta del so
conteníu en tanín.

Utilizar pa faer gárgares contra la farinxitis o amigdalitis, según pal
tratamientu de la foria.

La Agrimonia eupatoria forma parte de les 38 flores de Bach, que dientro de la
so cosmovisión tien les siguientes propiedaes y aplicaciones: oculta emociones
trabancoses, problemes graves y congoxa inconsciente tres una mázcara d'allegría
y desdexamientu permanente. Evita discutinios y busca harmonía. Enclín a les
adicciones, tabacu, drogues, alcohol, xuegu, trabayu, asumir riesgos, comida y
compres, como mecanismu d'escape al so tormentu mental. Busca ser aceptáu. Si
enferma bromia refiriéndose a la so enfermedá.

Agrimonia eupatoria describióse por Carlos Linneo y espublizóse en Species
Plantarum 1: 448, nel añu 1753.

Agrimonia: nome xenéricu que tanto'l The Jepson Manual como Philip Alexander
Munz en A Flora of Southern California postulen qu'esti nome deriva del griegu
argema, pa "güeyos enfermos", por cuenta del so supuestu valor melecinal, pero
non puede atopase nenguna referencia de que la agrimonia fuera utilizada pa les
enfermedaes oculares. Otra posibilidá ye que se trata d'una mención de dalgún
otru epítetu, seique argemone, un antiguu nome utilizáu por Dioscórides y
Pliniu'l Vieyu pa l'amapola, o argemonion , un nome Dioscórides aplica a la
Anemone. Estos dos derivaciones en realidá podría refieran a la mesma cosa
porque argemony ye supuestamente una palabra dada polos griegos a les plantes
que sanaban los güeyos. Umberto Quattrocchi tamién suxure la esplicación menos
probable de que podría ser del griegu agros = "de campu o tierra abierta", y
monos = "solamente, solo".

Númberu de cromosomes de Agrimonia eupatoria (Fam. Rosaceae) y táxones
infraespecíficos: n=15. n=14



https://ast.wikipedia.org/wiki/Zea_mays

El maíz ( tamién conocíu como maís, meíz, millu o borona) ye una planta yerbácea
añal, de la familia de les gramínees que se cultiva pa consumu tanto humanu como
animal. El so nome científicu ye Zea mays.

Esta especie, orixinaria de Méxicu (Valle de Tehuacán), llegó a Europa nel
sieglu XVI y cultívase anguaño en tol mundu, siendo'l cereal más plantáu, per
delantre del trigu y del arroz.

El tueru o narbasu, lleñosu y güecu aseméyase al del bambú. Componse de tres
capes: una epidermis esterior, impermeable y tresparente, una parede per onde
circulen les sustancies alimenticies y una médula esponxosa y blanca onde
s'almacenen les reserves alimenticies.

El narbasu divídese en varios entenuedos d'alredor de 20 cm., separaos por
nuedos. En cada nuedu hai una fueya, alternativamente de cada llau del tueru.

Les fueyes tienen una forma allargada y salen del tueru con la punta pa contra
baxo. D'elles nacen les panoyes, cubiertes por fileres de granos en númberu
variable (ente ocho y trenta).

El granu ta formáu d'un embrión y d'una sustancia de reserva, l'albume. L'albume
ta constituyíu esencialmente d'almidón y ye lo que -y da'l color al granu de
maíz, xeneralmente amariellu, pero tamién blancu, coloráu o negru.

Les flores, a diferencia d'otres gramínees, son unisexuales y axúntesne en
inflorescencies masculines y femenines. Le masculines atópense nos estremos
terminales de la planta y les femenines nes vaines axilares.

El sistema racinal comprende un gran númberu de raices que nacen de los nuedos
allugaos na base del narbasu y que formen corones sucesives, tanto nos nuedos
enterraos como nos primeros nuedos aéreos, nuna parte onde los entenuedos son
bastante curtios.

El maíz ye'l cereal más cultiváu nel mundu, per delantre del arroz y del trigu.
La producción mundial en 2003 fue de 638 millones de tonelaes. Los principales
países productores son:

En munchos países, principalmente d'Iberoamérica, el maíz ye un componente
esencial de la dieta de los sos habitantes.

Suel consumise o bien en forma de granos enteros (separaos o na panoya), o bien
reducío a fariña preparada en forma de papielles o de tortes cocíes. Tamién
entra na composición de delles preparaciones industriales, como los cereales pa
almorzar o les palomites (popcorn).

Polo que respecta a l'alimentación animal, pue aprovechase la planta entera,
fresca o ensilada pal consumu de bovinos, aves y gochos principalmente.

A partir del maíz tamién s'obtien un alcohol, que mezcláu con bencina pue
emplegase como carburante. Delles esperiencies industriales busquen facer del
maíz una alternativa al petroleu.

El maíz empezó a cultivase n’Asturies a finales del sieglu XVI, anque suel
atribuyise la primer coyecha, fechada en 1605 nel conceyu de Tapia, a Gonzalo
Menéndez Cancio, almirante y capitán xeneral de la Florida, territoriu américanu
d'au, según delles fontes, s'adentró n'Europa el maíz. De fechu, en 2003, el
conceyu de Tapia entamó, xunta'l Serviciu Rexonal d'Investigación y Desenrollu
Alimentariu d'Asturies (Serida) y delles empreses de la zona, un proyeutu pal
cultivu del tipu de maíz d'aquella primer coyecha de 1605, y la ellaboración de
farines de calidá alta pal consumu humanu.

Esti cultivu xeneralizóse nel primer terciu del sieglu XVII, lo que representó
una revolución nel campu asturianu, al tener un altísimu rendimientu y permitir
un aprovechamientu más intensivu del suelu. Sicasí nun desplazó a otros cereales
de menor rendimientu, como’l trigu o la escanda, colos que taba asociáu’l so
cultivu: nes meyores tierres llegaben a obtenese tres colleches en dos años,
semando primero trigu y escanda, depués nabos y alcacer, y a lo último del ciclu
maíz y fabes.

El maíz tamién favoreció el desarrollu de la ganadería, al asociase el so
cultivu col de los nabos y l’alcacer y aprovechase pa l’alimentación animal los
tarucos y el narbasu, y hasta la fariña en dellos casos. En cambiu, la so
llegada provocó un retrocesu na superficie d’arboláu, especialmente na d’árboles
frutales como les castañales.

Tradicionalmente el maíz solía guardase nos horros y paneres, lo qu’esplica
l’abondanza d’esti tipu de construcciones n’Asturies.

El llabor de quitar la fueya a les panoyes y enrestrales, la esfoyaza, yera un
acontecimientu de gran importancia nel que participaba tol mundu, vieyos y
mozos, con tarees especíques pa caún. Les esfoyaces representaben asina,
n’Asturies rural, un momentu privilexiáu pa cortexar y compartir cantares,
xuegos y cosadielles.



https://ast.wikipedia.org/wiki/Xuliu_C%C3%A9sar

Cayu Xuliu César. (en llatín Gaius Iulius Caesar IMP•CAIVS•IVLIVS•CAESAR•DIVVS)
(13 de xunetu o 12 de xunetu, 100 edC – 15 de marzu, 44 edC) foi un xefe
políticu y militar de la dómina final de la República de Roma. Les sos
conquistes na Galia estendieron el dominiu romanu hasta l'Océanu Atlánticu. Nel
55 edC César allanzóse a la primer invasión romana de Britania.

César lluchó y ganó una guerra civil a escontra la faición conservadora del
senáu romanu encabezada por Pompeyu. Tres la derrota de los optimates,
convirtióse en dictador vitaliciu (nel conceptu romanu del términu) y anició una
riestra de reformes alministratives y económiques en Roma.

El so dramáticu asesinatu nos idus de marzu por un greyu de senadores, ente los
cuáles alcontrábase'l so amigu Bruto (fiyascu), que teníen la intención de
salvar la República ante la llercia que-yos producía a los amagostadores de que
César nomárese rei. Pero'l so asesinatu entamó una nueva guerra civil ente los
partidarios de César (Octaviu, Marco Antonio y Lépido), y los defensores de la
República (Bruto y Casio principalmente).

Esti conflictu terminó cola vitoria de los partidarios de César na doble batalla
de Filipos, y l'establecimientu del Segundu Triunviratu nel que Octaviu, Marco
Antonio, y Lépido repartiéronse'l control de Roma. Ensin embargu, nueves
tensiones ñacieron ente Octaviu y Marco Antonio llevando estes rocees a otra
guerra civil, finando cola derrota de Marco Antonio na batalla d'accio, dexando
a Octavio como líder indiscutible del mundiu romanu. Esta dómina de guerra civil
trensformó la República de Roma nel Imperiu romano col sobrín-nietu de César (y
fiyascu) Octavio, depués conocíu como César Augustu, como'l primer Emperador.

Los fechos militares de César y gran parte de la so vida son conocíos al traviés
del so propiu puñu y lletra y de rellatos d'autores como Suetoniu y Plutarcu.

César ñació en Roma nel sen d’una antigua familia de patricios, nomada los
Xulia. La so ascendencia, d’acordies cola lleenda, algamaba a Iulo, fíu del
príncipe troyanu Eneas y nietu de la diosa Venus. Nel apoxéu del so poder, César
entamó en Roma la construcción d’un templu a Venus Genetrix, en reconocencia a
la so supuesta antepasada.

César medró nel Subura, un barriu de clase baxa de Roma. So pá, cuyu nome yera
tamién Cayo Xulio César, algamó'l rangu de Pretor. So má yera una Aurelia de la
rama de los Cotta, una familia plebeya rica ya influyente. El medrar ente los
ciudadanos de clas baxa aparentemente enseñólu a falar dellos idiomes,
incluyendo hebreo y dalgunos dialectos galos. Vivir nesi llugar, pa una familia
patricia con llimitaciones económiques, yera definitivamente un pilancu pal so
futuru políticu. Ensin embargu, el xoven César deprendió muncho de les sos
esperiencies de neñu, apreciando'l poder de ser un líder pal home común. Amás,
élli tenía la so herencia patricia y el so maníficu facer políticu que lu
emburriaría a la cume del poder romanu.

Los Xulios Césares, aínda patricios, nun yeren ricos pa los patrones de
l'aristocracia romana de la dómina y por esi motivu, nin so pá nin so güelu
algamaren cargos prominentes na República. La so tía paterna Xulia casó col
talentosu xeneral y reformador Cayo Mario, líder de la faición progresista del
Senáu, los Populares, davezu enfrentaos a los Optimates (conservadores).

A lo cabero la vida de Mario, les refiertes internes ente les dos faiciones
taben a puntu quebrar. Nel añu 86 edC españó una guerra civil, de la que resultó
la dictadura (conceptu romanu del términu) de Lucio Cornelio Sila.

César foi nomáu Flamen dialis (sumo sacerdote de Xúpiter) por Lucio Cornelio
Cinna, aliáu de Mario. Nel añu 85 edC, al pocu de que César cumpliere 15 años,
so pá cayó enfermu y morrió. Tanto Mario como so pá dexaron-y munches de les sos
propiedaes y riqueces al xoven Xulio.

César taba allegáu por llazos familiares al bandu perdedor: nun namás yera
sobrín de Mario, tamién taba casáu con Cornelia, fía de Cinna. El so afayamientu
yera poco seguru. Sila ordénolu divorciase de Cornelia pa demostrar la so
llealtá al nuevu réxime, pero César negóse y escapó de Roma. El dictador
engrífose, mandando sicarios a apresalu y asesinalu. Foi la intervención de la
so familia y collacios influyentes los que lu salvaron de la muerte. Los sos
tíos Marco, Cayo y Lucio Aurelio Cotta, xunto coles vírxenes vestales y el
propiu xenru de Sila, Mamerco Emilio Lépido Liviano, quienes convencieron al
Dictador de perdona-y la vida. Sila accedió de mala gana, pero, según Suetonio,
dixo-y qu'esi xoven a quien salvaren la vida sedría la perdición de la faición
de los Optimates, na qu'ellos llucharen y que "n'élli veo munchos Marios". A
pesar del perdón de Sila, César nun quixo volver a Roma, y marchó pa Oriente pa
sirvir na guerra escontra Mitrídates VI del Ponto. Mientres esa campaña, César
distinguióse pola so valentía en combate y les sos capacidaes de cabezaleru.

Tres de la muerte de Sila nel 78 edC, César tornó a Roma y entamó una carrera
como abogáu nel Foru romanu, dándose a conocer pola so brillante oratoria. Les
sos principales víctimes yeren políticos corruptos acusaos d'estorsión.

Col perfecionismu que siempre lu carauterizó, César nun taba contentu consigo
mesmo y viaxó a Rodes pa estudiar filosofía y retórica col gramáticu Apolonio
Molón. Pero demientres el viaxe, el so barcu foi abordáu por pirates que lu
raptaron. Cuando exixeron un rescate de 20 talentos d’oru (un talentu equivalía
a 26 kilos), César desafiólos a pidir 50. 38 díes depués, el rescate llegó y
César foi lliberáu depués d'un cautiveriu bastante cómodu onde fexo amistá con
dalgunos de los secuestradores. Recuperada la so llibertá, organizó una fuercia
naval, atropo l'abellugu de los pirates y ordenó la so crucifixón.

Nel 69 edC, Cornelia morrió al dar a lluz a un neñu que ñació muertu y poco
depués César perdió a so tía Xulia, vilda de Mario, de quien alcontrábase mui
cercanu. Contrariu al vezu de la dómina, César insistió n'organizar funerales
públicos pa dambes. Dambos funerales sirvieron tamién pa desafiar lleis de Sila,
pues exhibiéronse nel sepeliu de Xulia les imáxenes de Cayo Mario y del fíu que
tuviere con ella y que tamién tenía lluchao escontra Sila, Cayo Mario'l Xoven, y
nel sepeliu de Cornelia, la imaxe de so pá Cinna. Toos ellos foron proscritos, y
les lleis del dictador prohibíen mostrar les sos imáxenes en públicu, pero César
nun ataramiello en frayar les regles. Eso foi mui apreciao pola opinión pública
y repudiau polos Optimates.

César foi elixíu Cuestor pola Xunta del Pueblu nel 69 edC, con 30 años d'edá,
como estipulaba'l cursus honorum romanu. Nel sortéu, correspondió-y un cargu na
provincia romana de Hispania Ulterior, asitiada na actual Portugal y el sur
d’España. Al so regresu a Roma, César siguió la so carrera como abogáu hasta ser
escoyíu Edil nel 65 edC, el primer cargu del cursus honorum que tenía imperium.
Les funciones d’un edil puen ser equiparaes a les d’un modernu Presidente d'una
Xunta Municipal e incluin la regulación de les construcciones, del tránsu, del
comerciu y otros aspectos de la vida diaria. Pero'l cargu podría ser tamién un
regalu envenenáu, pues incluyía la organización de los xuegos nel Circus maximus
lo que debíu a lo llimitau del presupuestu públicu, exixía l'usu de fondos
personales del edil. Esto yera especialmente verdá nel casu de César, que
pretendía realizar xuegos memorables pa dar puxu a la so carrera política. Y
aplicose dafechu tol so enseñu p'algamalo, llegando a disviar el cursu del Tíber
pa una representación nel circu, pero acabó l'añu con deldes del orden de dellos
cientos de talentos d'oru. Ensin embargu, l’ésitu como edil foi un gabitu
importante na so eleición pa pontifex maximus nel añu 63 edC, depués de la
muerte de Quinto Cecilio Metelo Pío. El cargu implicaba una casa nueva nel Foru,
la Domus Publica, la responsabilidá de to la vida relixosa de Roma y custodia de
les vírxenes vestales. Pa la vida personal de César, tamién significaba
l'alliviu del fin de les deldes. El so estrenu como pontifex maximus foi marcáu
pol escándalu. Llueu de morrer Cornelia, César casóse con Pompeya, nieta de
Sila. Como muyer del pontifex maximus y una de les matrones más importantes de
Roma, Pompeya yera responsable de la organización de los ritos de la Bona Dea
n’avientu, esclusivo de les muyeres consideraes sagraes. Pero mientres les
celebraciones, Publio Clodio (un xoven líder demagogu, consideráu peligrosu)
algamó a entrar na casa enmazcaráu de muyer. En respuesta a esti sacrilexu, del
cuál ella probablemente nun yera culpable, Pompeya recibió la orde de divorciu.
Cesar almitió en público qu'élli no la consideraba responsable, pero xustificó
la so aición cola célebre máxima: La muyer de César tien que tar por enriba de
to sospecha. Nel 63 edC César foi elixíu pretor y Marco Tulio Cicerón cónsul.
Foi un añu per lluendiu non namás pa César, asina tamién pa Roma. Mientres el so
consuláu, Cicerón reveló una amagostu pa destronar a los maxistraos, encabezada
por Lucio Sergio Catilina, un patricio frustráu pola so falta d'ésitu políticu.
El resultáu foi una execución ensin xuiciu de cinco prominentes romanos aliaos
de Catilina. Esto yera un anatema pa la sociedá romana, que raramente executaba
a los sos ciudadanos y cuando se facía yera sólo depués de complexos procesos
xudiciales. César opusose a esta midida usando pa esos fines la so meyor
oratoria, pero foi vencíu pola insistencia de Marco Porcio Catón el Xoven y los
5 homes foron executaos esi mesmu día. Foi tamién nesti dramáticu conceyu del
Senáu que'l romance de César con Servilia, hermana de Catón, salió a la lluz.
Los opositores políticos de César acusáronlu de formar parte del amagostu de
Catilina, lo qu'enxamas foi probao nin perxudicó la so carrera. Depués del
complicáu añu como pretor, César foi nomáu gobernador d'Hispania Ulterior.

Nel 59 edC César foi elixíu cónsul. Como segundu cónsul foi elixíu'l so enemigu
políticu, Marco Calpurnio Bibulo, miembru de la faición conservadora y collaciu
de Catón el Xoven. El primer actu de Bíbulo como cónsul foi retirase de la vida
política col pretestu de dedicase a la observación de los cielos a la gueta
arremielgos. Esta decisión, aparentemente d'espíritu relixoso, taba destinada a
impidir a César aprobar lleis dúrante'l so consuláu, pero ésti alcontró aliaos
onde menos los esperaba.

Nesi mesmu añu, Pompeyo alcontrábase en refierta abierta col Senáu por causa del
derechu de los sos veteranos a tierres de semao. Al mesmo tiempu, l’antiguo
cónsul Marco Licinio Craso, l'home más ricu de Roma, pasaba tamién por delles
torgues p'algamar el tan deseáu comandu na guerra escontra l’Imperiu Persa.
César precisaba del dineru de Craso y de la influencia y popularidá de Pompeyo y
asina formóse una alianza informal. Los historiadores designen esta unión como'l
primer triunviratu, o'l gobiernu de los tres homes. Pa confirmar l’alianza,
Pompeyo casóse con Xulia Caesaris, la única fía de César, y a pesar de la
diferencia d’edaes y ambiente social el matrimoniu foi un ésitu.

Depués d’un añu difícil como cónsul, César recibió poderes proconsulares pa
gobernar les provincies de Galia Transalpina (actualmente al sur de Francia) e
Iliria (la costa de Dalmacia) por cinco años. Una gobernación pacífica nun
s'afayaba bien a la so personalidá y César entamó la Guerra de les Galies (58
edC - 49 edC), onde conquistó la Galia (el restu de l'actual Francia), parte de
Germania y fizo una breve visita a les islles britániques. Ente los sos legaos
alcontrábense, ente otros, los primos Lucio Xulio César y Marco Antonio, Titus
Labienus (Tito Labieno) y Quintus Tullius Cicero (Quinto Tulio Cicerón) (hermanu
más xoven de Cicerón), tolos homes qu’habríen de ser personaxes perimportantes
nos próximos años.

En materia de xeneralatu, Xuliu César foi’l mayestru supremu de la guerra
rellampu, nomada como "celeritas caesaris" o la rapidez cesariana.

Davezu sorprendía al enemigu cuando, depués de varios díes de marcha, facíen que
los sos soldaos s'enfrentaren direutamente al adversariu, pese a qu’ésti
consideraba que'l cansanciu invalidaría'l puxu de les sos legiones. Igualmente
brillante nos asedios de ciudaes, como na conquista de les mesmes guerres,
destacó nes sos estratexes en campu abiertu. Frente a Pompeyo en Farsalia o
frente a los últimos reductos republicanos en Munda, César venció a lo llargo de
la so carrera militar siempre en inferioridá numbérica frente a los sos
enemigos. La triple aciex, o formación legionaria en tres línies d'ataque pal
refrescu de los sos soldaos, foi emplegada de mou insuperable por César con
pequeños reductos de soldaos na retaguardia, a mou de refrescu, asina como cola
reserva de caballería a los llaos pa llanzar cobertures envolventes.

En Alesia xugó la so más brillante baza defensiva-ofensiva. César ordenó
construyir una doble línea de fortificaciones de varios quilómetros de diámetru
pa blindase frente a los casi trescientos mil galos que procedíen al sofitu
d'ochenta mil soldaos asediaos de Vercingetórix a los que César tenía acoxaos
dientro de la plaza. César, con menos de cincuenta mil efectivos
correspondientes a diez legiones nunca completes tras ocho años de guerres na
Galia, venció a unos y a otros na mesma batalla en la que se decidió'l destino
de los galos.

César derrotó pueblos como los helvecios nel 58 edC, la confederación belga y
los nervios en 57 edC y los vénetos en 56 edC. Finalmente, en 52 edC, César
venció una confederación de tribus gáliques llideraes por Vercingetórix na
batalla d'alesia. Les sos cróniques personales de la campaña tán rexistraes en
los sos Comentarios (De Bello Gallico). D’acuerdu con Plutarco, la campaña
resultó en 800 ciudaes capitulaes, 300 tribus sometíes, un millón de galos
reducíos a la esclavitú y otros tres millones muertos nos campos de batalla.

Pero a pesar de los sos ésitos y de los beneficios que la conquista de Galia
llevó a Roma, César continuaba siendo impopular ente los sos pares, en
particular frente a los conservadores que temíen la so ambición. Nel 55 edC, los
sos aliaos Pompeyo y Crassus foron electos cónsules y honraron l’acuerdu
establecíu con César al prollongar el proconsulado por cinco años adicionales.
Ésti foi l'últimu actu del Primer Triunviratu.

Al añu siguiente, Xulia Caesaris morrió dúrante un partu, dexando’l pa y al
marido mui apenaos. Craso, pola so parte, morrió nel 53 edC dúrante la
desastrosa campaña de Persia, condenada al fracasu dende l’aniciu por pésima
planificación. Sin Craso y Xulia, Pompeyo aproximóse a la faición conservadora.
Tovía na Galia, César trató d'asegurase l'alianza con Pompeyo proponiéndo-y
matrimoniu con una de les sos sobrines, pero ésti prefirió casase de nuevo con
Cornelia Metella, fía de Metellus Scipio, un de los peores enemigos de César.

El senáu encabezáu por Pompeyo mandáre-y, en principiu, a César una sola
proposición: ser cabezaleru d’una de les sos escases llexones a oriente pa
vengar a Craso y devolver otra a Pompeyo que-y la emprestare pa les operaciones
en la Galia. Pero cuando'l senáu-y contestó definitivamente impidiéndo-y añublar
al consuláu y poniéndolu nel dilema: o esparder l’Exércitu, o ser declaráu
enemigu públicu, comprendió que, d'escoyer la primer alternativa, entregábase en
manes d’un Estáu que quería'l so pelleyu. Presentó otra proposición al senáu:
llicenciaría ocho de les sos diez llexones si se-y prollongaba la gobernación de
la Galia hasta'l 48 aC.

El diez de xineru d’aquel añu cruzó’l Rubicón con aquella llexón de seis mil
soldaos, escontra los sesenta mil de Pompeyo. Yera’l primer actu de guerra civil
qu'había finar col normal funcionamientu de les instituciones polítiques de la
República. Los Optimates, incluyíos Metellus Scipio y Catón el xoven, escaparon
hacia'l sur, sin saber que César taba acompangáu apenes pola so decimotercera
llexón.

César persiguió a Pompeyo hasta’l puertu de Brundisium nel sur d'Italia, cola
esperanza de poder refacer la so alianza, pero ésti fuxó hacia Grecia colos sos
siguidores. Entóncenes, César empobinóse a Hispania nuna marcha forzada d’apenes
27 díes, pa derrotar a los siguidores de Pompeyo nesa poderosa provincia. Sólo
cuando consideró segura la retaguardia, y depués d’organizar les instituciones
polítiques en Roma, p'aparar la reinante anarquía, César dirixóse a Grecia. El
10 de Xunetu del 48 edC, César foi derrotáu na batalla de Dyrrhachium. Ensin
embargu, Pompeyo nun supo facer usu d'esta victoria pa finar col César, y ésti
consiguiría fuxir pa lluchar n’otru momentu con cuasi tol so exércitu.
L'alcuentru final diose pocu tiempu depués, el 9 d'agosto, na batalla de
Farsalia. César algamó una victoria estreldosa, sicasí, los sos enemigos
políticos consiguieron fuxir: Pompeyo pa Exiptu, Metellus Scipio y Catón pal
norte d’África. Al tornar a Roma, foi nomáu dictador romanu (un conceptu
diferente del actual), con Marco Antonio como Magister equestris, y foi elixíu
cónsul por segunda vegada.

Nel 47 edC, César encamínose a Exiptu a la gueta de Pompeyo, sorprendiólu'l
fechu de qu'al vieyu aliáu y enemigu asesinárenlu l'añu anterior. Al saber de la
so suerte, César quedó estrozáu pola perda y por nun poder da-y la oportunidá
d'ofrece-y el so perdón. Por esto, César decidíose a intervenir na política
exipcia y escabezó al rei Ptolomeo XIII, que yá tenía la dignidá de faraón, pola
so hermana Cleopatra. Durante la so estancia, César tuvo un romance cola reina
d’Exiptu y de la rellación ñació'l so únicu fíu, el futuru Ptolomeo XIV
d'Exiptu(Cesarión). Foi tamién durante esta dómina cuando César sufrió'l so
primer ataque d’epilepsia.

Depués de les campañes d'Exiptu, César marchó pal Mediu Oriente, onde derrotó al
rei Farnaces de Bósforo na batalla de Zela y depués pal norte p’atacar a los
cabezaleros de la faición conservadora allí atrincheraos. Na batalla de Tapso
nel 46 edC, César algamó de nuevo la victoria y vio desapaecer dos de los sos
peores enemigos, Metellus Scipio y Catón el mozu. Pero los fíos de Pompeyo, Cneo
y Sexto Pompeyo Fastulos, asina como'l so antiguu comandante de caballería Tito
Labieno, foron a fuxir pa Hispania. César nun dubió en persiguilos y en marzu
del 45 edC derrotó l'últimu focu d’oposición na batalla de Munda.

Con tol mundiu romanu baxo'l so control, César tornó a Roma, onde foi nomáu
dictador vitaliciu y denomináu Pater Patriae, pa de la patria. Entóncenes entamó
un maratón de reformes alministratives qu'incluyíen el camudamientu del
calendariu Xulianu, onde'l mes Quintilis foi rebautizau como Xulius nel so honor
y continua, hasta los nuesos díes, siendo conocíu como xunetu. En febreru, nes
fiestes de Lupercalia en honor a Baco, Marco Antonio ofreció-y una diadema,
símbolu d’un rei, a César, refugandola esti con vehemencia, depositándola ante'l
templu de Xúpiter. D’otra miente, esti episodiu valió-y la desconfianza de los
sos pares, qu'entamaron a tener llercia a la so ambición.

Poco depués, César foi asesináu nun coceyu del senáu, nos Idus de Marzu (15 de
marzu) del 44 edC, por un grupu de senadores qu'alegaben actuar en defensa de la
República. Ente ellos alcontrábense los sos antiguos protexíos Marco Junio Bruto
y Cayo Longino Casio. Tras recibir 23 puñalaes, César cayó a los pies d’una
estatua de Pompeyo y les sos últimes pallabres son descrites en varies
versiones:

Según Suetonio, en "La Vida de los Doce Césares", César, al ser zurdíu, non
pronunció frase dalguna.

La llenda cuenta que Calpurnia Pisonis, la muyer de César, depués d'haber soñao
con un arremielgo terrible, alvirtió a César que tuviere cuidao, pero César
ignoró la so alvertencia diciendo: Sólo debe tenese medrana’l mieu. N’otres
versiones contase cómo un vidente ciegu habíalu prevenío escontra los idus de
Marzu; llegáu'l día, César recordólo nes escaleres del Senáu qu'entovía siguía
vivu, a lo que'l ciegu arrespondió que los idus nun habíen finao entovía.

Depués de la muerte de César, españo una llucha pol poder ente'l so sobrín-nieto
César Augusto, a quién adoptó nel so testamentu, y Marco Antonio, que finaría
con la caída de la República y el ñacimientu del Imperiu romanu.

La obra quedó incompleta o nun nos llegó dafecha. Abarca dende los fechos del 1
de xineru del añu 49 e.C., cuando se prorroga’l mandu de César na Galia, hasta
l’asediu d’Alexandría.



https://ast.wikipedia.org/wiki/Xipre

Xipre (Griegu: Κύπρος, Kypros), oficialmente República de Xipre, ye una islla
del mar Mediterraneu asitiada al sur de Turquía.

Ye un Estáu internacionalmente reconocíu, pero sólo remana los dos tercios del
sur de la islla. El terciu norte ocupólu Turquía en 1974, instaurando la
República Turca del Norte de Xipre. Esti caberu territoriu namái ta reconocíu
por Turquía. La islla de Xipre ta allugada nel Mar Mediterraneu a 113 km al sur
de Turquía, 120 km al oeste de Siria y 150 km al este de Grecia (islla
Kastellorizo). Xipre ingresó como miembru de les Naciones Xuníes el 20 de
setiembre de 1960.

Xipre yá taba habitada nel Neolíticu. No cabero de la Edá de Bronce (1600 e.C.),
yera un centru comercial visitáu davezu polos comerciantes de Micenes, que
llevaren a la islla la cultura y el llinguax griegu. Los primeros yacimientos
fenicios daten del 800 e.C. Xipre foi anexonada polos romanos nel añu 58 edC.
Malapenes trelce años dempués, el cristianismu abellugóse na islla. Los refuxaos
procedente d'Israel llevaron el xudaísmu a la islla nel sieglu I pero Adrianu
prohibiólu nel añu 116 tres de sofocar una refriega. Tres la dixebra del Imperiu
Romanu, Xipre tuvo baxo dominiu bizantín de mou cuasi ininterrumpíu per siete
sieglos.

Los siguientes 300 años tuvo baxo mandatu compartíu de Bizanciu y los califatos
árabes. Ricardu I d'Inglaterra, na so cruzada haza Tierra Santa, conquistó la
islla en 1191 y cedióla a Guy de Lusignan, rei destronáu de Xerusalén. Ésti
fundó una monarquía feudal que perduró mentanto la Edá Media. La conquista de la
islla por parte de los turcos otomanos, conseñó l'entamu de una llarga dómina
d'opresión, carauterizada poles continues refriegues populares.

El 12 de xunetu de 1878, Gran Bretaña asumió'l control de Xipre, tres d'algamar
un alcuerdu col sultán turcu que caltenía la soberanía de la islla. Na Primera
Guerra Mundial, los británicos ficiéronse dueños de la islla pa cedé-yla a
Grecia en 1915 y recuperala otra vegada en 1924. La voluntá de pertenecer a
Grecia canalizóse per aciu de protestes y actos terroristes. En 1959 aprobóse la
formación d'un gobiernu conxuntu, y un añu dempués, Xipre convertíase en
República independiente, presidida pol arzobispu Makarios; pero'l baturizu
popular nun aseló. Un güelpe d'estáu organizáu pola Guardia Nacional sirvió de
sida a los turcos pa invadir la islla en 1974. Cuando se decretó l'altu'l fueu,
un mes dempués de la invasión, los turcos ya teníen conquistao un terciu de la
islla y proclamaren l'Estáu Federal Turcu, presidíu por Rauf Denktash magar que
non tuvieren el vistu buenu internacional. Les negociaciones pa la
rexunificación afáyense güei en día en puntu muertu dende la década de los
ochenta.

Los dos seutores que dominen el país, tienen un sistema de gobiernu propiu. Nel
sur, caltiénse la vixencia formal de la Constitución de 1960 que güeyaba pola
formación d'una Cámara de Representantes con 35 miembros griegos y 15 turcos.
Sicasí, anguaño, la Cámara tien 56 miembros, toos ellos griegos.

En 2004 Xipre ingresó na Xunión Europea. Sicasí, l'aplicamientu del acervu
comunitariu lléndase a la estaya sur de la islla, hasta que se faiga la
rexunificación.

Anguaño, el Partíu Progresista de los Trabayadores de Xipre, nome del Partíu
Comunista a partir de 1941 conocíu como AKEL, gobierna'l parllamentu. Siguen
siendo partidarios de la rexunificación y de tar n'Europa.

La islla pue dixebrase de norte a sur, en cuatro estayes xeográfiques
desemeyaes: la rexón del monte Kyrenia, que s'estiende a lo llargo de 160 km
pela costa del norte y la península de Karpas; nel suroeste de la islla írguise
la cordolera montañosa de Troodos, qu'inclúi'l picu de mayor altor del país, el
monte Olimpu o monte Troodos (1951 m); ente estes dos estayes estiéndese la
meseta Mesaoriana, de 130 km de llargo y ente unos 25 y 50 km d'anchor, na que
s'afayen les tierres más abondoses del país. Nel sureste estiéndese un altiplanu
qu'amiya selemente a midida que s'avera a les fértiles llanaes costeres. El
clima ye mediterraneu, con un promediu de lluvies 500mm añales, concentraes en
gran midida nel iviernu.

El branu, en cambéu, el clima ye esco y cada añu hai seca nos ríos. La
temperatura medio añal ye de 19°C. Los principales ríos ñacen nos montes de
Troodos. El más llargu ye'l Pedieos, que percuerre haza l'este dica la
desembocadura na baeda de Famagusta. El Karyoti flúi haza l'oeste y el Kouris
haza'l sur. Alredor de la novena parte de la superficie ta tapecida de viesques,
especialmente nos montes y la rexón de Paphos.

Los xipriotes dixébrense en dos grees étniques: los griegos y los turcos. Los
d'orixe griegu o grecoxipriotes son descendientes del mestizax ente los
habitantes aboríxenes y los inmigrantes del Peloponesu, que colonizaren la islla
nel 1100 e.C. A esti mestizax superpúnxose-y la postrera asimilación de
desemeyaes civilizaciones qu'aportaren a la islla.

Los turcoxipriotes descienden de los otomanos, que conquistaren la islla nel
1571, y de los inmigrantes d'Anatolia, llevaos ellí pol gobiernu del sultán a
partir de tala conquista. En 1974, la nueva folexada de la invasión turca
provocó más xente d'orixe turcu que s'asitiaron nel norte. Darréu d'esto,
180.000 grecoxipriotes tuvieren que refuxase nel sur, entamando un procesu de
concentración de la población.

Al rodiu del 75% falen griegu, mentanto que'l restu fala turcu. Ye avezao'l
conocimientu del inglés

La migración ye un fenómenu común en Xipre, hasta l'estremu de qu'estímase
qu'hai tantos xipriotes fuera de la islla como dientru d'ella. Tanto la
declaración d'independencia de 1960 como la invasión turca de 1974, provocaron
folexaes d'inmigrantes. Too ello, xunío a fautores como les perdes durante la
guerra, y l'amenorgamientu de la natalidá, provocó un descensu de la población
al rodiu del 5% ente 1974 y 1977. Dende entóncenes sigui siendo numberosa la
cantidá d'habitantes que dexen la islla a la gueta de trabayu, sobro tou dica
l'Oriente Prósimu.

Predomina la mayoría griega, que prautica el cristianismu ortodoxu. En cambéu,
los turcoxipriotes son na so mayoría musulmanes sunís. Hai tamién minoríes
maronites, armenies, católiques y anglicanes.



https://ast.wikipedia.org/wiki/Vida

El términu vida Plantía:Eti, dende'l puntu de vista de la bioloxía, fai alusión
a aquello qu'estrema a los reinos animal, vexetal, hongos, protistas, arquies y
bacteries del restu de realidaes naturales. Implica les capacidaes de nacer,
crecer, reproducise y morrer, y, a lo llargo de socesives xeneraciones,
evolucionar.

Científicamente, podría definise como la capacidá d'alministrar los recursos
internos d'un ser físicu de forma afecha a los cambeos producíos nel so medio,
ensin qu'esista una correspondencia directa de causa y efectu ente'l ser
qu'alministra los recursos y el cambéu introducíu nel mediu por esi ser, sinón
una asíntota d'aproximamientu al ideal establecíu por dichu ser, ideal que nunca
llega a la so consecución completa pola dinámica del mediu.

Toma una serie de conceutos del ser humanu y la so redolada rellacionaos,
directa o indirectamente, cola esistencia.

En términos científicos, y pa la física y otres ciencies allegaes, la vida fai
referencia a la duración de les coses o al so procesu d'evolución (vida media,
ciclu vital de les estrelles).

En bioloxía, considérase la condición interna esencial que categoriza, tantu
poles sos semeyances como diferencies, a los seres vivos. Polo xeneral, ye
l'estáu entemediu ente'l nacencia y la muerte. Dende un puntu de vista
bioquímicu, la vida puede definise como un estáu o calter especial de la materia
algamáu por estructures moleculares específiques, con capacidá pa desenvolvese,
caltenese nun ambiente, reconocer y responder a estímulos y reproducise dexando
la continuidá. Diches estructures biomoleculares establecen un rangu
d'estabilidá que dexa que la vida sía siguida, dinámica y finalmente evolutiva.
Con éses los seres vivos estremar de los seres inertes por un conxuntu de
carauterístiques, siendo les más importantes la organización molecular, la
reproducción, la evolución y el manexu non bonal de la so enerxía interna.

Na medicina, esisten distintes interpretaciones científiques sobre'l momentu
determináu nel qu'empieza a esistir la vida humana, según les distintes
perspectives filosófiques, relixoses, culturales, y según los imperativos
llegales. Pa dalgunos, la vida esiste desque se fecunda'l óvulu; pa otros,
desque yá nun ye posible legalmente el albuertu, hasta'l cese irreversible de
l'actividá cerebral o muerte cerebral. Defínese tamién la vida vexetativa como
un conxuntu de funciones involuntaries nervioses y hormonales que adecuan el
mediu internu por que el organismu respuenda nes meyores circunstancies a les
condiciones del mediu esternu, funciones que paecen tar rexíes pol hipotálamo y
l'exa hipotálamo-hipofisario.

En cosmoloxía, entá nun se conoz nin se sabe si va ser posible conocer la
esistencia de vida n'otros llugares del Universu distintos de la Tierra, pero
científicos como'l yá difuntu divulgador Carl Sagan piensen que,
probabilísticamente falando, y teniendo en cuenta les condiciones necesaries pa
la vida tal como la conocemos, el cosmos ye tan inmensu que se fai necesaria la
esistencia de, inclusive, civilizaciones avanzaes n'otros planetes. La ecuación
de Drake ye un intentu d'estimación inicial del númberu de civilizaciones
esistentes fora de la Tierra. Una serie de proyectos científicos, los proyectos
SETI, tán dedicaos a la busca de vida intelixente estraterrestre. Per otra
parte, la recién teoría de supercuerdas lleva, ente otres conclusiones, a la
posible esistencia de infinitos universos paralelos en parte de los cualos
esistiríen mundos con vida idénticos al que conocemos, según tamién, n'otros
universos, mundos con variaciones respecto al nuesu dende sutiles hasta totales,
dientro d'un enorme —anque finito— abanicu de posibilidaes.

Dende la perspectiva de la psicoloxía, la vida ye un sentimientu apreciativo
poles interacciones del ego col medio, y, por reacción a dichu sentimientu, la
llucha por sostener la so homeostasis n'estáu preferente.

Dende una perspectiva filosófica, puede encetase dende distintes maneres de
conceptualización: objetivismo (Edmund Husserl), dualidá alma-cuerpu (Platón,
Refugues, Max Scheller, Ludwig Klages), mente y celebru (Henri Bergson), vida y
ser (Héctor Delfor Mandrioni), y la fenomenoloxía de la conocencia y la
aprehensión (Nicolai Hartmann). El conceutu de vida o esistencia, indixebrable
del de muerte o inesistencia, y la so trescendencia, fueron y son distintes nos
distintos llugares y dómines de la hestoria de la humanidá. La importancia
primordial de la vida pal ser humanu inflúi nel llinguaxe, de forma que son
numberosos los distintos usos y espresiones que contienen esti términu.

Pa la mayoría de les religión, la vida presenta connotaciones espirituales y
trascendentales.

Una vegada más, tal definición nun ye aceptada por munchos biólogos yá que
inclúi los virus dientro del grupu de los seres vivos y podría nun futuru
introducir dalgún virus informáticu polimórfico qu'incluyera dalgún tipu de
rutina avanzada d'evolución darwiniana. De xacíu naide diría que tal programa
d'ordenador fuera un sistema vivu.

Esta definición, quiciabes la meyor y más completa, naz de la nueva y meyor
comprensión del Universu que se tuvo nesti últimu sieglu. Basar nel segundu
principiu de la termodinámica, que diz que la entropía o desorde d'un sistema
aislláu siempres aumenta.

L'aumentu d'orde nun sistema vivu nun incumpliría'l citáu principiu
termodinámicu, yá que al nun ser un sistema aislláu tal medría llógrase siempres
por cuenta d'una medría d'entropía total del Universu. Con éses la vida formaría
parte tamién de los llamaos sistemes complexos. (vease complexidá biolóxica)

Tradicionalmente la vida foi un conceutu astractu y, por tanto, difusu y de mala
definición. Por esto solía definir en contraposición a la non vida o lo inerte,
especialmente aludiendo a les propiedaes diferenciadoras. Lo que más confundía
yeren les estructures víriques, que nun comparten toles propiedaes más comunes
del restu de les estructures vives. Coles mesmes tampoco taba clara la frontera
ente la vida y la muerte, faciendo difícil determinar cuándo socedía esactamente
ésta última.

La definición universal de vida plantegábase como daqué abondo más complexu y
difícil. Ufiertábense distintes definiciones, y yera cuestión de gustu dar por
bona una o otra, como s'esprende de la sección Definiciones de vida. Sía que
non, el conceutu de vida siguió una evolución paralela a la de la ciencia que se
dedica al so estudiu, la bioloxía.

Definir en bioloxía como viva la estructura molecular autoorganizada capaz
d'intercambiar enerxía y materia cola redolada cola cuenta de automantenerse,
anovase y finalmente reproducise.

La manifestación evidente de lo anterior amosar en forma de vida. Esta
manifestación se singulariza del restu del ecosistema por un conxuntu de
propiedaes carauterístiques, comunes y relatives a ciertos sistemes materiales,
a los que se denominen seres vivos. Un ser vivu consiste na conxunción de
distintos sistemes capaces d'integrase pola conveniencia relativa al aforru en
recursos que supon l'asociación. Los sistemes por separáu precisen un apurra
esternu y xeneren una refugaya. La refugaya d'un sistema sirve pa l'alimentación
del otru (reciclaje). Dicha integración dexa que l'organismu (el conxuntu de
tolos sistemes integraos) pueda soportar el desorde inherente al enclín natural
de cada sistema por separáu a desorganizar la información. El desorde xenera una
necesidá, manifestándolo per aciu molécules cargaes, aminoácidos o cadenes de
proteínes. Diches cargues ponen de manifiestu les propiedaes inherentes del
sistema, y que'l sistema 'vecín' interaccionará apurriendo como refugaya, lo que
l'otru precisa como materia primo. D'esta forma llógrase y procesa de forma
sostenida nel tiempu los materiales y enerxía, que se tresfieren afechiscamente
por cualesquier de los sistemes capaces de tresmitir dicha información. La
resultancia final embrive la entropía interna del sistema vivu, precisando
d'apurra esternu por que'l procesu non decaiga.

L'enclín al desorde ye la resultancia de la gastadura natural acomuñáu a les
interacciones. Como 'remediu' l'organismu reacciona al traviés del
desenvolvimientu y la evolución, procesos dependientes de la esistencia d'una
canal de tresferencia y/o transacción de cargues (que pal casu de la vida na
tierra, se compila na información xenética), que nutren d'información a tol
sistema.

El desenvolvimientu esponencial de la tecnoloxía llevó apocayá al científicu
Raymond Kurzweil a afirmar nel so llibru La era de les máquines espirituales que
si, según el so pronósticu, a lo llargo del sieglu XXI fuera posible la creación
d'ordenadores más sofisticaos qu'el nuesu propiu celebru, conscientes y capaces
d'agospiar el nuesu estáu neuronal, dando asina llugar a una copia virtual o
real ya inmortal de nós mesmos, el conceutu d'intelixencia, de consciencia, y de
vida, tescenderíen probablemente a la bioloxía.

Lo vivo ye l'estáu característicu de la biomasa, manifestándose en forma
d'organismos uni o pluricelulares. Les propiedaes comunes a los organismos
conocíos que s'atopen na Tierra (plantes, animales, fungi, protistes, archaea y
bacteria) son qu'ellos tán basaos nel carbonu y el agua, son conxuntos celulares
con organizaciones complexes, capaces de caltener y sostener xuntu col mediu que
los arrodia, el procesu homeostáticu que-yos dexa responder a estímulos,
reproducise y, al traviés de procesos de selección natural, afaese en
xeneraciones socesives.

A pesar de que nun puede indicase con precisión, la evidencia suxure que la vida
na Tierra esistió por aprosimao 3700 millones d'años Güei el conxuntu de tola
Tierra contién aprosimao 75000 millones de tonelaes de biomasa (vida), la que
vive en distintos medios ambientes de la biósfera.[ensin referencies]

Tolos seres vivos sobre la cara de la Tierra realicen trés funciones básiques,
esto ye, relación, nutrición y reproducción. Escluyir d'esta definición a los
virus pos nun son capaces de realizar los trés, namái rellaciónense, sicasí,
realicen toes una vegada qu'infecten a la célula oxetivu y son capaces de
manipoliar la so maquinaria celular.

Una estructura viva ye una disposición d'elementos químicos, dispuestos de tala
forma que, nel so estáu más estable, puede asemeyase a un 'esquema enerxéticu' a
la espera de ser 'lleíu'. Ye nesi momentu cuando s'espresen les reacciones
necesaries pa llograr homeostasis. Dicha estructura, qu'entiende un organismu,
ye la base sobre la que pueden establecese les estructures materiales vives.

L'acción de 'lleer', nun ye otra que l'eventu que desencadena les reacciones
necesaries pa poner en marcha'l programa xenéticu, unidá na que s'entiesta'l
'esquema enerxéticu'.

Nun ye vida cualesquier otra estructura del tipu que sía (anque contenga ADN o
ARN) incapaz d'establecer un equilibriu homeostáticu (virus, viriones, priones,
célules canceríxenes o cualesquier otra forma de reproducción que nun sía capaz
de manifestar una forma estable retroalimentaria sostenible col mediu, y
provoque el colapsu termodinámicu). Asina, puede concluyise qu'una célula ta
viva, pos tien una regulación homeostática relativa a ella mesma, pero si nun
pertenez a un organismu homeostáticu, nun forma parte d'un organismu vivu,
consume recursos y pon en peligru la sostenibilidá del mediu nel cual
manifiéstase.

La esistencia de vida, y concretamente la vida terrestre, puede definise con más
especificidá indicando, ente otres coses, que los seres vivos son sistemes
químicos que'l so fundamentu son cadenes d'átomos de carbonu riques en hidróxenu
(amenorgaes), que se distribúin en compartimientos llenos de disoluciones
aguacientu y separaos por membranes funcionalmente asimétriques que la so zona
interior ye hidrófoba; esos compartimientos constitúin célules o formen parte
d'elles, que aníciense por división de célules anteriores, y déxase asina'l
crecedera y tamién la reproducción de los individuos. Los sistemes vivos nun
formen un sistema continuu, zarráu y herméticu, sinón un ensame de sistemes
discretos, que llamamos organismos.

L'estudiu de la vida llámase bioloxía y los biólogos son los qu'estudien les sos
propiedaes. Tres l'estudiu per parte d'éstos, faise evidente que toa reacción
bioquímica capaz d'establecer una estructura homeostática que desenvuelva la
función metabólica, puede definir como materia vivo orgánica o organismu,
compartiendo delles carauterístiques comunes, productu de la selección natural:

La vida arrexuntar en diversos niveles estructurales jerarquizados. Asina se
sabe que la unión de célules pueden dar llugar a un texíu y l'unión d'éstos dan
llugar a un órganu que cumple una función específica y particular, como'l casu
del corazón o l'estómagu. D'esta forma los diversos niveles de jerarquización de
la vida arrexuntar hasta formar un organismu o ser vivu, éstos al arrexuntase
siendo d'una mesma especie formen una población y el conxuntu de poblaciones de
diverses especies qu'habiten nun biotopu dau formen una comunidá.

Esisten munches hipótesis distintes sobre'l camín que pudo tomar l'orixe de la
vida pa pasar dende molécules orgániques simples hasta constituyir protocélules
y metabolismos diversos. Munchos modelos cayen dientro de la categoría "xenes
primeru" o la categoría "metabolismu primeru", sicasí l'enclín actual ye
l'apaición de modelos híbridos que nun cayen en nenguna de les categoríes
anteriores.

Les estructures moleculares esenciales pa la vida, formáronse y desenvolvieron
por apaecer nun preecosistema qu'asina lo dexó, nel so estáu prebiótico. L'orixe
de la vida ye la resultancia termodinámica del acoplamientu de distintos átomos
nun mediu que fomentó l'apaición de molécules más complexes, pos
termodinámicamente falando yera lo más óptimo.

Según el mediu diba camudando, les estructures tamién la faíen, estableciendo un
procesu evolutivu basáu nuna función retroalimentada. La bayura de biomasa,
fomentó l'agudez de ciertes propiedaes, que n'otres circunstancies pasaríen
desapercibíes, tales como la hidrofobicidad, ósmosis, catálisis, permeabilidá,
etc. La semeyanza y simetría de ciertes propiedaes de ciertos elementos,
xeneraron barreres de potencial per diferencia de densidá; dichu mediu aislláu,
variaba col tiempu y los materiales xeneraos nel interior, desetabilizaban
felicidá barrera: N'ocasiones, cierta parte d'esa barrera de potencial,
debilitar en ciertes partes, dexando la entrada de nuevos elementos (propiedaes
electrolítiques). Pol simple acoplamientu por cuenta de les distintes propiedaes
de densidá de los elementos, les disposiciones de los aminoácidos empezaron a
formar estructures más sólides, definiendo una clara membrana compuesta de
proteínes y remaneciendo una nueva propiedá: La permeabilidá selectiva.

El 20 de mayu de 2010 un artículu na revista Science anunciaba lo que
probablemente constituya con total propiedá la creación de vida sintética per
primer vegada na hestoria. Un equipu de científicos del Institutu J. Craig
Venter acreditaba'l descubrimientu.

Concretamente, informar del diseñu, síntesis y ensamblaxe del xenoma de 1,08
millones de pares de bases de Mycoplasma mycoides JCVI-syn1.0 partiendo de la
información digitalizada de secuenciar xenómica y de la so tresplante a una
célula recipiente correspondiente a un espécime de Mycoplasma capricolum pa
crear célules de Mycoplasma mycoides controlaes namái pol cromosoma sintéticu.

Informábase amás de que l'únicu ADN presente nes célules creaes yera la
secuencia sintética diseñada, incluyendo secuencies «de filigrana» según borraos
de xenes y polimorfismos, y mutaciones adquiríes mientres el procesu de
construcción de la célula, que amosaba les propiedaes fenotípicas esperaes, amás
de signos de vida propia como la autorreplicación continua.

Pa deducir el tipu de vida que pueda esistir n'otros planetes, tendrá de
reparase l'apurra enerxéticu de la estrella más cercana, pos, si ye demasiáu, la
enerxía apurrida al planeta va ser tan intensa que va faer imposible establecer
molécules biológicamente estables; si ye escasa, les formes de vida quiciabes
nun se desenvuelvan más qu'a nivel bacterianu. Les condiciones físiques del
planeta pueden influyir na cantidá d'enerxía que llega de la estrella a la so
superficie, y van establecer los calces de la evolución biolóxica, pos de
floriar esti tipu d'actividá, va ser capaz d'influyir nel mediu, afaese al mesmu
y tresformalo. Namái hai de cumplir el requisitu termodinámicu: sostenibilidá
ente l'apurra y la disipación enerxética. De xuru, el so esquema biomolecular va
ser la resultancia de les condiciones físiques que la han condicionáu. Asina, de
forma paralela a la evolución, la selección natural ye la función que dexa'l
desenvolvimientu sostenible de la vida nel planeta.

Esiste una hipótesis entá non demostrada que matiza la definición termodinámica
de la vida, y defendida por Lynn Margulis. Ésta considera la vida como un
sistema complexu que surde so condiciones iniciales favorables, y que localmente
acelera la conversión enerxética ente, nel nuesu casu, el calor del Sol y el
fríu espaciu. La llarga vida media d'una estrella dexa qu'esti sistema vivu
evolucione a niveles cada vegada más complexos, cuidao que el sistema perpetuar
per aciu material xenético de copia imperfecta (definición bioquímica) y de
dalguna forma ye escoyida siempres la copia más eficiente (definición xenética)
siendo ésta la más favorable termodinámicamente.

Pa les religión monoteístes, la vida ye la unión del alma y del cuerpu, de forma
que s'estrema ente la vida del cuerpu, que ye mortal, y la vida de l'alma, que
ye eterna. Nel casu del cristianismu, a los animales que creó Dios llámase-yos
«seres vivientes... tou ser viviente». La palabra hebrea qu'equí se tradució
como «ser» ye «nefesh», que tamién se traduz como «alma». Según acepta la
comunidá creyente, esiste vida dempués de la muerte, denominada vida eterna,
términu qu'apaez na Biblia. Cuando daquién fina, dicir con frecuencia que pasó a
meyor vida, espresión qu'anguaño s'usa tamién como eufemismu de la muerte y de
forma desligada de la espiritualidá. Según les corrientes creacionistes, la vida
foi creada de forma instantánea por Dios. Nel Xénesis, por casu, dizse que tola
vida foi creada por Dios de primeres de los tiempos, ente'l tercer y sestu día
de la Creación.

Pal budismu, la vida ye cada unu de los estaos de reencarnación de los seres nel
samsara. El conceutu de alma nun esiste nesta relixón. Esiste, nel so llugar,
una enerxía metafísica imperecedera y cambiante denominada karma.



https://ast.wikipedia.org/wiki/Turcu

El turcu (türkçe ou türk dili) ye una llingua pertenciente al grupu túrquicu,
consideráu davezu un subgrupu dientro de les llingües altaiques. Anque otres
llingües del grupu túrquicu asemeyense abondo al turcu (l'azerbaijanu, el
turcomanu), les diferencies d'orde fonolóxicu, morfosintácticu y léxicu lleguen
a ser importantes.

Al turcu faláu en países como Bulgaria, Grecia, Iraq, la República de Macedonia
y Rumanía conózse-y tamién como "turcu otomanu (Osmanlı Türkçesi). Pal World
Agenda en 1999 yeren más de 61 millones los falantes, 46 millones na propia
Turquía.

Tien tamién abondos falantes nos países onde viven numberoses comunidaes
d'emigrantes turcos: Alemaña, Austria, Bélxica, Suiza y Francia

Tipolóxicamente ye una llingua aglutinante, na que s'usen básicamente sufixos y
perpocos prefixos. Ye amás una llingua SOV (Suxetu-Oxetu-Verbu) y fai usu d'un
sistema percomplexu d'harmonía vocálica.

El turcu conoció munchos sistemes d'escritura, per orde cronolóxicu: l'alfabetu
del Orkhon, l'alfabetu uygur y l'alfabetu árabe. Esti caberu ye'l que s'usó pal
turcu anatoliu dende'l sieglu XIII al 1 de payares de 1928, data na que se
proclamó oficial la nueva escritura llatina decidida por Mustafa Kemal, Atatürk,
dientro les sos polítiques al tiempu nacionalistes y modernizadores de la
sociedá turca.

El turcu tien sufixos a esgaya, y namái una clas de prefixos: los superlativos
reduplicaos (beyaz = "blancu", bembeyaz = perblancu; mavi = azul, masmavi= mui
azul, etc.). Cada palabra pue llevar abondos sufixos: dalgunos creen nueves
palabres, otros valen pa indicar la función gramatical

Ente los gramaticales, el sustantivu turcu lleva, bien sufixos de casu, bien
sufixos posesivos, bien delles formes pospuestes del verbu olmak (ser, tar),
pero toos desixen siempre harmonía vocálica coles formes del sustantivu: p.ex.:
Uvieu'da (n'Uviéu) pero Madrid'de(en Madrid). Más exemplos de la sufixación
turca:

Otru exemplu tenémoslo nesta fras sacada del periódicu Cumhuriyet del 16
d'agostu de 2005:

Türkiye'de modayı gazete sayfalarına taşıyan, gazetemiz yazarlarından N. S.
yaşamını yitirdi

Morrió ún de los escritores del nuesu periódicu, N.S,, quien llevó la moda a les
páxines de los periódicos en Turquía.

El sistema verbal turcu caracterízase pola bayura de distinciones de tiempu, mou
y aspectu: Dellos exemplos.

El turcu emplega dafechu'l so calter aglutinante pa formar pallabres nueves a
partir de nomes y raíces de verbos

La mayor parte del cuerpu léxicu turcu ye d'orixe altaicu. Sicasí, desque los
turcos se conviertieren al Islam, los empréstamos de voces árabes y perses nun
dexaron de medrar. Inda güei, tres la reforma entamada por Atatürk, l'emplegu
d'estes formes ta perespardíu, y el diccionariu de l'Academia Turca (Türk Dil
Kurumu, TDK) recueye 6500 arabismos y cásique 1500 persianismos.

cevap, "rempuesta"; aile, "familia"; saat, "hora; kitap, "llibru"; kelime,
"palabra", misafir, "parroquianu"; etc.

Por aciu del superestratu árabe, les llingües iberorrómaniques comparten col
turcu dellos vocablos desconocíos n'otres llingües romániques: tr zeytin -
"azeituna / aceituna"; tr bornoz - "albornoz"; tr mahzen - "armazém / almacén";
tr hatta - "até /hasta"; etc.



https://ast.wikipedia.org/wiki/Tenis

El tenis ye un deporte de raqueta que se practica sobre una cancha rectangular
(compuesta por distintes superficies les cualos pueden ser cementu, tierra, o
verde), delimitada per llinia y estremada por una rede. Apostar ente dos
xugadores (individuales) o ente dos pareyes (dobles). L'oxetivu del xuegu ye
llanzar una pelota cutiéndola cola raqueta de cuenta que bote dientro del campu
del rival procurando qu'ésti nun pueda devolvela.

La palabra «tenis» provién del inglés, tennis que de la mesma tien el so orixe
nel vocablu tenez del idioma francés, espresión que provién de la voz del
xugador de tenis (llamáu tenista), quien al poner la pelota en xuegu esclamaba
¡ende va!, qu'en francés ye tenez.

Les primeres referencies del tenis tienen llugar en Francia, nomáu «Jeu de
paume» cuidao que de primeres cutíase la pelota cola mano. Más tarde empezáronse
a utilizar raquetes. El tenis orixinal xugar en pistes de yerba natural. Aniciar
n'Europa a finales del sieglu XVIII[ensin referencies] y espandióse nun
principiu pelos países angloparlantes, especialmente ente los sos clases altes.
Na actualidá'l tenis haise universalizado, y ye xugáu en casi tolos países del
mundu. Dende 1926, cola creación del primera tour, ye un deporte profesional. Ye
amás un deporte olímpico dende los Xuegos Olímpicos d'Atenes 1896.

Un partíu de tenis ta compuestu por parciales (sets n'inglés). El primeru en
ganar un númberu determináu de parciales ye'l ganador. Cada parcial ta integráu
por xuegos. En cada xuegu hai un xugador que saca, que vase alternando. De la
mesma, los xuegos tán compuestos de puntos, que son 15,30,40.

El primeru en ganar 6 xuegos con una diferencia mínima de 2 con al respective
del so rival ye'l ganador del set; en casu de que nengún de los dos xugadores o
equipos tenga una ventaya de dos xuegos al llegar a seis, gana'l set el primeru
que llogre una diferencia de 2 xuegos o más. La cuenta de los puntos ye abondo
particular: cuando un xugador gana'l so primer puntu, el so tanteador ye 15,
cuando gana 2 puntos, 30, y cuando gana 3 puntos, 40. Por casu, si'l sacador
d'esi xuegu lleva ganaos 3 puntos y el receptor 1 puntu, el marcador ye de
40-15. Siempres se noma en primer llugar la puntuación del sacador. Cuando
dambos xugadores empaten a 40 dizse qu'hai deuce o «iguales». El primer xugador
o equipu que gane un puntu dempués del deuce llogra una ventaya», y, en casu de
ganar el siguiente puntu, llévase'l xuegu, de lo contrario vuélvese a tar en
deuce hasta que se llogre la diferencia de dos puntos.

Si'l reglamentu del tornéu establez un tope de xuegu, esto ye si hai un empate
ente dos xugadores nun set entós habría que xugar un xuegu especial denomináu
tie-break, «xuegu decisivu» o «desempate». Nel cual la resultancia decidir por
aciu puntos correlativos (unu-cero, dos-cero, trés-cero, etc.) hasta llegar a 7
tantos, con diferencia de 2. Si llegar a 7 puntos ensin diferencia de 2 (por
casu: 7-6), el xuegu va enllargar hasta qu'unu de los dos xugadores llogre dicha
diferencia y consiga la victoria. L'anotación d'un set que se decidió nel tie
break va ser 7-6. Acompañada abreviadamente pol númberu de puntos llograos pol
perdedor del mesmu ente paréntesis. P. y. si'l xugador perdió'l xuegu decisivu
por 7-3 l'anotación del set va ser: 7-6 (3).

La inusual y esclusiva forma d'anotar el tantéu en tenis (y otros deportes de
raqueta inspiraos nél) provién del sistema sexagesimal. Al paecer, d'antiguo el
tantéu de cada xuegu llevar con un reló y per cada puntu llográu movíase l'aguya
un cuartu de vuelta. Asina col primer puntu l'aguya mover al 15, col segundu al
30, col terceru al 45 y col cuartu cerraba'l círculu y concluyíase el xuegu. Col
tiempu y por economía del llinguaxe, el parcial "45" convertir en "40", dando
orixe a l'actual manera de llevar el tantéu: 15, 30, 40 y xuegu.

Mientres el partíu utilicen munchos tipos de golpes, cada unu coles sos
respectives técniques; los golpes son: el saque, la derecha (drive), el revés,
el globu, la volea, la dexada y el remate (smash).

El saque ye'l golpe más importante del tenis, yá que este da empiezu al puntu, y
la so correcta aplicación puede dexar a la persona que saca quedar nuna posición
de ventaya tres la devolución o bien llograr un saque ganador o ace (puntu ganáu
ensin que'l rival impacte la pelota), o que tres l'impactu del adversariu la
pelota nun llegue a pasar la rede o ésta se vaya fuera de les llendes de les
exes (y nesi casu nun se denomina ace, sinón puntu de saque). Al tener bon
saque, el tenista apriende a acabar meyor los golpes efectuaos ensin que la bola
toque suelu y pudiendo enzanca-y al contrincante marca-y un puntu dempués de
que-y faigan una cortada.

Ente los meyores sacadores de la denominada Yera Abierta atópense los croatas
Goran Ivanicevic y Ivo Karlovic, los estaunidenses Pete Sampras, Andy Roddick y
John Isner, l'holandés Richard Krajicek, y el canadiense Milos Raonic.

El drive o derecha ye'l golpe básicu. Consiste en cutir la pelota dempués del
bote, de forma directa, del mesmu llau del brazu arteru del xugador. Pa la
mayoría d'el xugadores ye l'arma principal pa ganar un puntu y el de mayor
control.

Pa realizar un correctu drive, tien de tase perfiláu a la pelota; nel casu d'un
diestru, el golpe empieza nel llau derechu del cuerpu, siguiendo al traviés del
mesmu hasta impactar la pelota y terminando na parte esquierda del cuerpu.

El revés ye'l golpe al llau opuestu al drive. A pesar de ser un golpe de
mecánica natural, sueli ser unu de los que más cuesta llegar a apoderar cuando
s'empezar nel tenis. Ye bien importante la posición del cuerpu, que tien de ser
asitiáu de perfil, utilizándose como técnica pa ello, baxar el costazu
p'apuntalo en dirección a la rede, mientres el brazu derechu nos diestros y
esquierdu nos zurdos, pasa ensin ser flexionado per debaxo del mentón,
p'allugase tras enantes de retornar pa impactar la pelota, siempres delantre del
cuerpu. Ye importante, al igual qu'el drive, que'l pesu del cuerpu treslládese
de tras escontra alantre nel momentu d'impactar la pelota.

Décades tras, el golpe de revés enseñar a impactalo tomando la raqueta con una
sola mano (unos grandes esponentes d'esta técnica fueron Ivan Lendl, Gustavo
Kuerten, Ken Rosewall, Guillermo Vilas, Gaston Gaudio, Stefan Edberg, Pete
Sampras y Boris Becker. Na actualidá ser Stanislas Wawrinka, Roger Federer y
Richard Gasquet. Anguaño'l revés a dos manos ta ganando cada vegada más
terrenal, xugadores como Rafael Nadal, Juan Martín del Potru, Novak Djokovic y
los yá retiraos David Nalbandian y Andre Agassi faen usu d'esti golpe. Valdría
la pena recordar a Jimmy Connors y Björn Borg que los sos golpes de réves a dos
manos inspiraron la popularización qu'anguaño tien esta forma de cuto.

La volia o golpe d'aire ye'l golpe que se realiza primero que la pelota rebote
nel suelu. Ye executáu de normal cerca de la rede pa definir un puntu. Por
cuenta de la mayor cercanía del xugador al contrincante, ye un golpe que rique
ser realizáu con gran velocidá y reflexu. La raqueta tien d'atopase en tou
momentu al frente y alto. El golpe realízase llevando alantre'l pie opuestu al
llau onde se va a impactar la pelota, simultáneamente col perfiláu del cuerpu,
de cuenta que la raqueta pueda faer un curtiu movimientu escontra tras pa
impactar la pelota alantre y de riba escontra baxo, aprovechando la fuerza que
la mesma pelota trai, no posible ensin aplicar enerxía extra y ensin flexionar
la muñeca. El golpe que s'utiliza pa llegar a la rede nuna xugada denominar
approach según la trayectoria del golpe realizar ensin dificultá

La dexada o drop shot (del inglés drop, «dexar cayer») ye un golpe nel que se-y
resta potencia a la pelota col enfotu de que caya lo más cerca posible de la
rede, del llau contrariu. Realízase davezu de drive, anque ye posible faelo
tamién de revés. La preparación del golpe ye similar a la preparación del drive
(o revés), teniendo de realizase nel últimu momentu, pa sosprender al
contrincante, qu'espera un tiru al fondu. Al momentu del impactu, en llugar de
realizase'l swing ampliu, la raqueta tien de cayer de manera perpendicular a la
pelota, con un xiru de muñeca, pa producir l'efectu de pinga que va faer a la
pelota cayer y pasar bien la rede.

Resulta vital que'l golpe seya baxu y curtiu, p'asina evitar que'l contrincante
llegue a la pelota enantes del segundu bote, porque de lo contrario quedará-y un
bon golpe cerca de la rede. Simultáneamente el xugador puede averase a la rede
pa prevenir una contradejada.

La contradejada ye la respuesta a una dexada, a la que'l xugador llega pocu
enantes del segundu rebote. Como davezu la pelota atópase bien baxa y cerca de
la rede, nun ye posible recurrir a un golpe potente, polo cual, el xugador namái
tien la opción de realizar un golpe nidiu sobre'l fondu, esto ye, una nueva
dexada de respuesta, esta vegada realizada dende cerca de la rede.

El smash o remate ye un golpe que ye realizáu sobre la cabeza con un movimientu
similar al saque. Xeneralmente puede cutise con gran fuerza de manera
relativamente segura y ye de cutiu un tiru definitoriu. La mayoría son realizaos
cerca de la rede o a metá de la pista enantes del pique de la pelota. Suel ser
la respuesta a un globu realizáu pol oponente que nun tuvo l'abondu altor.
Tamién puede realizase dende la llinia de base tres el pique, anque ye menos
definitoriu. Ye un golpe altu, realizáu de riba escontra baxo, primero que la
pelota bote, o dempués de que lo faiga, pero namái en casu de qu'esti lleve una
parábola más vertical qu'horizontal. Por que seya efectivu, ye indispensable que
seya bien potente y que nun dea oportunidá de respuesta al contrariu, yá que se
trata siempres d'un golpe de definición. Realízase cuando la pelota vien bien
alta, al altor del brazu estendíu del xugador.

El globu ye un golpe senciellu que s'utiliza pa pasar la bola percima del
xugador contrariu. Execútase tantu de drive como de revés. Inclusive esiste (el
so usu nun ye tan frecuente) la volea globeada. La so execución consiste
n'impactar escontra riba la pelota (a diferencia de les demás execuciones que se
faen escontra alantre); con esto llógrase pasar a un xugador que ta paráu na
zona de la volea o bien faer un xuegu defensivu de fondu.

El golpe liftado o con top spin (lliteralmente n'inglés «efectu dende enriba»)
executar por aciu l'aplicación d'una trayectoria de la raqueta anterior y
posterior al cuto (swing) de baxo escontra riba. Antes del impactu cola pelota,
la cabeza de la raqueta ta per debaxo de la trayectoria de la mesma y, tres
l'impactu, el swing remata percima d'esi altor. Esti golpe impon a la bola un
efectu de rotación escontra alantre, que fai que tres el bote, ésta sala
despidida escontra riba y escontra alantre, obligando al rival a cutir bien a un
altor cimeru a la normal -munches vegaes percima del costazu-, lo cual tórga-y
executar un golpe agresivu, o bien-y obliga a "atacar" la pelota nel so trayectu
ascendente tres el bote, lo qu'implica un mayor riesgu d'erru. Esti tipu de
golpe ye'l más usáu, pos tien, amás, la ventaya pal xugador que lu executa
d'ufierta-y un "marxe de seguridá" más ampliu, cuidao que la trayectoria que
se-y impon a la pelota ye más elíptica y ésta pasa a un mayor altor sobre la
rede que col cuto planu o'l cortáu. El motivu pol cual llogramos imprimir una
velocidá angular ye'l resfregón qu'esiste (mientres un periodu bien pequeñu)
ente la pelota y les cuerdes de la raqueta, éstes últimes, topeten casi
tangencialmente respectu de la pelota. Esto postreru ye lo que produz un momentu
de la fuerza sobre la pelota, que pasa a tener enerxía cinética de traslación +
enerxía cinética de rotación. Dicha velocidad angular supon un resfregón
aerodinámicu de cuenta que la pelota va emburriando (pela so parte posterior)
costantemente l'aire que se-y presenta como torga escontra riba (la
fluidodinámica de Bernouilli demuestra esti socesu), pola 3ª Llei de Newton
(acción-reacción), la pelota recibe la mesma respuesta per parte del vientu pero
de sentíu contrariu. Por esto mesmu, la pelota va adoptar una trayectoria
parabólica muncho más pronunciada que nel casu d'un choque planu coles cuerdes.
Finalmente, la velocidá angular qu'entá caltenga la pelota al topetar cola
superficie, va vese amenorgada considerablemente pol resfregón estática col
suelu, faciendo una fuerza escontra tras, y de nuevu pola tercer llei de Newton,
el suelu va devolver en sentíu pitíu contrariu

El cortáu (n'inglés slice, «cortar en rebanadas», o backspin, «rotar escontra
tras»), ye l'efectu inversu al liftado: la pelota adquier una rotación «escontra
tras» que la lleva a adoptar una trayectoria más baxa al botar, obligando al
contrariu a tener qu'impactala más baxu. L'efectu llógrase impactando a la
pelota dende enriba y espurriendo el brazu como si travesárase la pelota y
siguir nel so percorríu. Esto fai que la bola rote de riba a embaxo vista dende
tras (nótese qu'esto nun camuda'l sentíu de rotación de la bola si l'oponente
punxo efectu liftado a la suya). Debíu al efectu Magnus, que nesti casu imprime
una fuerza neto a la bola empobinada escontra riba, un golpe cortáu fai que la
pelota paeza «llexar» y viaxe más lenta. La menor velocidá de la pelota fai
qu'unu de los usos del cortáu seya pa tener más tiempu de volver ponese en
posición o averase a la rede.

El golpe planu ye aquel que se realiza ensin imprimi-y nengún efectu a la
pelota. Polo xeneral ye bien efectivu cuando se realiza dende un altor mayor a
la rede, de riba escontra baxo.

Los golpes que pueden executase d'esta manera son el drive, el revés, el saque y
la volea (ésta tien d'executase de manera plana «siempres», quitando les vegaes
que la volea quiérase bien nidia, esto ye, faciendo un drop shot de volea).

Na actualidá'l xugadores tán ordenaos nun tipu de clasificación llamáu "Sistema
d'entraes" (Entry Ranking), nel cual sumir los puntos llograos polos xugadores
nes postreres 52 selmanes, esto ye, aprosimao un añu. Poro, al rematar cada
selmana, réstense-y a cada xugador los puntos llograos nesa mesma selmana del
añu anterior, y sumir los ganaos na selmana actual.

La ATP (Asociación de Tenistes Profesionales) ye l'organismu directivu del
circuitu masculín de tenis profesional a nivel mundial. El circuitu tien 66
torneos en 32 países que parten ente 20 millones y 325.000 dólares en premios.
La ATP tamién entama los Torneos Challenger, onde munchos de los mozos xugadores
ganen los sos primeros partíos y torneos. Cada añu entámense alredor de 90
eventos a nivel mundial y los sos premios en metálicu varien ente 50.000 y
125.000 dólares.

Los puntos consiguir en función de la categoría del tornéu y la posición
resultante nél. Los torneos más valoraos son los cuatro Grand Slams, siguíu de
la Barclays ATP World Tour Finals y les ATP Master Series. La siguiente tabla
resume les puntuaciones otorgaes en 2009:

El suizu Roger Federer foi'l númberu unu del mundu dende'l 3 de febreru de 2004
hasta'l 17 d'agostu de 2008, estableciendo un récord de 237 selmanes
consecutives al frente del ATP Ranking. L'español Rafael Nadal, qu'escoltó al
suizu mientres 160 selmanes dende'l 25 de xunetu de 2005, cuando ocupó'l númberu
dos, convertir nel númberu unu del mundu dende'l 18 d'agostu de 2008 hasta'l 5
de xunetu de 2009, fecha en que Roger Federer volvió ocupar el primer llugar en
ganando'l so sestu Wimbledon en 2009.

Rafa Nadal recuperó'l númberu unu en ganando'l troféu de Roland Garros de 2010 a
Robin Soderling quedando Roger Federer nel númberu dos. Dempués del US Open
2010, Roger Federer pasa a ocupar el puestu trés y Novak Đoković xube hasta'l
puestu númberu dos. Nadal caltener nel primer llugar hasta Wimbledon de 2011
onde Djokovic ganó na final a Rafa y arrampuñó-y el númberu unu del ranking
mundial. Dempués de ganar la final contra Andy Murray en Wimbledon 2012, Federer
recupera'l númberu unu dempués de dos años, superando a Pete Sampras en selmanes
como númberu unu. Dempués de payares de 2012, Novak Đoković vuelve ocupar el
primer llugar hasta finales del añu 2013 onde Rafael Nadal vuelve ser númberu
unu, darréu en xunetu de 2014 Novak Đoković recupera'l númberu unu depués
d'apostase la final de Wimbledon con Roger Federer quien se queda col númberu
trés, dexando a Rafael Nadal en segundu llugar.

Acordies con los datos publicaos nel sitiu web de l'Asociación de Tenistes
Profesionales al 9 de marzu de 2015, los siguientes son el xugadores qu'ocupen
les primeres 10 posiciones a nivel mundial.

Dende xineru de 2000 esiste una clasificación paralela, llamada Carrera de
Campeones (ATP Champions Race), na cual sumir los puntos consiguíos nos torneos
del añu en cursu, ensin cuntar puntos del añu anterior, y utilizábase pa
completar la llista de clasificaos a la ATP World Tour Finals (el ganadores de
los 4 torneos de Grand Slam clasifíquense automáticamente).

P'aquellos tenistes allugaos nel Top 30, sumir los puntos llograos nos cuatro
torneos de Grand Slam, los nueve torneos de la Serie Masters y cinco torneos
adicionales, incluyíu la participación en Copa Davis d'aquel xugadores que
participen nel Grupu Mundial o nos Play Off. En casu de nun actuar en dalgún
tornéu de Grand Slam o de la Serie Masters, el xugador sumaba los puntos
llograos en dalgún tornéu de la Serie Internacional.

La Carrera de Campeones reflexa'l desempeñu d'el xugadores nel añu que ta en
cursu. A final de temporada les clasificaciones de dambos ránkings son bien
similares especialmente nos primeros puestos, atopándose delles diferencies yá
que los torneos Challenger y Future nun suman puntos na Carrera de Campeonos
pero si nel Ranking ATP.

Dende 2009 camuda'l nome pa la clasificación de dobles, denominándose ATP
Doubles Team Rankings.

La WTA (Asociación Femenina de Tenis) (en inglés, Women's Tennis Association),
ye la organización que rixe los torneos y el circuitu profesional del tenis
femenín a nivel mundial. A manera comparativa, la WTA ye al tenis femenín lo que
la ATP al tenis masculín. L'Asociación entama'l calendariu y designa les sedes
oficiales de los torneos del circuitu femenín, tamién llamáu como WTA Tour.

En 2005 l'Asociación Femenina de Tenis camudó'l nome del WTA Tour pol de The
Sony Ericsson WTA Tour por cuenta de un contratu robláu de patrociniu cola firma
nipona-sueca de teléfonos móviles y accesorios, Sony Ericsson.

Martina Navratilova resalta por ser una de los meyores tenistes femenines de la
hestoria, llegando a atropar 128.550 puntos nel sistema de clasificación
histórica hasta'l so retiru en 2006. Martina superó les marques de Chris Evert y
Steffi Graf quien compitieron hasta 1989 y 1999 respectivamente. Otres tenistes
destacaes nel ranking femenín na hestoria fueron Margaret Smith Court, Billie
Jean King, Helen Wills Moody, Suzanne Lenglen, Evonne Goolagong, Martina Hingis
y Mónica Seles.



https://ast.wikipedia.org/wiki/Singapur

La República de Singapur (n'inglés Republic of Singapore en mandarín 新加坡共和国
Xīnjīapō Gònghégúo; en malayu Republik Singapura; en tamil சிங்கப்பூர் குடியரசு,
Cingkappūrā Kudiyaracu) ye un país d'Asia, allugáu 137 km al norte del Ecuador.
Tien una superficie de 647,8 km² y ta formáu por 64 islles, siendo la más
importante la que-y da nome al país.

Singapur foi ún de los principales centros comerciales y alministrativos del
imperiu colonial británicu nel sieglu XIX. Tres d'un periodu curtiu d'aunión con
Malasia, conoció un crecimientu económicu espectacular, que lu fizo pasar del
tercer al primer mundu en malapenes 30 años.

La islla de Singapur ta allugada ente Malasia (al norte), y Indonesia (al sur).
Dos pontes comuníquenla cola ciudá de Johor Bahru na Península de Malaca.

Formen tamién parte de Singapur otres 64 islles, siendo les más importantes
Jurong, Pulau Tekong, Pulau Ubin y Sentosa.

Hai varios ríos, bastante curtios toos ellos. Los principales son el Saletar, el
Singapur y el Rochor.

Como exemplu d'esta diversidá cultural, considérense festivos tantu l'añu nuevu
del calendariu gregorianu como l'añu nuevu chinu, l'Hari Raya musulmán o'l
Deepavali hindú.

Singapur tien cuatro llingües oficiales: inglés, malayu, chinu mandarín y tamil.

Historicamente l'idioma de Singapur ye'l malayu, pero dende los años 70 l'inglés
ta imponiéndose como la llingua de la enseñanza, de los negocios y del gobiernu.
La influyencia de les otres llingües dio llugar a una variante específica,
conocida como singlish.

L'estatutu de llingua común pa la población d'orixe chinu de la que goza'l
mandarín ta desplazando a los otros dialectos chinos (Min Nan, Hakka y
Cantonés).



https://ast.wikipedia.org/wiki/San_Marino

La República de San Marino o simplemente San Marino (tamién San Marín) ye un
pequeñu estáu enclaváu dientro d'Italia, ye la república más antigua del mundu y
asítiase ente les rexones italianas d'Emilia-Romaña al norte y les Marques al
sur.

El caltenimientu de la so independencia respeutu a Italia débese a Giuseppe
Garibaldi, quien atopó abellugu nel Monte Titano nel Risorgimento cuando na so
campaña escontra Venecia taba sitiáu por cuatro exércitos. Ye entóncenes
cuando'l gobiernu de San Marino lu acueye cola condición de defender la
independencia de la pequeña república.

San Marino ye una república parllamentaria. Tanto la presidencia del Estáu como
la del Gobiernu exércese por dos capitanes, llamaos capitanes rexentes, que
s'escueyen por sufraxu universal cada 6 meses. El territoriu del estáu ta
sodividíu en nueve conceyos nomaos "castelli"" -castiellos-:

San Marino, el quintu estáu más pequeñu del mundiu, tamién ye la república más
antigua. Acordies cola tradición, fundóse nel 301 cuando un canteru cristianu
nomáu Marinus el Dálmata (San Marín diáconu) dexó la islla d'Arbe pa escapar de
la política anticristiana del emperador romanu Dioclecianu. Marinus escondióse
na cima del Monte Titano, el más altu de los siete que tien San Marino y fundó
una pequeña comunidá cristiana. La propietaria del terrén, una compasiva muyer
de Rimini, dexó-yos n'herencia'l territoriu. El terrén disputáu poles families
de los Rimini y Montefeltro, y suxeta a las griesques ente güelfos y xibelinos,
llogró caltener la so independencia y medrar en territoriu. El pequeñu estáu foi
reconocíu pola Francia Napoleónica nel 1797, y por otros estaos europeos nel
1815 nel Congresu de Viena.

Pesie a ser un país soberanu, depende en gran midida d'Italia, pela que ta
arrodiada dafechu dende l'unificación d'ésta nel sieglu XIX.

Dende finales del sieglu IX consta la esistencia d'una república llibre en San
Marino. Nel 1631 el papáu reconoció la so independencia que foi igualmente
respetada por Napoléon Bonaparte. Una revolución pacífica restauró en 1906 el
sistema eleutivu del Conseyu Grande y Xeneral de San Marino (órganu supremu del
estáu samarinés), que se convertiera nun clan zarráu.

Na I Guerra Mundial y II Guerra Mundial siguió'l mesmu destín que'l so vecín
tresalpín. Ocupáu nel 1943 por orde de Hitler, foi recuperáu pelos aliaos pero
nuna escontraofensiva de los alemanes foi recuperada nuevamente. A lo cabero foi
lliberada nel 1945. Restaurada la democracia, una coalición de socialistes y
comunistes gobernó fasta 1957, añu nel que foron desplazaos polos
democristianos, los que dende 1973 constituyeron colos socialistes un gobiernu
de coalición.

Lo que ta demostrao ye que'l llugar ta habitáu dende tiempos prehestóricos,
anque la esistencia documentada de la república entama nel sieglu X.
N'alcordanza del canteru la zona nomóse Tierra de San Marino, siendo dempués
cuando se-y dio'l nome de "república".

El gobiernu taba compuestu por una asamblea nomada Arengo, que taba compuesta
por tolos cabezaleros de familia. Nel 1243, establecióse la figura de los
Capitanes Rexentes (Capitani Reggenti) p'actuar como xefes d'Estáu. Les primeres
lleis daten del 1263. El Vaticanu, nesi tiempu al mandu del papa Nicolás IV,
reconoció la independencia de San Marino nel 1291.

El territoriu de la república consistía namás nel Monte Titano fasta 1463,
cuando entró na alianza escontra Sexismundu Pandolfo Malatesta, Señor de Rimini,
que sedría derrotáu. Por mor d'esti fechu, el papa Píu II cedió a San Marino les
ciudaes de Fiorentino, Montegiardino y Serravalle. Esi mesmu añu la ciudá de
Faetano xunióse a la república pola so propia voluntá. Dende entós, la
superficie de la república caltiénse invariable.

L'Estáu foi reconocíu por Napoléon I de Francia nel 1797 y nel Congresu de Viena
nel 1815. Por mor de la unificación de la península itálica, la independencia de
San Marino tuvo que confirmase con un tratáu nel 1862 con una emerxente Italia,
que foi revisáu y corroboráu en 1939 y 1971.

San Marino ye la única ciudá-estáu italaina qu'aínda sobrevive. Como Andorra,
Liechtenstein y Mónaco, paez un anacronismu de tiempos medievales, cuando la
xurisdicción d'una ciudá nun diba más allá del alcance de les armes dende les
muries. Xunto col Vaticanu, ye l'únicu país européu arrodiáu dafechu por otru.

Ingresó nel Conseyu d'Europa como miembru de plenu drechu nel 1988, presidiendu
la organización na primer metá del añu 1990. Amás convertióse en miembru de les
Naciones Xuníes nel 1992, y adoptó l'euro nel 2002 como moneda nacional, pesie a
nun pertenecer a la Xunión Europea.

Esti país, col fin de disminuyir la so dependencia de la República d'Italia,
vien conformando una riestra d'alcuerdos políticos, económicos y sociales con
Suiza. Esta alianza abriera'l camín a un nuevu tipu de rellaciones
diplomátiques, pioneres nel sieglu XXI, pero que recuerden a les rellaciones
internacionales na dómina medieval.

El Consiglio Grande e Generale escuéyese por votación popular cada cinco años.
Esti parllamentu escueye a dos de los sos miembros como Capitanes Rexentes per
un periodu de seis meses. Los dos Capitanes Rexentes y el Conseyu de Ministros
formen el poder executivu del gobiernu.

El Conseyu Grande y Xeneral tamién escueye al "Consiglio dei XII" ("Conseyu de
los Dolce"), que forma'l poder xudicial na llexislatura.

San Marino foi primeramente gobernada pol Arengo, anicialmente formáu polos
cabezaleros de familia. Nel sieglu XIII la institución renunció a los sos
poderes en favor del Gran Conseyu Xeneral. Nel 1243, los dos primeros Capitanes
Rexentes foron nomaos por esi Conseyu y esta forma de nomamientu continúa n'usu
anguaño.

El Conseyu ta compuestu por 60 miembros escoyíos cada 5 años per un sistema de
representación proporcional nos nueve castelli. Estes divisiones alministratives
correspuenden a les vieyes parroquies de la República, y caúna ye gobernada por
un Conseyu nel que la so direición ta un Capitán escoyíu cada 5 años. El Gran
Conseyu Xeneral aprueba'l presupuestu asina como escueye a los Capitanes
Rexentes, como dirixentes del Executivu.

San Marino ta dixebráu en nueve conceyos o castelli (castiellos) que tamién
tienen la consideración de ciudaes:

San Marino ye un enclave d'Italia, na llende ente les rexones d'Emilia-Romaña y
Marques. La so topografía ta dominada polos Apeninos. El puntu más altu del país
ye'l Monte Titano, a 739 metros. Nun hai ríos d'importancia.

L'estáu tien una población de cuasi 29.000 persones, incluyendo 1.000
estranxeros, siendo la mayoría d'estos italianos. Alredor de 5.000 samarineses
viven notros países, predominantemente n'Italia y n'Arxentina. La llingua
oficial ye l'italianu, con una utilización del dialeutu emiliano-romañol, y el
catolicismu romanu ye la relixón predominante.

Enantes del euro la moneda yera la lira samarinesa, que yera intercambiable con
una lira italiana. Tanto la lira como l'euro del país al producise en pequeñu
númberu tán mui cotizaes nel mercáu de los coleicionistes.

El turismu representa más del 50% del PIB, más de trés millones de visitantes en
1997. Tamién ye importante la banca, la electrónica y la cerámica. Los productos
agrícoles son el vinu y el quesu.



https://ast.wikipedia.org/wiki/Pulm%C3%B3n

Los pulmones humanos son estructures anatomoclínicas (EAC) d'orixe embrionariu
endodérmico, pertenecientes al aparatu respiratoriu, allugar na caxa torácica,
delimitando a entrambos llaos el mediastino, les sos dimensiones varien, el
pulmón derechu ye daqué más grande qu'el so homólogu esquierdu (debíu al espaciu
ocupáu pol corazón), tienen trés cares; mediastínica, costal y diafragmática, lo
irrigan les arteries bronquiales, y les arteries pulmonares lléven-y sangre pa
la so oxixenación.

Los pulmones son los órganos nos cualos la sangre recibi osíxenu dende l'aire y
de la mesma el sangre esprender de dióxidu de carbonu el cual pasa al aire. Esti
intercambiu, producir per aciu l'espardimientu del osíxenu y el dióxidu de
carbonu ente'l sangre y los alvéolos que formen los pulmones. La función de los
pulmones ye realizar l'intercambiu gaseosu col sangre, por ello los alvéolos tán
n'estrechu contactu con capilares. Nos alvéolos produzse'l pasu d'osíxenu dende
l'aire a'l sangre y el pasu de dióxidu de carbonu dende'l sangre al aire. Esti
pasu producir pola diferencia de presiones parciales d'osíxenu y dióxidu de
carbonu (espardimientu simple) ente'l sangre y los alvéolos.

El pulmón de mamíferu ta constituyíu por ensame de sacos axacentes llenos d'aire
denominaos alvéolos. Tópense interconectaos unos con otros polos llamaos poros
de Kohn, que dexen un movimientu del aire colateral, importante pa la
distribución del gas. Los conductos aéreos del pulmón, que nun intervienen na
función respiratoria, tán formaos por cartílagu y músculu llisu. L'epiteliu ye
ciliáu y secreta un mucus que xube pol conductu respiratoriu y caltién tol
sistema llimpiu.

El procesu de respiración nos pulmones asocede travesando los gases una barrera
d'espardimientu constituyíu nos mamíferos por una película superficial
aguacienta, les célules epiteliales que formen la paré del alvéolo, la capa
intersticial, les célules endoteliales de los capilares sanguíneos, l'afigura y
la membrana del eritrocito que capta o suelta'l gas. Esisten distintos tipos de
célules nel epiteliu respiratoriu. Asina, les célules tipu I son les más
abondoses, formen la paré ente dos alvéolos y tienen un núcleu arrequexáu nun
estremu. Les célules de tipu II son menos abondosos, y caracterícense
principalmente pola presencia d'un cuerpu llaminar nel so interior, amás tienen
vellosidaes na so superficie; son célules productores de surfactantes. Los
surfactantes son complexos lipoprotéicos qu'apurren tensión superficial bien
baxa na interfase líquidu-agua, amenorgando asina'l trabayu necesariu pal
estiramientu de la paré pulmonar pol amenorgamientu de la tensión, y previniendo
de la mesma el colapsu de los alvéolos. Les célules de tipu III son menos
abondosos y tienen gran cantidá de mitocondrias y ribete en cepiyu. Esisten amás
nel epiteliu respiratoriu macrófagos alveolares.

El sistema arterial que irriga a los pulmones (arteries pulmonares y les sos
ramificaciones) sigue un trayectu paralelu al de les víes respiratories, ente
que'l sistema venosu ye más variable y puede disponese en distintos trayectos.
Nel pulmón derechu la vena pulmonar cimera drena los lóbulos cimero y medio, y
la vena pulmonar inferior drena al lóbulu inferior. Nel pulmón esquierdu cada
vena pulmonar drena al lóbulu del so mesmu nome. Hai que tener en cuenta que la
circulación pulmonar presenta una peculiaridá con respectu al restu de la
circulación sistémica, cuidao que les arteries pulmonares apurren sangre poco
osixenada dende'l ventrículu derechu, ente que les venes pulmonares, tres
l'intercambiu gaseosu nos alvéolos, apurren sangre osixenada escontra l'aurícula
esquierda. L'intercambiu ente osíxenu y dioxido de carbonu realizar per aciu
espardimientu.

Pueden presentase dende la nacencia (como'l secuestru broncopulmonar),
desenvolvese a lo llargo de la vida o en sufriendo una ferida. Les causes más
comunes son la inhalación de gases, fumu, polvu y sustances químiques. Ente les
mancadures pulmonares destaquen les de calter inflamatorio, secundaries a un
xerme infectivo. Delles enfermedaes destacables son:

Les neumoníes y bronconeumoníes fueron mientres munchos sieglos la causa de
mortalidá más importante ente neños y vieyos, apaeciendo yá d'entrada como
entueyu d'otra enfermedá. Na actualidá son un problema bien grave
estadísticamente, y gran parte de la mortalidá senil deber a ello. Les
bronconeumoníes, la tuberculosis y el cáncer de pulmón son les enfermedaes
pulmonares más destacaes.

N:4 hai un colapsu de los pulmones y sobrevien la muerte del paciente, tantu'l
grau de mancadura como la cantidá d'aire tán abatíos y yá nun ye compatible cola
vida, pos xenera hipoxia dientro de les célules causando un dañu irreversible
nestes

Los "pulmones" de los invertebraos nun son homólogos de los pulmones de los
vertebraos, cuidao que tán araña de mar]], escorpión marín) y los gasterópodus
pulmonados (cascoxu) onde ye'l cuévanu paleal la que xuega'l rol de pulmón,
comunicando col esterior por un pequeñu furu llamáu pneumostoma. De manera
xeneral, los pulmones dexen la respiración nun mediu aereu, evitando la
deshidratación.

El pulmón de los vertebraos tien el so orixe embriolóxicu nun repliegue del
esófagu. Polo cual ta formáu del endodermo, dobláu secundariamente del mesodermo
pa la vascularización. Tolos cordaos tienen en dalgún momentu del so ciclu vital
la "farinxe furada" (faringotremia o hendiduras branquiales)que surdió nos
procordados como un mecanismu d'alimentación por filtración. El sistema funciona
al introducir agua con partícules alimenticies, que queden xuntaes a la paré de
la farinxe por secreciones mucoses, ente que l'agua vuelve salir poles
hendiduras faríngeas. Al pasar los protovertebrados d'un sistema de vida
filtrador a otru depredador, la farinxe modificóse como un aparatu
d'alimentación muscular, al traviés del cual podía bombiase agua espandiendo y
contrayendo el cuévanu. Nos pexes heredóse esta farinxe furada pero yá nun
s'utiliza p'alimentase y los tabiques faríngeos asitiar nes branquies.

Nel mundu animal, los pulmones son estructures especialmente afeches al mediu
terrestre y a la respiración aérea. La so función ye almacenar aire pa poder
penerar y absorber l'osíxenu del aire. La mayoría de pulmones presenten unos
tabiques o septos que producen una mayor superficie d'intercambiu gaseosu y una
mayor eficiencia. Los pexes de respiración branquial, gasten un 20% d'enerxía
n'alendar ente qu'aves y mamíferos solo'l 2%. Hai que faer constar que'l
metabolismu d'aves y mamíferos ye enforma mayor, precisando alimentase muncho
más de cutiu.

Pexes y anfibios. Realicen l'intercambiu gaseosu pola piel, pulmones y la
bucofaringe. Los pexes pulmonados presenten un únicu pulmón y los anfibios dos
pulmones pequeños y tienen a cencielles forma de sacu, polo que nun son bien
eficientes. Según les especies y el so grau evolutivu, varien dende unos sacos
simples de parés llises, nos urodelos, a los estremaos en delles cámares de los
anuros. Estos pulmones tienen una serie de cámares que se llamen "faveolos".
Introducen l'aire nos pulmones por sobrepresión lo que-yos estrema d'aves,
mamíferos y reptiles que lu faen por depresión. Con tou, la piel ye'l principal
órganu respiratoriu por cuenta de la so gran superficie y a que-yos dexa alendar
de forma parcial mientres permanez húmeda o s'atopen somorguiaos. Les cucharapes
d'anfibiu, por cuenta de la so vida acuática, tienen 3 pares de branquies que
sobresalen del cuerpu.

En tolos reptiles la respiración ye pulmonar. Los sos pulmones presenten
tabiques o septos, qu'ufierten una mayor superficie d'intercambiu gaseosu y
mayor eficiencia. La superficie total d'intercambiu gaseosu ta bien aumentada al
respective de los anfibios. Les culiebres (ofidios), tienen el pulmón derechu
allargáu y funcional y el pulmón esquierdu atrofiáu. Les tortúes marines, amás
de respiración pulmonar, tienen respiración cloacal, pola so cloaca
vascularizada tomen el O2 disueltu na agua.

Les aves utilicen los sos dos pequeños pulmones como fuelles que insuflan l'aire
nos mesmos (por depresión) y a los sacos aéreos. Estos sacos aéreos son grandes
bolses llenes d'aire y conectaes colos pulmones. Los sacos aéreos tán partíos
ente les coraes del animal ya inclusive s'enllarguen per dientro de los güesos.
La paré de los sacos nun ta vascularizada polo que nun ye ende onde se produz
l'intercambiu, ésti namái se da nos pulmones, pero en cierta cantidá, l'aire
osixenáu espublizar pol cuerpu, como asocede n'aves y mamíferos pola piel. Los
pulmones avícoles nun tienen nin alvéolos nin faveolos sinón una serie de tubos
paralelos ente sigo llamaos "parabronquios". La eficacia pulmonar ye enforma
mayor que nel restu d'animales por cuenta de que'l fluxu d'aire ye
unidireccional y nun queda un volume d'aire residual. Cada ciclu consta de dos
inhalaciones y dos espiraciones. Los sacos aéreos tán conectaos a los pulmones
de tala forma que sobre'l 75% del aire inspiráu pasa de llongura por éstos y
flúi directamente escontra los sacos posteriores. que sirven como reservorio
d'aire fresco. Al espirar esti aire fresco de los sacos posteriores ye enriáu
polos pulmones y recoyíu nos sacos aéreos anteriores. D'éstos flúi directamente
al esterior. La ventaya de tal disposición ye que polos pulmones siempres ta
pasando aire osixenáu, tantu na espiración como y l'inspiración. L'aire esneldáu
ye lleváu pol gorgoberu a los bronquios, y de ende a los pulmones, onde s'atopen
los parabronquios, con capilares pa la hematosis, que realicen l'intercambiu
gaseosu na inspiración y tafaríu. Los sacos aéreos actúen tamién como
refrigerantes, menguando'l calor escesivo del cuerpu. A nivel de la división del
gorgoberu, nos bronquios atopa un órganu fonador llamáu siringe, que realiza la
función del cantar.

Tolos mamíferos, incluyíos los acuáticos, son de respiración pulmonar.
Caracterizar por tener dos pulmones bien desenvueltos y estremaos en lóbulos.
Los pulmones agospiar nel cuévanu pleural, llindaos pol diafragma, que ye un
músculu que cola so distensión y contracción, realiza la entrada y salida de
gases. Les víes respiratories son el gorgoberu que s'encrucia en dos bronquios
cada unu escontra un pulmón. Estos sígense encruciando en bronquiolos y termina
nos alvéolos, nel restu d'animales llámense faveolos. L'intercambiu de gases
(hematosis) realizar nos alvéolos. Los alvéolos son sacos ciegos que tán
arrodiaos de capilares sanguíneos. La emisión de soníos ye posible pola
presencia de cuerdes vocales na larinxe. Ente un mamíferu y un anfibiu d'igual
tamañu'l primeru tien 10 vegaes más superficie pulmonar.



https://ast.wikipedia.org/wiki/Puerto_Rico

Puerto Rico (tamién Puertu Ricu; nome indíxena Borinquén, y que foi usáu nes
primeres estayes de la conquista) ye un estáu llibre asociáu de los Estaos
Xuníos, siendo la so capital la ciudá de San Juan.

Ye la más pequeña y la más oriental de les Grandes Antilles y ta asitiada ente
l'Océanu Atlánticu al norte y el mar Caribe al sur. Pal oeste, la Canal de la
Mona sepáralu de la República Dominicana, y pal este la Canal de les Vírxenes
sepáralu de les Islles Vírxenes Americanes.

L'actual constitución portorricana, promulgada'l 25 de xunetu de 1952, define a
Puerto Rico como un Estáu Llibre Venceyáu a los Estaos Xuníos. Por ella
llimítase l'autonomía de la isla no que cinca a la defensa nacional, l'acuñación
de moneda, les rellaciones esteriores y l'alministración de correos y aduanas.
El poder executivu exércelu'l gobernador, escoyíu pa cuatro años y que ye aidáu
nes sos funciones por un gabinete de secretarios. El poder llexislativu reside
nuna asamblea llexislativa bicameral, formada por un Senáu de 27 miembros y una
Cámara de Representantes de 51. No que cinca al poder xudicial, el so muérganu
cimeru ye'l Tribunal Supremu, formáu por siete maxistraos denomaos pol
gobernador. El gobiernu federal estaunidense ta representáu por una corte de
distritu y un procurador designaos pol presidente estaunidense. A la Corte
Suprema d'esti país pueden ser llevaes, na cabera instancia, les apelaciones
feches ante los tribunales portorricanos.

El gobernador del país ye, dende'l 3 de xineru de 2013, Alejandro García
Padilla. El presidente del Senáu ye Thomas Rivera Schatz y el de la Cámara de
Representantes Jaime Perelló Borrás.



https://ast.wikipedia.org/wiki/Parlament_de_Catalunya

El Parllamentu de Cataluña (en catalán Parlament de Catalunya; en aranés:
Parlament de Catalonha) ye una de les instituciones que formen la Xeneralidá de
Cataluña (Generalitat de Catalunya) Representa al pueblu de Cataluña y exerce la
potestá llexislativa, aprueba los presupuestos de la Xeneralidá y remana ya
impulsa l'aición política y de Gobiernu. Anguaño componse de 135 diputaos,
escoyíos por un plazu de cuatro años per aciu sufraxu universal, llibre, igual,
direutu y secretu.

Los primeros antecedentes de la institución parllamentaria catalana remóntense
al sieglu XI, coles asamblees de "Paz y Tregua" y la Corte Condal. Mientres el
reináu de Xaime I, la Corte Condal tresformóse nes Cortes Xenerales de Cataluña,
institución que se consolidó en reinaos posteriores. Les Cortes Xenerales teníen
tres brazos: el brazu militar, qu'axuntaba los representantes de la nobleza; el
brazu eclesiásticu, colos representantes de la xerarquía relixosa, y el brazu
real, colos representantes de los conceyos. Hai de dicir que sectores bien
amplios de la población nun taben representaos.

Nel sieglu XIV, les Cortes Xenerales crearon la Diputación del Xeneral o
Xeneralidá. Mientres los sieglos XVI y XVII, esta institución actuó como
gobiernu de Cataluña ente los monarques de la Casa d'Austria.

Nel sieglu XVIII, tres la Guerra de Socesión Española, el Decretu de Nueva
Planta promulgáu por Felipe V abolió cualquier institución catalana
d'autogobiernu. Nun foi hasta'l sieglu XX que volvió haber un órganu
d'autogobiernu catalán, la Mancomunidá de Cataluña (1913-1925), que foi abolida
pola dictadura de Miguel Primo de Rivera.

Thomas Bisson afirma que dende tiempos antiguos los historiadores consideraron
les Cortes Catalanes el verdaderu modelu de parllamentu medieval. D'esta forma,
l'historiador del constitucionalismu inglés Charres Howard McIlwain escribió:
"na definición d'organización y regularidá de procedimientu, nin el parlamentu
inglés nin los Estaos Franceses pueden comparase coles Cortes de Cataluña" del
sieglu XIV.

En 1931, reinstituyó la Xeneralidá de Cataluña, y con ella, el Parllamentu. Les
primeres eleiciones al Parlamentu de Cataluña tuvieron llugar el 20 de payares
de 1932, nes que Esquerra Republicana de Catalunya llogró mayoría absoluta, al
consiguir 56 de los 85 escaños de la cámara. Na sesión constitutiva, que tuvo
llugar el 6 d'avientu del mesmu añu, escoyóse presidente de la Xeneralidá a
Francesc Macià, qu'ocupó'l cargu hasta la so muerte n'avientu de 1933. Lluís
Companys reemplazólu hasta la so muerte'l 1940.

La vida del Parlamentu de Cataluña viose gravemente alteriada polos fechos del 6
d'ochobre de 1934, cuando se produció la denominada "Revolución de 1934". En
respuesta a la incorporación de miembros de #CEDA nel gobiernu de la República,
el gobiernu de la Xeneralidá de Cataluña presidíu por Lluís Companys proclama
l'Estáu Catalán dientro d'una República Federal Española, na nueche del 6 al 7
d'ochobre. Esti fechu provocó la instauración del estáu de guerra y
l'intervención del Exércitu, que detuvo al presidente de la Generalitat Lluís
Companys.

L'autonomía catalana foi suspendida pol Gobiernu de la República y la Xeneralidá
de Cataluña sustituyóse por un Consell de la Generalitat designáu pol Gobiernu,
nel que participaron distintos dirixentes de la Lliga Rexonalista de Cataluña y
el Partíu Republicanu Radical.

La vida política quedó atayada nel Parllamentu de Cataluña hasta 1936, cuando se
retomó tres el trunfu del Frente Popular nes eleiciones xenerales españoles de
1936.

Sicasí, la torna de l'actividá parllamentaria foi curtia yá que en xunetu de
1936 empecipióse la Guerra Civil Española, que provocó munches dificultaes nel
normal funcionamientu del Parlamentu catalán ente 1936 y 1939.

Finalmente, la ocupación de Cataluña pol exércitu del xeneral Francisco Franco
en xineru de 1939 supunxo'l zarru del Parllamentu mientres más de cuarenta años.
El so edificiu convirtiose en galería d'arte y l'hemiciclu, tapióse.

Na etapa ente 1939 y 1980, el Parllamentu sobrevivió nel esiliu. Mientres esti
periodu, Josep Irla asumió automáticamente, como Presidente del Parlamentu de
Cataluña, la Presidencia de la Xeneralidá, una vegada fusiláu Lluís Companys pol
aparatu del Estáu en 1940. Tres la dimisión d'ésti en 1954, foi escoyíu
presidente l'ex primer conseyeru Josep Tarradellas, que lo foi hasta les
eleiciones al Parlamentu de Cataluña de 1980.

El Parllamentu actual constituyóse tres la restauración de la Xeneralidá de
Cataluña (Generalitat de Catalunya) en 1977, y de l'aprobación del Estatutu
d'autonomía de 1979. Les primeres eleiciones al Parllamentu de Cataluña
restablecíu tuvieron llugar el 20 de marzu de 1980 y la sesión constitutiva
producióse'l 10 d'abril del mesmu añu. La coalición de Convergència i Unió foi
la fuerza más votada. En virtú de los respeutivos alcuerdos poselectorales
alcanzaos con Esquerra Republicana de Catalunya y Centristes de Catalunya, el
Parllamentu de Cataluña invistió a Jordi Pujol como nuevu Presidente de la
Xeneralidá de Cataluña, en sustitución del republicanu Josep Tarradellas. Pujol
foi repetidamente investíu presidente de Cataluña tres toles guerres electorales
en qu'encabezó la candidatura de Convergència i Unió.

N'avientu de 2003, magar la séptima victoria (esta vegada namái n'escaños, pero
non en votos) consecutiva de la federación de Convergència i Xunió, el
socialista Pasqual Maragall formó Gobiernu gracies al sofitu de Esquerra
Republicana de Catalunya y d'Iniciativa per Catalunya Verds - Esquerra
Alternativa.

Coles mesmes, nes eleiciones de 2006 entró nel Parllamentu una nueva formación
política, Ciudadanos-Partíu de la Ciudadanía, polo que na llexislatura de
2006-2010 los partíos con representación parlamentaria fueron Ciudadanos-Partíu
de la Ciudadanía, Convergència i Unió, Esquerra Republicana de Catalunya,
Iniciativa per Catalunya Verds - Esquerra Alternativa, Partíu de los Socialistes
de Cataluña y Partíu Popular.

Les eleiciones autonómiques del 28 de payares de 2010 dieron de nuevu la
victoria a Convergència i Unió, esta vegada con una mayoría abonda pa formar
gobiernu, polo qu'el so candidatu y cabeza de llista per Barcelona, Artur Mas,
foi investíu como presidente de la Xeneralidá'l 23 d'avientu d'esi mesmu añu.
Amás de los partíos que yá tuvieren representación parllamentaria nel períodu
anterior, tamién consiguió entrar nel Parllamentu una nueva coalición de partíos
independentistes, arrexuntaos sol nome de Solidaritat Catalana per la
Independència y col lideralgu de Joan Laporta.

El presidente del Parllamentu de Cataluña representa esta institución y ye
responsable de facer cumplir el reglamentu y caltener l'orde y la educación
mientres les sesiones parllamentaries. Tamién preside la mesa del Parllamentu,
compuesta por dos vicepresidentes y cuatro secretarios. La mesa asiste al
presidente nes sos funciones, y el presidente pue delegar dalgunes de les sos
funciones nos vicepresidentes. Resulta elexíu por votación direuta ente los
diputaos que componen la cámara.



https://ast.wikipedia.org/wiki/Mar_Mediterraneu

El mar Mediterraneu ye un mar del Atlánticu oriental, asitiáu ente Europa
meridional, Asia occidental y África del Norte. Tien aprosimadamente 2,5
millones de km² y 3.860 km de lonxitú ya ye'l mar interior más grande del mundu.
Les sos agües, que bañen les tres penínsules del sur d'Europa, (Ibérica, Itálica
y Balcánica) y una d'Asia, Anatolia, comuniquen col océanu Atlánticu al través
del estrechu de Xibraltar), col mar Negru (polos estrechos del Bósforo y de los
Dardanelos), y cola mar Bermeya (pela canal de Suez). Formóse fai 6,5 millones
d'años debío al agua que lo inundó pol estrechu de Xibraltar.

El nome d'esti mar vien del latín mar medi terraneum, que quier decir mar en
mediu de les tierres. Los romanos llamábenlo Mare Nostrum porque toles orielles
yeren d'ellos.

El Mediterraneu tien como llendes les costes d'África, Asia y Europa comprendíes
ente'l estrechu de Xibraltar al oeste y la entrada a los Dardanelos y la canal
de Suez al este. Sodivídese en dos grandes cuenques:

Esti mar sodivídese, según la Organización Hidrográfica Internacional, n'otros
más pequeños. Según la enumeración de la tercer edición de Limits of Oceans and
Seas (1953) estos son:

Hai otru nome tradicional, el de mar de Libia, pa referise a la fastera
mediterránea asitiada ente esti país y los mares Xónicu Exéu; sicasí, la OHI nun
lu recueye na obra de referencia internacional pa considerar les llendes de los
mares y océanos.



https://ast.wikipedia.org/wiki/Kazakhst%C3%A1n

Kazakhstán (tamién Kazakstán; en kazakhstanín: Қазақстан, Qazaqstan, y en rusu:
Казахстан, Kazakhstán), oficialmente nomáu República de Kazakhstán, ye un país
trescontinental: el más del so territoriu pertenez al Asia Central
septentrional, mentantu qu'una pequeña parte d'elli ta na Europa Oriental. Ye,
colos sos 2.724.900 km², el mayor de tolos países del mundu que nun tienen costa
en dengún mar del Océanu Mundial. Ye la nación cola mayor economía de toes les
del Asia Central: xenera'l 60% del PNB, principalmente pola bayura de gas
natural y petróleu del so territoriu. Amás, el so subsuelu contién bayura de
minerales, munchos entá por esplotar.

Llenda con Rusia, China, Kirguistán, Uzbekistán y Turkmenistán, y inclúi nel so
territoriu bona parte de la estensión del mar Caspiu. Na so xeografía,
pervariada, altérnense estepes, llanures y cordeleras con desiertos, deltes
fluviales y viesques. La so población estimao el 1 de febreru de 2016 yera de
17.693.500 habitantes, que fain d'elli, pela so estensión, ún de los países con
menor densidá de población del mundu, con malpenes 6,5 hab/km². La so capital
dende 1997 y mayor ciudá ye Astaná.

El territoriu de Kazahstán estuvo habitáu tradicionalmente por tribus
nomadismu|nómades. La situación camudó nel sieglu XIII, cuando Genguis Ḥan
ocupolu y convirtiolu en parte del Imperiu mongol. Sicasí, tres de diverses
lluches intenstines ente los ocupantes, el poder volvió a les tribus nómades
que, pal sieglu XVI, teníen organizáose nún pueblu nuevu, el kazaxu, dividíu en
trés jüz que se repartíen el territoriu. Los rusos aportaron al territoriu nel
sieglu XVIII. Comenzaron entóncenes el so avance pola estepa kazaxa, de forma
que pa mediaos del sieglu XIX Kazakhstán yá yera parte del Imperiu rusu. Tres de
la Revolución rusa de 1917, y la guerra civil que la siguió, el territoriu foi
reorganizáu alministrativamente varies veces, hasta qu'en 1936 convirtiose na
República Socialista Soviética Kazaxa, una de les que formaben la Xunión
Soviética.

Kazahkstán foi una de les caberes repúblicas soviéticas en declarase
independiente tres de la disolución de la Xunión Soviética en 1991. El so
presidente, Nursultan Nazarbayev, tien síolo de magar, y ye un gobernante
autoritariu con un gran historial de falta de respetu polos derechos humanos y
de supresión de la oposición política. Human Rights Watch dizqu'el país "llimita
seriamente la llibertá de reunión, espresión y relixón", y otres organizaciones
de derechos humanos califiquen habitualmente la situación d'estos nel país como
"probe".

Los 131 grupos étnicos del país inclúin a los kazaxos (63% de la población), los
rusos, los uzbekos, los ucranios, los alemanes, los tártaros y los uigures, ente
más otros. L'Islam ye la relixón del 70% de la población, mentantu que los
cristianos son el 26% nesti país nel qu'oficialmente hai llibertá relixosa pero
nel que los cabezaleros relixosos que s'oponen al gobiernu son represaliaos. El
kazakhstanín ye la llingua oficial, magar qu'el rusu tien un estatus oficial
equivalente en tolos niveles de l'alministración y pa les rellaciones esteriores
del país.



https://ast.wikipedia.org/wiki/Hebr%C3%A9u

L'hebréu ye una llingua semítica de la familia afroasiática falada por cinco
millones de persones, n'Israel (95%) y otros dos o trés millones nes comunidaes
xudíes espardíes pel mundiu, axuntando un total d'ocho millones de falantes.
N'Israel, ye la llingua del Estáu y una de les dos llingües oficiales xunto col
árabe y fálala la mayoría la población.

Al marxe de la Biblia, el testu más antiguu fechu nel alfabetu hebréu ye del
sieglu IX e.C. D'esta dómina ye la estela de Moab, escrita en dialeutu
cananeo-moabita, na que Mesha, rei de Moab, cuenta los sos trunfos escontra
Omri, el rei d'Israel. Tien paralelismu col Segundu Llibru de los Reis, capítulu
3.

Na Estela de la Casa de David, escrita n'hebréu a mediaos del sieglu VIII e.C.,
conmemora les victories del rei siriu Hazael sobre Xoram, fíu d'Acab, rei
d'Israel, y sobre Ocozíes fíu de Xoram rei de Xudá, de la dinastía de David.
Ye'l testu más vieyu que fai referencia a esta dinastía.

L'hebréu dexó de falase alredor del sieglu I e.C., masque'l so emplegu siguió
faciéndose na lliteratura y, sobre manera, na lliturxa xudía, col enfotu de
sirvir de llingua académica. En Palestina sostituyóse como llingua falada pol
araméu. Tocantes a la diáspora xudía, les sos llingües comunes foron dos: el
yidis nos xudíos denomaos ashkenazíes (centru y este d'Europa) y el ladín o
xudeoespañol nos denomaos sefardíes (cuenca mediterránea).

L'hebréu modernu, llingua oficial d'Israel, recuperólu'l sionismu a últimos del
sieglu XIX col enfotu d'emplegalu como llingua nacional del futuru Estáu xudíu.

Anque la Biblia ye la fonte principal del hebréu clásicu, la mesma llingua úsase
en delles inscripciones. Pente les que se conocen meyor, tán les del calendariu
Gezer (sieglu X e.C.), una llista de meses definíos pol trabayu agrícola
carauterísticu fechu nellos (inda que pue ser qu'esti testu nun lu escribiere un
israelita); les inscripciones Kuntillet 'Ajrud y Khirbe el-Qom (d'últimos del
sieglu IX o entamos del VIII edC.), que mentaben a Yahweh y al so Asherah; los
Ostraka de Samaria (sieglu VIII e.C.) recueye pagos de vinu, aceite, etc.; la
inscripción del túnel Siloam (últimos del sieglu VIII e.C.), atopada nel túnel
construyíu por Ezequíes perbaxo la ciudá de David pa llevar agua del manantial
de Gihon fasta la Reserva de Siloam; los Ostraka de Lachish (entamos del sieglu
VI e.C.) con mensaxes militares primero de la invasión babilónica; y los ostraca
Arad (de la mesma dómina) que recueyen les provisiones furníes a los soldaos. La
Piedra Moabita (ca. 830 e.C.), na que'l rei Mesha de Moab fala de les sos
victories escontra los israelites, ta nun llinguax asemeyáu al hebréu bíblicu.

Dientro'l grupu noroccidental de llingües semítiques, l'hebréu pertenez a la
familia cananea, qu'inclúi al feniciu, moabita y amonita (dellos incluyen
l'ugarítico). La otra grande familia de la llingua semítica noroccidental ye
l'aramea.

La pallabra hebréu (ibrît) nun s'emplega na llingua fasta'l periodu helenísticu,
inda que pue lleese sobro la "llingua de Canaán" Isaíes 19.18; y en 2 Reis
18.26,28 (= Isa. 36.11,13; 2Crón. 32.18) y Nehemíes 13.24; los xerosolimitanos
falen yehûdît, esto ye, "xudéu" (más sero "xudíu").

Con aciertu, l'asemeyanza del hebréu bíblicu y el feniciu, y delles pallabres
cananees qu'apaecen nes cartes d'Amarna dende'l sieglu XIV edC., amuesen que la
llingua de los israelites nun yera mui distinta de la de los cananeos. Dellos
deducieron de les carauterístiques comunes del hebréu y el cananéu, y de les
pallabres "un araméu errante foi mio padre" (Deut. 26.5), que los antecesores de
los israelites falaben araméu y fixeron de so la llingua de los cananeos que más
llueu diba conocese como hebréu.

Sicasí, dúldase si Deuteronomiu 26.5 quier facer por tresmitir información
tocante a la hestoria llingüística y les asemeyances del hebréu colo que falaben
los cananeos puen ser desplicaes na hipótesis de que los israelites y los sos
antecesores falaben yá una llingua mui venceyada a la de los cananeos.

La llingua escríbese de drecha a esquierda con un alfabetu de ventidós lletres.
Anicialmente, namái que tenía consonantes, pero w, y y h emplegáronse tamién pa
delles vocales llargues y vocales al final de pallabra (w = /u/; y = /i/; h =
/a/, /o/ y /e/; w y y usáronse más sero pa /o/ y /e/, respeutivamente) fasta,
polo menos, el sieglu X ed C. y w y y nel interior de la pallabra fasta'l sieglu
IX. Estes consonantes ausiliares escrites pa denotar vocales empléguense tamién
notres llingües semítiques y denómase matres lectionis.

En testos de Qumran y n'escritos más serondos, les lletres emplegáronse más pa
representar vocales. El sistema completu de representación de vocales, añediendo
puntos a les consonantes, desendolcóse muncho más sero, na dómina que va del
sieglu V al X ddC.

El sistema de vocalización d'anguaño, reproduz, entós, la pronunciación
corriente d'unos mil años depués del acabu del periodu bíblicu, inda que ta
basáu nes primeres tradiciones de llectura de la Biblia.



https://ast.wikipedia.org/wiki/Estonia

Estonia ye un país de la Xunión Europea, asitiáu a orielles del mar Bálticu y
con llendes con Rusia al este y Letonia al sur. Tien una población estimada
(01.06.2010) de 1.340.021 habitantes, y el so idioma oficial ye l'estonianu.

El 20 d'agostu de 1990, el parllamentu proclamó la independencia d'Estonia,
declarada illegal por Moscú pero ratificada en referéndum en 1991. Dempués de
los socesos d'agostu de 1991 na Xunión Soviética, el parllamentu tornó a
proclamar la independencia, siendo reconocida pola Xunión Europea, los Estaos
Xuníos y aceutada pola Xunión Soviética'l 6 de setiembre de 1991.

Los primeros pobladores aportaron a la rexón hai unos 6 mil años. Pertenecientes
a una rama de la familia de naciones fino-úgriques, los estonianos tienen
mayores arreyos culturales y llingüísticos colos finlandeses del norte que colos
bálticos indoeuropeos del sur.

Pel añu 400 d.C., la caza y la pesca entamaron a sustituyise pola agricultura y
la cría de ganáu. Al empar, la navegación nel Bálticu y el comerciu coles
naciones vecines yera cada vegada más intensu. Ente los sieglos XI y XII, una
fuercia militar combinada d'estonianos refugó con éxitu les primeres ofensives
ruses.

Cuando xermanos, daneses y rusos invadieron estes tierres, nel sieglu XIII, los
estonianos constituyíen una federación d'estaos, con un altu grau de desendolcu
social y autonomía que los caltuvo xuníos frente a diferentes dominadores.

Nel sieglu XIII los Caballeros de la Espada, orde xermánica de les Cruzaes,
ñacida nel sieglu XII, conquistaron el sur d'Estonia y norte de Letonia, criaron
el Reinu de Livonia y cristianizaron a los sos pobladores. La Reforma
protestante entró n'Estonia na primera metada del sieglu XVI, a traviés de
comerciantes y terratenientes xermanos.

Haza'l 1561, la confederación livonia, dixebróse per aciu de la descomanada
ofensiva llanzada por Iván el terrible de Rusia. El noreste cayó entós en manos
de Suecia y el Sur pasó a Polonia. Nel sieglu XVII, Suecia apoderóse de tola
costera báltica, implantando un réxime lliberal pa la dómina (dio-yos a los
campesinos les tierres de la nobleza), fundó en 1632 la Universidá de Tartu ya
impunxo el luteranismu nel país. En 1721, tres de la guerra del Norte, Estonia
pasó a manes de Rusia. N'abril de 1912, Estonia convirtióse n'estáu autónomu,
pero dempués de ser ocupada polos bolcheviques foi cedida a los alemanes (Tratáu
de Brest-Litovsk, en marzu de 1918, que la teníen invadío.

Dempués de ser lliberada de los cuerpos francos calteníos polos alemanes,
Estonia foi atacada polos rusos, pero conquistó la so independiencia como
resultáu de la llucha del gobiernu Paets en collaboración colos finlandeses; la
independencia garantizóse pol Tratáu de Tartu (1920) y reconocida poles
potencies (1921). Pero'l pautu xermano-soviéticu (agostu de 1939) definió'l
repartu de la Europa del este ente dambes potencies. La Xunión Soviética
amestóse Finlandia. Estonia y Letonia, parte de Polonia y la Besarabia rumana.
Un protocolu secretu d'esti pautu, robláu en febreru de 1941, afitó que los tres
estaos bálticos quedaben en poder de la XRSS.

El norte d'Estonia carauterízase por una llanada de llamargues que desagüen nel
golfu de Finlandia, au ensama un zócalu con altures medies al rodiu de los 100 y
176 m.

Haza'l sur alcuéntrense les tierres fértiles y abondoses, con un relieve formáu
nel cuaternariu por una intensa actividá glaciar, lo que-y confier les sos
carauterístiques d'anguaño, nes que abonden les hinchentes d'agua con argayos
del terrenu. El paisaxe d'Estonia foi modeláu por tales glaciaciones y la so
superficie ye rica en viesques y praos. Na rexón norte cultívase'l centén, el
llinu y la pataca y críase'l ganáu vacunu. El sur ye una rexón montiega, con
economía forestal.

Estonia tien más de 1500 islles ya isllotes esbillaos nel mar Bálticu. Les más
importantes son les islles de Sarema y Hiiumaa y l'archipiélagu de Moonsund. Los
suelos del país son ricos en calciu, mientres que los sos llagos más importantes
son los de Cudskoje y Pskovskoje, a traviés de los que pasa la llende con Rusia.
Dambos llagos tienen una superficie de 4.300 km2. Los llagos salen al golfu de
Finlandia a traviés del ríu Narva. Arriendes d'ésti, los ríos principales del
país son el Pärnu, el Emajon y el Polsamaa.

El clima d'Estonia ta determináu pola so llatitú, el predominiu de la masa
d'aire polar y la influyencia del Árticu. El branu ye rellativamente templáu,
l'iviernu ye rigurosu, magar que moderáu polos vientos llentos del Bálticu.
D'esta miente tenemos qu'en xunetu, el mes más calecíu del añu, la temperatura
media cimbla de los 16,3 °C nes islles báltiques, a los 17,1 °C nel continente,
y en febreru, el mes más cutu nes islles báltiques algámase de media -3,5 °C, y
nel continente -7.6 °C.

Estonia ríxese pol sistema republicanu de gobiernu, con un presidente elexíu por
cinco años pol Parllamentu unicameral. El gobiernu o poder executivu ta exercíu
pol primer ministru, desináu pol presidente, xunto con otros 14 secretarios
d'estáu.

El Poder llexislativu alcuéntrase enraigonáu nel Riigikogu o Asamblea d'Estáu,
ensamáu por 101 miembros elexíos en base al sistema proporcional. Los sos
integrantes son eleutos por un periodu de cuatro años.

Pola so parte, el Poder xudicial ta ensamáu por tribunales de primera y segunda
instancia, enriba de los que s'alcuentra la Riigikohus o Corte Nacional, con 19
miembros vitalicios elexíos pol Parllamentu d'una propuesta del Presidente.

Estonia tiense convertío nún de los primeros países con votu electrónicu, tanto
pa les eleiciones presidenciales como pa les parllamentaries.

El país alcuéntrase dixebráu en 15 condaos (n'Idioma estonianu: maakond, pl.
maakonnad)

Dau'l so xorrecimientu negativu, causáu pola mor de les dificultaes de la
trensición a un sistema d'economía de mercáu, Estonia tien apostao a la
lliberalización de la economía: estimuló a la inversión estranxera,
privatizaciones y mayor cooperación con Finlandia. Más de la metada del so
comerciu esterior failo cola Xunión Europea, na qu'ingresó en mayu del 2004. Les
principales esportaciones d'Estonia son maquinaria, gama electrónica, madera y
testiles.

La privatización d'empreses ta cuasi ensembre, con namái el puertu y les
centrales llétriques principales qu'entá tan en manes del gobiernu. Estonia ye
principalmente influyenciada polos desarrollos n'Alemaña, Finlandia y Suecia los
principales socios comerciales. El gobiernu medró grandemente'l so gastu na
innovación.

El comerciu del turismu y del tránsitu tamién fai contribuciones importantes a
la economía, que xorrez a un ritmu del 11% añal y ya representa un 7% del PIB.
Finlandia y Suecia tan ente los socios más importantes d'Estonia en comerciu,
inversión y turismu. Estonia sigui siendo lo que describe'l FMI como "executante
esceicional ente les economíes de la transición", vixilada por una comisión
billateral que vela pol espoxigue estable y fuerte, los pagos internacionales,
la estabilidá monetaria y la tresparencia económica. El sistema bursátil
d'Estonia xestiónase a traviés d'OMHEX, el xigante bálticu que remana les bolses
de Tallinn, Helsinki y Nokia, qu'arriendes lleven conxunta la seguridá
informática dende mayu de 2001. Nos caberos años, la economía d'Estonia esfruta
d'ún de los mayores xorrecimientos de la Xunión Europea.



https://ast.wikipedia.org/wiki/Derechu

El Derechu ye l'orden normativu ya institucional de la conducta humano en
sociedá inspiráu en postulaos de xusticia, basáu nes rellaciones sociales
esistentes que determinen el so conteníu y calter. Notres pallabres, ye'l
conxuntu de normes que regulen la convivencia social y permiten resolver los
confliutos interpersonales.

L'anterior definición define'l drechu positivu o efeutivu, pero nun desplica'l
so fundamentu; ye por eso que xuristes, filósofos y teóricos del drechu lleven
propuestes estremaes definiciones alternatives, ensin qu'haiga consensu fasta la
data. L'estudiu del conceutu de Drechu realízalu una de les sos rames, ye la
Filosofía del drechu.

Dende'l puntu de vista oxetivu, dizse del conxuntu de lleis, reglamentos y otres
resoluciones, de clater permanente ya obligatoriu, feches pol Estáu pa a
conservación del orden social.

El Drechu Occidental (Nel Sistema Romanu Xermánicu o Sistema de Drechu
continental) tiende a entender como fontes les que vienen darréu:

Amás, nel marcu del Drechu internacional, l'Estatutu de la Corte Internacional
de Xusticia, enumbera como fontes:

Tradicionalmente, el Drechu dixebróse nes categoríes de Drechu público y de
Drechu priváu. Poro, esta división foi ampliamente criticada y na actualidá nun
tien tanta fuercia, ente l'apaición de parceles del Ordenamientu xurídicu nes
que les estremaúres ente lo público y lo privao nun son tan evidentes. Ún de los
esponentes d'esta situación ye'l Drechu llaboral, no qu'a rellación privao ente
trabayaor y emplegador alcuéntrase fuertemente intevenida por una normativa
xurídica pública.



https://ast.wikipedia.org/wiki/Coordenada

Una coordenada ye un valor que permite definir la posición de cualquier puntu
d'un espaciu xeométricu respectu d'otru puntu llamáu orixe.

Les coordenaes cartesianes defínense por dos exes cuando los puntos tán nun
planu y por trés nel espaciu. Son exes perpendiculares ente ellos que se corten
nel orixe. Les coordenaes d'un puntu cualquiera vienen daes peles distancies
ente l'orixe y les proyecciones del puntu sobre caún de los exes.

Les coordenaes polares defínense por un exe que pasa pel orixe (llamáu exe
polar). La primera coordenada ye la distancia ente l'orixe y el puntu
consideráu, mentantu que la segunda ye l'ángulu que formen l'exe polar y la
recta que pasa per ellos.

El sistema de coordenaes cilíndriques ye una xeneralización del sistema de
coordenaes polares planu, al que se-y añade un tercer exe de referencia
perpendicular a los otros dos. La primera coordenada ye la distancia ente
l'orixe y el puntu, la segunda ye l'ángulu que formen l'exe y la recta que pasa
pelos dos puntos, mientres que la tercera ye la coordenada que determina l'altor
del cilindru.

El sistema de coordenaes esfériques ta formáu por tres exes perpendiculares ente
si que se corten nel orixe. La primera coordenada ye la distancia ente l'orixe y
el puntu, y les otres dos son los ángulos que fai falta xirar pa llegar a la
posición del puntu.



https://ast.wikipedia.org/wiki/Chile

Chile, oficialmente República de Chile, ye un país del suroeste d'América del
Sur, frente al Océanu Pacíficu. Llenda al norte con Perú, al noreste con Bolivia
y al este con Arxentina.

La llei másima del país ye la Constitución. Aprobada en 1980, foi modificada
tres el referéndum del 30 de xunetu de 1989. Nella establezse que Chile ye una
república democrática, y que la soberanía reside na nación.

El presidente del país ye, dende'l 11 de marzu de 2010, Sebastián Piñera
Echenique. El presidente de la Cámara de Diputaos ye Patricio Melero Abaroa, y
el del Senáu Guido Girardi Lavín. El gabinete ministerial compónenlu (abril
2012) 22 persones, que son los cabezaleros de los siguientes ministerios:

Les principales ciudaes del país, según la proyección pal añu 2011 del Instituto
Nacional de Estadísticas,son:

Los escritores chilenos rescamplaron especialmente nel cultivu de la poesía.
D'algunos autores lleguen a falar de "País de poetes", polos dos Premiu Nobel
(Gabriela Mistral y Pablo Neruda) de nacionalidá chilena, a los qu'hai
qu'amestar otros poetas destacaos como Nicanor Parra, Gonzalo Rojas y Vicente
Huidobro.



https://ast.wikipedia.org/wiki/Budismu

El budismu ye la relixón, la filosofía, y discutiblemente la sicoloxía,
desendolcada en resultes de les enseñances espardíes nel norte de la India por
Siddharta Gautama, conocíu como'l Buda, alredor del sieglu V edC.

Buda nun ye nin un dios, nin un mesíes nin un profeta, y el budismu nun predica
sobre un creador. Buddha ye un títulu nos antiguos idiomes pali y sánscritu, que
significa "el qu'espertó". Nel budismu'l términu non solo s'usa pa referise al
personaxe históricu, sinón tamién pa referise a cualquier otra persona
qu'igualmente tenga realizao lo que se considera como'l descubrimientu personal
qu'él fizo. Les enseñances nun son vistes polos siguidores como revelaciones
divines nin como dogmes de fe, darréu qu'esiste una dinámica qu’afala a
investigales y a interpretales. Considérase que s'algama la so comprendoria
pente medies de la meditación y la esperiencia.

L'únicu envís d'estes enseñances ye'l desaniciu dafechu de tou sentimientu
d'insatisfaición o frustración. Según el budismu, la causa real de la
insatisfaición ye o l’arranamientu ansiosu, o l'apegu, qu'a la so vez son el
productu últimu de la ilusión y de la inorancia, entendíes como la perceición
errónea de l'auténtica natura de la esistencia. Poro, el cese definitivu d'esta
situación denómase l'espertar. Pa guiar l'esfuerzu afayadizu p'algamar esi nuevu
estáu, el budismu desendolca y prescribe práutiques d'entrenamientu mental ya
emocional, la disciplina ética y l'estudiu.

El budismu ye la cuarta relixón organizada del mundu pol so númberu de
siguidores, la mayoría d'ellos n'Asia, con unos 380 millones (o unos 700
millones si s'incluyera a la heteroxénea relixón tradicional china). Toles
tendencies del budismu d'anguaño se puen clasificar en dos grandes grupos, el
Budismu del Sur (o Theravāda) y el Budismu del Este (o Mahāyāna). Una adopción
de les práutiques del tantrismu hindú fadría xurdir lo que n'ocasiones s'afirma
como una tercera corriente, nomada Budismu del Norte o Tántricu (Vajrayāna), si
bien filosóficamente ésta s'inclúi dientro del Mahāyāna.



https://ast.wikipedia.org/wiki/Azerbaij%C3%A1n

La República d'Azerbaiján o L'Azerbaixán (n'azerbaijanu: Azərbaycan o Азәрбајҹан
y en rusu: Азербайджа́н), ye un país del Cáucasu xunto al Mar Caspiu, llendante
con Rusia pel norte, con Xeorxa y Armenia pel oeste ya Irán pel sur.

Perteneciente a Irán (entós Persia), Azerbaiján foi ocupada por Rusia nel sieglu
XVIII, tando dividíu'l territoriu hasta entós en tres provincies: Arran, Shervan
y Nakhjavan.

L'alministración rusa entamó a fines del sieglu XIX la esplotación de los campos
petrolíferos de Baku. Tres la revolución de 1917, toa la transcaucasia algamó la
independencia, pero terminada la guerra civil foi reincorporada a la nueva
Xunión Soviética, col estatus de República.

Con anterioridá a esa fecha, comenzó el conflictu bélicu pol control de
Nagorno-Karabakh, un enclave autónomu dientro d'Azerbaiján pero de mayoría
armenia. El conflictu causó 750.000 refuxaos y la perda del 14% del territoriu.

Azerbaiján ye una República presidencial. El Presidente ye elexíu per un periodu
de 5 años. El poder llexislativu ta en manes de la Asamblea Nacional, un
muérganu elexíu democráticamente y que tien 50 miembros.

Los críticos del sistema políticu considérenlu en realidá una cleptocracia. La
corrupción ta instalada en tolos niveles.

Abseron Rayonu, Agcabadi Rayonu, Agdam Rayonu, Agdas Rayonu, Agstafa Rayonu,
Agsu Rayonu, Ali Bayramli Sahari*, Astara Rayonu, Baku Sahari*, Balakan Rayonu,
Barda Rayonu, Beylaqan Rayonu, Bilasuvar Rayonu, Cabrayil Rayonu, Calilabad
Rayonu, Daskasan Rayonu, Davaci Rayonu, Fuzuli Rayonu, Gadabay Rayonu, Ganca
Sahari*, Goranboy Rayonu, Goycay Rayonu, Haciqabul Rayonu, Imisli Rayonu,
Ismayilli Rayonu, Kalbacar Rayonu, Kurdamir Rayonu, Lacin Rayonu, Lankaran
Rayonu, Lankaran Sahari*, Lerik Rayonu, Masalli Rayonu, Mingacevir Sahari*,
Naftalan Sahari*, República autónoma de Naxcivan**, Neftcala Rayonu, Oguz
Rayonu, Qabala Rayonu, Qax Rayonu, Qazax Rayonu, Qobustan Rayonu, Quba Rayonu,
Qubadli Rayonu, Qusar Rayonu, Saatli Rayonu, Sabirabad Rayonu, Saki Rayonu, Saki
Sahari*, Salyan Rayonu, Samaxi Rayonu, Samkir Rayonu, Samux Rayonu, Siyazan
Rayonu, Sumqayit Sahari*, Susa Rayonu, Susa Sahari*, Tartar Rayonu, Tovuz
Rayonu, Ucar Rayonu, Xacmaz Rayonu, Xankandi Sahari*, Xanlar Rayonu, Xizi
Rayonu, Xocali Rayonu, Xocavand Rayonu, Yardimli Rayonu, Yevlax Rayonu, Yevlax
Sahari*, Zangilan Rayonu, Zaqatala Rayonu, Zardab Rayonu.

El relieve d'Azerbaiján ta condicionáu pola cordillera del Caúcasu, qu'algama
una altitú de 4.480 metros nel monte Bazar Djuzi. Sólo la fastera sur
(atravesada pol ríu Kura) permite l'agricultura.

Perteneciente a Azerbaiján pero separtada físicamente d'él, alcuéntrase la
república autónoma de Naxcivan (o Nakhichevan), que llenda con Irán y Armenia.

Pese a los abondantes recursos petrolíferos, el país nun pudo hasta agora salir
del marasmu económicu que siguió al esborru de la Xunión Soviética.

La economía ta basada na industria, incluyendo construcción de maquinaria,
refináu de petroleu (del que'l país ye un productor mui importante), industria
testil y química.

L'agricultura respresenta un terciu del PIB. Los regadíos tan perestendios. Nes
tierres baxes, al llau del Mar Caspiu el clima permite'l cultivu d'algodón,
frutes, té, tabacu y otros cultivos típicos de los climes subtropicales. El
guxán de seda cultívase pa'l so aprovechamientu na industria testil. Nes zones
monteses del norte y del oeste prautícase la ganadería: vaques, oveyes y cabres.
Nel Mar Caspiu praútícase la pesca, ente la qu'hai que citar la del esturión.

Alredor del 93% de la población ye étnicamente azerbaijana. Esti pueblu ta
presente n'Irán, u esisten dos provincies del mesmu nome.



https://ast.wikipedia.org/wiki/Ant%C3%A1rtida

L'Antártida ye'l continente más meridional del mundu, y compriende'l Polu Sur
xeográficu. Asitiase na rexón antártica del Hemisferiu Sur, cuasi tou elli al
sur del Círculu Polar Antárticu, y ta arrodiáu pol Océanu Glacial Antárticu.
Tien una estensión de 14 millones de km², lo que lu convierte nel quintu mayor
continente tres d'Asia, África, América del Norte ya América del Sur. El 98% del
continente ta cubiertu de xelu, con un espesor mediu de 1,9 km; namái les
tierres más septentrionales de la Península Antártica tán llibres del xelu.

L'Antártida ye, de media, el más fríu, el más secu y el más ventosu de los
continentes, y tien tamién la mayor altitú media d'ente toos. Ye consideráu un
desierto, con unes precipitaciones anuales de namái 200 mm nes zones costeres y
menos entá nel interior. La temperatura mínima rexistrada nelli foi de −89 °C.
Nun hai población humana permanente, pero ente mil y cinco mil persones viven a
temporaes a lo llargu del añu nes estaciones d'investigación espardíes por elli.
No que cinca a la flora y fauna, namái sobreviven los organismos adaptaos al
fríu estremu, como dellos tipos d'algues, bacteries, fungi, plantes, protistes y
unos pocos animales (ácaros, nemátodos, pingüinos, foques y tardigrados). La
vexetación, aú ye posible, ye tundra.

Magar que los mitos y les especulaciones sobro la esistencia d'una Terra
Australis (Tierra del Sur) remóntense a l'Antigüedá, los primeros que vieron la
plataforma continental antártica foron los miembros de la espedición rusa
dirixida por Fabian Gottlieb von Bellingshausen y Mikhail Lazarev, que
s'averaron a ella al mandu de los barcos Vostok y Mirny en 1820. Lo arispiu del
terrenu y del clima y el so aisllamientu, sicasí, ficieron qu'el continente
siguiera inesploráu demientres tol sieglu XIX.

Anguaño l'Antártida ye un condominiu gobernáu por dellos países que formen parte
del Tratáu Antárticu. Este nació en 1959 con 12 miembros, y anguaño yá foi
robláu por 50. Prohibe les actividaes militares y mineres, amás de les
esplosiones nucleares y el depósitu de basoria radioactiva, promueve la
investigación científica y protexe el mediu ambiente del continente. Embaxo'l
paragües de los sos artículos más de 4.000 científicos investiguen de contino
n'estaciones de diversos continentes que tán espardíes per él.

L'Antártida ye una masa continental qu'ocupa el Polu Sur xeográficu del nuesu
planeta y hasta fai 160 millones d'años tuvo auníu a la India, África, Australia
y América del Sur, formando el supercontinente Gondwana.

Durante'l branu el continente tien una superficie de 14 millones de quilómetros
cuadraos pero nel iviernu, el mar conxélase y la superficie aumenta hasta los 30
millones de quilómetros cuadraos. Esta carauterística añal col camudamientu de
les estaciones fai que se nome el "Continente Pulsante".

El descubrimientu del continente podría corresponder al esplorador español
Gabriel de Castilla, en 1603, que tendría llegao a los 64°S y avistado tierra
neses llatitúes (que podría ser dalguna de les islles Shetland del Sur),
d'acuerdo col testimoniu de 1607 d'un marineru holandés que navegara con él, y
una publicación tamién holandesa de 1622. Yá nel sieglu XVIII yera frecuente que
'foqueros' (cazadores de foques) españoles y sudamericanos s'allegasen a les
Antilles del Sur y a les costes de la península Antártica. Sin embargo, la
divulgación de la existencia concreta d'esti continente efectuóse a principios
del sieglu XIX, por parte de cazadores de foques y ballenes, que sólo
permanecíen el tiempu necesariu pa les sos actividaes de caza y depués salíen
enantes del entamu del inviernu polar.

Según dellos historiadores, l'holandés Dirck Gerritsz foi posiblemente'l primeru
que vio superficie antártica, al navegar al sur del Pasaxe Drake nel área de les
Islles Shetland del Sur en 1599. Meyor documentáu ye'l descubrimientu de les
Islles Georgies del Sur pal comerciante de Londres Antony de la Roché. La so
nave desvióse del so cursu nuna tormenta, y tomó l'abellugu nuna de les bahíes
de la isla n'abril de 1675.

En 1772 l'inglés James Cook circunnavegó l'Antártida per mares subantárticos y
antárticos, pero ensin divisar tierres más allá del paralelu 60º Sur.

La primera tierra descubierta en forma confirmada al sur del paralelu 60° S foi
por el foqueru inglés William Smith a bordu del bergantín mercantil Williams,
mientres navegaba a Valparaíso, desviado de la so ruta nel sur del Cabu
d'Hornos, el 19 de febreru de 1819 avistó la estremidá nordestal de la Isla
Livingston, punta Williams. Dellos meses depués Smith tornó a explorar les demás
islles del archipiélagu de les Shetland del Sur, desembarcando na Isla Rey Jorge
y reclamando los nuevos territorios en nome del Reinu Xuníu.



https://ast.wikipedia.org/wiki/Vaticanu

Ciudá del Vaticanu ye un estáu independiente de 0.44 km² allugáu en Roma.
Creóse'l 11 de febreru de 1929 per aciu de los Pautos del Laterano, robláu
ente'l Cardenal Gasparri y l'Estáu Italianu, representáu por Mussolini.

La Ciudá del Vaticanu abelluga l'ensame de les instituciones de la Ilesia
Católica Romana, que se conoz col nome de la Santa Sede.

• 1860, l'exércitu del rei d'Italia Víctor Manuel II conquistó los Estaos
Pontificios, dexando la Santa Sede solamente en posesión de Roma y la so rexón
costera, nel papáu de Píu IX.

• 1870, Víctor Manuel tomó Roma en gran parte gracies a la Guerra
franco-prusiana y proclamóla nueva capital del so reinu.

• 1917, Benitu XV propón un plan de paz pa la Primera Guerra Mundial que ye
totalmente ignoráu pola comunidá internacional.

• 1929, los Pautos del Laterano son firmaos por Pietro Gasparri, en
representación de la Santa Sede, y Benito Mussolini, primer ministru italianu,
el 11 de febreru nel pontificáu de Píu XI. Con esti tratáu diose por zarrada la
llucha con Italia qu'esistía dende 1870. Col reconocimientu d'esti nanu
territoriu ensin poder el concordatu garantizó la total independencia del papa.

• Según Werner Kaltefleiter y Hans Peter Oschwald, nel 1944, Hitler da la orde
d'entrar nel Vaticanu y secuestrar al Papa Píu XII, pero'l xeneral de les SS al
mandu (Karl Wolff) nun fai casu de la orde amosando cuestiones étiques y
morales. Dempués foi releváu del mandu.

• 2001, Xuan Pablu II espubliza la Llei Fundamental del Estáu de la Ciudá del
Vaticanu, güei ta furrulando (11 de febreru).

La cultura del Vaticanu ye correspondiente a la cultura de la Ilesia Católica,
anque s'abre tamién al arte d'otres cultures, y el so mayor esponente yeren les
obres d'arquitectura, como la Basílica de San Pedru, la Plaza San Pedru, la
Capiella Sistina y los Museos Vaticanos. Ente los Museos Vaticanos atópense: el
Muséu Gregorianu d'arte exipcianu y d'arte etruscu, el Muséu Píu Clementín, el
muséu Chiaramonti y la Pinacoteca Vaticana. Munchos artistes y arquitectos
famosos como Bramante, Michelangelo y Bernini trabayaron en perimportantes obres
artístiques que güei se puen almirar nos edificios vaticanos.

La Ciudá del Vaticanu emite les sos propios sellos y monedes (n'euros), tien un
periódicu (L'Osservatore Romano), una emisora (Radio Vaticanu) y una televisión
(Centru Televisivu Vaticanu), amás de distintes fundaciones, como Latinitas, pal
estudiu del llatín, academies y universidaes pontificies.



https://ast.wikipedia.org/wiki/Sofia_Carson

Sofía Daccarett Char, meyor conocida como Sofia Carson, (Fort Lauderdale,
Florida, 10 d'abril de 1993) ye una actriz, cantante, baillarina y compositora
estaunidense reconocida pol so papel de Evie na película Descendants.

Nació en Fort Lauderdale y creció en Miami (Florida), onde se graduó en
Carrollton School. Mora en Los Angeles (California) dende'l 2012. Los sos padres
son José F. Daccarett y Laura Char Carson. Per parte de la so madre, Carson fai
parte de la familia Char de politicos y empresarios colombianos. A la edá de
tres años, Carson empezó la so formación en baille.[ensin referencies] Mientres
diecisiete años, entrenar en ballet, pointe, jazz, teatru musical, hip hop,
flamencu, modernu, contemporaneu y tap.[ensin referencies] En 2001 Sofía
protagonizó la so primer producción musical, faciendo'l papel de Dorothy nel
"Magu de Oz" nel Teatru Riviera en Miami.[ensin referencies] Un añu más tarde,
foi aceptada nel programa intensivu de branu de Teatru Musical de la Universidá
de Miami, onde s'entrenó en danza ya interpretación vocal y actuó en dellos
musicales mientres tol branu.[ensin referencies] Compitió en dellos prestixosos
concursos nacionales de baille como Star Power, Onstage y Hall of Fame onde
llogró los premios más importantes (en danza, interpretación vocal, teatru
musical y actuación) como Primer Premiu (pal grupu y actuación en solitariu),
Critics Choice Award, Premiu Triple Threat y Broadway Diva, pa nomar solo
dalgunos. En 2006 Carson empezó entrenamientu vocal clásicu.[ensin referencies]
Ella asistió al St. Hugh School y graduóse en Carrollton School en
Miami.[ensin referencies] A los 18 años ingresó a la University of California,
Los Angeles (UCLA, poles sos sigles n'inglés). Sofía fala Inglés, Francés y
Español.

Dende agostu 2015 apaez nel llistáu d'artistes de Hollywood Records (una
división de Walt Disney Records).

En 2014, Sofia llanzar al mundu de la televisión cuando dio vida al personaxe de
Chelsea en Austin & Ally nel capitulo "Princesses and Prizes", nel qu'actuó
xuntu a Laura Marano, Ross Lynch, Raini Rodríguez y Calum Worthy. Carson tamién
fixo'l papel de Soleil en dos episodios na serie Faking It de MTV.

Dempués de faer un casting col afamáu direutor y coreógrafu Kenny Ortega, llogró
en papel de Evie, la fía de la Reina Malvada Grimhilde de Blanca Nieves na
película Descendants que s'estrenó n'Agostu de 2015. N'Estaos Xuníos, la
película foi la más vista del añu y la quinta más vista na hestoria del cable
nel país. L'álbum de la banda sonora ocupó'l primer llugar del llistáu de
Billboard.

Tamién va protagonizar la próxima película de Disney, Further Adventures In
Babysitting.

Sofia grabó dalgunes de los sos cantares col equipu de producción alemán Hans
Zimmer, reconocíu compositor de bandes sonores cinematográfiques. Como
cantautora ye representada por BMI. Tien cuatro créditos na banda sonora de la
película Disney Descendants, incluyendo la so versión de Rotten to the Core.



https://ast.wikipedia.org/wiki/Piel

La piel ye'l mayor órganu del cuerpu humanu, o animal. Ocupa aprosimao 2 m², y
la so espesura varia ente los 0,5 mm (nos párpagos) a los 4 mm (nel talón). El
so pesu averáu ye de 5 kg. Actúa como barrera protectora qu'aislla al organismu
del mediu que lu arrodia, protexéndolo y contribuyendo a caltener íntegres les
sos estructures, de la qu'actúa como sistema de comunicación cola redolada, y
ésti varia en cada especie. Anatómicamente tómase como referencia les midíes
estándar dientro de la piel humana. Tamién ye conocíu como sistema tegumentario.

En medicina, en histoanatómico y dermológico, a fines prácticos estúdiense dos
de les capes; la epidermis y la dermis. De la piel dependen ciertes estructures
llamaes anexos cutaneos, como son los pelos, les uñes, les glándules sebacees y
les sudorípares.

Ta compuesta de corpúsculos: de Meissner (Georg Meissner) presentes nel tactu de
piel ensin pelos, palmes, plantes, yema de los deos, llabios, punta de la
llingua, tetos, glande y clítoris (tactu fino); de Krause, que xeneren la
sensación de fríu; de Paccini que dan la sensación de presión; de Ruffini, que
rexistren el calor y de Merckel, el tactu superficial.

La piel puede sufrir de delles enfermedaes distintes, denominaes dermatitis,
como la seborrea. Éstes son estudiaes poles disciplines de la dermatoloxía y la
patoloxía, principalmente.

Nel ser humanu, la piel del varón produz más secreción sebácea que la de la
muyer por cuenta de la mayor cantidá d'andróxenos (hormona sexual masculina) que
produz el varón. De resultes, la piel masculino ye más gruesa y grasa que la
femenina.

Ente que en corrientes médiques, como la histoanatomía y dermatoloxía estudiar
en 3 estratos:

La epidermis componer na so mayoría por queratinocitos, que s'atopen segmentados
nel estratu puño, amás d'un factor importante que son los melanocitos o tamién
llamaos como los pigmentocitos, que dan la pigmentación a la piel y que s'atopen
xustamente sobre l'estratu germinativo. Na piel pueden apreciase baxu cortes
histolóxicos célules de Langerhans y linfocitos, que s'encarguen de dar
protección inmunolóxica, amás de topar a los mecanorreceptocitos o célules de
Merckel.

Les célules que migren dende l'estratu germinativo tarden en descamarse alredor
de 4 selmanes. Esto depende de la raza y xéneru, según tamién de la especie
cuando s'estudia en animales. Cabo dicir que la mayoría de mamíferos comparte
estes carauterístiques estratales. Si la descamación ta por menor de 2 selmanes
y por mayor de 4 considérase-y patolóxicu, y puede debese a alteraciones
conxénites.

Una de les funciones vitales de la piel ye'l de cubrir tol cuerpu, ye esti
órganu l'encargáu de la protección del cuerpu, respiración, pasaxe de la lluz,
reconocencia de patóxenos, etc.

La tinción especial emplegada nes técniques histolóxiques, ye la de hematoxilina
y eosina. Pal estudiu de la epidermis a mayores traces ríquense estudios de
microscopía electrónica. Otra tinción baxu microscopia óptica non bien avezada
ye la[tinción de Matoltsy y Parakkal.

La dermis ye una capa fonda de texíu conxuntivo na cual tiénense la peculiaridá
de la bayura de les fibres de coláxenu y elástiques que se disponen de forma
paralela y que-y dan a la piel la consistencia y elasticidá característica del
órganu. Histológicamente estremar en 2 capes:

c) Poros cutaneos: Son el furu esternu de la canal de salida de la glándula
sudorípara y sebácea, pero esti postreru tien de ser estremáu pol nome de Ostium
flicular.

Les arrugues son causaes por alteraciones físicu-químiques que trai al
avieyamientu de la piel. A midida que pasa'l tiempu, piérdense, gradualmente,
tres elementos importantes pa la piel:

Otra manera, el sol, el fumu del tabacu y de la contaminación, pueden acelerar
tamién el procesu.

Les quemadures de piel riquen un estudiu más ampliu una y bones los protocolos
médicos consideren grandes quemaos a los pacientes a partir d'un 10% de piel
afectada por quemadures fondes y del 20% de superficiales, tantu unos como otros
riquiríen ingresu hospitalariu nuna unidá especial. Anque esisten técniques de
piel cultivada que dexen autotrasplantes o autoinjerto, pa quemadures en sitios
bien visibles o que provoquen ciertu refugu y pueden provocar pal paciente
problemes psicolóxicos.



https://ast.wikipedia.org/wiki/Papel

El papel ye una fueya delgada fecha con pastia de fibres vexetales que se
muelen, ablánquiense, esllíense n'agua, ensúguense, y darréu endurécense; a la
magaya de celulosa, de normal, amiéstense-y sustances como'l polipropilenu o'l
polietilenu col fin d'apurri-y delles carauterístiques. Les fibres tán
apetiguñaes per aciu d'enllaces per ponte d'hidróxenu. Tamién se denomina papel,
fueya, o foliu, a la so forma más común como llámina delgada.

Nel Antiguu Exiptu escribíase sobre papiru (d'onde remanez la pallabra papel),
que llográbase a partir del táramu d'una planta bien abondosa nes riberes del
ríu Nilu (Cyperus papyrus). N'Europa, mientres la Edá Media, utilizóse'l
pergamín que consistía en pelleyes de cabra o de carneru curtíes, preparaes pa
recibir la tinta, que por desgracia yera bastante costosu, lo que causó qu'a
partir del sieglu VIII popularizárase la infausta costume de desaniciar los
testos de los pergaminos pa reescribir sobre ellos (dando llugar a los
palimpsestos) perdiéndose d'esta manera una cantidá inestimable d'obres.

Los chinos yá fabricaben papel a partir de les borrafes de la seda, la paya
d'arroz, y el cáñamu, ya inclusive del algodón. Considérase tradicionalmente
que'l primer procesu de fabricación del papel desendolcóse pol eunucu Cai Lun,
conseyeru del emperador He de Han, nel sieglu II. Mientres unos 500 años, l'arte
de la fabricación de papel tuvo llimitáu a China; nel añu 610 introdúxose en
Xapón, y alredor del 750 n'Asia central. La conocencia tresmitióse a los árabes,
quien de la mesma, lleváronlu a les que güei son España y Sicilia nel sieglu X.
La ellaboración de papel estendióse a Francia que lu producía usando llinu
dende'l sieglu XII.



https://ast.wikipedia.org/wiki/Oc%C3%A9anu_Pac%C3%ADficu

L'océanu Pacíficu ye la mayor de les divisiones oceániques de la Tierra.
Estiéndese dende'l océanu Glacial Árticu al norte hasta'l océanu Glacial
Antárticu (o, según les definiciones, hasta l'Antártida) al sur, y ta arrodiáu
por Asia y Australia al oeste y por América al este.

Con una estensión de 165,25 millones de km², esta sodivisión del Océanu Mundial
-y, por tantu, de la hidrosfera- cubre'l 46% de la superficie acuática de la
Tierra y alredor del 33% de la so superficie total, siendo, poro, mayor que la
suma de toles mases de tierra del planeta. L'ecuador sodivídelu en océanu
Pacíficu Norte y océanu Pacíficu Sur, con dos esceiciones: les islles Galápagos
y Gilbert, que s'estienden al norte y al sur d'elli, considérense parte del
Pacíficu Sur La fosa de les Marianes, na fastera occidental del Pacíficu Norte,
ye'l puntu más fondu de la superficie terrestre, llegando hasta los 10.911 m de
fondura.

Los primeros occidentales qu'avistaron el océanu Pacíficu ficiéronlo a entamos
del sieglu XVI, cuando l'esplorador español Vasco Núñez de Balboa cruzo l'istmu
de Panamá en 1513 y descubrió lo qu'elli llamó Mar del Sur. El nome actual
dió-ylu l'esplorador portugués Fernandu de Magallanes demientres la espedición
española que circunnavegó'l mundu en 1521. Dempués de bordear el cabu d'Hornos
alcontró vientos favorables al aportar a mar abiertu, y poro decidió llamar Mar
Pacifico al océanu que travesaba.



https://ast.wikipedia.org/wiki/Mons_Vindius

El Mons Vindius o monte Vindiu (vien del celta indoeuropéu "Vindos", blancu), ye
la denominación hestórica d'un monte perteneciente a la Cordelera Cantábrica. El
llugar esautu d'esti monte, entá sigue ensin tar afitáu, y según los autores
tien delles llocalizaciones.

Demientres les Guerres cantábrica y astúrica, nos años 26 edC al 19 edC, tres la
derrota de les tribus pertenecientes a les gens cántabres (Tamaricos y
Vadinienses: tribus allugaes nos territorios de Lleón-Palencia y Asturies
respeutivamente), na batalla de Bérgida(*), estos pueblos guetaron abeyu ente
los caspios d'esti monte. Cunta Floru (II,33,46) que'l llugar yera tan pindiu
qu'estes tribus sentíense segures al camentar que «enantes xubiríen ellí les
foles del mar que les lexones romanes».

Nun-yos valió la estratexa, pues según Orosiu los nativos foron asediaos poles
tropes romanes qu'entraron pel valle del Cares, Duje y Dobra. Esti fechu,
allugaría la llocalización del monte na Cordelera Cantábrica, nos Picos
d'Europa, ente'l Cornión y los Urrieles. (Ver mapa nel puntu 2 nel apartáu
Notes). Les tropes romanes son reforciaes por tropes desembarcaes en Nueva de
Llanes, n'Asturies, qu'altraviesen la Sierra de Cuera haza'l conceyu asturianu
d'Onís.



https://ast.wikipedia.org/wiki/Industria

La industria ye'l conxuntu de procesos y actividaes que tienen como finalidá
tresformar les materies primeres en productos ellaboraos, de forma masiva.
Esisten distintos tipos d'industries, según sían los productos que fabriquen.
Por exemplu, la industria alimenticio dedícase a la ellaboración de productos
destinaos a la alimentación, como'l quesu, los embutíos, les conserves, les
bébores, etc. Pal so funcionamientu, la industria precisa materies primeres y
maquinaries y equipos pa tresformales.

Dende l'aniciu del home, esti tuvo la necesidá de tresformar los elementos de la
naturaleza pa poder aprovechase d'ellos, en sentíu estrictu yá esistía la
industria, pero ye escontra finales del sieglu XVIII, y mientres el sieglu XIX
cuando'l procesu de tresformación de los Recursos de la naturaleza sufre un
cambéu radical, que se conoz como revolución industrial.

Esti cambéu básase, básicamente, nel amenorgamientu del tiempu de trabayu
necesariu pa tresformar un recursu nun productu útil, gracies a l'usu de la
manera de producción capitalista, que pretende'l consiguimientu d'un beneficiu
aumentando los ingresos y menguando los gastos. Cola revolución industrial el
capitalismu alquier una nueva dimensión, y la tresformación de la naturaleza
algama llendes insospechados hasta entós.

Gracies a la revolución industrial les rexones pueden especializase,
sobremanera, por cuenta de la creación de medios de tresporte eficaces, nun
mercáu nacional y otru mercáu internacional, lo más llibre posible de torgues
arancelaries y burocrátiques. Delles rexones van especializase na producción
industrial, conformando lo que vamos conocer como rexones industriales.

Industria pesao: utiliza fábriques enormes nes que se trabaya con grandes
cantidaes de materia primero y d'enerxía.

Industria llixero:tresforma materies primeres en brutu o semielaboradas en
productos que se destinen directamente al consumu de les persones y de les
empreses de servicios.

Alimentación: utiliza productos agrícoles, pesqueros y ganaderos pa fabricar
bébores, conserves, etc...

Testil: fabrica texíos ya igua ropa a partir de fibres vexetales,como'l llinu y
l'algodón, y fibres animales como la llana y sintétiques como'l nailon y el
poliester.



https://ast.wikipedia.org/wiki/IBM

International Business Machines Corporation (IBM, tamién nomada Big Blue) ye una
empresa con base n'Armonk, Nueva York, Estaos Xuníos. Dedícase a facer y vender
hardware, software y servicios venceyaos a la informática. Tien más de 330.000
trabayadores per tol mundu, y ye la empresa de teunoloxíes de la información más
grande del mundu.

Amás, ye de xuru una de les más antigües, si non la más antigua, nel so sector.
El so orixe ta na empresa Tabulating Machine Corporation, qu'entamó Herman
Hollerith en 1896. Hollerith trabayara pa la Oficina del Censu de los Estaos
Xuníos, y desendolcara máquines tabuladores qu'emplegaben tarxetes afuracaes pa
representar y procesar los datos de la xente. Con eses ferramientes, el censu de
1890 fízose muncho más aína que'l censu de 1880. Hollerith desendolcó máquines
p'afuracar les tarxetes y pa lleeles.

Dempués, la Tabulating Machine Corporation amestóse a otres empreses y creóse
IBM. El so fundador, Thomas J. Watson, fízose cargu de la empresa cuandu nun
tenía más que 400 trabayadores, y en 1924 camudó-y el nome pa IBM. En 1952, más
del 90% de les máquines tabulaores nos Estaos Uníos yeren de IBM.

La empresa bien ceo dexó otros productos de precisión que tenía (sistemes pa
fichar nes empreses, reloxes, báscules) y centróse nes tarxetes afuracaes y nes
máquines pa procesar información. Demientres la Segunda Guerra Mundial y nos
años siguientes, trabayó pal exércitu de los Estaos Xuníos, tando nes
vistigaciones más punteres de la informática naquella dómina. Nos años 1960
desendolcó los modelos más importantes de mainframe.

La importancia de IBM ye grandísima. Amás del so tamañu descomanáu (sólo la
división de software, si se dixebrase del restu, sería la segunda empresa de
software más grande del mundu detrás de Microsoft) pue considerase responsable
de dellos finxos na hestoria de la informática. Ficieron el primer discu duru,
les primeres bases de datos rellacionales, o los disquetes. Tamién desendolcó'l
PC, un ordenador personal que ye la base de la mayoría de los que s'empleguen
anguaño. L'ordenador de la familia AS/400 ye'l más vendíu del mundu, si dexamos
aparte'l PC. IBM tien dellos centros de vistigación perimportantes, y
trabayaores de la empresa ganaron cinco Premios Nobel, cuatro Premios Turing y
munchos otros.

Últimamente, IBM dedícase abondo al desendolcu de software llibre y de códigu
abiertu.



https://ast.wikipedia.org/wiki/Guinea

Guinea, oficialmente la República de Guinea (en francés: République de Guinée),
ye un país d'África occidental. Conocíu antiguamente como Guinea Francesa,
llámase-y delles veces anguaño Guinea-Conakry pa estremalu del so vecín
Guinea-Bissau. Conakry ye la so capital y tamién la ciudá más grande del país.

El so territoriu, que s'esparde per 245.857 km², tien forma de media lluna. El
so estremu occidental llenda col Océanu Atlánticu, y dende ellí el país se curva
pal este y pal sur. Llenda con Guinea-Bissau y Senegal al norte, Mali al norte y
noroeste, la Costa de Marfil al sureste, Liberia al sur y Sierra Leone al oeste.

El territoriu qu'anguaño ye Guinea tuvo ocupáu bien de tiempu por dellos de los
más importantes imperios del oeste d'África. Quiciás el primeru que tuvo estes
tierres foi el imperiu de Ghana (790-1076), una entidá que, dempués d'espolletar
enforma gracies al comerciu, foi perdiendo puxu pola presión que sobre elli
ficieron los almorávides, que traxeron l'islam a la zona, y poles engarradielles
dinástiques.

Foi sustituyíu nel control de la zona, nos sieglos XII-XIII, pol reinu de Sosso,
que desapaeció dempués de la batalla de Kirina (c.1235). Nella foron derrotaos
pol imperiu islámicu de Mali. Esti tuvo el so momentu cimeru nel reináu del
mansa (emperador) Kankou Moussa, que fizo un viaxe a La Meca en 1324 que lu fizo
perfamosu en tol islam. Poco dempués de la so muerte entamó el declive del
imperiu, que foi suplantáu polo que yeran los sos estaos vasallos nel sieglu XV.
El más exitosu d'ellos foi l'imperiu Shongai, que se fizo colo que foran el
territoriu y les riqueces del imperiu Mali y que foi prósperu hasta que, a la
muerte del emperador Askia Daoud en 1582, hebo una guerra civil ente los
candidatos a la so sucesión. Esto debilitó el país, invadíu trés años dempués
por xentes de Marruecos. Estos, nostante, nun foron quién a caltener xuníu el
territoriu, que se dixebró en dellos pequeños reinos.

El país entró na historia mundial nel sieglu XVI, cuando el tráficu d'esclavos,
que yera vezu na zona, entamó a integrase no que se conoz como'l sistema de
comerciu triangular. Nelli, les manufactures europees yeren cambiaes n'África
por esclavos, que dempués yeren vendíos n'América, que pagaba coles materies
primeres (colleches d'algodón y otros productos) que valíen pa facer
manufactures n'Europa. Demientres trés sieglos, del XVI al XVIII, el sistema
funcionó ensin perda de soberanía pa los territorios africanos.

El periodu colonial entama cola llegada de los primeros militares franceses a
mediaos del sieglu XIX. Estos aseguraron el control de la zona al derrotar, en
1898, al exércitu del mansa Samory Touré, señor del estáu de Ouassolou. Gracies
a la so victoria too lo que güei ye Guinea, y les tierres d'alredor, pasaron a
ser franceses. Les llendes actuales de Guinea son el resultáu de los acuerdos
multinacionales que, a finales del sieglu XIX y entamos del XX, afitaron les
llendes de Liberia, de la colonia portuguesa de Guinea (güei Guinea-Bissau), de
la colonia inglesa de Sierra Leone y de la que mos ocupa. El país, nel dominiu
francés, formaba el territoriu de Guinea, dirixíu por un gobernador que rendía
cuentes al gobernador xeneral del África Occidental Francesa, qu'integraba toles
colonies franceses de la zona y tenía la capital en Dakar.

En 1958 se fundó la V República francesa, y se-yos dio a les colonies la opción
d'algamar la autonomía dientro d'una nueva comunidá de naciones francófones o
d'algamar la independencia. Munches colonies quixeron más lo primero, pero
Guinea prefirió ser independiente. El Partíu Democráticu de Guinea (PDG) de
Ahmed Sékou Touré, que tenía 56 de los 60 escaños de l'asamblea territorial
dende les elecciones de 1957, proclamó la independencia y fizo al so líder
presidente. L'alministración francesa, y la mayoría de los franceses, marcharon,
y con ellos munches de les perres que había nel país. Guinea entamó a adoptar
polítiques socialistes, y a alliniase cola Xunión Soviética primero y, poco
dempués, con China. Ello nun foi inconveniente, sicasí, pa que recibiera
inversiones de países capitalistes como los Estaos Xuníos y, dempués de que
Valéry Giscard d'Estaing fora elexíu presidente, tamién de Francia.

Pocos años dempués de la independencia Touré convirtió el país nun sistema de
partíu únicu. Con un programa qu'amestaba el socialismu a l'africana en casa y
el panafricanismu nes rellaciones esteriores, Touré entamó a convertise nun
tiranu qu'encarcelaba a los opositores y perseguía la prensa llibre. Al mesmu
tiempu nacionalizó tierres, quitó-yos el poder a los xefes tribales y rompió
rellaciones col gobiernu y les empreses franceses. Pa finales de los 70 la
situación económica del país volviose tan imprevisible como la política
esterior, na que' país s'apoyaba delles veces na Unión Soviética y delles otres
nos Estaos Xuníos. Cola escusa, real o inventada, de conspiraciones pa derrocalu
Touré represalió a tolos opositores, matando dellos y forciando a los demás a
esiliase.

En 1970 fuerzas rebeldes, procedentes de la Guinea portuguesa (Guinea-Bissau),
invadieron Guinea. Y ficiéronlo col apoyu de Portugal, que quería acabar con
Touré pol apoyu qu'esti-yos daba a los guerrilleros del Partido Africano da
Independência da Guiné e Cabo Verde. Dellos díes de llucha bastaron pa ver que
los invasores nun diben a ser quién p'acabar col réximen, y fuxeron del país.
Touré siguió gobernando hasta la so muerte, el 26 de marzu de 1984, nun hospital
estaunidense nel que lu operaran del corazón.

El poder pasó a manes del primer ministru Louis Lansana Beavogui, pero namái
que-y duró una selmana. El 3 d'abril una xunta militar dirixida por Lansana
Conté y Diarra Traoré dio un golpe que convirtió al primeru en presidente y al
segundu en primer ministru. La primera acción del nuevu gobiernu foi denunciar
los abusos del réxime anterior, soltar a 250 presos políticos y pedir a los
200.000 esiliaos que volvieran al país. Amás, renegó del socialismu, pero nun
fizo nada nin por ameyorar la probitú de la xente nin por establecer una
democracia.

Diba ser en 1992 cuando anunciara el fin del réxime militar. Prometió elecciones
presidenciales en 1993 -que ganó- y parlamentaries en 1995; nestes el so Partíu
de la Unidá y el Progresu sacó 71 de los 114 escaños. El so poder, sicasí,
siguió siendo absolutu. En setiembre de 2001 metió na cárcel por ocho meses al
líder de la oposición, Alpha Condé, que dempués d'eso marchó pal esiliu a
Francia. En 2001 Touré convocó un referéndum pa que se-y permitiera al
presidente selo más de dos vegaes consecutives, y lu ganó. En 2003 empezó'l so
tercer mandatu, anque les elecciones foron boicoteaes pola oposición, que siguió
siendo perseguida. Así, en xineru de 2005 Alpha Condé sobrevivió a un intentu
d'asesinatu. Nostante, la situación seguía empeorando, con unos niveles de
probitú y de desintegración que se xuníen a la inestabilidá que xeneraba la
guerra nos estaos vecinos de Liberia y Sierra Leona. Les protestes de la
población forciaron a Conté a nomar un nuevu primer ministru en 2007.

Lansana Conté morrió el 23 d'avientu de 2008, lo que desencadenó un golpe
d'estáu. Una xunta militar, autonomada Conseil National de la Démocratie et du
Dévelopement y dirixida pol capitán Moussa Dadis Camara, se fizo col gobiernu
del país. Les sos tropes disolvieron a tiros una manifestación cellebrada el 28
de setiembre de 2009, aunque prometieron elecciones libres pa finales de 2010.

Guinea ye una república popular y revolucionaria. El xefe l'estáu ye'l
presidente, que ye elexíu cada siete años y que dempués noma un primer ministru.
Pesie a que la llei diz que'l presidente namái que puede selo dos vegaes,
l'últimu presidente, Lansana Conté, mantúvose nel cargu dende'l 5 d'abril de
1984. Foi reelexíu por última vez el 21 d'avientu de 2003 col 95% de los votos.
A la so muerte, el 22 d'avientu de 2008, tenía que sustituyilu'l presidente del
parlamentu Aboubacar Somparé, que taba obligáu a convocar elecciones en 60 díes.
Nun pudo facelo, porque una xunta militar, dirixida pol capitán Moussa Dadis
Camara, dio un golpe d'estáu.

El poder llexislativu ta representáu por un parlamentu unicameral, l'Asamblea
Nacional Popular, na que s'axunten 114 diputaos que s'escueyen cada 5 años. Nel
país hai, dende que se permitió'l multipartidismu n'abril de 1992, unos cuarenta
partidos. Nostante, a munchos d'ellos (como el FRAD, principal partíu de la
oposición) se-yos torgó'l derechu de presentase a les últimes elecciones. El
parlamentu ta suspendíu pola xunta militar, que prometió elecciones llibres pa
finales del 2010.

Guinea tien una estensión de 245.839 km², 3.399 km de perímetru de fronteres y
322 km de costa. Ta arrodiáu pol Océanu Atlánticu, Costa de Marfil,
Guinea-Bissau, Liberia, Mali, Senegal y Sierra Leone, y se divide en cuatro
rexones xeográfiques principales:

Amás d'elles, ta la rexón de Conacri, qu'acueye a 1.931.184 habitantes y
comprende la ciudá capital y la so rodiada y ta dirixida por un gobernador.
Dende 1991 ta dividida en 5 municipios o communes (Kaloum, Dixinn, Ratoma, Matam
y Matoto), cada una col so alcalde.

El territoriu de Guinea ye bayurosu en recursos naturales. Amás de guardar el
25% de les reserves mundiales conocíes de bauxita, nel so subsuelu hai tamién
oru, diamantes y otros minerales, como l'alúmina. Esta y la bauxita son,
anguaño, les principales esportaciones del país. La industria ta poco
desarrollada, y inclúi más que nada fábriques de procesamientu d'alimentos y
tabaco. L'agricultura da trabayu al 80% de la fuerza de trabayu del país que
yera, cuando taba gobernáu polos franceses y nos primeros años de vida
independiente, un gran esportador de bananes, piñes, café, cacagüeses y aceite
de palma.

L'idioma oficial del país ye'l francés. Fálense tamién, nes rexones qu'ocupen
los distintos grupos étnicos, el maninka o malinké, el susu, el pular o fulani,
el kissi el kpelle y el loma.

Nel país conviven unos 24 grupos étnicos. El más numberosu d'ellos ye'l de los
fulani, tamién nomaos fula o peul; son el 40% de la población, y viven sobre too
na zona del Fouta Djallon. Otru 30% de la población son de la etnia mandinka,
mandingo o malinké; viven principalmente al este del país, nes prefectures de
Kankan y Kissidougou. Un 20% más de los habitantes guineanos son de la etnia
soussou susu, y viven al oeste del país, alredor de la capital y de les ciudaes
de Forécariah y Kindia. El 10% restante de la población lu formen dellos grupos
étnicos más pequeños (kpelle y kissi ente más otros). Los habitantes non
africanos son unos 10.000, y son mayormente franceses y libaneses.

La relixón dominante ye l'islam, una y bones cuasi'l 85% de la población ye
musulmana. Los más d'ellos son sunníes, anque hai tamién un númberu creciente de
chiites.Los cristianos, un grupu qu'inclúi católicos, anglicanos y dellos grupos
evanxélicos (bautistes, adventistes del séptimu día...). Hai tamién una activa
comunidá de testigos de Xehová, y tamién, ente los foriatos, pequeños grupos de
Baha'i, hindús y budistes. L'otru 5% de la población caltién les creyencies
animistes tradicionales.

Guinea tien, como munchos de los países de la zona, una tradición musical
bayurosa. D'ente la de los diversos grupos étnicos del país ye la de los Mandé
la música más conocida nel país, nel África occidental y, en dellos casos,
como'l de Mory Kanté col so discu 10 Cola Nuts nos años 80 a nivel
internacional. Los Mandé falan, na so mayoría, maninka, y ye tradicional la
esistencia, dientro d'esi grupu, de los djelis, una especie de trovadores
viaxeros qu'entreteníen a los poderosos.

Nos tiempos modernos la guitarra ye l'instrumentu más importante. Sicasí,
comparte protagonismu con dellos instrumentos tradicionales: el ngoni, un
instrumentu de cuerda que recuerda'l banjo; el kora, un instrumentu de cuerda
que ye como un amiestu d'arpa y llaúd; y el balafon, un instrumentu de percusión
idiófonu fechu de madera.

En cuantes a los deportes, el deporte nacional ye'l tenis de mesa. La selección
de fútbol nunca se clasificó pa la fase final d'un mundial, y participó namái
qu'ocho veces na fase final de la Copa d'África. Quedó subcampeón en 1976, y foi
cuartufinalista en 2004, 2006 y 2008.



https://ast.wikipedia.org/wiki/Guerra_de_Vietnam

La Guerra de Vietnam, (Chiến tranh Việt Nam en vietnamín) denomada tamién
Segunda Guerra d'Indochina, foi un conflictu bélicu qu'enfrentó ente 1964 y 1975
a la República de Vietnam, o Vietnam del Sur, sofitada principalmente polos
Estaos Xuníos, escontra la República Democrática de Vietnam, o Vietnam del
Norte, sofitada pol bloque comunista, nel contestu xeneral de la Guerra fría.
Tres el fin de la guerra, col armisticiu ente'l sur y el norte, la guerra de
Vietnam quedó marcada na hestoria como la primer derrota de los Estaos Xuníos
nuna guerra.

Les faiciones nel conflictu foron, per un llau la República Democrática de
Vietnam col sofitu de movimientos guerrilleros norvietnamines como'l Viet Cong o
Frente de Lliberación Nacional (NLF, poles sos sigles n'inglés) y de suministros
soviéticos y chinos. Pel otru llau, la República de Vietnam col sofitu militar y
loxísticu de los Estaos Xuníos. N'ayuda de los norteamericanos tamién
participaron tropes de combate d'Australia, Corea del Sur, Filipines, Nueva
Zelanda y Thailandia. Otros países como Alemaña, Irán, Marruecos, Reinu Xuníu y
Suiza contribuyeron con suministros materiales y equipamientu médicu. Unviáronse
continxentes testimoniales en sofitu de los Estaos Xuníos, dende Taiwán y
España, que movilizó a un amenorgáu grupu de médicos militares en misión
sanitaria.

La guerra destacó por trescurrir ensin la formación de les tradicionales llinies
de frente, sacante les que s'establecíen alredor de los perímetros de les bases
o campos militares, de mou que les operaciones asocedieron en zones non
dellimitaes, abondando les misiones de guerra de guerrilles o de "busca y
destrucción", xuntu con aiciones de sabotaxe nes retaguardies de les árees
urbanes, l'usu de la fuerza aéreo pa bombardeos masivos y l'emplegu estensivu
d'axentes y armes químiques, constituyendo estes últimes operaciones violaciones
de diverses convenciones internacionales de guerra que prohiben l'usu d'armes
químiques y biolóxiques.

La cobertoria del conflictu fecha pelos medios de comunicación dexó la denuncia
de les frecuentes violaciones y abusos de los derechos humanos fechos polos dos
bandos, pero autores como Luciano Garibaldi afirmen qu'atrayíen muncho más
l'atención, les feches por Estaos Xuníos, alimentando asina la creciente
oposición de la opinión pública occidental escontra la intervención
norteamericana.

Énte la contestación y división de la sociedá norteamericana, los alcuerdos de
paz de París en 1973 supunxeron la retirada de les tropes norteamericanes y el
cese de la so intervención direuta, pero nun llograron poner fin al conflictu.
Ésti siguió hasta que, en 1975, tres tomar Saigón, forzóse la rendición
incondicional de les tropes survietnamines y l'unificación del país, sol control
del gobiernu comunista de Vietnam del Norte, col nome de la República Socialista
de Vietnam, el 2 de xunetu de 1976.

Un datu específicu que-y amiesta estremada crudeza ya infamia al conflictu ye'l
respigante númberu de víctimes civiles. Según datos d'organismos internacionales
y en xunto col gobiernu de Hanoi, pa 1975, la guerra tenía provocada la muerte
d'ente 3,8 y 5,7 millones de persones, la mayoría d'elles civiles, y graves
daños medioambientales. Estes enormes cifres de muerte marquen a la guerra de
Vietnam como "quiciabes" el conflictu más sangrín dempués de la Segunda Guerra
Mundial.

Pa los Estaos Xuníos, el conflictu resultó ser la confrontación más llarga na
que se vieron envueltos. Surdió'l sentimientu de derrota o Síndrome de Vietnam
en munchos ciudadanos, lo que se reflexó nel mundu cultural y l'industria
cinematográfico, según nun repliegue de la política esterior hasta la eleición
de Ronald Reagan en 1980. El preciu de la guerra en vides pa los Estaos Xuníos
foi de 58.159 muertes y 1.700 desapaecíos.



https://ast.wikipedia.org/wiki/Guerra_de_Secesi%C3%B3n

La Guerra de Secesión o Guerra Civil de los Estaos Xuníos foi un conflictu
perimportante na historia de los Estaos Xuníos ente 1861 y 1865 onde
s'enfrentaron les fuercies de los estaos del norte escontra los Estaos
Confederaos d'América, que yeren 11 estaos del sur que reclamaben la so
independencia. N'entrambos bandos morrieron más de 635.000 persones.

Tres mercar Louisiana a Francia, La Florida a España y anexonase Texas y Nuevu
México na guerra escontra Méxicu, el territoriu controláu yera inmensu. Esto
provocó graves problemes pa controlar los conflictos internos ensin qu'éstos
desaniciaren el país.

La nueva Constitución afitada en principios federalistes dexó marxe pa la
interpretación por ambos bandos hacia los sos postulaos.

La esclavitú quedó abolída nel norte ente 1781 y 1804, siendo ésti el motivu más
importante pal desencadenamientu de la guerra ya qu'esta mano d'obra yera clave
pal sistema económicu agrariu del sur.

Na década de 1850 el camudamientu económicu repercutió enormemente nes
polítiques, camudando l'exe económicu Norte-Sur en otru Norte*Oeste-Sur. Esti
nuevu exe fizo perder fuercia económica al Sur, aínda asina gozaba de gran
vitalidá.

En 1857 la gran depresión económica del Norte, dio-y ales al Sur, camudando la
so mentalidá, faciendo atalantar a éstos que'l so modelu económicu agrariu yera
superior al del Norte.

L'admisión de Kansas (estáu esclavista), y el casu Dred Scott onde'l tribunal
rechazó un casu d'un esclavu escontra l'amu, ofendió tremendamente a los
abolucionistes. Éstos vieron que la Constitución nun daba autoridá al congresu
pa abolir la esclavitú y según ésta los esclavos nun teníen derechos.

Tres los continuos ataques por grupos abolucionistes nel Sur, éstos tomaron la
decisión unilateral de romper cola Xunión. El primer estáu en separtase foi
Carolina del Sur, siguiendolu depués Mississippi, Florida, Alabama, Georgia,
Louisiana, Texas, Virginia, Arkansas, Tennessee y Carolina del Norte
proclamándose estau independiente baxo'l nome de Estaos Confederaos d'América
entamando asina la guerra.

Les tropes Confederaes teníen al mandau del so exércitu al xeneral Robert E.
Lee. Con soldaos y mandos adriestraos pero inferiores en númberu. Formaron
tropes auxiliares (les milicies populares), tando constituyíes por
soldados-campesinos-guerrilleros usando táctiques de guerrilla, lluchando
básicamente nos sos Estaos cola idea de defender les sos tierres a sabiendes que
de ser derrotaos finaría el so mou de vida.

En Mayu de 1861 tropes de la Xunión mandaes por Irwin McDowell avancen sobre
Virginia col propósitu de alcontrase col exércitu Confederáu de Beauregard.
Ambos bandos carecíen de experiencia, produciéndose una gran confusión al ser
tan parecíes les banderes asina polos collores tan varios dentro d'un mesmu
exércitu(Azul, el verde de los Tiradores de Precisión, el roxu de los Zuavos de
Nueva York), la batalla si bien diba a favor de la Xunión al entamu torciose
encuantu toparon coles tropes del míticu “Stonewall” Jackson siendo derrotaes el
21 de Xunetu na batalla de Bull Run. Tres desta derrota McDowell foi sustituyíu
per George B. McClellan siendo ésti nomáu comandante del Exércitu del Potomac.

Nel teatru naval la táctica del bloqueu nun dio resultau fasta 1863 siendo
míticu'l enfrentamientu ente El Monitor (Unión) y El Merrimac (Confederación),
siendo ésti el primer enfrentamientu ente buques acorazaos.

En 1862 el exércitu de Potomac avanzó ente los ríos James y York cola intención
de sitiar Richmond. Na batalla de Fair Oaks y Seven Pines (31 de mayu-1 de xunu)
repelió un ataque Confederáu del cual resultó feríu Joseph E. Johnston que
mandaba a los Sureños, siendo ésti sustituyíu nel mandu por Robert E. Lee. Lee
previendo la inferioridá numbérica fizo que les tropes de “Stonewall” Jackson
cruzasen el Potomac comu maniobra de distraición, la cuala salió perfecta al
nega-y a McClellan el altu mandu Xunionista los refuerzos que precisaba pa tomar
Richmond.

Nel Oeste el panorama pa la Xunión yera totalmente contrariu ya que el xeneral
Ulysses S. Grant capturó Fort Henry y Fort Donelson cola ayuda de la marina,
colo que tuvo campu llibre pa marchar sobre Mississippi.

En Xunu de 1862 la Xunión controlaba practicamente tou Tennessee y el sur del
Mississippi fasta Memphis.

Lee tomando la iniciativa tresládase al norte col so exércitu, asitiándose en
Pennsylvania, cortando les llinies de comunicación de Washington, intentando
forzar un acuerdu con Abraham Lincoln.

Mientres nel Oeste Grant asedió Vicksburg durante tres meses, y el 4 de Xunetu,
un dia depués de la derrota de Lee en La batalla Gettysburg, la guarnición
Confederada rindiose.Llogrando desti mou dixebrar la Confederación en dos.

Na seronda de 1863 Rosencrans toma Chattanooga col so exércitu de 55.000 homes,
anque llueu foi derrotau pelos homes de Bragg. Grant col mandu absolutu de la
Xunión, expulsa a los Confederaos del Oeste de Tennessee, Alabama y Georgia.
Sustituyendo a Rosencrans por George H. Thomas atacó col exércitu de Cumberland,
Chattanooga, durando la batalla tres dies expulsando ala fin al exércitu Sureñu,
retirándose ésti en desbandada.

El intentu de reconquistar Atlanta pol exércitu Confederau de John Bell Hood
fracasó y con él la resistencia Sureña nel Oeste. N'avientu d'esi añu Sherman
incendió Atlanta, avanzando y arrasando Georgia al so pasu. Tomó Savannah
enantes de Navidá y adentrose en Carolina ensin oposición Confederada. N'abril
de 1865 Mobile, Selma y Montgomery ya taben en manes Xunionistes.



https://ast.wikipedia.org/wiki/Gran_Depresi%C3%B3n

La Gran Depresión foi una fonda depresión económica d'alcance qu'asocedió na
década de 1930. La so estensión temporal foi distinta nos distintos países, pero
na mayoría d'ellos entamó en 1929 y duró hasta finales de la década de 1930. Foi
la más llarga y fonda de toles depresiones económiques del sieglu XX, y tamién
la qu'afectó al mayor númberu de países.

La depresión entamó nos Estaos Xuníos, cola cayida de los precios de les
acciones na bolsa de Nueva York qu'entamó alredor del 4 de setiembre de 1929, y
convirtióse en noticia mundial col crack bursátil del 29 d'ochobre de 1929,
conocíu de magar como Black Tuesday (Martes Prietu). Los efectos de la depresión
foron devastadores, tanto nos países ricos como nos probles. El productu internu
brutu (PIB) mundial cayó un 15% ente 1929 y 1932. Los ingresos personales, la
recaudación d'impuestos, los beneficios empresariales y los precios
esbarrumbaron, y el comerciu internacional perdió un 50% del so valor. La tasa
de paru alcanzó'l 25% nos Estaos Xuníos, y llegó al 33% en dellos países.

Les ciudaes de tol mundu, especialmente les mui dependientes de la industria
pesada, sofrieron enforma, y la construcción paralizose cuasi completamente en
dellos países. Los agricultores vieron como'l preciu de los cereales cayía un
60%, y les zones que dependíen económicamente de sectores como la minería y el
tresporte, con demanda permenguada y escasos puestos de trabayu alternativu,
foron les que peor lo pasaron.

Dellos países entamaron la so recuperación a mediaos de la década de 1930, pero
en munchos otros los efectos negativos de la Gran Depresión duraron hasta
l'entamu de la Segunda Guerra Mundial. La elección como presidente de Franklin
Delano Roosevelt y l'establecimientu del conxuntu de midíes económiques conocíes
como New Deal en 1932 foron el puntu de partida de la recuperación nos Estaos
Xuníos. Por embargu, la perda de la financiación esterior, fundamental pa la
economía alemana, nos entamos de la década de 1930, y la depresión económica que
la siguió facilitaron l'aparición del nacionalsocialismu y la xubida al poder
d'Adolf Hitler.

Los historiadores económicos suelen atribuyir l'aniciu de la Gran Depresión al
repentinu colapsu de los precios de les acciones na bolsa de Nueva York el
martes 29 d'ochobre de 1929, pero hai dellos que, al contrariu, ven el crack de
la bolsa más como un síntoma que como una causa de la Gran Depresión.
Dafechamente, dempués del Black Tuesday l'optimismu duró entá un tiempu. John D.
Rockefeller dixo que Estos son díes nos que munchos desanímense. Pero nos 93
años de la mio vida les depresiones llegaron y colaron. La prosperidá siempres
volvió, y ha facelo otra vuelta. El mercáu de valores entamó a xubir otra vuelta
nos primeros meses de 1930, llegando pa abril a los niveles de principios de
1929. Sicasí, esto yera entá un 30% menos del valor de la bolsa en setiembre de
1929.

El gobiernu y les empreses, tomaos en conxuntu, gastaron más na primer metada de
1930 que nel periodu correspondiente del añu anterior. Pero los consumidores,
que munchos d'ellos perdieran munchu dineru na bolsa l'añu anterior, recortaron
los sos gastos un 10%, y a esa situación xunióse la gran seca que sofrió la zona
del Mediu Oeste, aú se concentraba la producción agrícola estaunidense, dende
mediaos de la década de 1930. Pa esi momentu les tases d'interés cayeran a
niveles baxos, pero la espectativa de deflación y'l reparu de la xente a pedir
dineru prestáu ficieron que cayeran enforma el gastu de los consumidores y la
inversión Pa mayu de 1930 les ventes de coches cayeran perbaxu los niveles de
1928. Los precios empezaron a cayer, magar que los salarios caltuviéronse
estables; pero en 1931 entamó una espiral deflacionista. Les condiciones foron
peores nes zones rurales, pol desplome de los precios de los productos
agrícoles, y nes zones mineres y madereres, pol aumentu del desempléu y la falta
d'alternatives pa los que quedaben en paru.

La decayencia de la economía estaunidense foi el factor qu'emburrió a los otros
países a la crisis nún primer momentu, y dempués foron les fortaleces o
debilidaes internes de cada país les que ficieron qu'afrontara la crisis de
meyor o peor manera. P'afrontar la crisis y apuntalar la economía interna los
países entamaron polítiques proteccionistes, lo que produció una cayida entá
mayor del comerciu a nivel mundial. Pa finales de 1930 entamó un descensu, sele
pero continuu, de la economía mundial, que nun había tocar fondu hasta 1933.

Economistes y historiadores económicos divídense ente los que creen na
esplicación monetaria tradicional, qu'afirma que la falta de dineru circulante
foi la causa primaria de la Gran Depresioón, y los que sofiten la idea
keynesiana de qu'una cayida nel gastu, y especialmente na inversión, foi la
causa principal de la Gran Depresión. Anguaño la controversia ye menos
importante, una y bones la mayoría sofita la teoría de la deflación de la deuda
y la hipótesis de les espectativas que, sobro la base de la desplicación
monetaria de Milton Friedman y Anna Schwartz, añade consideraciones non
monetaries.

Hai dél consensu en considerar que la Reserva Federal estaunidense tenía que
haber interrumpíu el procesu de deflación monetaria y colapsu bancariu. Si talo
ficiera la recesión hubiera sío menos fonda y muncho más corta.

L'economista británicu John Maynard Keynes defendió, na so obra General Theory
of Employment Interest and Money (Teoría xeneral del empléu, el interés ya'l
dineru), qu'el descensu del gastu agregáu, esto ye, del valor de tolos bienes y
servicios de la economía, contribuyó a un descensu de los ingresos personales y
del empléu, que quedaron bien perbaxu de la so media normal. Esto condució
finalmente al equilibriu con niveles perbaxos d'actividá económica y gran
desempléu.

Según avanzaba la crisis Franklin D. Roosevelt apostó pola construcción
d'infraestructures y los subsidios agrícoles, ente más coses, pa intentar
reactivar la economía estaunidense, pero nunca dexó d'intentar cuadrar el
presupuestu añal. Según los autores keynesianos esto ameyoró la economía, magar
que Roosevelt nunca gastó lo suficiente como pa poder facer crecer la economía
hasta l'entamu de la Segunda Guerra Mundial.

Los monetaristes siguen la esplicación de la causa de la crisis que
desarrollaron Milton Friedman y Anna J. Schwartz. Ellos sostienen, na so obra A
Monetary History of the United States (Historia monetaria de los Estaos Xuníos)
que la Gran Depresión foi causada pola crisis bancaria que fizo quebrar un
terciu de los bancos del país, pol descensu de la riqueza de los accionistes y,
principalmente, por la contracción de la masa monetaria nún 35%. En conxuntu
esto causó una cayida de los precios (deflación) d'un 33%. Al nun baxar los
tipos d'interés, nin aumentar la base monetaria (cantidá de dineru en
circulación nún país) nin inyectar liquidez nel sistema bancariu pa prevenir el
so esbarrumbe la Reserva Federal provocó la tresformación de lo que yera una
recesión más na Gran Depresión. Friedman afirmó que la recesión económica
qu'entamó col crack de la bolsa hubiera sío una recesión más si la Reserva
Federal tuviera reaccionao con firmeza escontra ella

La Reserva Federal permitió que dellos grandes bancos -ente ellos el Bank of the
United States, que la so quiebra n'avientu de 1930 considérase l'aniciu del
colapsu bancariu- quebraran, lo que traxo'l pánicu y una cadena de quiebras de
pequeños bancos llocales en mediu de la indiferencia de la Reserva Federal.
Friedman sostiene que si la Reserva desarrollara un programa de préstamos
d'emerxencia pa salvar a los bancos grandes de la quiebra, o si mercara bonos
del gobiernu (deuda pública) nel mercáu pa llevar liquidez a esti aumentando la
cantidá de dineru en circulación dempués de la cadena de quiebres de los
primeros bancos importantes, munchos otros nun tendríen quebrao y la masa
monetaria nun tendría cayío tan fonda y rápidamente como lo fizo. Cola cantidá
de circulación permenguada los empresarios nun yeren quién a consiguir nuevos
préstamos nin se-yos refinanciaben los que ya teníen, y víense asina forciaos a
dexar d'invertir. Esta interpretación culpa a la Reserva Federal, y
especialmente a la so oficina en Nueva York, de la crisis por inacción.

Les principales escueles de pensamientu económicu actuales coinciden en qu'el
gobiernu d'un país tien d'esforciase pa mantener los agregaos macroeconómicos
interconectaos -ufierta monetaria y/o demanda agregada- nuna senda de
crecimientu estable. Cuando hai amenaza de depresión económica los bancos
centrales tienen que inyectar liquidez nel sistema bancariu, y el gobiernu tien
de recortar impuestos y aumentar los sos gastos pa caltener estable la cantidá
de dineru en circulación y sostener la demanda nominal total. Al entamu de la
Gran Depresión la mayoría los economistes creyíen na llei de Say y nel poder
autorregulador del mercáu, y nun foron quién a desplicar por qué la depresión
tenía sío tan fonda.

La idea del liquidacionismu, esto ye, qu'había permitise a los bancos que
quebraran que ficieran talo, yera una posición principalmente sostenida pola
escuela austriaca. Según esa visión, la depresión ye una bona medicina. El
beneficiu de la depresión vién-y de que provoca la liquidación d'inversiones
fallíes y de negocios y empreses que quedaron anticuaos per aciu del desarrollu
tecnolóxicu, y eso llibera factores de producción (capital y trabayu) d'estos
sectores improductivos pa emplegalos notros sectores económicos tecnolóxicamente
más dinámicos. Acordies colos autores d'esta escuela inclusu anque l'axuste de
la economía traiga bancarrotes masives ha de permitise que seya asina, pues eso
ye bono pa la economía. Los historiadores económicos cada vegada tán más
d'alcuerdu en qu'el siguimientu d'esta tesis liquidacionista polos responsables
de la Reserva Federal produció unes consecuencies desastroses.

Al respectu de les polítiques económiques del presidente Herbert Hoover, dellos
economistes como Barry Eichengreen y J. Bradford DeLong fain notar qu'el
presidente tentó de caltener el presupuestu estatal equilibráu hasta 1932,
cuando perdió la confianza nel so Secretariu del Tesoru, Andrew Mellon, y
destituyolu del cargu. Pesie a lo que los liquidacionistes esperaben y teníen
predecío, una gran parte del stock de capital nun foi reinvertíu demientres los
años de la Gran Depresión; simplemente desapaeció. Un estudio d'Oliver Blanchard
y Lawrence Summers demostró que la recesión causó una cayida de l'acumulación
neta de capital, que taba en 1933 perbaxu de los niveles de 1924. Milton
Friedman dixo qu'el liquidacionismu yera namái cháchara peligrosa, y escribió:

La esplicación monetaria tien dos debilidaes. La primera ye la so incapacidá pa
esplicar por qué la demanda de dineru cayía más rápidamente que la ufierta
durante la recesión inicial de 1930-31. La segunda ye que tampoco esplica por
qué en marzu de 1933 entamó la recuperación magar que les tases d'interés a
cortu plazu siguíen cercanes a cero y la ufierta monetaria siguía cayendo. Eses
preguntes tenten de ser contestaes por esplicaciones modernes que parten de la
esplicación monetaria de Friedman y Schwarz y-y añaden factores non monetarios.

Irving Fisher defende qu'el factor principal que llevó a la Gran Depresión foi
un círculu viciosu de deflación y sobreendeudamientu creciente, y alcontró nueve
factores que, interactuando en condiciones de deuda escesiva y deflación,
crearon los mecanismos propicios pa la quiebra económica. La cadena de socesos
ye la siguiente:

Mientres el crash de 1929 que precedió a la Gran Depresión, los requisitos de
marxen yeren namái del 10%. Esto ye, los bancos prestaben nueve dólares por cada
dolar qu'un inversor depositara. Cuando'l mercáu fundió los corredores trataron
de recuperar estos préstamos, pero la xente nun pudo pagalos. Los bancos
entamaron a quebrar porque los deudores dexaron de pagar y los depositantes
foron en masa a retirar los sos depósitos, xenerando pánicos bancarios
consecutivos nún bancu tras otru. Les garantíes gubernamentales y les
regulaciones de la Reserva Federal destinaes a prevenir esi tipu de pánicos nun
s'usaron o nun funcionaron, y les quiebres bancaries causaron la perda de miles
de millones de dólares n'activos.

Les deudes pendientes, amás, aumentaron enforma en valor relativu, porque los
precios y los ingresos cayeron un 20-50% pero les deudes siguíen teniendo'l
mesmu valor nominal. Dempués del pánicu de 1929, y mientres los diez primeros
meses de 1930, 744 bancos quebraron nos Estaos Xuníos (nel conxuntu de la década
de los 30 quebraríen un total de 9.000). Pa abril de 1933 7.000 millones de
dólares en depósitos taben conxelaos en bancos quebraos o que quedaran ensin
llicencia dempués de la promulgación de la Emergency Banking Act en marzu d'esi
añu. Les quiebres encadenábense cuando los banqueros reclamaben el pagu
d'hipoteques que los prestatarios nun podíen pagar. La perspectiva de beneficios
futuros escasos, d'otra banda, enlenteció o detuvo completamente la inversión na
industria y la construcción; y la perspectiva d'impagos cada vegada mayores fizo
que los bancos que sobrevivían foran cada vegada más conservadores a la hora de
dar préstamos. Dedicáronse a aumentar les sos reserves de capital y dexaron
d'emprestar, y eso intensificó la presión deflacionista. La economía entró nún
circulu viciosu que fizo la recesión cada vez más fonda.

La liquidación de la deuda nun podía siguir el ritmu de la cayida de precios que
causó. La búsqueda masiva de liquidez aumentó'l valor de cada billete de dólar
que se tenía respectu al valor de los activos financieros, que la so cotización
cayía de siguío. Asina, los esfuercios de los individuos pa disminuyir la
cantidá de dineru que debían facíen qu'esta aumentara. Anque parezca chocante,
cuantes más pagaben los deudores más debíen. Esti procesu convirtió en 1933 nuna
gran depresión lo que pa 1930 entá yera una recesión ente otres más.

A partir de la hipótesis monetaria de Friedman y Schwartz y de la hipótesis de
Fisher Ben Bernanke alcontró otra vía alternativa na que la crisis financiera
afectó a la producción. Parte del argumentu de Fisher de que los grandes
descensos nel nivel de precios y nos ingresos nominales de la xente llevaron a
aumentar los niveles reales de deuda, y de qu'esto aumentó les tases
d'insolvencia y nesa situación baxaba la demanda agregada y esto provocaba una
nueva deflación nos precios que zarraba'l círculu viciosu de la deuda y la
deflación. Según Bernanke un pequeñu descensu nel nivel de los precios fai pasar
riqueza de manos de los deudores a la de los acreedores ensin dañar la economía,
pero cuando la deflación ye importante la cayida nel preciu de los activos
axuntada cola quiebra de los deudores provoca un descensu del valor de los
activos nos balances bancarios. Los bancos reaccionan endureciendo les
condiciones pa dar préstamos, y esto provoca una contracción del créditu que
daña enforma la economía. La falta de créditu fai baxar el consumu y la
inversión, y esto provoca un descensu de la demanda agregada qu'ayuda tamién a
intensificar la espiral deflacionista .

De magar la corriente principal del pensamientu económicu allíniase colo que se
conoz como nueva síntesis neoclásica, les espectatives son un elementu central
de los modelos macroeconómicos. Según Peter Temin, Barry Wigmore, Gauti B.
Eggertsson y Christina Romer la clave pa la recuperación y el posterior final de
la Gran Depresión vieno del bon manexu de les espectatives de la población. La
tesis básase na observación de que dempués de dellos años de deflación y una
recesión perfonda dellos indicadores económicos importantes punxéronse en
positivu xustamente en marzu de 1933, cuando Franklin Delano Roosevelt xubió al
poder. Los precios de los artículos de consumo pasaron de la deflación a una
sele inflación, la producción industrial tocó fondu esi mes de marzu, y les
inversiones dobláronse en cantidá esi añu respectu al anterior, con un puntu
d'inflesión en marzu. Nun hai fuerces monetaries qu'espliquen esi cambeu. La
ufierta monetaria siguía cayendo, y les tases d'interés a cortu plazu siguíen
peraveraes a cero. Primeru d'esi mes de marzu de 1933 la xente esperaba que la
deflación y la recesión siguieran, polo que nin siquiera coles tases d'interés a
cero foi posible l'estímulu de la inversión. Pero cuando Roosevelt anunció
grandes cambios na política del país la xente entamó a creyer na posibilidá del
crecimientu económicu, y eses espectatives, col tipu d'interés a cero,
consiguieron estimular la inversión. Los cambeos de la política monetaria y
fiscal de Roosevelt axudaron a facer creyibles los sos oxetivos de política
económica, y les espectatives d'aumentar los ingresos futuros y de que los
precios xubieran estimularon la demanda y la inversión. L'analís suxer que la
eliminación de dogmas políticos como'l gold standard (el sistema que facía
depender la cantidá de dineru circulante de la cantidá de reserves d'oru del
país, pol cual teóricamente podía cambiase'l dineru), la necesidá de tener un
presupuestu equilibráu en tiempu de crisis o la necesidá de qu'el estáu federal
tuviera'l menor tamañu posible provocaron un gran cambiu nes espectatives al que
dellos autores atribúin ente'l 70-80% de la responsabilidá del aumentu de
producción y precios que se produció ente 1933 y 1937. Calcularon tamién que de
nun haber esi cambeu y continuaran les polítiques hooverianes la economía
tendría siguío cayendo en 1933, y la producción industrial tendría cayío, pa
1937, un 30% sobre'l nivel de 1933

La recesión de 1937-38, que frenó la salida de la Gran Depresión, esplícase
según esta teoría pol miéu de la población a que los suaves axustes de la
política fiscal y monetaria del añu 1937 foran los primeros pasos pa restaurar
les polítiques anteriores a marzu de 1933.

Ente los teóricos de la escuela austriaca d'economía qu'escribieron sobro les
causes de la Depresión tenemos al austriacu Friedrich Hayek y al estaunidense
Murray Rothbard, autor de America's Great Depression (1963). Según la so visión,
que coincide nesto cola de los monetaristes, la Reserva Federal, que fora creada
en 1913, tien muncha de la culpa, pero la causa principal de la Depresión foi la
espansión de la ufierta monetaria na década de 1920, que llevó a un espoxigue
económicu impulsáu pol créditu que yera insostenible nel tiempu.

Esta inflación de la ufierta monetaria provocó un aumentu insostenible de los
precios de los activos (acciones y bonos) y de los bienes de capital. Cuando la
Reserva Federal quixo facer un axuste, en 1928, yá yera tarde, y na visión
d'esta escuela foi inevitable qu'hubiera una contracción económica
significativa. En febreru de 1929 Hayek publicó un ensayu prediciendo qu'esa
forma d'actuar de la Reserva Federal había causar una crisis que diba entamar
nos mercaos d'acciones y del créditu.

Rothbard afirma tamién qu'el apoyu del gobiernu a les empreses fallides y el
caltenimientu de los salarios perriba de los sos valores de mercáu prollongaron
la Depresión. Hayek, al contrariu, xuniose na década de 1970 a los monetaristes
na so convicción de que la Reserva Federal contribuyó a allargar la Depresión al
permitir que la ufierta monetaria menguara enforma nos primeros años de la
crisis. Lo que nun quita pa que, en 1932 y 1934, tuviera criticao a la Reserva
Federal y al Bancu d'Inglaterra por nun tener una postura más contraccionista al
respective.

Karl Marx vía que la recesión y la depresión económica yeren inevitables nel
capitalismu de llibre mercáu, una y bones nun hai más restricciones a
l'acumulación de capital aparte del propiu mercáu. Na visión marxista el
capitalismu tiende a crear acumulaciones de riqueza descontrolaes, lo que
provoca una sobreacumulación de capital que lleva inevitablemente a la crisis.
Una crisis qu'aparez cíclicamente y ye una característica regular del patrón de
crecimientu económicu y crisis que los marxistes llamen desarrollu caóticu del
capitalismu. Ye un dogma, pa munchos marxistes, qu'eses crisis son inevitables y
han ser cada vegada más graves hasta que les contradicciones inherentes en la
incompatibilidá ente'l mou de producción y el desarrollu de les fuercies
productives algame un puntu final de quiebra del sistema. Nesta lóxica, los
periodos de crisis son propicios pa intensificar la llucha de clases y forciar
el cambiu social.

Dos economistes de la década de 1920, Waddill Catchings y William Trufant
Foster, popularizaron una teoría qu'influyó en muchos llexisladores, y que
defendía que la economía producía más de lo que consumía porque los consumidores
nun teníen ingresos suficientes. Poro, fora la desigual distribución de la
riqueza na década de 1920 la que causara la Gran Depresión.

Según esta visión, la causa primera de la Gran Depresión foi la sobreinversión
na capacidá de la industria pesada, que nun se correspondía con un aumento nin
de salarios nin de beneficios nos pequeños negocios independientes (comerciu,
granxes...). La solución al problema yera la inyección de dineru nos bolsillos
de los consumidores al traviés de polítiques gubernamentales. Había que
redistribuir la capacidá de compra, manteniendo la base industrial y la so
capacidá productiva pero inflando precios y salarios p'aumentar la capacidá de
gastu de los consumidores. Foster y Catchings recomendaben, pa consiguilo, el
desarrollu de grandes programes de construcción d'infraestructures a nivel
estatal y federal, un conseyu que había ser puestu en práctica por Hoover y
especialmente Roosevelt.

Les trés décades primeres del sieglu XX foron un tiempu de gran aumentu de la
producción económica, secundariu a la ellectrificación, el desarrollu de la
producción en masa y la mecanización de l'agricultura, que provocaron un gran
crecimientu de la productividá que produció un escesu de capacidá productiva que
se consiguía cada vegada con menos trabayadores. Esi gran ascensu de la
productividá de les grandes industries del país y los sos efectos sobre la
producción, los salarios y la xornada llaboral foron estudiaos por Spurgeon Bell
en 1940 nel so llibru Productivity, Wages and National Income (Productividá,
salarios ya ingresu nacional).

Dalgunos estudios económicos tienen señalao que igual que la recesión espardiose
per ende por culpa de la rixidez del patrón oru, foi la suspensión de la
convertibilidá n'oru, o la devaluación de les monedes en rellación con esi
patrón, lo que más axudó a que la recuperación fora posible.

Toes les monedes importantes del mundu abandonaron el patrón oru demientres la
Gran Depresión. La primera en facelo foi la llibra esterlina británica. Pa
enfrentar los ataques especulativos sobro ella, que taben dexándolu ensin
reserves, el Bancu d'Inglaterra decidió en setiembre de 1931 dexar de cambiar
billetes de llibra por oru, y la moneda entamó a flotar nos mercaos
internacionales de divises. Esi mesmu añu Xapón y los países escandinavos
abandonaron el patrón oru esi mesmu añu. Italia o los Estaos Xuníos siguieron
nelli hasta 1932 o 1933. De magar, namái los países del nomáu "bloque del oru"
(Francia, Polonia, Bélxica y Suiza) caltuvieron so usu hasta 1935-36.

Análisis económicos posteriores amuesen que la rapidez cola que los países
abandonaron el patrón oru prediz de manera bastante fiable lo ceo que se
recuperaron. Asina, Gran Bretaña y Escandinavia, que lu dexaron en 1931,
recuperáronse bien primeru que Francia o Bélxica, que lo caltuvieron muncho más
tiempu. Y países como China, que teníen un patrón plata, evitaron casi por
completu la depresión. La correlación ente'l abandonu tempranu del patrón y la
severidá de la crisis y la rapidez en salir de la crisis tien demostráose pa
docenes de países, incluyíos los países en desarrollu, y val pa desplicar en
parte el por qué de la diferente duración de la depresión en países estremaos.

Munchos economistes tienen afirmao que la drástica reducción del comerciu
internacional dempués de 1930 axudó a facer más fonda la depresión,
especialmente nos países mui dependientes del so comerciu esterior. La mayoría
los economistes ya historiadores culpen en parte del colapsu a la llei
Hawley-Smoot, aprobada'l 17 de xunu de 1930, qu'elevó unilateralmente los
aranceles estaunidenses a los productos importaos. La reacción, en forma de
lleis de conteníu similar, d'otros países fizo que la decayencia del comerciu
fora perimportante. Les esportaciones estaunidenses, por exemplu, reduciéronse
en valor, en 1933, a una tercera parte de les de 1929, y el preciu per unidá
esportada cayó amás alredor d'un tercio, especialmente nel casu de materires
primes como'l trigu, l'algodón, el tabacu y la madera.

Na mayoría los países la recuperación económica entamó en 1933. Pesie a ello, el
PNB (Productu Nacional Brutu) de los Estaos Xuníos, por exemplu, nun había
recuperar los sos niveles de 1929 nuna década, y el paru, d'un 25% en 1933,
tovía afectaba en 1940 al 15% de la población.

Nun hai alcuerdu ente los economistes sobre cuálu foi el motivu qu'emburrió la
recuperación económica que vivió'l país demientres los años de presidencia de
Roosevelt, ni tampoco'l de la recesión de 1937 que lu interrumpió. La visión más
estendida ente los especialistes indica que les polítiques del New Deal de
Roosevelt provocaron o aceleraron la recuperación, magar que nunca foron lo
suficientemente agresives como pa sacar totalmente de la recesión a la economía
del país. Dalgunos economistes apunten tamién a los efectos positivos de les
espectatives de reflación -vuelta de los precios al so nivel previu dempués d'un
periodu de deflación- y l'ascensu de les tases d'interés nominales que les
pallabres y les acciones de gobiernu de Roosevelt auguraben, y atribuin a la
retirada d'eses polítiques reflacionaries la recesión de 1937 . Una de les lleis
que revirtieron el procesu de reflación foi la llei bancaria (Banking Act) de
1935, qu'obligó a los bancos a aumentar les sos reserves; esto produció una
contracción de la masa monetaria que frenó la recuperación. Sicasí, el PNB
volvió a la so tendencia creciente yá en 1938.

Según la economista Christina Romer el crecimientu de la oferta de dineru
provocada pola entrada de grandes cantidaes d'oru nel circuitu monetariu del
país foi un elementu fundamental na recuperación de la economía estaunidense.
Esa llegada d'oru debiose en parte a la devaluación del dólar, pero tamién al
deterioru de la situación política n'Europa. Friedman y Schwartz, pela so banda,
atribuyeron la recuperación a factores monetarios, y defenden que foi
interrumpíu y retardáu pol mal manexu de la política monetaria de la Reserva
Federal. Ben Bernanke, presidente de la Reserva Federal ente 2006 y 2014,
coincidía na afirmación de que los factores monetarios tuvieron gran importancia
tanto na decayencia de la economía mundial como na so recuperación. Pero tamién
piensa que los factores políticos ya institucionales tuvieron un papel
importante, especialmente no que cinca a la reconstrucción y reestructuración
del sistema financieru, y cree pernecesario esaminar la Gran Depresión dende una
perspectiva internacional y non puramente estaunidense.

Les muyeres, dedicadas mayormente a los llabores domésticos, nun tuvieron falta
de trabayu demientres la depresión. Al contrariu, la falta d'ingresos constantes
na unidá familiar en munches cases fízo-yos cada vegada más difícil consiguir
vistir, alimentar y procurar cuidaos médicos a los de so. Les tases de natalidá
cayeron perende, y la xente retrasó pa tiempos meyores la decisión de tener
fíos. La tasa menguó nos catorce mayores países occidentales un 12%, pasando de
19,3 nacimientos por cada mil habitantes en 1930 a 17 en 1935, y en Canadá, la
metá de les muyeres católiques contradicieron les enseñanzas de la Ilesia y
usaron contraceptivos pa evitar l'embarazu.

Denyse Baillargeon, na so obra Making Do: Women, Family and Home in Montreal
during the Great Depression, describe cómo les ames de casa d'una ciudá
industrial moderna se las amañaron nuna dómina de falta de dinero y recursos.
Bien de veces, cuando yeren de clase baxa, repitieron lo que ficieran les sos
mas pa sacales a ellas alantre na infancia: cocinaben xinta de pocu costu
(sopes, llegumes...), mercaben los cortes más baratos de carne, aprovechaben los
restos del asáu dominical pa facer bocadillos y sopa... Cosíen y remendaben la
ropa, intercambiaben lo que-yos sobraba coles vecines, calentaben menos la casa
que primero de la depresión... y dexaben la renovación del mobiliariu y los
electrodomésticos pa tiempos meyores. Toa esta actividá facía de les muyeres,
según Baillargeon, un pilar fundamental de la economía familiar. Munches de les
sos informantes, amás, tamién teníen trabayos temporales fuera de casa,
alquilaben habitaciones a güespedes o llavaben ropa o cosíen a cambiu de dineru
o de daqué que necesitaran y pudieran consiguir.

La opinión más espardida ente los historiadores ye la de que la Gran Depresión
finó col entamu de la Segunda Guerra Mundial. Munchos economistes creyen qu'el
gastu gubernamental p'atender les necesidaes béliques provocó, o a lo menos
aceleró, la recuperación de la depresión, magar que ye cierto que hai dellos
otros que-y quiten importancia como factor causal de la recuperación. Lo que
dengún niega, sicasí, ye que polo menos axudó al facer menguar el paru



https://ast.wikipedia.org/wiki/Ghana

Ghana, oficialmente República de Ghana, ye un país d'África occidental.
Constitucionalmente ye una república xunitaria, constitucional y democrática.
Tien una estensión de 238.535 km, y llenda al oeste con Costa de Marfil, con
Burkina Faso pel norte y con Togo pel este, y col Golfu de Guinea -una
sodivisión del océanu Atlánticu- al sur. La pallabra Ghana significa "rei
guerreru" na llingua Soninke.

El territoriu de l'actual Ghana lleva habitáu miles d'años, y el primer estáu
permanente documentáu nelli ye del sieglu XI. Con posterioridá a esa fecha
numberosos reinos y imperios ocuparon estes tierres; rescampla ente ellos el
reinu d'Ashanti. Los europeos aportaron a la zona nel sieglu XV, y comenzaron a
competir ente ellos pa consiguir derechos comerciales; sedríen los británicos
los que llograran finalmente'l control del territoriu pa finales del sieglu XIX.
La colonia de la Costa del Oru, coincidente nes sos llendes col actual Ghana,
estableciose, tres d'un sieglu de resistencia de los nativos, en 1900. Esta
colonia foi, en 1957, la primer nación subsahariana en declarar la so
independencia de la so metrópoli europea.

Ghana ye una nación multicultural, con una población de 27 millones d'habitantes
de distintes etnies, llingües y relixones. El 5% de la población practica cultos
tradicionales, el 71,2% ye cristianismu|cristiana y el 17,6% Islam|musulmana. La
so xeografía ye perdiversa, lo que da llugar a ecosistemes perdiferentes que van
de la sabana costera a la selva tropical del interior. Ghana ye un país
democráticu gobernáu por un presidente que ye, al tiempu, xefe del estáu y xefe
del gobiernu. La so economía ye una de les más fuertes y diversificaes d'África
como resultáu d'un cuartu de sieglu de relativa estabilidá política y bona
gobernanza. El so puxu económicu y la fuercia del so sistema democráticu
conviértenlu nún de los principales actores políticos del África occidental. Ye
miembru del Movimientu de los non Alliniaos, de la Xunión Africana, de la
Comunidá Económica d'Estaos del África Occidental (ECOWAS) y del Grupu de los
24.

Anque s'atopa bien forníu de recursos naturales, Ghana ye unu de los países más
probes del mundu [1]. Depende de l'ayuda técnico y financiero internacional.
Sicasí, ye'l segundu productor mundial de cacáu. Tamién el oru, la madera, los
diamantes, el manganesu y la bauxita son importantes fontes d'ingresos.

La economía local xira alredor de l'agricultura de subsistencia, que supon el
40% del PBI y emplega al 60% de la población activa, principalmente pequeños
propietarios agrícoles.

Un sector n'espansión ye'l turismu, que pudo desenvolvese gracies a la guapura
de les sableres nel Golfu de Guinea y al interés qu'amena la vida xavaz de les
sos parques naturales. Los visitantes pasaron de 146.000 en 1990 a 442.000 en
2006.

La presa de Akosombo ye una importante fonte tantu d'electricidá como d'entraes
pola so esportación a otros paísessobremanera a Togo y a Benín. En 2003 Ghana
produció 5.400 millones de kWh d'electricidá. Sicasí, los baxos niveles del
llagu Volta menguaron la so productividá.

La Xunión Europea ye'l so principal sociu comercial. Anque, los Estados Xuníos
nun se queden bien atrás en sociedá comercial con Ghana.



https://ast.wikipedia.org/wiki/Genguis_%E1%B8%A4an

Xenxis Kan (mongol: Чингис Хаан, chinu: 成吉思汗 pinyin: Chèngjísī Hàn, turcu:
Chengez Khan, Chinggis Khan, Chingis Khan), tamién escritu Genghis Khan, Cingiz
Jan (pronunciación en mongol: /ʧiŋgɪs χaːŋ/ que significa en llingua mongol
«L'emperador de tolos homes».

Ñació en Khentii Aimag (?) Delún Boldaq(?) cerque de Chitá 1162 (?) y morrió en
Gansu el 18 d'agostu de 1227. Foi un príncipe mongol qu'unificó a les tribus
nómades d'esta etnia del norte d'Asia, fundando'l primer Imperiu Mongol. El so
braeru nome yera Temüjin que quier dicir "l'aceru más finu" (tamur-ji). Baxo'l
so lliderazgu, los mongoles entamaríen una folexada de conquistes qu'enancharía
el so dominiu a un territoriu vastísimu, ocupando dende Europa Central fasta'l
Sur d'Asia. Nel marcu d'esta espansión, les hordes mongoles conquistaríen
emportantes reinos de Asia, como'l Imperiu Jin del norte de China (1211 - 1216),
el Imperiu Tangut, el reinu Kara-Kitán y el Imperiu de Jorasmia.

La ortografía más frecuente d'esti nome nes llingües europees ye "Genghis Khan",
sofitada na pronunciación persa del nome. La lletura correuta n'asturianu d'esta
versión persa sedría "Xenguis H.an/Jan (Kan)". Per otru llau, la transcripción
asturiana más fiel a la pronunciación mongola sedría "Xinguis H.an/Jan (Kan)".
Por últimu, la pronunciación n'asturianu más averada al términu ye la
tresllación del nome escritu, de la ortografía más usada nes llingües europees
davezu, esto ye: ʧiŋgɪs χaːŋ/"Genghis Khan"/"Xenxis Kan". El términu H.an/Jan (o
"Kan"), etimolóxicamente vien a ser "príncipe" en persa, metantu que la pallabra
"Xinguis" ye "océanu" o "universal", esto ye: "Príncipe Universal". Faciendo
alusión a esti títulu, la ciudá de Pekín, coñocióse nes llendes fuera de China
pol nome de Cambaluc (ó H.anbalic) na dómina de dominiu mongol (ver viaxes de
Marco Polo o Ibn Battuta)

El nome orixinal de Xenxis Kan yera Temüjin ("L'aceru más finu", tamur-ji. La
versión china ye: T'ie mou jen, que significa, Home supremu na tierra) y ñació
nún ámbitu aristocráticu, nuna sociedá fonderamente “feudal”. Pertenecía al
poderosu clan Borjigin y yera fíu de Yesugei-Baghatur, poro, ñetu d'ún talu
Qabul kan que fostilizara les llendes de la China yuchen y caltenía el títulu de
khagan

Como descendientes de Qabul Kan, el clan de Temujin tinía un altu rangu, magar
que nun parez que tovieren munchu poder darréu que los mongoles nun yeren uno de
los pueblos más poderosos de la estepa. Sicasí, la favoratible situación de
Temujin y el so clan, vióse torgada pola muerte de Yesugei, envelenáu polos
tártaros, y el desdexu de los clanes que sofitaben a Yesugei, darréu que
daquella l'heriede nun sedría mayor de diez años. Dende esi entóncenes, la
familia de Temujin (él, so má, y los sos seis hermanos) viéronse na probeza,
alimentándose de la recolleción agrícola y la piesca, empiorao pola escorribanda
que-yos facíen los clanes rivales, n'especial el de los «taichi'ut» qu'arranaben
al «h.anatu» (de H.an/Kan)dexáu llibre pola muerte de Yesugei.

Nesta dómina, pola mor de les razzies ya pequeñes incursiones, asina como
d'otres xeres, entamó a ganase la fidelidá d'individuos xóvenes, delles vegaes
col so mesmu problema, que xuniéronse a él. Hai de solliñar un personax d'abonda
emportancia, que foi Jamuka, un xoven de sangre noble que fizo xuramentu
"d'anda" (d'hermanu) con Temujin. Nun se pon en dubia que l'alta casta de
Jamuka, aidó una micada al so anda a xubir posiciones na carrera haza'l poder.

Asina entamó a ensamblase el guañu de la so futura guardia imperial. Pero más
emportante que'l sofitu de Jamuka foi el d'ún antigu aliáu de so pá que fuera
anda d'esti: Toghril, Jan de los keraitas, qu'aceutólu como un xefe en segundes.
La so posición, agora favoratible, xunida al magnetismu con Temujin, dió-y entá
más homes voluntarios nes sos files.

Nesti intre, prodúzse un casu qu'afita entá más el poder de Temujin: la so muyer
Borte (tamién Börte o Bortei) foi raptada por un clan merkita. Nesi entós
Temujin tinía yá la clas afayaíza pa poder pidir sofitu militar y per duana del
clan de Jamuka, el clan merkita foi derrotáu y l'allugu del futuru Xenxis Kan,
encontáu.

Griesques ya rivalidaes pol poder, finaron nuna separtación de Jamuka y el so
anda, talo foi, que'l primeru intentó desencontar el sofitu a Temujin, pero per
aciu del llinaxe, l'abicañu presonal o de meyor allugamientu social, dellos
clanes baxo'l mandu de Jamuka separtáronse d'él pa sirvir baxo'l mandu de
Temujin.

A fines del sieglu XII los yuchen en China, promovieron una campaña escontra los
tártaros, a los qu'utilizaran enantes pa desaniciar a Qabul Kan, y qu'agora
yeren abondo fuertes, entamando a ser una amenaza. Pa ello, propunxieron a los
clanes keraitas (baxo'l mandu de Toghril) lluchar escontra los sos vecinos pol
oeste metantu los yuches embatíen pol sur. Al delláu del so aliáu llucharía
Temujin y los sos homes.

Cuandu finó la campaña, los tártaros dexaron de ser un pueblu independiente y
foron arreyaos al poder de dambos clanes. Los chinos dieron títulos a los sos
aliados, pero nestos reflexábase una sobordenación de Temujin a Toghril, que
recibió'l títulu de Wang (rei). Dempués d'esta victoria, dambos aliados
siguieron col sometimientu de les tribus cercanes, enanchando entá más el so
poder. Y Jamuka, güeyando l'espoxigue, xuntó n'ensame a toles tribus
descontentes o encerriscaes o Temujin y el so aliáu.

Wang-Jan Toghril, seique tamién ablucáu pol espoxigue de poder de Temujin,
(agora'l so anda), o per aciu de la so edá, entamó a desendolcar un xeitu reaciu
a collaborar, fasta que surdió la dixebra. Dafechu, l'enquiz foi la ñegativa de
Wang-Jan a dar a la so fiya en casamientu de Jochi (fíu mayor de Temujin), el
fechu acabó cola dixebra y el preentamu pa la guerra ente dambes partes. El
Wang-Kan alióse con Jamuka y púnxolu al mandu del so exércitu. Cuandu entamó
l'amarraza, les dixebres internes ente'l bandu de Jamuka y Toghril, aportáronlos
al desaniciu, y dellos clanes dexaben el llau de Jamuka pa xunise al de Temujin,
nel qu'albidraben meyor futuru.

D'esta mena foi la cayía de los keraitas y la fin de la so esistencia como clan
independiente. Agora'l poder que más amenaciaba al futuru Kan, yeren los
naimanos, que sentíense a socaire y abellugaos por Jamuka y los sos acólitos.
Los naimanos foron aína derrotaos y sometíos (magar que dellos seutores
ficiéronlo de mena voluntaria) y Jamuka foi apresáu y muertu. Los restos del
clan merkita, foron desaniciaos dafechu por Sübedei, miembru de la guardia
presonal de Temujin, y personax qu'aportaría a ser el más rellumante comandante
al serviciu del Kan.

Nel añu 1206, cellébrase un quriltai nes orielles del ríu Onon, que
tradicionalmente siñálase como'l puntu decisivu na vida política de Temujin.
Nesti intre, toma'l títulu de H.agan y el nome de Xenxis Kan (H.an) ʧiŋgɪs/
océanu; χaːŋ/ universal. Tamién ye nesti puntu cuandu toles tribus que ensamaben
la "confederación" pasen a denomaes mongoles y ye abondo dable que la Yasak
prolmugárase nesti quriltai

Nún periodu de tiempu curtiu, sometióse a los oirates, a los kirguises, y tamién
a los uiguros. Y una vegada afitaes les bases d'esti gran poder, entamó el
verdaderu espardimientu, ye dicir, la invasión de les grandes potencies
sedentaries que llendaben con Mongolia.

Hai milenta teories que despliquen les sides del entamu d'esti espardimientu:
españamientu demográficu en Mongolia nel sieglu III, o la seca de los pastiales
qu'empuxara a les xentes a guetar territorios nueos, pero dablemente la que
meyor lo desplica ye la que se sofita na propia mena de ser del réxime: les
tribus de les estepes taben xuníes prencipalmente, pola vía militar. Si nun-yos
daben un oxetivu nidiu, l'ensame de tribus dixebraríense como ya pasara n'otres
dómines. Yera emportante guetar un enemigu común, y si arriendes podía fornir
ayalgues pa toos, meyor. Asina, plantegóse la idea que los pueblos nómades
allampaben: la conquista de China.

China taba dixebrada nel sieglu XII en cuatro reinos, el primero en ser atacáu
foi el de Hsi-hsia o Xixia. Los pueblos de la llende, nún entamu alliaos de los
chinos, escomencipiaben ya por estes feches a perder la so lealtá haza los chin
y tres d'unos fuertes ataques capitularon y sometiéronse al poderíu mongol.
Faise necesario solliñar la minuciosidá de Xenxis Kan, que siempres enantes
d'invadir a un pueblu más avanzáu, recoyía tola información dafechamente per
aciu de los habitantes de les llendes o, munches vegaes, polos comerciantes,
cásique siempres musulmanes, a los que-yos convenía tener les estepes baxo'l
mandu d'ún solu caudillu. Con esti reinu baxo'l so xugu Xenxis Kan ya tinía una
base afayadiza p'atacar a los yuchen, arriendes que deprendía y ganaba
esperiencia na hora de combatir ciudaes sedentaries fortificaes.

L'ataque a los chin vióse como un conflictu de calter nacional ya racial nes que
los pueblos turcu-mongoles, xuníense escontra los pueblos qu'ocupaben les
provincies septentrionales de China. D'esta mena, lo öngutos que curiaben les
llendes nortices de los chin y otros pueblos como los ch'i-tan (kitan),
xuniéronse aína a la causa mongola. Asina Xenxis Kan aportó fasta Pekín nel
1214, magar que la ciudá foi tomada un añu más sero por Muqali, unu de los sos
xenerales, requiriéndose l'atención del Gran Kan nel oeste.

Pocu dempués, l'avance mongol en China detúvose, dablemente per aciu de dos
fautores: per un llau, Xenxis Kan, camentaba que la entrada na fondura de la
China diba derrangar les fuercies del so exércitu, y arriendes, dexábenlu a la
suerte de dalgunos pueblos nómades non "adomaos" qu'allugábense nos sos flancos
y que podíen aprovechar el momentu pa da-y un duru cotazu al so exércitu; y per
otru llau, el sur de de la China alcontrábase nuna situación abondo más
favoratible que la estaya del Norte, que yera más feble.

El dominiu dafechu de China, nun aportaría fasta la dómina del ñetu de Xenxis
Kan: Cublai Kan.

Nesta situación, Xenxis Kan detuvo'l so avance en China y tornó pa elliminar
dalgunos ñucleos de resistencia naimana y merkita na estaya del Altai

El derrangáu líder de los naimanos abellugábase col restu del so exércitu nel
reinu de Kara-kitai y sustituyera a los turcos musulmanes nel gobiernu. Nesi
intre, dellos de los sos vasallos amestáronse nes fileres del Kan mongol;
Küchlüg (el líder naimanu) tomó represalies escontra los traidores y escontra
dalgunos greyos islámicos que lu sofitaben. D'esta mena, daquellos que
s'amestaren al Kan, pidiéron-y aida y Jebe (otru xeneral de la guardia de Xenxis
Kan) aportó al reinu de Kara-kitai con un exércitu mongol y foi acoyíu como un
lliberador, baltando a Küchlüg en 1218 ya axuntando el reinu de Kara-kitai al
ñaciente imperiu mongol.

Asina, per primera vegada, l'anchu imperiu mongol tinía una llende col estáu
musulmán del Jwarizm, gobernáu pol sha Ala al-din Muhammad. Esti yera un puntu
comercial abondo emportante, y Xenxis Kan intentara facilitar un pasu llibre de
mercaderes a tola estensión del imperiu, polo que nún entamu nun asemeyaba tener
visos de atacar ésti estáu. Sicasí, el gobernante de Jwarizm atacó una caravana
que tornaba de Mongolia, y qu'arriendes portaba una misión diplomática mongola,
ñegándose más sero a pagar retribución pol saquéu y asesinatu de los sos
miembros. Esto, y la tentación de remanar dafechu toles rutes comerciales ente
oriente y occidente atenllaron a Xenxis Kan del llau d'atacar a los musulmanes.

Otra vegada, recoyendo información de los mercaderes, iguó con curiáu el so
ataque, que dixebró en tres greyos. El sha, que nun tenía munchu enfotu nel so
exércitu por refriegues internes, dixebrara los sos homes en greyos pequeños,
fáciles d'asaltar por separtao, quiciabes p'asegurar que'l fautor militar nun
fora enforma decisivu. La dexunión dientru del estáu musulmán, y el xeitu del
sha, fuxendo cola corte en cuantes los mongoles ficieron aparición, allanaron el
camín d'una victoria de Xenxis Kan y los sos xenerales. Asina, afaró Bukhara y
Samarcanda, que fuera capital de Jwarezm, metantu dos xenerales marchaben sobro
otres ciudaes al norte y al sur.

L'heriedu del sha Jalal al-Din, y bon estratega, tenía el sofitu del pueblu.
Enfrentóse a los mongoles col exércitu qu'algamo a rexuntar de so pá y pesie a
enfrentase al tueru gruesu del exércitu mongol, pudo haber fecho daqué de nun
ser poles resmes ya lluches internes. L'avance mongol foi imparable y nel 1223
el reinu de Jwarizm foi dafechamente conquistáu pol Gran Kan.

Desmpués d'esto, Xenxis Kan, dedicóse a afogar revueltes y a afitar el so poder
nel este, n'especial na estaya de Hsi-Hsia, que nun quixo unviar tropes pa la
cabera campaña, acollumbrando ya albidrando el Kan biltos de rebelión. Estos
biltos nun s'afararon dafechu fasta la muerte del Gran Kan nel añu 1227

Los mongoles yeren un pueblu guerreru au tolos homes llibres (de la
aristocracia) entrenábense pa guerriar dende xóvenes con una tradición de
xinetes enforma poderosa y antigua. Esto, xunío a les reformes radicales
qu'introduxo Xenxis Kan na organización del exércitu (dixebra d'esti en greyos
del 10.000 (tumen), 1.000 (mingghan), , 100 (jaghun), y 10 (arban), homes, el
emplegu d'una rede de mensaxeros pa unviar mandaos, afitamientu d'unos
comisarios de lloxística p'abastecer caballos de refresu y equipu, y por
supuestu, la so guardia personal (ensamblada por fíos y otros familiares)),
xugaron un papel clave en tola hestoria del Imperiu Mongol. Nel exércitu la
desciplina yera severa: Si ún home d'una arban desiertaba, executaben a tola
arban. Si yera l'arban la que desiertaba, entós executábase dafechu a tola
jaghun.

L'exércitu taba formáu cásique namái por caballería, y más sero tuvo un greyu
d'inxenieros pa facer los asedios. L'arcu yera l'arma más efeutiva y temío de
los mongoles. Yera un arcu pequeñu, cenciellu d'usar metantu cabalguiaben y mui
tensáu que facía que les fleches algamasen 350 yardes, y teníen talu puxu que
atraviesaben les armadures.

Los soldaos teníen ropes que yos facíen soportar el cutu y cargaben con tolo
que-yos dexara facer grandes viaxes ensin facer de les sos montures caballos de
carga n'arróu d'animales de guerra. Castigábase a tolos que calteníen los arbíos
de guerra en mal estáu.

La comida yera a base de yogurt y kumiz (llechi de yegua formientao, esto ye:
una bebida alcólica) y una bolsa de miyu (panicum miliaceum) que duraba varios
díes.

El caballu mongol, deriváu del tarpán yera pequeñu ya ensuchu, bien adiestráu pa
la guerra. Algamaba unos 15km/h, y los estribos dexaben disparar al xinete
metantu ésti se desplaciaba a gran velocidá.

Otru aspeutu mui emportante na organización militar de Xenxis Kan son les
comunicaciones. Fizo yans o puntos de posta pa los mensaxeros con comida, bebida
y caballos de repuestu. Xenxis Kan enxamás fizo campaña ensin enantes recoyer
tola información sobro l'enemigu. Yera vezu el que los espías viaxasen nes
caravanes comerciales. Usó la guerra psicolóxica ya impuso un réxime de llercia
en munches estayes conquistaes pa esparder la medrana ente la población.

Otra de les ventaxes estratéxiques del exércitu mongol, yera el descoñocimientu
que los sos enemigos teníen sobro ellos, siendo enforma abegoso pa los
adversarios calcular el so númberu. Usaben engañifes como montar moñecos nos
caballos sobrantes, por exemplu. Eso, y la gran movilidá de los exércitos
esteparios, ponía el fautor sospresa siempres del so delláu.



https://ast.wikipedia.org/wiki/Donald_Trump

Donald Trump (Queens, 14 de xunu de 1946) foi executivu, políticu, empresariu y
millonariu d'Estaos Xuníos. Anguaño, ye'l presidente d'Estaos Xuníos d'América
pol Partíu Republicanu, y ye el presidente de la Trump Organization y fundador
de Trump Entertainment Resorts. Foi'l presentador del reality show The
Apprentice hasta 2015. Ye fíu d'un empresariu de bienes raíz de Nueva York, en
que la so compañía, la Elizabeth Trump & Son, trabayó mientres estudiaba na
Escuela de Negocios Wharton de la Universidá de Pensilvania. En 1968, xunióse
oficialmente a esa sociedá, que controla dende 1971, cuando la renombró Trump
Organization. Nos años 1990 la empresa entró en bancarrota comercial, pero na
década siguiente recuperóse y tien una fortuna de dellos miles de millones de
dólares.

Trump nació'l 14 de xunu de 1946, nel borough de Queens en Nueva York. Foi unu
de los cinco fíos de Mary Anne MacLeod y de Fred Trump, que se casaron en 1936.
El so hermanu mayor, Fred, morrió en 1981 a los 43 años. La so madre yera una
inmigrante escocesa, nacida na isla de Lewis, nel norte de les Hébridas
Esteriores, y los sos güelos paternos yeren inmigrantes alemanes.

El so güelu, Frederick Trump (de nacencia Friedrich Drumpf), llegó de Alemaña a
Estaos Xuníos en 1885, y adquirió la nacionalidá en 1892. Casar cola güela de
Donald, Elisabeth Christ en Kallstadt, que por esi entós pertenecía al Reinu de
Baviera (dende'l 30 d'agostu de 1946: Renania-Palatinado), en Alemaña, el 26
d'agostu de 1902. Tuvieron tres fíos.

Mientres vivía en Xamaica Estates, foi a the Kew-Forest School en Forest Hills,
Queens, al pie de dalgunos del so hermanos. A los 13 años, en teniendo problemes
de conducta que llevaron a la so salida de la escuela, el so padres unviar a la
Academia Militar de Nueva York (NYMA).

Trump foi a la Universidá de Fordham nel Bronx mientres dos años, pero pasar a
la Escuela de Negocios Wharton de la Universidá de Pensilvania, porque Wharton
tenía unu de los pocos programes dedicaos a los bienes raigaños. Graduóse en
1968, con un grau de Bachelor of Science n'Economía y Antropoloxía.

Empezó na empresa de bienes raíz del so padre, Elizabeth Trump and Son,
focalizada na vivienda de clase media p'arrendar en Brooklyn, Queens y Staten
Island. Unu de los sos primeros proyectos, inda na universidá, foi la
revitalizacion del complexu d'apartamentos de Swifton Village en Cincinnati, nel
estáu de Ohio, qu'el so padre mercara por 5.7 millones de dólares en 1962.

Los Trump participaron nel proyectu con una inversión de 500.000 dólares. En dos
años, el complexu de 1.200 unidaes con un 66 per cientu de desocupación pasó a
tar llenu. En 1972, vender por 6,7 millones de dólares.

En 1971, instalar en Manhattan, onde participó en grandes proyectos
inmobiliarios y usó una arquitectura vistosa pa ganar reconocencia ente'l
públicu. Fixo planes p'adquirir y desenvolver el Penn Central por 60 millones de
dólares. Depués, cola ayuda d'una deducción fiscal de 40 años del gobiernu de
Nueva York, sacó de la bancarrota al Hotel Commodore del Grand Hyatt y creó la
Trump Organization.

La ciudá de New York tenía entamáu construyir el Centru de Convenciones Jacob K.
Javits nuna propiedá pa la que Trump tenía una opción de compra. Este calculó
que la so compañía podría terminar el proyectu por 110 millones de dólares pero
la ciudá refugó la so ufierta.

En 1988, adquirió'l Taj Mahal Casín nuna transacción con Merv Griffin y Resorts
International. Esa espansión, tantu personal como comercial, alzó'l monto de la
so delda.

Escontra 1989, delles males decisiones comerciales llevar a la cesación de
pagos. Trump financió la construcción d'un tercer casino, tamién llamáu Taj
Mahal, sobremanera con bono basura. Anque reforzó los sos negocios con préstamos
adicionales y retardó el pagu d'intereses, escontra 1991, la creciente delda
llevar al bancarrota comercial y cerca de la personal.

Los bancos y los propietarios de bonos perdieron millones de dólares, pero
optaron por reestructurar la delda pa evitar perder más dineru na corte. El Taj
Mahal salió de la bancarrota'l 5 d'ochobre de 1991, con Trump dexando'l 50 per
cientu de la propiedá n'acciones, a los propietarios orixinales de los bonos, en
cuenta de baxar les tases d'interés de los préstamos y de más tiempu p'atayar la
delda.

A finales de los años 1990 la so situación financiera ameyoró. En 2001, terminó
la Trump World Tower, un edificiu residencial de 72 pisos cerca de la See de la
Organización de les Naciones Xuníes. Tamién, empezó a construyir el Trump
Presta, a un desenvolvimientu inmobiliariu con delles unidaes a lo llargo del
ríu Hudson. Trump tien propiedaes na Trump International Hotel and Tower, un
edificiu de 44 pisos d'usu mistu (hotel y condominiu) en Columbus Circle. Trump
tien dellos cientos de miles de metros cuadraos en Manhattan.

Trump desenvolvió dellos proyectos inmobiliarios, como la Trump International
Hotel and Tower de Honolulu, Trump International Hotel and Tower de Chicago,
Trump International Hotel and Tower de Toronto, y Trump Tower de Tampa.
Mentanto, desenvolvióse la Trump Towers Atlanta One nun mercáu de vivienda que
tien el segundu mayor inventariu d'esi tipu de propiedaes ensin vender.

En 2015, la revista Forbes calculó que tenía una fortuna neta de 4.100 millones
de dólares. En xunu de 2015, la revista Business Insider publicó un estáu
financieru suministráu por el mesmu Trump, con fecha del 30 de xunu de 2014.
Según el documentu, la so fortuna ye de 8.700 millones de dólares. D'esi monto,
3.300 millones correspuenden a "Negocios de llicencies de bienes raíz, marques y
desenvolvimientos basaos en marques", descritos por Business Insider como
"básicamente (implicando) que Trump valora'l so calter en 3.300 millones de
dólares".

Ente les sos primeres acciones tuvo la construcción d'una serie de propiedaes,
diversificándose a clubes y construyendo numberosos hoteles y casinos. Amás
mercó acciones sobre la Organización Miss Universu, organización que realiza los
concursos de Miss Universu, Miss Estaos Xuníos y Miss Estaos Xuníos Adolescente,
siendo la cadena televisiva NBC, quien tien el restu de les acciones.

Darréu, divorciar de Marla, siendo esti divorciu muncho menos costosu y munchos
menos espublizáu que l'anterior, cuidao que solo tuvo que paga-y dos millones de
dólares a Marla. En divorciándose cásase cola tamién modelu Melania, quien ye la
so actual esposa.

Pa empiezos del nuevu mileniu, Trump reconstruyera'l so imperiu, agora yera
dueñu d'una serie de propiedaes como la Trump World Tower, Trump Hotel Les
Vegues, Trump Ocean Club International Hotel & Tower, la serie d'hoteles Trump
International Tower & Hotel, en delles ciudaes, amás de los antiguos casinos y
un nuevu hotel nuna de les islles palmera de Dubái.

Agora, la Trump Organization alministra una serie de propiedaes allugaes en
diversos países, como Panamá, Brasil, el Caribe y en distintes zones d'Estaos
Xuníos y la Trump Entertaiment espandió'l númberu de los sos casinos. Trump amás
escribió'l llibru'l L'arte de volver, nel cual narra les sos esperiencies
mientres la debacle que sufrió nos años 1990 y la manera como llogró
sobreponese.

Trump tien tamién un equipu de fútbol en Nueva Jersey y patrocina combates de
boxéu, amás d'una carrera ciclista denominada Tour de Trump. El so conglomeráu
empresarial inclúi campos de golf y reputaes compañíes como Trump Enterprises
Incorporation, The Trump Corporation, Trump Development, Wembley Realty, Park
South y Land Corp. de California.

En 2005, estrenó'l reality show, The Apprentice (L'aprendiz) qu'emitió la cadena
NBC. Ye un show estelar nel que participen de 16 a 18 empresarios que compiten
por un premiu de 250.000 dólares y un contratu pa dirixir una de les sos
empreses. En 2007, anunció que llevaría'l so programa a otra cadena pero, darréu
NBC anunció que volvería a les sos pantalles.

Ye coautor d'un llibru llamáu Por qué queremos qu'el to sías ricu, que escribir
en sociedá y acordies col so amigu Robert Kiyosaki l'escritor de llibros d'ayuda
financiera. A finales del 2007 publicó Piensa grande y patisca traseros en
negocios y la vida.

En 2011, un informe del Center for Responsive Politics amosó que mientres dos
décades d'elecciones n'Estaos Xuníos, Trump contribuyó a les candidatures tantu
de candidatos republicanos como demócrates. Nes elecciones presidenciales de
2012, sofitó a Mitt Romney. Nos años 1980 sofitó a Ronald Reagan.

N'abril de 2011, punxo en dulda la nacionalidá del presidente Demócrata, Barack
Obama. Tamién cuestionó que les sos notes fueren lo suficientemente bones pa
entrar a la Harvard Law School. El 25 d'abril de 2011, Trump encabezó una
campaña por qu'Obama terminara l'alderique sobre la so ciudadanía publicando'l
so certificáu de nacencia nel so integralidad. Dos díes depués, Obama fixo un
pronunciamientu oficial ya incluyó el citáu documentu. Trump se jactó del fechu
nuna conferencia de prensa. Trump faló ante los partidarios del Tea Party.

Faló de candidatures presidenciales en 1988, 2004 y 2012, y para gobernador de
Nueva York en 2006 y 2014, ensin qu'eses candidatures concretárense. En 2000,
participó na candidatura presidencial del Partíu de la Reforma, y ganó les
primaries d'esi partíu en California.

Mientres s'especulaba con una candidaura republicana so a les elecciones de
2012, una encuesta del Wall Street Journal/NBC News de marzu de 2011 poner como
líder, y un puntu inclusive percima del exgobernador de Massachusetts, Mitt
Romney.

Una encuesta realizada pola revista Newsweek en febreru de 2011 amosar a pocos
puntos de Barack Obama, con munchos votantes ensin decidise nes elecciones
presidenciales de 2012. Una encuesta del Public Policy Polling publicada n'abril
de 2011dába-y nueve puntos de ventaya nuna eventual candidatura republicana.
Dellos medios entendieron esos proyectos como una estratexa promocional pal so
show The Apprentice.

El 16 de mayu de 2011, anunció que nun llanzaría la so candidatura a les
elecciones de 2012. Public Policy Polling describió los fechos de mayu de 2011
como "una de les xubíes y cayíes más rápides de les elecciones presidenciales".
N'avientu de 2011, foi unu de los diez homes y muyeres más almiraos vivos, según
una encuesta d'USA Today/Gallup.

En xineru de 2013, Trump (quien ye conocíu en Israel, onde'l so nome venceyar a
productos dacuando ensin el so permisu) publicó un video sofitando al primer
ministru d'esi país, Benjamin Netanyahu, mientres les elecciones parlamentaries
de 2013, y dixo que "un primer ministru fuerte ye un Israel fuerte". En 2015,
recibió'l premiu Liberty Award na Algemeiner Jewish 100 Gala pola so
contribución a les relaciones binacionales. Trump dixo: "Tengo munchos amigos
n'Israel".

En 2013, foi un orador central nel Conservative Political Action Conference. El
públicu foi escasu. Gastó más d'un millón de dólares pa esquizar una eventual
candidatura presidencial. N'ochobre de 2013, los republicanos de Nueva York
punxeron a circular un documentu que suxuría que se llanzaría como candidatu a
gobernador del estáu en 2014 contra Andrew Cuomo.

Trump dixo qu'anque Nueva York tenía problemes y los impuestos yeren demasiáu
altos, nun taba interesáu en ser candidatu a gobernador. En febreru de 2015,
decidió nun anovar el so contratu de The Apprentice, lo que xeneró
especulaciones sobre una eventual candidatura presidencial.

A finales de xunu de 2015, confirmó'l so precandidatura pa les elecciones de
2016, pol Partíu Republicanu. Na so presentación, Trump, criticó la meyora de
China na economía mundial y tamién la presencia d'inmigrantes mexicanos n'Estaos
Xuníos.

Nel primer alderique de los precandidatos republicanos a la presidencia de los
Estaos Xuníos entamáu y tresmitíu pola cadena estaunidense FOX News el 7
d'avientu de 2015, el Precandidato Donald Trump caltuvo una postura que foi
oxetu d'una gran polémica. Destacó que'l sistema políticu del so país atópase
presuntamente «rotu» y que él y los Estaos Xuníos «nun tienen tiempu de ser
políticamente correctos», argumentu sofitáu en que'l país a perdíu protagonismu
y competitividá nel escenariu global, esto según declaraciones del mesmu
magnate. Trump tamién destacó que nun refugaría la posibilidá de ser un
candidatu independiente a la presidencia del referíu país si nun aportar# a
nomáu formalmente como "Candidatu Presidencial pol Partíu Republicanu" lo cual
foi oxetu de crítiques dientro de les files de dichu partíu.

Trump ye conocíu como The Donald, un llamatu que-y popularizó nuna entrevista la
so esposa Ivana, nacida na República Checa.

La madre de Trump, Mary Anne, nació en 1912 en Tong na isla de Lewis, na mariña
de Escocia. En 1930, con 18 años, nunes vacaciones en Nueva York, conoció a Fred
Trump y quedóse nesa ciudá. Trump nació en Queens, New York, y tien cuatro
hermanos: Fred, Jr. (fináu), Robert S. Trump, Maryanne y Elizabeth. La so
hermana mayor, Maryanne Trump Barry, ye jueza federal d'una corte d'apelaciones.

En 1977, Trump cásase con Ivana Zelníčková, con quien tuvo tres fíos: Donald,
Jr. (nacíu'l 31 d'avientu de 1977), Ivanka (nacida'l 30 d'ochobre 1981), y Eric
(nacíu'l 6 de xineru de 1984). Divorciar en 1992. En 1993, cásase con Marla
Maples, con quien tuvo una fía, Tiffany (nacida'l 13 d'ochobre de 1993).
Divorciáronse'l 8 de xunu de 1999. En febreru de 2008 nuna entrevista nel
programa Nightline, Trump comentó sobre los sos exesposas: "Sé que competir ye
bien difícil pa elles [Ivana y Marla] porque amo lo que faigo, daveres amar."

El 22 de xineru de 2005 cásase con Melania Knauss, nacida en Eslovenia, en Palm
Beach, en Florida. Melania tuvo un fíu llamáu Barron William Trump, el quintu de
Trump, el 20 de marzu de 2006.

Trump tien siete nietos: cinco del so fíu Donald Jr. (Kai Madison, Donald John
III, Tristán Milos, Spencer Frederick y Chloe Sophia) y dos de la so fía Ivanka
(Arabella Rose y Joseph Frederick).

Trump ye presbiterano. Nuna entrevista n'abril de 2011, nel programa 700 Club,
dixo, "soi protestante, soi presbiterano. Tuvi una bona relación cola Ilesia
Cristiana. Creo que la relixón ye daqué maraviyosu. Creo que la mía ye una
maraviyosa relixón."

Sobre la conversión de la so fía Ivanka al xudaísmu dixo sentise arguyosu: "Non
solo tengo nietos xudíos, tengo una fía xudía y toi bien arguyosu por eso"

En 2015 Trump foi criticáu, polo que delles fontes consideren comentarios
despreciatibles escontra México y la corrupción.

Trump catalogó a los inmigrantes mexicanos illegales como "corruptos,
delincuentes y violadores" nun discursu que realizó pa presentar la so
candidatura como futuru presidente d'Estaos Xuníos, indicando amás el so deséu
de construyir un muriu ente les fronteres d'Estaos Xuníos y México, que tendría
que ser pagáu per México.

Estes declaraciones causaron l'enoxu de la comunidá llatina de los Estaos
Xuníos, siendo la canal Univisión que tenía contratu con ésti, quién va atayar
el contratu de tresmisión televisiva con Miss Universu, Miss Estaos Xuníos y tou
lo que tenga que ver cola franquicia de Trump. El cantante colombianu J Balvin
atayó la presentación de Miss Estaos Xuníos poles palabres d'este.

El 2 de xunu la cadena de televisión costarricense, Teletica, decidió romper
relaciones con Trump y anunció que nun va unviar a la representante del país al
concursu de Miss Universu. El 29 de xunu, la cadena NBC dio per terminada la so
relación comercial con Trump, esto tres les declaraciones que l'empresariu fixo
en contra de los inmigrantes mexicanos. NBC anunció que nun va tresmitir los
certames añales de Miss USA nin Miss Universu, polo que dambos certames nun
cunten con un tresmisor oficial definíu. Pela so parte la cadena, Televisa,
anunció'l rompimientu de llazos comerciales col empresariu estaunidense, a quién
esixó respetu escontra los connacionales residentes naquel país.

El 30 de xunu, Cheryl Burke y Thomas Roberts arrenuncien como conductores de
certame Miss Estaos Xuníos 2015, esto en vista tamién, a les declaraciones de
Trump que xeneraron gran malestar a la comunidá mexicana, y llatinoamericana
polo xeneral; ye por ello que'l concursu nun tener conductores definíos al
momentu. El mesmu día, anunció que va demandar a la cadena Univisión por 500
millones de dólares.

El 17 d'agostu, Mark Zuckerberg, el mozu millonariu fundador de Facebook, nun
concordar col pensamientu de Donald Trump, pos depués de los comentarios
ofensivos del magnate que quier ser presidente, dignificó la figura de los
inmigrantes al traviés de la so cuenta de Twitter con un emotivu discursu onde
afirmó qu'Estaos Xuníos foi fundada como una nación d'inmigrantes.

Alicia Machado, ganadora del concursu de Miss Universu 1996, dixo: "Tuvi la
desagradable esperiencia de trabayar pa él mientres un añu y conozo
perfectamente los sos niveles de racismu, a mi fíxome munches coses tarrecibles,
yo carecí con esi señor coses incontables". Otres celebridaes que refugaron les
declaraciones de Trump son Rob Schneider, Angelina Jolie, Eugenio Derbez,
Antonio Banderes, el grupu musical Maná, Ricky Martin, Cher, Jacqueline
Bracamontes, ente munchos otros.

Trump espresóse de manera repitida contra'l consensu científicu de que nun hai
evidencia que rellacione la vacunación col desenvuelvo del autismu. Estes
declaraciones fueron oxetu de critica en diversos medios per parte de la
comunidá científica.

Trump hai promovido argumentos que nieguen la esistencia del cambéu climáticu
producíu pol home, diciendo que'l calentamientu global ye un "engañu", y que ye
un conceutu "creáu por y pa los chinos pa faer que'l sector manufacturero
estaunidense pierda competitividá". Foi criticáu por cuenta de estes
declaraciones, que son discordantes cola opinión de la comunidá científica.



https://ast.wikipedia.org/wiki/Daca

Plantía:Ficha de localidad Daca, enantes Dacca (en bengalí: ঢাকা Dhaka, AFI:
[ɖʱaka]), ye la capital de Bangladés y del Distritu de Daca, asitiada a veres
del ríu Buriganga. Daca y la so área metropolitana tienen una población de
14.399.000 d'habitantes, lo que la fai la ciudá más grande de Bangladés y una de
les ciudaes más poblaes del mundu.

Sol reináu mogol, la ciudá foi conocida como Jahangir Nagar. La ciudá moderna,
foi desenvuelta, en gran parte, poles autoridaes britániques y llueu aportó a la
segunda ciudá más grande de Bengala, depués de Calcuta. Cola independencia de la
India, Daca pasó a ser la capital alministrativa del Pakistán Oriental, enantes
de convertise en capital de Bangladés al independizase en 1972. Mientres esti
periodu Daca foi testigu d'estensu tracamundiu políticu, incluyendo munchos
periodos de llei marcial, de la declaración de la independencia de Bangladés y
de la supresión militar y la devastación causada por guerres y calamidaes
naturales.

La Daca moderna ye'l centru de la vida política, cultural y económica en
Bangladesh, y esfruta de la tasa d'alfabetización más alta de Bangladés y una
economía diversa. Amás, la infraestructura urbana ye la más desenvuelta nel
país. Pero Daca tamién s'enfrenta a grandes problemes como la contaminación, los
grandes atascos, la escasez de suministru, la probeza y la delincuencia. Nes
últimes décades Daca vivió una modernización de los tresportes, comunicaciones y
trabayos públicos de la ciudá. La capital de Bangladés tamién atrai a numberosos
turistes y a grandes empreses.

La esistencia d'establecimientos urbanos na área de Dhaka data del sieglu VII.
La área de la ciudá foi gobernada pol reinu budista de Kamarupa y el Imperiu
Pala enantes de la llegada al poder de la dinastía Sena nel sieglu IX.

Munchos creen que'l nome de la ciudá aniciar nel sieglu XII, cuando Ballal Sena
estableció'l templu de la diosa Dhakeshwari. Dhaka y la so contorna fueron
identificaos como Bengalla alredor d'aquel periodu. La ciudá d'aquella dómina
allugaba dellos mercaos o bazares como'l bazar Lakshmī, el bazar Shankhari, el
bazar Tanti, Patuatuli, Kumartuli, Bania Nagar y l'arcu de Nagar. Dempués de la
dinastía Sena, Dhaka foi rexida por gobernadores túrquicos y afganos, que
baxaben del sultanatu de Delhi, enantes de la llegada de los mogoles en 1608.

El desenvolvimientu del conceyu y una crecedera significativa na población
fueron dalgunes de les causes poles que la ciudá foi proclamada la capital de
Bengala, por orde del reinu mogol, en 1608. El mogol Islam Khan foi'l primer
alministrador de la ciudá. Khan llamó a la ciudá " Jahangir Nagar " (‘ciudá de
Yajanguir’), n'honor al emperador mogol Jahangir; anque esti nome foi dáu pocu
dempués de la muerte de Jahangir. La mayor espansión de la ciudá so dominiu
mongol tuvo llugar sol mandu del xeneral Shaista Khan. La Dhaka d'entós tenía
unes dimensiones de 19 por 13 kilómetros, con una población de casi un millón
d'habitantes.

En 1765, tres la Batalla de Plassey, la ciudá pasó a tar baxu control de la
Compañía Británica de les Indies Orientales. La población de la ciudá menguó
drásticamente mientres esti periodu, coles mesmes que la de Calcuta aumentó
sustancialmente, pero la urbanización y la modernización de Dhaka siguieron el
so cursu. Un modernu sistema de suministru cívicu d'agua foi presentáu en 1874 y
el suministru d'electricidá foi llanzáu en 1878.

Tres la división de Bengala en 1905, Dhaka declaróse capital del acabante crear
estáu de Bengala Oriental y Assam; anque Bengala foi restituyida en 1912. Tres
la división de la India en 1947, Dhaka foi nomada capital de Bengala Oriental,
que yera parte del nuevu estáu musulmán de Pakistán. Nesa dómina, la ciudá
guardó una serie d'actos terroristes que dexaron miles de persones muertes. La
gran mayoría de la población hindú de la ciudá, colar a la India, ente que la
ciudá recibió cientos de miles d'inmigrantes musulmanes. La población de la
ciudá se catapultó en bien pocu tiempu, creando escaseces severes y problemes
infraestructurales. Como centru de la política rexonal, Daca vivió un gran
númberu de fuelgues polítiques ya incidentes de violencia.

L'adopción del urdu como la única llingua oficial de Pakistán, condució a la
realización de marches a les qu'allegó un gran ensame. Esti movimientu foi
conocíu como'l movimientu de la Llingua de 1952. Nuna d'estes marches produció
un tirotéu, per parte de la policía, contra unos estudiantes que se manifestaben
pacíficamente. A lo llargo de los años 1950 y los años 1960, dexar en Daca un
pebidal d'actividá política y demandes d'autonomía per parte de la población
bengalí.

El ciclón Bhola afaró en 1970 la mayor parte de la rexón. Más de la metá de la
ciudá de Daca resultó anubierta, y morrieron mediu millón de persones y otru
millón sumieron. Amás, tres la catástrofe produció una epidemia de roxura que
produció delles decenes de miles de muertos más. Col cólera, creció'l númberu de
persones que taben contra la discriminación étnica, y aumentaron los esfuerzos
per parte del gobiernu central pa solliviar los daños causaos.

El xeque políticu bengalí Mujibur Rahman, sostuvo una xunta nacionalista'l 7 de
marzu de 1971 nel Race Course Ground.

El 26 de marzu de 1971 aprosimao un millón de persones asistieron a la xunta na
que l'alministración proclamó la independencia de Bangladés. En respuesta,
l'exércitu pakistaní realizó la Operación Reflector, que condució a les
detenciones, tortura y posterior matanza de cientos de miles de persones,
principalmente hindús ya intelectuales bengalíes. La cayida de la ciudá en manos
del exércitu indiu'l 16 d'avientu del mesmu añu, marcó la creación del estáu
independiente de Bangladés.

Nel periodu de postindependencia hubo una crecedera rápida de la población de la
ciudá, atrayendo a'l trabayadores de les árees rurales de Bangladés. Una puxanza
inmobiliaria foi'l causante de la estensión de les llendes de ciudá y del
desenvolvimientu de nuevos barrios como los de Gulshan, Banani y Motijheel.

Daca ye una ciudá asitiada nel centru de Bangladés. Esta ciudá tien unes
coordenaes de 23°42′0″N 90°22′30″E﻿ / ﻿23.70000, 90.37500 y atópase alcontrada
na vera esti del ríu Buri Ganga. La ciudá ta emplazada cerca del Delta del
Ganges y cubre una área total de 815.85 km². La ciudá tien ocho thanas
principales: Dhanmondi, Kotwali, Motijheel, Paltan, Ramna, Mohammadpur, Sutrapur
y Tejgaon; y 14 thanas menores - Gulshan, Lalbagh, Mirpur, Pallabi, Sabujbagh,
Acantonamientu de Daca, Demra, Hazaribagh, Shyampur, Badda, Kafrul, Kamrangir
char, Khilgaon y Uttara. En total la ciudá tien 130 shalas y 725 mohallas. El
distritu de Daca tien una superficie de 1.463,60 km2 y parte con los distritos
de Gazipur, Tangail, Munshiganj, Rajbari, Narayanganj y Manikganj. Esta zona
asiática ta caracterizada por una vexetación tropical y un suelu húmedu, que
s'atopa al nivel del mar. Esto fai que Daca seya susceptible a hinchentes,
mientres les dómines de monzones, según a fuertes agües y ciclones.

Daca esperimenta un clima calorosu, lluviosu y húmedu. La ciudá atópase dientro
de la zona climática de los monzones. Daca tien una temperatura medio de 25 °C,
que varia de 18 °C en xineru a 29 °C n'agostu. Cerca del 80% de les agües, con
un promediu de 1.854 mm, producir ente mayu y setiembre. El mediu ambiente de
Daca atópase seriamente amenaciáu pola polución causada pola rápida espansión de
la ciudá, pola conxestión y poles actividaes industriales. La contaminación del
aire y l'agua va n'aumentu por causa de los frecuentes atascos y de los deschos
industriales, y ésti ye un problema qu'afecta a la salú pública y a la calidá de
vida na ciudá. Los acuíferos y les güelgues de la contorna de Daca enfrentar a
una estinción debida a diverses causes. La polución y l'erosión de los hábitats
naturales amenacien con destruyir la biodiversidá de la rexón.

Daca tien siete principales Thanas y catorce Thanas Auxiliares so la so
xurisdicción.

El conceyu de Daca foi fundáu'l 1 d'agostu de 1864 al estatus de corporación en
1978. La Corporación de Daca ye un conceyu autónomu que s'encarga de llevar los
asuntos de la ciudá. La área entendida ta estremada en dellos distritos
electorales, que tienen los sos respectivos comisarios electorales. El alcalde
ye escoyíu pol votu popular cada cinco años, el puestu ye ocupáu anguaño por
Sadeque Hossain Khoka. La Xunta d'Educación de Daca ye responsable de
l'alministración de los colexos públicos y de la mayor parte de los colexos
privaos, cola esceición de los colexos billingües ingleses y de les madrazes.
Toles madrasas de Bangladés son gobernaes por una xunta central, ente que los
colexos billingües ingleses tán dixebraos de les estructures educacionales y
gubernatives.

Daca carez una alta tasa de criminalidad, y frecuentemente asoceden incidentes
violentos, por causa relixoses y polítiques. La esistencia d'una policía escasa
de personal y mal fornida fixo que'l gobiernu, de xemes en cuando, esplegue
l'exércitu de Bangladés y fuerces paramilitares pa intentar contener el crime.
Amás de Chittagong, Daca ye la única ciudá de Bangladés que cunta con un sistema
de cloaques, pero ésti namái sirve al 25% de la población: el 30% sirvir de
tanques sépticos, y el 45% restante nun tien nin unu nin otru. Un tercer parte
de les cases de Daca nun tán conectaes al sistema de suministru d'agua de la
ciudá. Cada añu na ciudá de Daca prodúcense casi 10 millones de tonelaes de
basures sólides. Otra manera, los esfuerzos priváu y gubernamental tuvieron
ésitu na basura colectiva, que ye usada como cuchu; la mayoría de les basures
sólides que se refuguen y que nun tán trataes, de cutiu, van parar a los
suburbios y a los cuerpos d'agua. Daca tien una de les tases más altes de
mortalidá por causa d'enfermedaes infeicioses ente les ciudaes asiátiques.

La ciudá ta estremada en 10 distritos electorales parllamentarios. Los dos
partíos políticos principales son la Lliga de Awami y el Partíu Nacionalista
Bangladeshí. El distritu de Ramna contién la secretaría qu'agospia la mayoría de
los ministerios gubernamentales. La Corte Suprema de Bangladés y l'Alta Corte de
Daca alcontrar na ciudá. El palaciu de Bangabhaban sirvió como residencia
oficial del virrei de la India, del gobernador de Pakistán Oriental y del actual
presidente de Bangladés. El Jatiyo Sangshad Bhaban, diseñáu pol renombráu
arquiteutu Louis Kahn, ye la casa del parlamentu nacional. El Baitul Mukarram,
desenvueltu con un planu paecíu al de la Kaaba de La Meca, ye la mezquita
nacional. Otros monumentos históricos de la ciudá son el palaciu Bara Katra, el
fuerte Lal Bagh, el Hoseni Dalan y el Ahsan Manzil.

Daca ye'l centru comercial de Bangladés. El poder adquisitivo de Daca ye grande
y la población de clase media ye significativamente más alta que nel restu del
país, per otra parte, tamién aumenta'l mercáu pal consumidor modernu y el xéneru
de bienes de luxu. La mayoría d'el trabayadores calificaos de Bangladés tán
emplegaos nos negocios ya industries alcontraes na área metropolitana de Daca.
Históricamente la ciudá atraxo a un gran númberu de trabayadores migratorios.



https://ast.wikipedia.org/wiki/Comunicaci%C3%B3n

La comunicación ye'l procesu per aciu del que pue tresmitise información d'una
entidá a otra. Los procesos de comunicación son interacciones mediaes por signos
ente siquier dos axentes que comparten un mesmu repertoriu de signos y tienen
unes riegles semiótiques comunes.

Tradicionalmente, la comunicación definióse como "l'intercambiu de sentimientos,
opiniones, o cualesquier otru tipu d'información per aciu fala, escritura o otru
tipu de señales". Toles formes de comunicación riquen un emisor, un mensaxe y un
receptor destináu, pero'l receptor nun precisa tar presente nin consciente del
intentu comunicativu per parte del emisor por que l'actu de comunicación
realícese. Nel procesu comunicativu, la información ye incluyida pol emisor nun
paquete y enriada escontra'l receptor al traviés del mediu. Una vegada recibíu,
el receptor decodifica el mensaxe y apurre una respuesta.

Los seres humanos tienen una estructura cerebral y psicolóxico que-yos dexa
aprender distintes llingües (en dellos seres humanos que sufrieron mancadures
cerebrales o carecen un retrasu mental severu esta capacidá ta tornada o nun
pudo ser desenvuelta). Los homínidos cimeros paecen ser l'únicu grupu d'especie
que pudo desenvolver un llinguaxe con estructura sintáctica estricta. A pesar de
que llogró enseñase códigu de signos a primates estos amuesen una conocencia de
los fundamentos semánticos del llinguaxe pero non de los sintácticos. Y anque ye
posible que delles especies d'homínidos distintos del homo sapiens sapiens
desenvolvieren un llinguaxe con sintaxis, nun esiste una evidencia qu'acote
esto.

Aparentemente, l'home modernu empieza a espandise dende África Oriental (homo
sapiens), que'l so centru de la nacencia humana créese ta en Etiopía. D'alcuerdu
a la so evolución físico y cognitivo esisten cuatro cambios evolutivos que van
dar llugar al home actual:

Envalórase que les yera peracabar de los exipcios tal como la so llingua yera
naturales pudieron surdir fai unos 100 mil años cuando reparamos dellos
desenvolvimientos culturales que paecen manifestaciones d'un pensamientu
astractu más complexu. La cuestión de si esistió una llingua orixinal de la
humanidá de la qu'evolucionaron toles demás o les llingües humanes apaecieron en
dellos llugares ye una cuestión abierta llamáu alderique de la Monogénesis y
polixénesis llingüística. Los monogenetistas estremos proclamen non yá la
esistencia d'una llingua única o idioma proto-sapiens sinón que proclamen que
dellos aspeutos de dicha llingua son reconstruibles.

Hasta'l momentu de la creación de la escritura, esistía la necesidá d'almacenar
de dalguna forma na memoria colectiva ya individual toa clase d'información
(hestories, nomes, mitos...). Pa ello, creáronse mapes llingüísticos (rituales),
ente los que s'atopen:

Esisten na actualidá, dos grandes teoríes qu'intenten esplicar cómo se dio'l
pasu d'una sociedá oral a una sociedá escrita. La primera, denominada Teoría de
la gran llinia divisoria, esplica cómo les sociedaes orales definen una
mentalidá distinta ya inferior a les sociedaes nes que la escritura ye la
principal forma de comunicación. D'esta manera creen que cola invención de la
escritura, la humanidá dio un reblincón cualitativu bien importante, al dotanos
de procedimientos que son capaces d'aumentar les nueses capacidaes cognitives.
Cola escritura'l nuesu pensamientu vuélvese más reflexivu, más astractu, más
complexu y estructurado, y pollo la escritura crea una sociedá cimera. La
segunda teoría, conocida como Teoría de la continuidá niega la superioridá de la
escritura frente a la oralidad y defende la idea de que dambos tipos de
comunicación, oral y escrita, son medios llingüísticos equivalentes. N'esencia,
dambos derivaos del llinguaxe tienen funciones similares, sicasí pueden
especializase y pollo nun esiste una diferencia cognitiva.

La escritura foi l'acompañante necesaria nun cambéu fondu de la sociedá como
ye'l pasu de la sociedá cazadora-pañadora a la sociedá llabradora-ganadera.
L'apaición de la escritura ta amestada a l'apaición de la división social. Ye
por ello, que les primeres escritures apaecieron nos templos, onde s'alcontraba
la clase sacerdotal. Los sacerdotes encargar de la contabilidá y
l'alministración de los impuestos, utilizando pa ello unes tablillas de magre,
onde'l númberu tenía más pesu que la lletra. Estes tablillas suponen l'orixe de
la escritura cuneiforme y les más antigües fueron atopaes nel templu de Uruk.
Ensin la escritura, los sacerdotes nun podríen establecer la so situación de
privilexu y el so papel organizador del pueblu. Con esti tipu d'escritura
formalícense les divisiones sociales, pola so función sancionadora y normativa.

Primero que la escritura fuera xeneralizada , nel últimu periodu del
paleolíticu, l'home yá utilizó formes de comunicación pictográfica, que tien el
so orixe nel xestu, esto ye, na mímica y non na palabra. Un exemplu d'estes
formes de comunicación gráfica constituyir les manos de Gargas. Estos dibuxos
yeren símbolos que s'utilizaben pa cazar y que se repiten en munches cueves
d'Europa. Otru exemplu de formes de comunicación anteriores a la escritura, son
les bullae. Denise Schmandt-Besserat estudió la cerámica y atopó unes pequeñes
boles con incisiones nel esterior y qu'escondíen toa una clase d'oxetos
ideográficos nel so interior. Les bullae funcionaron como un mecanismu de
contabilidá. Aniciar nel entamu del cambéu de la sociedá cazadora a la sociedá
llabradora y les más antigües tienen alredor de 9000 años.

Cuando la revolución urbana constituyó les primeres ciudaes, les bullae fueron
depurándose, apaeciendo una escritura llineal y les escritures cuneiformes
estender por tola ribera oriental de la mariña mediterránea. Fai aprosimao 3500
años, un pueblu de la zona de Siria, los fenicios, caracterizaos por ser
navegantes comerciantes, desenvolvieron una nueva forma d'escritura senciello,
basada en veintidós signo de calter alfabéticu y non ideográficu, esto ye, que
representaben soníos de forma gráfica y yeren toos consonánticos, dando llugar
al Alfabetu semíticu. 500 años dempués, l'alfabetu sufrió una dixebra en 4
subalfabetos: semíticu meridional, cananéu, araméu y el griegu arcaicu. Los
griegos desenvolvieron les 5 vocales actuales p'afaer el nuevu alfabetu a la so
llingua, dando orixe al primera alfabetu escritu d'esquierda a derecha . A la
temporada, estender pol mediterraneu y foi adoptáu polos romanos,
constituyéndose finalmente'l llatín; antecesor de les llingües romániques. El
funcionamientu de les sociedaes humanes ye posible gracies a la comunicación.
Esta consiste nel intercambiu de mensaxes ente los individuos. Dende un puntu de
vista técnicu entender por comunicación el fechu qu'un determináu mensaxe
aniciáu nel puntu A llegue a otru puntu determináu B, distante del anterior nel
espaciu o nel tiempu. La comunicación implica la tresmisión d'una determinada
información. La información como la comunicación supon un procesu; los elementos
qu'apaecen nel mesmu son:

En munchos casos la teoría de la comunicación suel confundise cola teoría de la
información, que correspuende a la teoría matemática de Claude Y. Shannon
qu'estudia la información (canales, comprensión de datos, criptografía y tou lo
que se-y rellaciona) como magnitú física. Ésta emplega una unidá de midida de la
información a la que denomina'l "BIT", esto ye, la menor unidá que puede
aprendese. Esta unidá de midida de la información sofitar na alternativa sí o
non en cada determinación que pueda dar elementos pa la conocencia de los
oxetos. Asina, por casu, la sexualidá d'un suxetu puede dase por un BIT, a
cencielles, machu o fema. P'afitar la posición d'una pieza d'axedrez sobre un
tableru de 64 caxellos van precisase siquier 6 BITS o 6 entrugues binaries.

Magar la teoría de la información ye útil a la teoría de la comunicación como
aportante matemáticu y a la comprensión lóxica de los procesos, dicha teoría nun
correspuende en concretu a la esmolición de la teoría de la comunicación, que
analiza la vinculación de los procesos comunicativos individuales a la
problemática social, según la relación universal esistente en redol a la
comunicación mediática y el poder político y sofítase nel usu de la semioloxía,
que ye l'estudiu de los signos, na realidá social y nútrese de la llingüística y
otres ciencies.

La revisión d'una teoría en particular a esti nivel va dar un contestu sobre'l
tipu de comunicación tal como ye vistu dientro de les llendes de dicha teoría.
Les teoríes pueden ser estudiaes y entamaes amás d'alcuerdu a la ontoloxía, la
epistemoloxía y la axoloxía que polo xeneral son impuestes pol teóricu.

Los elementos o factores de la comunicación humana son: fonte, emisor o
codificador, códigu (riegles del signu, símbolu), mensaxe primariu (so un
códigu), receptor o decodificador, canal, ruiu (barreres o interferencies) y la
retroalimentación o realimentación (feed-back, mensaxe de torna o mensaxe
secundariu).

=== Axomes de la comunicación Diversos enfoques de la comunicación humana
concebir como un ritual que los seres humanos lleven a cabu desque nacen. Los
teóricos determinaron cinco axomes de la comunicación, tamién conocíos como
axomes de Paul Watzlawick:

Una disciplina defínese cuando forma parte d'una estructura teorética. Los
estudios sobre la comunicación suelen presentar teoríes d'otres ciencies
sociales. Esta variación teorética fai difícil que se llegue a términu con un
campu totalizado. Sicasí, esiste un rangu d'elementos comunes que sirven pa
estremar les investigaciones sobre comunicación. Dos tipos de divisiones tienen
que ver con contestos y los campos teóricos asumíos.

Pa munchu autores y estudiosos la comunicación estremar no que llamen contestos
o niveles, pero qu'en munches ocasiones representen hestories institucionales.
L'estudiu de la comunicación nos EE.XX., cuando asoceden dientro de
departamentos de psicoloxía, socioloxía, llingüística, antropoloxía y escueles
de periodismu, ente munches otres, xeneralmente desenvuelve escueles de la
retórica. Mientres munchos d'estos convirtiéronse en "departamentos de
comunicación", polo xeneral retienen los sos raigaños históricos adheriendo la
mayoría de les vegaes a teoríes del discursu de la comunicación en casos pasaos
y dempués de los medios de comunicación social. La gran división ente'l discursu
de la comunicación y los medios masivos vuélvese complicáu pa un númberu de
pequeñes subáreas de los estudios en comunicación lo qu'inclúi la comunicación
intercultural ya internacional, los pequeños grupos de comunicación, les
Tecnoloxíes de la información y la comunicación, les polítiques y marcos
llegales de la comunicación, les telecomunicaciones y el trabayu n'otros niveles
variaos. Dalgunos d'estos departamentos tomen una gran perspectiva social y
científica, otros tienden más escontra una perspectiva humanista ya inda otros
impúlsense a sigo mesmos escontra la producción y la preparación profesional.

Estos "niveles" de comunicación ufierten delles maneres d'arrexuntar les teoríes
de la comunicación, pero inevitablemente delles teoríes y conceutos pasen d'una
área a otra o atopen el so sitiu definitivamente.

Otra manera d'estremar los campos de la comunicación enfatiza nos asumíos que
tán a la base de teoríes particulares, modelos y aproximamientos. Mientres estos
aproximamientos tienden tamién a tener les sos divisiones institucionales
básiques, les teoríes dientro de caúna de les siete "tradiciones" de la teoría
de la comunicación que Robert Craig suxure, tienden a reforzase unes a otres y
retienen el mesmu terrén d'asumíos epistemolóxicos y axolóxicos. Estes "siete
tradiciones" consisten nes siguientes:

Mientres los teóricos de la comunicación utilicen con frecuencia estos dos tipos
d'aproximamientos, paez ser qu'escaecen o marxinen el llugar del llinguaxe y les
máquines de la comunicación como les tecnoloxíes de la comunicación. La idea,
tal como ye espuesta por Vygotsky, ye que la comunicación como ferramienta
primario definida d'alcuerdu a la so ferramienta permanez namái pela rodiada de
la teoría de la comunicación. Esto atopa delles representaciones na escuela de
comunicación de Toronto no que se conoz como teoría media representada na obra
d'Innis, McLuhan y otros. Paez ser que la manera nel cual individuos y grupos
utilicen les tecnoloxíes de la comunicación, permanez como elementu central pa'l
investigadores de la comunicación. La idea qu'arrodia esto y en particular el
llugar de la persuasión, ye constante al traviés de les "tradiciones" y
"niveles" de la teoría de la comunicación.

La escuela europea céntrase esencialmente na Alemaña pre-nazi y destáquense les
siguientes corrientes del pensamientu en redol a la materia de la comunicación:

En Estaos Xuníos destáquense los trabayos matemáticos de Claude Shannon col so
teoría de la información y de Norbert Wiener cola so cibernética alredor de
1948. Claude Shannon, inxenieru en telecomunicaciones, ellaboró y formuló la so
teoría matemática de la comunicación o de la información. L'estudiu de los
mensaxes, de los medios pa tresmitilos, de les formes d'almacenamientu, la
posibilidá de crear y usar en forma racional nuevos medios, indispensables pal
funcionamientu de les sociedaes altamente tecnificadas, plantegó la necesidá de
crear una teoría unificadora de la comunicación. Nes sos teoríes establecíense
perfectamente delimitados, trés niveles nos qu'operaba la comunicación: a) Un
nivel puramente físicu del procesu, dau pol sistema telefónicu que los
interconecta. Esti nivel interesa al inxenieru en comunicaciones b) Un segundu
nivel que ye'l semánticu, dau pola llingua qu'usen pa dialogar, y toles otres
formes del llinguaxe c) Un tercer nivel, que podríamos llamar sociocultural y
nel que se pueden englobar los distintos aspeutos de la comunicación

La escuela estaunidense tien como exa central la Universidá de Chicago y empezó
a desenvolvese a principios del sieglu XX. Los nomes acomuñaos a esta escuela
nos sos entamos fueron Charles Cooley, John Dewey y Herbet Mexái y son los
primeres en plantegar l'estudiu de la comunicación dende una metodoloxía
científica concreta como ye'l métodu sociolóxicu. Con ellos, la comunicación
dexa de ser vista como una mera esquematización procesual emisora - canal -
receptora pa empezar a ser vistu al interior d'un fenómenu cultural más ampliu.
Nacen entós conceutos que marcaríen la hestoria de la comunicación mientres el
sieglu XX como la opinión pública, la comunicación masiva, les funciones del
llinguaxe y la propaganda. Por exemplu, nos estudios alrodiu de la propaganda y
los sos efectos destaca'l politólogo Harold Lasswell na so obra "La técnica de
la propaganda nel mundu de la guerra.

Ye tamién necesariu anotar que como ciencia, la comunicación naz d'apurrir de la
matemática y la socioloxía, especialmente colos estudios de Paul Felix
Lazarsfeld que se centra nos efectos de los medios, ente que la ciudá ye'l
principal campu de trabayu. Tamién el rol de la psicoloxía con Kurt Lewin y Carl
Hovland, ciencies éstes que magar tán de primeres como exes de desenvolvimientu,
bien llueu la comunicación mesma tendría la so propia vida como disciplina.

Conozse como "escuela llatinoamericana de comunicación" al desenvolvimientu que
la teoría de la comunicación tuvo nos países llatinoamericanos, especialmente
mientres la segunda metá del sieglu XX. Mientres el sieglu XIX la comunicación
en Llatinoamérica dependía enforma de lo qu'asocediera en Europa, especialmente
en Francia. Les escueles estaunidenses tuvieron entós pocu influxu gracies a la
barrera llingüística, polo cual el desenvolvimientu d'una comunicación vista
dende una perspectiva Llatinoamérica diose polo xeneral dende una influencia
colonial española y francesa escontra la busca d'una identidá nacional propia.
Esto sería un gran apurra al desenvolvimientu de la teoría de la comunicación
porque nel casu latinoaméricano ésta sería bien sensible a los procesos
sociales.

Contrariu a lo qu'asocedería n'Europa y Estaos Xuníos onde la teoría de la
comunicación desenvolver a partir de la investigación científica y apurras como
la psicoloxía, la socioloxía y otres disciplines, en Llatinoamérica ésta vien de
la mano del desenvolvimientu del periodismu y darréu l'influxu y apurra de les
teoríes de la comunicación social apurríos pola Ilesia Católica y nel casu
específicu pola Teoloxía de la Lliberación y pola Escuela de Frankfurt.

Arxentina y Brasil fueron los primeros países latinoaméricanos en fundar
escueles de periodismu a principios del sieglu XX al traviés de la Universidá de
La Plata y la Universidá de Ríu de Janeiro. Escontra la década de los 30, tolos
países llatinoamericanos teníen escueles de periodismu y nesa mesma década
empieza l'influxu de la escuela estaunidense na rexón debíu al desenvolvimientu
que los teóricos d'esi país faíen, especialmente nos influxos de la propaganda
colos estudios de Harold Lasswell.

Ye mientres la década de los 60 que se consolida la escuela llatinoamericana
esprendiéndose definitivamente de la estaunidense y cuestionando los modelos de
comunicación impuestos na rexón y al serviciu de grupos de poder económicu. Los
primeres grandes críticos de la teoría de la comunicación llatinoamericana
cuestionen l'orde mundial apoderáu pola información estaunidense y en gran parte
europea y esbocen la tesis d'un "nuevu orde mundial de la información y la
comunicación". Refuguen modelos foranos a la cultura llatinoamericano y pensáu
pa otres sociedaes y afaen aquellos que yeren útiles pal trabayu de campu de la
comunicación na rexón. Los padres de la ELC fueron munchos, pero ente ellos
destaquen Luís Ramiro Beltrán ("Adiós a Aristóteles: Comunicación Horizontal"),
Daniel Prieto Castillo ("Armand Mattelart y Ariel Dorfman Pa lleer al Coríu
Donald", 1970), Jesús Martín-Barberu ("De los medios a les mediaciones:
comunicación, cultura y hexemonía", 1987) y munchos otros. En 1976 la Unesco
noma una comisión especial con destacaos teóricos pal estudiu de los problemes
de la comunicación que da como resultáu'l diagnósticu "un solu mundu, voces
múltiples" o "Informe Mc Bride" nel cual manifiéstase la esmolición pol dominiu
de la información mundial en manos de los cinco grandes axencies de noticies y
l'amenaza qu'ello representa a la identidá llatinoamericana. La relación vida
cotidiana y comunicación preséntase como'l principal apurra de la ELC a la
teoría de la comunicación y la que marca la so distinción de la Escuela Europea
y l'Escuela Estaunidense. Coles mesmes, la ELC desenvuelve'l conceutu de
comunicación alternativa y comunicación popular, especialmente mientres la
década de los 80 como aquella que ye practicada polos grupos sociales non
dominantes.

La CIESPAL (Centru Internacional d'Estudios Cimeros de Comunicación p'América
Llatina) fundar en Quito en 1959 y constituyóse n'unu de los centros más
importantes pal desenvolvimientu teóricu de la comunicación na rexón. La CIESPAL
trabayó especialmente nel campu de la investigación de los procesos de la
comunicación nes comunidaes llatinoamericanes y centrando el so trabayu nos
efectos qu'ésta tien ente'l perceptores y cómo los procesos de comunicación
pueden contribuyir al desenvolvimientu d'una comunidá (tresformamientu social).

Según Bessette, el términu comunicación pal desenvolvimientu surde precisamente
nel contestu de tresmisión de conocencies y apurra de la comunicación al
desenvolvimientu de los países del Tercer Mundu, col doble oxetivu de fomentar
la participación de tolos miembros de la comunidá y consiguir la tresferencia de
conocencies (Bessette, 1993). Los primeros proyectos que se promovieron mientres
la década de los 60, al traviés de distintos organismos internacionales (Unesco,
PNUD, Unicef,...), escorríen el desenvolvimientu económico y social d'América
Llatina. La idea fundamental qu'emponía l'acción d'esos proyectos, yera la de
consiguir ameyorar les infraestructures comunicatives, p'asegurar que les
campañes en salú, agricultura, educación formal,...llegaben a tolos sectores
sociales, y arriendes d'ello, impulsábase'l tresformamientu económico y social
de la rexón. Y precisamente col oxetivu que los mensaxes llegaren a toles capes
sociales, los organismos Internacionales apostaron por sistemes de comunicación
de mases. Nesti sentíu, y según Hamid Mowlana, el fracasu de tales ambiciones
esplicar por dos razones. La primera, referente al planteamientu causal de les
potencialidaes de los medios de comunicación, ónde'l mensaxe (la causa)
xeneraría un cambéu (l'efectu), esto ye, la tresferencia de conocencies al
traviés de los medios de comunicación de mases, impulsaría'l desenvolvimientu
económico y social de la rexón, ensin tener en cuenta otres variables como les
fuertes desigualdaes sociales que caracterizaben la mayor parte de los países
llatinoamericanos. La segunda, la relativización o faigo de menos a les formes
tradicionales de comunicación que se daben nel senu d'eses sociedaes. Esti
primer intentu de consiguir un determináu desenvolvimientu, definíu en términos
puramente económicos al traviés de la tresferencia de tecnoloxíes y
espardimientu d'información de mases, ye clasificáu por Hamid Mowlana y Laurie
J. Wilson como modelu lliberal-causal.

Per otru llau, esti autores atopen dos modelos más de comunicación pal
desenvolvimientu. El primeru, conocíu como modelu marxista-socialista, anque con
un planteamientu causal como'l lliberal-causal, "consideraben a la comunicación
como una parte integral de la teoría política y l'ideoloxía y como un elementu
esencial del procesu de desenvolvimientu" (Ferrer, 2002). Poro, a pesar
d'incluyir aspeutos referentes a déficits estructurales (políticos, económicos,
sociales),el procesu de desenvolvimientu nun s'esplicaba a partir d'un
planteamientu conductista de causa-efecto, pola cual, la respuesta a la
complexidá de les distintes realidaes llatinoamericanes pasaba por reconocer les
desigualdaes sociales, por cuenta de factores endóxenos y exóxenos, pero tamién,
reconociendo les potencialidaes de la población na busca d'un desenvolvimientu
económico y social, definíu dende y pa les comunidaes llatinoamericanes. Con
éses Hamid Mowlana y Laurie J. Wilson denominen al tercer modelu
monístico-emancipatorio. La gran aportación d'esti modelu respecto'l
lliberal-causaly el marxista-socialista, ye que per primer vegada cuntar cola
capacidá de los mesmos afectaos por tal d'intervenir sobre la so redolada,
partiendo de les necesidaes específiques de cada comunidá, y sobremanera,
concediéndo-yos la capacidá de poder definir el tipu de desenvolvimientu social
y económicu más fayadizu a les sos necesidaes, rompiendo vieyes tuteles
occidentales, más esmolecíes por establecer una única forma de consiguir el
progresu social, basándose en criterios pura y puramente económicos. Un exemplu
dientro del modelu monístico-emancipatorio ye'l desenvolvimientu alternativu y
comunicación participativa.

Especialmente aquellos que contribuyeron a la formación de la Escuela
Llatinoamericana de Comunicación y a la llamada Teoría Crítica de la
Comunicación Española. Pa una llista de los teóricos de la comunicación
acomuñaos a les escueles europeo y estaunidense, visite esti enllaz. N'América
Llatina nestos momentos xuega un papel importante la Asociación Llatinoamericana
d'Investigadores en Comunicación (ALAIC) como espaciu de reflexón y promoción de
la investigación en comunicación na rexón.

La esistencia de les denominaes ciencies de la comunicación presupon dar a la
comunicación una entidá autónoma y un campu d'investigación propiu nel conxuntu
del saber. El problema que cabo plantegase ye si la comunicación ye una
disciplina como tal, o si pela cueta ye un ámbitu concretu de la conocencia al
que disciplines yá consolidaes traten d'estudiar, como la psicoloxía, la
socioloxía, el analís políticu, la antropoloxía o la llingüística. Esto ye,
puede considerase la comunicación como un campu d'estudios tresversal, nel
qu'alleguen diverses ciencies pa esplicar el fenómenu dende puntos de vista
concretos.

Ye posible asina falar d'una pragmática de la comunicación, que tien el so oxetu
d'estudiu nel procesu de comunicación afectáu de manera individual (persones),
grupal (comunidaes), social y cultural. Puede ser considerada una disciplina
moderna, productu de la reflexón multidisciplinaria en redol a esti fenómenu, la
so riqueza y la so validez ta dada polos distintos puntos de vista qu'axunta en
redol al discutiniu d'una situación particular.

La comunicación ye de suma importancia pa la supervivencia d'especies gregaries,
pos la información qu'ésta estrayi del so mediu ambiente y la so facultá de
tresmitir mensaxes van ser claves pa sacar ventaya de la manera de vida
gregariu.

Etimológicamente, la palabra comunicación deriva del llatín "communicare", que
puede traducise como "poner de mancomún, compartir daqué". Considérase una
categoría polisémica en tantu'l so usu nun ye esclusiva d'una ciencia social en
particular, teniendo connotaciones propies de la ciencia social de que se trate.



https://ast.wikipedia.org/wiki/Catalu%C3%B1a

Cataluña (Catalunya en catalán y Catalonha n'aranés) ye una Comunidá Autónoma
del noreste d'España considerada nacionalidá . Llenda al norte con Francia y
Andorra, al este col mar Mediterraneu, al sur cola Comunidá Valenciana y al
oeste con Aragón.

Cataluña foi mientres la Edá Media unu de los territorios que compunxeron el
patrimoniu del rei d'Aragón, conocíu pola historiografía posterior como la
Corona d'Aragón. Tres la desintegración del Imperiu carolinxu, el condáu de
Barcelona, que formara parte de la Marca Hispánica del Imperiu, algamó una
independencia de facto a finales del sieglu X y consiguió arrexuntar en redol a
él, per aciu venceyos familiares o de vasallaxe, a una parte importante de
l'actual Cataluña, principalmente los condaos de Girona, Osona, Besalú, Cerdanya
y Empúries. Nel sieglu XII, el condáu de Barcelona y el reinu d'Aragón se
xunieron dinásticamente per aciu los esponsales alcordaos ente Ramiru II
d'Aragón y Ramón Berenguer IV de Barcelona en 1137, polos que'l conde barcelonés
contraería matrimoniu cola futura reina aragonesa Petronila. Nel sieglu XIV, yá
como Principáu de Cataluña, tuvo un destacáu papel económicu nel marcu del
comerciu mediterraneu. Col cayente de la Corona decayó Cataluña, que nun volvió
espolletar hasta la industrialización.

A partir del segundu terciu del sieglu XIX desenvolvióse la Renaixença, un
movimientu cultural de recuperación del catalán como llingua de cultura. Nes
décades siguientes foi tomando cuerpu'l catalanismu políticu, que s'arrexuntó en
partíos como la Lliga Rexonalista y darréu Esquerra Republicana. Tres los
primeros proyectos d'autogobiernu que remataron primero na Mancomunidá de
Cataluña (1913-1923) y depués na restauración de la Generalitat de Cataluña y
aprobación del Estatutu d'autonomía de Cataluña de 1932 mientres la Segunda
República, la Guerra Civil y el periodu franquista (1939-1975) supunxeron, tantu
en Cataluña, como nel restu d'España, l'anulación de les llibertaes polítiques,
que nun fueron dafechu recuperaes hasta la Transición democrática y l'entrada a
valir de la nueva Constitución española de 1978, na que se reconoz la esistencia
de comunidaes autónomes dientro d'España. Al amparu de la Constitución aprobóse
un nuevu Estatutu d'Autonomía en 1979, darréu sustituyíu pol Estatutu de 2006,
que tres dellos cambeos dictaos pol Tribunal Constitucional en 2010, ye
l'anguaño vixente.

Dentro de Cataluña alcuéntrase una comarca con un réximen d'autogobiernu
especial, el Val d'Aran.



https://ast.wikipedia.org/wiki/Bolivia

Bolivia, oficialmente República de Bolivia (Pronunciación) , ye un país nel
centru de Sudamérica. Llenda al norte y oeste con Brasil, con Paraguay y
Arxentina al sur, y con Chile y el Perú al este.

L'actual Constitución boliviana foi aprobada en referéndum el 25 de xineru de
2009, y promulgada'l 7 de febreru d'esi añu. Ye la decimosesta que tien el país
na so historia, y sustitúi a la que tenía dende 1967. Nella defínese'l país como
un estáu xunitariu social de derechu, plurinacional, comunitariu, llibre,
independiente, soberanu, democráticu, intercultural y descentralizáu, con dellos
niveles d'autonomíes. La so forma de gobiernu ye la democracia participativa,
representativa y comunitaria, con igualdá total d'homes y muyeres. El poder
estatal organízase al traviés de los muérganos llexislativu, executivu, xudicial
y electoral.

La Constitución de 2009 recueye, por primer vez na historia'l país, un modelu
autonómicu departamental, y tamién la descentralización rexonal, municipal y
indíxena. Dexa afitao que los recursos naturales del país son propiedá del
pueblu bolivianu, magar que ha ser l'estáu el que los alministre. El referéndum
qu'aprobó la constitución aprobó tamién que l'estáu ha poder espropiar los
latifundios improductivos de más de 5.000 ha.

El presidente del país ye, dende'l 22 de xineru de 2006, Juan Evo Morales Ayma,
qu'entamó'l so segundu y últimu mandatu'l 22 de xineru de 2010. El so
vicepresidente ye Álvaro García Linera. El presidente de la Cámara de Diputaos
ye Héctor Arce, y el del Senáu René Martínez.

N'abril de 2012 hai nel país un total de 20 ministerios, que son los que vienen
darréu:

No que cinca a los sindicatos, el mayor d'ellos ye la Central Obrera Boliviana
(COB), que tien de secretariu executivu a Pedro Montes González. La organización
agrupa bien d'organizaciones sectoriales: la Federación Sindical de Trabayadores
Mineros de Bolivia; la Confederación Sindical Única de Trabayadores Campesinos
de Bolivia; la Confederación Sindical de Comunidaes Interculturales de Bolivia;
la Confederación Xeneral de Trabayadores Fabriles; les confederaciones de
Maestros Urbanos y Maestros Rurales; y la Confederación Sindical de los
Trabayadores de la Salú. Hai otra central sindical sectorial, la Confederación
Sindical de Xóferes de Bolivia, dirixida por Franklin Durán, que nun ta
integrada na COB.

Bolivia nun tien costa nel océano, pero túvola enantes de la Guerra del
Pacíficu.

Los Andes atraviesen el so seutor occidental con altos que lleguen hasta los
6.542 m nel Nevado Sajama. Nel so seutor más oriental forma valles de clima
caldio llamaos yungues hasta aportar a la llanura amazónica, el relieve más
estendíu del país.

En Bolivia alcuéntrense dos vertientes hidrográfiques: la del ríu Amazones y la
del llagu Titicaca. Ésti tienlu compartíu col Perú y na so cuenca asítiase
tamién el salar d'Uyuni, el mayor llanu salín de la Tierra.

La población estimada del país nel añu 2010 yera de 10.426.154 habitantes.
Tocántenes a la so composición étnica, el 45% yeren amerindios (25% quechuas y
17% aymarás), el 31% mestizos, el 15% blancos, mayormente d'orixe español, y el
9% de la población quedaba agrupada nel apartáu otros.

Les principales ciudaes del país, ordenaes según la proyección de la so
población en 2010 , son:



https://ast.wikipedia.org/wiki/Bielorrusia

Bielorrusia, oficialmente República de Bielorrusia (que significa Rusia Blanca),
ye un estáu d'Europa que, hasta 1991, formó parte de la Xunión Soviética. Llenda
al norte con Lituania y Letonia, al este con Rusia, al sur con Ucraína y al
oeste con Polonia.

La autual población eslava de Bielorrusia afitóse ehí ente los sieglos VI y
VIII. El nacimientu de la Bielorrusia d'anguaño remóntase al sieglu XIII, cuando
los sos poblaores eslavos llibráronse l'ocupación tártara y de l'invasión de los
Cruzaos bálticos, per duana de la orografía de la rexón, llarada de banzaos.

Los territorios bielorrusos foron el gruesu del nuevu Gran Ducáu de Lituania. El
2 de febreru de 1386, cuando'l Gran Duque lituanu Jogaila de la dinastía
Jagiellon foi coronáu rei de Polonia, el Gran Ducáu xuniose a Polonia baxo un
monarca. Entamó a fortalecese una clas de terratenientes polacos y católicos que
dexó a los campesinos nuna situación de servidume. Tiempu dempués el territoriu
taba dixebráu en tres estayes, Moscovia, Polonia y Letonia.

Nel sieglu XVIII Rusia apoderóse de Bielorrusia. Nel sieglu XX entamó l'éxodu de
bielorrusos darréu de la probitú crónico del país. Tres de la Revolución Rusa de
1917, al final de l'ocupación alemana durante la Primera Guerra Mundial, el 25
de marzu de 1918, los bielorrusos declararon la so independencia per primera
vegada, pero la República Nacional Bielorrusa (Беларуская Народная Рэспубліка)
nun duró muncho y nun pudo seguir siendo independiente. (Na Bielorrusia
d'anguaño, l'independencia de la BNR nun se tien como un fechu d'importancia,
pero la oposición al presidente Lukashenko cellebra'l 25 de marzu añalmente.)
Pol tratáu de Riga (1920-1921) Bielorrusia quedó dixebrada ente Rusia y Polonia.

Yá na II Guerra Mundial, Alemaña ocupó y afaró'l país, desaniciando toa mena
d'industria, chabiscando a la población, espropiando les ganaderíes y dexando a
perder les tierres.

En 1991 Bielorrusia algamó la independencia: El 8 d'avientu de 1991, los
llíderes de Rusia (Boris Yeltsin), Ucraína (Leonid Kravchuk), y Bielorrusia
(Stanislav Shushkevich) aconceyáronse en Belavezhskaya Pushcha (Bielorrusia), pa
emitir una declaración pola que la XRSS foi disuelta y reemplazada pola Comunidá
d'Estaos Independientes (CEI). Llueu, Bielorrusia convirtióse nuna república
independiente tantu de Rusia como de la CEI.

La mena de gobiernu ye'l d'una República presidencialista. Bielorrusia adoutó
una constitución democrática el 15 de marzu de 1994, pola qu'afitaba la mena de
gobiernu republicanu presidencialista con un parllamentu de 360 diputados
(reducíos en 1995 a 198). Anguaño mantien una cámara alta ensamada por 64
curules, de los que 56 son ellexíos poles asamblees rexonales y 8 pol presidente
de la nación. La cámara baxa o de representantes cunta con 110 diputaos.

El poder executivu ye exercíu por un presidente, un vicepresidente y un primer
ministru.

Anguaño Bielorrusia dixébrase en 6 rexones denomaes voblaść y una rexón
especial: la capital Minsk.

La República de Bielorrusia ta allugada al este del continente européu y
arrodiada per Rusia, Lituania, Letonia, Polonia y Ucraína.

El país dixébrase en tres rexones o estayes xeográfiques bien nidies: la del
norte, llarada de llagos glacióxenos; la meseta enviescada central; y la parte
meridional, enforma pantanosa y deshabitada dafechu, denomada Pantanos de
Prypett.

Esisten en Bielorrusia más de 4000 llagos, pantanos y ríos que cubren el 20% de
la superficie del país.

La llingua oficial ye'l bielorrusu, polo menos sobro'l papel, darréu que'l rusu
ye cooficial otra vegada dende 1995.

Bielorrusia ye étnicamente homoxénea: ta poblada principalmente por bielorrusos
(81,2%), rusos (11,4%), polacos (3,9%), ucraínos (2,4%) y otros (lituanos,
letones, xitanos) (1,1%) (2001).



https://ast.wikipedia.org/wiki/Barack_Obama

Barack Hussein Obama Jr. (4 d'agostu de 1961) ye un políticu, actual presidente
de los Estaos Xuníos.

Nacíu en Honolulu (Hawai), Barack Obama ye fíu de padre kenyanu y madre de los
Estaos Xuníos. Ta llicenciáu en Ciencies Polítiques pola Universidá de Columbia
y llicenciáu en Drechu magna cum laude pola Universidá de Harvard.

La carrera política d'Obama aníciase nel añu 1996 al ser escoyíu senador por
Hyde Park (Chicago) al senáu estatal d'Illinois, siendo re-escoyíu los años 1998
y 2002. Nel añu 2000 intenta infructuosamente resultar escoyíu congresista a la
Cámara de Representantes de los Estaos Xuníos y en 2003 decide concurrir a les
elecciones al Senáu de los Estaos Xuníos pol so Estáu.

En xunetu de 2004 Obama pronuncia un aclamáu discursu na Convención Nacional
Demócrata defendiendo la herencia del New Deal de Roosevelt, cargando escontra
Bush pola xestión de la Guerra d'Iraq y llamando a la unidá nacional.

L'éxitu na convención supondría-y un importante aumentu de popularidá y
apurrió-y una cómoda victoria nes elecciones escontra'l so rival a les
elecciones el republicanu Alan Keyes, tamién afroamericanu.

En febreru de 2007 Obama anuncia la so candidatura a les elecciones
presidenciales de 2008. Nes encuestes apaecía entós superáu por Hillary Clinton,
pese a que nel caucus (elecciones primaries) d'Iowa (consideráu el principal
termómetru electoral) Obama algamó la victoria col sofitu del 38% de los
votantes, siguíu por John Edwards (30%) y Clinton (29%).

Ganó nes elecciones presidenciales del 4 de payares de 2008, al algamar 349
'votos electorales' énte los 163 del so rival del Partíu Republicanu, John
McCain.

Tomó posesión del cargu como 44u Presidente de los Estaos Xuníos el 20 de xineru
de 2009.

Obama vien defendiendo una economía de llibre mercáu con precuru especial pa
l'asistencia social a les clases más desfavorecíes. Nesti puntu aboga por la
instauración d'un sistema nacional de salú con cobertura universal pa tolos
ciudadanos de los Estaos Xuníos.

En materia mediuambiental, Barack Obama defende que'l calecimientu global ta
causáu pol home y que habría d'afitar midíes p'amenorgar les emisiones
contaminantes.

Otros puntos que rescamplen nel so argumentariu políticu ye la lliberalización
del albuertu, la revisión de la pena de muerte nel so país (non necesariamente
la so abolición) o l'ameyoramientu de los drechos del colectivu homosexual.



