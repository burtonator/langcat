https://stq.wikipedia.org/wiki/Europa

Europa is n eurasisken Subkontinent, die in dät eeuwendloundiske Toanken daach
moor as n Kontinent beteekend wäd. Dät is in dät Wääste kulturäl un historisk
feronkerd is. Europa häd ne Fläche fon 10,5 Mio. km² un is deermäd ätter
Australien die twäidlitste Kontinent. Mäd uungefeer 680 Mio. Ljuude, do deer
lieuwje, häd et oawers moor Ienwoonere as Australien, Noud- of Suudamerikoa.

Europa gränset in dät Suude an dät Middelmeer, in dät Wääste an dän Atlantik, in
dät Noude an ju Arktis un dät Skeed in dät Aaste is nit gans fäästlaid, deer
rakt dät Diskussione, man maastens wäide dät Gebierge Ural mäd glieknoomigen
Flus Ural, as Kaspisk Meer, dän Kaukasus un ju Swotte See as natüürelk Skeed
juun Asien nuumen.

Europa häd mäd 680 Mio. Ienwoonere ätter Asien un Afrikoa die träädgrootste
Befoulkengstaal fon aal Kontinente un heert tou do ticht besiedelde Deele fon de
Waareld. Ju Befoulkengstichte is in n Truchsleek 65 Ienwoonere/km². Ap hoochste
is ju in Wääst-, Middel- un Suudeuropa, in Gjuchte Noude un Aaste wäd ju läiger.

Moor as 90 Prozent fon do Ienwoonere baale indogermaniske Sproaken. Ap maaste
ferbrat sunt slawiske, germaniske un romaniske Sproaken. Uk Griechisk, Albanisk,
do baltiske un keltiske Sproaken un Romani heere tou do indogermaniske Sproaken.

Nit indogermanisk sunt: Baskisk; Ungarisk, Estnisk, Finnisk, Samisk, Samojedisk;
Kalmukisk, Tursk un wäkke Kaukasus-Sproaken.



https://stq.wikipedia.org/wiki/%C3%84ngelske_Sproake

Ängelsk (dt. Englisch, eng. English) is ne Germaniske Sproake. Ju ängelske
Sproake heert tou ju Ängelsk-Fräiske Sproakfamilie (Anglofräisk). Ängelsk wäd
truch ungefeer 380 million Moanskene baald, foarallen in Groot-Britannien,
Irlound, Australien, Näi-Seelound, do Fereende Stoaten un dät suudelke deel fon
Afrikoa. Truch rieke Ljuude un Bedrieuwe in Groot-Britannien un do Fereende
Stoaten häd dät Ängelsk fuul ienfloud ap ju Waareld. Tou Biespil in Indien, wier
dät Ängelsk ju Ferwaltengssproake is, baald truch n groot Deel fon ju
Befoulkenge, man neen Määmesproake is.

Dät Ängelsk häd sik daach uurs äntwikkeld as dät Fräisk. In dät 8. Jierhunnert
gungen Ljuude uut Fräislound, Saksen un Jutlound ätter Britannien wai. Deertruch
äntstounde ju ängelsaksiske Sproake in Britannien, wier deerfoar allerwaiens
Keltisk baald wuude. Truch die ienfloud fon do Wikinger un Normandier ferannere
dät oolde Ängelsaksiske sik tou dät Mid-Ängelsk. Truch ju ängelske
Luudferschuuwenge äntstounde in dät 15. Jierhunnert dät moderne Ängelsk, dät as
Dialekt fon ju Haudstääd Londen fääre uur dät Lound wiede häd.

Ängelsk: The boy caressed the girl round the chin and kissed her on the cheeks.
Seeltersk: Die Wänt strookede dät Wucht uum ju Keeuwe un oapede hier ap do
Sooken. Noudfräisk (Mooring): Di dreng aide dåt foomen am dåt kan än mäket har
aw da siike. Wäästfräisk: De jonge streake it famke om it kin en tute har op 'e
wangen. Aastfräisk Läichdüütsk: De Jung straktde dat Wicht um't Kinn to un
tuutjede hör up de Wangen. Holloundsk: De jongen aaide het meisje over haar kin
en kuste haar op haar wangen. Läichsaksisk uut Hollound:De jonge strek 't
dearntje um de kinne en gaf heur een smok Aastfäälsk:De Jung strakele de Deern
umt Kinn un gaww öhr een Säuten up de Wangen. Düütsk: Der Junge streichelte das
Mädchen ums Kinn und küsste sie auf die Wangen.



https://stq.wikipedia.org/wiki/Fereende_Stoaten_fon_Amerikoa

Do Fereende Stoaten fon Amerikoa (äng. United States of America, kuut USA, de.
Vereinigte Staaten), in amtelke kuute Foarm Fereende Stoaten, un nit amtelk
oafte Amerikoa naamd (äng. America), sunt ne Buundesrepublik in Noudamerikoa, do
(sänt 1959) 50 Buundesstoaten umfoatet. Mäd ju Buundesstoat Hawaii un litje
Buutengebiete hääbe ju uk n Deel in Ozeanien. Die Presidänt fon do Fereende
Stoaten fon Amerikoa is Barack Obama

Dät Gebiet wier däälich do Fereende Stoaten sunt, waas fröier bewoond fon
Indioaner.

In 1776 hääbe trättien Stoaten sik uunouhongich moaked fon Groot-Britannien. Man
dät waas die Begin fon dän Amerikoanske Uunouhongichkaidskriech juun Groot
Britannien. In dän näie Stoat sunt do Gruundgesätse uurnuumen wuuden un in dät
Jier 1789 roat et ne Regierenge.

In dät 19. Jierhunnert wuude die Unnerskeed twiske do noudelke un do suudelke
Stoaten gratter, t.B. uur ju Sklaaweräi. Weegen do groote Unnerskeede fäng 1861
die Burgerkriech oun. Die Burgerkriech häd bit tou 1865 duurt, wierbie do
noudelke Stoaten sieget hääbe.

In dät 20. Jierhunnert hääbe do Fereende Stoaten dän eerste un twäide
Waareldkriech meemoaked. Ätter dän twäide Waareldkriech sunt do Fereende Stoaten
n Grootmacht wuuden. Bit tou 1989 touhoupe mäd Ruslound, man ätter dät
sljuchtjen fon ju Berliner Muure un dät be-eendjen fon dät Warschaupakt
alleenich. Sänt 1989 sunt do Fereende Stoaten ju eenigste Grootmacht ap ju
Waareld.

Alabama - Alaska - Arizona - Arkansas - Delaware - Vermont - Virginia - Florida
- Georgia - Hawaii - Idaho - Illinois - Indiana - Iowa - Kalifornien - Kansas -
Kentucky - Colorado - Connecticut - Louisiana - Maine - Marylound -
Massachusetts - Michigan - Minnesota - Mississippi - Missouri - Montana -
Nebraska - Nevada - New Hampshire - New York - New Jersey - New Mexico - North
Dakota - North Carolina - Ohio - Oklahoma - Oregon - Pennsylvania - Rhode Island
- South Dakota - South Carolina - Texas - Tennessee - Utah - Washington - West
Virginia - Wyoming - Wisconsin



https://stq.wikipedia.org/wiki/Seeltersk

Dät Seelterske of, wietenskuppelk, Seelterfräiske is ne fräiske Sproake, ju fon
sowät 1500 bit 2500 Moanskene boald wäd in Seelterlound. 1991 wuude ju
seelterfräiske Sproake in dät Guinness-Bouk fon Rekorde fon 1991 indreegen as
litste Sproakailound fon Europa. Dät Seelterfräiske is dät lääste Uurblieuwsel
fon ju aastlauwersfräiske Uurtoal fon dät Seelterlound, do Groninger Uumelounde,
Aastfräislound, dät Jeverlound un Butjoarlound.

Bit in dät säkstienste Jierhunnert waas dät Fräiske (Ooldfräisk) ju eepentelke
Sproake fon Ferwaltenge un Gjucht in do fräiske Kustenlounde twiske dät Vlie in
't Wääste un ju Weser in 't Aaste. Ätters is ju Sproake in Aast-Fräislound
uutstuurwen, man in Seelterlound is ju an 't Lieuwend blieuwen.

Binne ju ooldfräiske Sproake in Aast-Fräislound roate dät two Dialektgruppen, do
oamsfräiske Dialekte un do weserfräiske Dialekte. Do oamsfräiske Dialekte wuuden
in dän wäästelke Deel fon dät aastfräiske Hoolichailound boald, as uk in do
Groninger Uumelounde bit tou ju Lauwers. Do weserfräiske Dialekte wuuden in dän
aastelke Deel fon dät aastfräiske Hoolichailound boald, bit in dät Lound
Wursten, uursiede fon ju Weser.

Uut dät Ooldfräiske hääbe sik dät Wäästfräiske, dät Seelterfräiske un dät
Noudfräiske äntwikkeld. Do bildeden touhoope ju fräiske Sproakgruppe. Ju
Äntwikkelenge geen foar älke fräiske Sproake uurs, un so sunt do uutnunner
woaksen. Fon do fräiske Dialekte, do noch an 't Lieuwend sunt, is dät
hälgeloundske Fräisk dän naiste Früünd tou dät Seelterske. Die naiste Früünd tou
do fräiske Sproaken is ju ängelske Sproake.

Ju ängelske Sproake un do fräiske Sproaken heere tou ju Ängelsk-Fräiske
Sproakfamilie (Anglofräisk). Dät Anglofräiske wäd uk wäil Noudwäästgermanisk
naamd, un bildet ne Unnersproakgruppe binnen do Germaniske Sproaken. Ju seelter
Sproake is fon Uursproang Fräisk, man häd platdüütske un hoochdüütske Ienfloude
unnergeen. Deerbie sunt ferskeedene Woude in dät Seelterske keemen, do nit
originoal Fräisk sunt. Ap ju uur Siede häd dät Seelterske ooldfräiske Woude (as
kweede, Soaks) bewoard, do dät uurswain nit moor rakt, as uk grammatiske
Besunnerhaide (t.B. Gäise, sjo).

Dät Sproakgebiet uumfoatet trjo Täärpe: Strukelje, Roomelse un Skäddel. In ju
junge Kolonie Seedelsbierich wäd nit fuul Seeltersk boald. Däälich bildje do
fjauer Täärpe un hiere Buurskuppe mädnunner ju Meente Seelterlound mäd n
Uurfläche fon 123 km2 un sun 13.000 Ienwoonere. Ieuwenske Seeltersk un
Hoochdüütsk behärsket n Deel fon ju seelterske Befoulkenge dät Platdüütske.

Uur ju Spreekerantaal rakt et ferskeedene Unnersäikengen un Skättengen. Bie aal
do Skättengen lait ju Spreekerantaal twiske do 1500 un 2500 Moanskene.

Ju lääste Unnersäikenge wuude 1995 moaked fon Dieter Stellmacher in dät
Saterlandprojekt fon ju Universität Göttingen. Deerbie wuuden 10% fon do
Ienwoonere uur hiere Sproakgebruuk ätterfräiged an Hound fon ne Froagebooge mäd
34 Froagen. Fon do 12.100 Ienwoonere wuuden uutnuumen Bäidene unner 14 Jiere, as
uk Uutloundere, Uutsiedlere un Personen mäd twäide Woonenge in Seelterlound. So
ferbleeuwen 8.334 Persone, so dät 833 Ljuude tou befräigjen wieren. Deerfon
koomen 766 (92%) uutfälde Froageboogen. Seeltersk ferstounden dwo 4.058
Ienwoonere (49%), Seeltersk baale konnen 2.250 Persone. Fon do 8.334 Ienwoonere
baale also 27% Seeltersk, ap maaste in Roomelse (39,7%). In Skäddel kon 28,9%
Seeltersk baale, in Strukelje waas dät 26,2% un in Seedelsbierich 9,6%.

In dät historiske Gebiet Seelterlound lääse do uk nit fräiskbaalende Täärpe
Idafeen, Elisabethfeen un Näiskäddel. Disse Täärpe heere Däälich nit tou ju
Meente Seelterlound. Idafeen heert tou ju Meente Aastrauderfeen), Elisabethfeen
tou ju Meente Bäärsel) un Näiskäddel tou ju Stääd Ait. Do näie Bewoonere fon
disse Foantäärpe koomen fon Anfang an uut Ooldenbuurich of Aastfräislound un do
kuuden neen Fräisk baale. Näiskäddel äntstuude in dät 19. Jierhunnert fon
Skäddel uut, man so as uk in dät Foantäärp Seedelsbierich waas ju Antaal fräisk
baalende Ienwoonere littik. Tou dät Eende fon dät 19. Jierhunnert tälde Paul
Kollmann in Näiskäddel noch 59 fräiskbaalende Ienwoonere (12,7%).

Dät Seelterske kon in do trjo Dialekte fon Roomelse, Utände (Strukelje), un
Skäddel ferdeeld wäide. Do Ferskiele sunt gjucht littik. Daach sunt do, wan me
Seeltersk baale kon, goud tou kannen. Hier een poor Biespilsatse in do
unweerskienelk ful Ferskiele ansammeld sunt, man daach kon me deer an sjo, dät
jo daach nit uuremäte foneenuur ouwieke:

Ju Muur fon mien Naaberljüüde fon ju Hachte in't Nouden, do aaltied mäd ju Saise
Gäärs faar hiere Haangste mjo, häd aan Lüünich blouked, die knulääst in dät
froaie Fuugelhuus jieuwenske hier aain Huus Aaiere laid häd un bolde litsje
Suukene häbe skuul. Mongs soacht hie Fodder un bikket litsje Miegelken un
uurswät uut ju Äide bääte dän Staal, eer hie wier tourääch ätter't Fuugelhuus
wäifljucht. Sieuwends (/Seeuwends) staant deer aaltied aan fraamden Mon, die
uurs niks mäi as dän Fuugel tou bekieken. Wildääge kumt hie uut dät Bopperlound.

Ju Muur fon mien Noaberljuude fon ju Hööchte in't Nouden, do aaltied mäd ju
Saise Gäärs foar hiere Hoangste mjo, häd een Lüüntje blouked, dät knulääst in
dät froaie Fuugelhuus ieuwenske hier oain Huus Oaiere laid häd un bolde litje
Suukene häbe skuul. Mongs soacht dät Fodder un bikket litje Miegelken un uurswät
uut ju Äide bääte dän Staal, eer dät wier tourääch ätter't Fuugelhuus
waifljucht. Säiwends stoant deer aaltied aan froamden Mon, die uurs niks mai as
dän Fuugel tou bekieken. Wildääge kumt hie uut dät Bupperlound.

Ju Mour fon mien Naaberljuudene fon ju Hööchte in't Nudden, do aaltied mäd ju
Soise Gäärs faar hiere Haangste (/Hangste) mjo, häd een Lüüntje blouked, dät
knulääst in dät froaie Fuugelhuus ieuwenske hier aain Huus Aaiere laid häd un
bolde litje Suukene häbe skuul. Mongs soacht dät Fodder un bikket litje
Miechhäimken un ourswät uut ju Idde bääfte dän Staal, eer dät wier tourääch
ätter't Fuugelhuus waifljucht. Säiwends staant deer aaltied aan fraamden Mon,
die uurs niks mai as dät Fuugel tou bekieken. Wildääge kumt hie uut dät
Bupperlound.

Ieuwenske dät in do Biespilsatse bruukte "bekieke" kumt uk hyperkorrekt
"bekiekje" foar, dät kweeden wäd, uumdät do je-Tiedwoude fon wäkke as typisk
Seeltersk apfoated wäide. Ieuwenske "soacht" kumt in aal do Täärpe uk "säkt"
foar, wildääge uk aan Faal fon Hyperkorrektuur: Uk Foarmen mäd "ch" rakt dät al
in dät Ooldfräiske "sēka" ("säike"). Muugelk honnelt sik dät uk bie ju Foarm
"säkt" uum Hyperkorrektuur, man dät is nit seeker. Bee düsse Faale sunt -
hyperkorrekt af nit - so in dät Seelterske ienburgerd, dät me him nit moor
iedensthoaftich as ferkierd beteekenje kon.

Oold un näi spielt uk een groote Rulle in Luudferskuuwengen, do juust tou düsse
Tied in dän Gong sunt, un do fon wäkke Ljuude meemoaked wuden sunt un fon wäkke
noch nit:

In dän Sproakuutbau kumt dät tou masse Lienuursättengen un besunners uk
Fäkwoud-Uurnoamen: Juust hier in ju Seelterske Wikipedia, ju sunner Sproakuutbau
nit weese kon, rakt dät deerfoar masse Biespile. Hier sunt dät t.B.:

Man me kon nit ferwachtje, dät die Sproakuutbau fon älkunaan gliek moaked wäd un
do näie Themen aaltied juust gliek foarmulierd wäide (Biespil: "In do tjo Täärpe
rakt dät unnerskeedelke Baalwiesen" af "in do tjo Täärpe rakt dät unnerskeedelke
Dialekte"). Uurs een Biespil is dät Woud "Stoafsuuger" (Lienuursättenge uut dät
Düütske) deertou dät dät Synonym "Huulbäisem" rakt, een Woud, dät weerskienelk
fon een äänelk Platdüütsk Woud oulat is, un, as me licht ärkoant, uurspröängelk
moor snurrich as iedenst meend waas. Daach kweede dät wäkke Ljuude nu uk in dän
Iedenst.

Twiske 1100 un 1400 wuude dät Seelterlound fon Fräisen uut dät Aast-Fräislound
fon däälich besiedeld. Woarskienelk koomen do Ljuude uut dät aastfräiske
Kustgebiet, wier do, ätter ferskeedene Natuurkatastrophen, hiere Woonsteede
ferlädden hieden. Dät Seelterlound wäd naamd in n Uurkunde fon n 25. Okt. 1400
as een fon do Lounde do fon Groaf Nicolaus fon Tecklenburg an dän Biskup fon
Münster uurdrain wuuden. Tou ju Groafskup Aastfräislound, ju äntstuude in dät
15. Jierhunnert, häd dät Seelterlound silläärge nit heerd. Unner dän Biskup fon
Münster hieden do Seelter noch loange ne bestimde Oainständegaid un kreegen uk
noch ne Sunnerloage truch Honnel un Skipfoart. Dät ooldste Seeltersk sunt two
Woude in een Uurkunde uut dät Jier 1415.

Ap dät aastfräiske Hoolichailound wuude in dät 16. Jierhunnert minner Fräisk
boald, insteede deerfon boalden do Ljuude deer immer moor Platdüütsk. Weegen ju
isolierde Loage un ne bestimde Oainständegaid waas die platdüütsken Ienfloud in
Seelterlound gjucht littik. Bit in dät 19. Jierhunnert waas dät Seelterlound n
Soundinsel midde in oafte uunbegungboare hooge Foane, me kuude bloot mäd n Skip
uur ju Seelter Äi in Seelterlound kuume. Uum 1900 wuude ju Buuräi ap do
kultivierde hooge Foane gans wichtich. Truch näie Sträiten un n Iersenboan
kreech dät Seelterlound fääste Ferbiendengen mäd ju 'Buutewaareld'. Uum 1945
waas ju Loage fon ju Sproake in do oolde Käädentäärpe noch so stäärk, dät
ferskeedene Fluchtlinge uut Aast-Düütsklound sloank Seeltersk baalen leerden.
Ätters geenen fuul Seelter Oolden deertou uur, hiere Bäidene ap Hoochdüütsk
aptouluuken. Do lääste Jiertjaande koom deerap ne Reaktion un wäd uk n Bitje
Seeltersk an do Skoulen roat. Ne Seeke ju foar bee Sieden fuul Ärfoulch rakt,
läite do seelter Uuren fon allere Ljuude in Bäidenstuune. Uk kuume hier un deer
seelter Beteekengen ap Huuse un sunt nu do seelter Täärpnoomen uk ap do Skilde
anroat. Dät is foar n grooten Deel bewierked fon dän Seelter Buund.

Al in dän Begin fon dät 20. Jierhunnert kwieden ferskeedene Ljuude, dät ju
seelterfräiske Sproake uutstierwe wüül. Ju absolute Baalertaal is bit tou dät
Eende fon dät 20. Jierhunnert relativ konstant bleeuwen, man do Baalere fon dät
Seelterfräiske sunt däälich ne Minnerhaid in ju Meente Seelterlound.

Ju seelter Sproake stoant siet 1999 unner Skuts fon ju Europäiske Charta fon do
Regionoal- un Minnerhaidssproaken. In dät Seelterlound is ju Sproake uk as
Amtsproake toulät. Do fjauer Täärpe in Seelterlound hääbe twosproakige
Täärpnoomen.

In Seelterlound sunt in aal fjauer Täärpe touhoope fieuw Bäidenstuune, wier do
Bäidene mäd Seeltersk-Unnergjucht truch Fräiwilliger fersuurged wäide. An aal do
Litje Skoulen (Gruundskoulen) in Seelterlound kriege do Bäidene
Seeltersk-Unnergjucht. An ju "Grote Skoule fon't Seelterlound" (dät Schulzentrum
Saterland) konnen do Sköilere an ju Realskoule Seeltersk as Wahlpflichtkurs
kriege, an ju Hauptskoule rakt dät apstuuns naan Seeltersk-Unnergjucht. Uk an
dät Gymnasium (Laurentius-Siemer-Gymnasium in Roomelse) rakt dät apstuuns noch
naan Seeltersk-Unnergjucht. An do Beroupskoulen, Fachskoulen un Hoochskoulen
rakt et uk naan Seeltersk-Unnergjucht. An do Universitäte fon Göttingen, Kiel un
Ooldenbuurich rakt et Seminoare uur dät Seelterfräiske. Uunräägelmäitich rakt et
Kuurse fon t. B. dän Seelter Buund of ju Foulkshoochskoule in Lier.

In do 1950er Jiere fangt ju Geskichte fon ju seelterfräiske Literatuur eerst
gjucht oun. Dät Lesebouk foar Seelterlound waas ne Riege fon seelter
Saitengstukke, do fon 1953 bit tou 1965 in dän 'General Anzeiger' publiziert
wuuden sunt. As dät Lesebouk foar Seelterlound apheerde, fängen Hermann Janssen
un Pyt Kramer oun mäd "Seelter Trjoue, Tidschrift foar alle Seelter". Dät fäng
oun in n Suumer 1966 un die soogende un lääste Jiergong koom 1972. In dät
Lesebouk un in Seelter Trjoue sunt ferskeedene literariske Seeken publiziert
wuuden. Hermann Janssen skreeuw uk foar dät Lesebouk un häd 1964 "Dät
Ooldenhuus" uutroat. Marron C. Fort häd in 1985 un 1990 two Bouke mäd
Täkstsamlengen uutroat, in dät Jier 2000 ärskeen sien seelter Uursättenge fon
dät Näie Tästamänt un do Psoolme. Margaretha Grosser is een fon do maast
produktive Autorinnen in ju seelter Sproake, ju häd Fertälstere un Dööntjene
skreeuwen in do Saitengen, un ferskeedene bekoande Bäidensbouke, so as Die litje
Prins (2009) un Tuusterpäiter (2010) uursät.

Ju Ems-Vechte-Welle häd älke two Wieke fon 11:00 bit 13:00 ne Seendenge uut
Seelterlound ap Seeltersk un Plat. In Internet skrift ju Näissiede
www.stuuns.com ap Seelterfräisk. In dän "General-Anzeiger" fon Rhauderfehn un ju
"Nordwest-Zeitung" fon Ooldenbuurich ärskiene räägelmäitich Artikkele uur dät
Seelterfräisk of ap Seeltersk.

Toumindest eenmoal in do two Jiere wäd in ju roomske Säärke ne Misse ap Seelter
ouheelden. Dät Näie Testament (un do Psoolme) is fon Marron Fort uursät ap
Seelterfräisk.

Dät Seelterske is in dän Loop fon do Jiere ap gans ferskeedene Wiesen skrieuwen
wuuden. Do Sproakgeleerden hääbe in dät 19. Jierhunnert bit tou do 1950er Jiere
moor of minner phonetiske Skrieuwwiesen bruukt. Deerfon waas Julius Bröring sien
Wierk ap maaste bekoand in Seelterlound. Deerap basierde sik dan uk Gesina
Lechte-Siemer, as ju in do trüütiger Jiere mäd seelter Gedichte ounfäng, wierbie
ju oawers aal do Lienjen un Teekene wäägeläite moaste, deeruum dät do sik foar n
praktisken Druk nit oainden.

As dan in do füüftiger Jiere foarallen fon Hermann Janssen näi ounfangd wuude
mäd dät Lesebouk foar Seelterlound, wieren Ienfloude fon ju hoochdüütske un ju
ängelske Skrieuwwiese deeroun. Al ap ju eerste Siede fon dät Lesebouk foar
Seelterlound (Aproup) stuuden Woude as 'brought', 'ienfiehrd', 'utschniede'.
Leeter geen dät n bitje wäch, oawers do loange Luude wuuden in dät Lesebouk foar
Seelterlound noch nit konsequent skrieuwen.

In jusälge Tied wuud bie ju Fryske Akademy in Ljouwert toacht an n Woudebouk
(Hermann Janssen rakt in dät Lesebouk foar Seelterlound uk al ne groote Lieste
fon 4000 Woude) un dan skuul dät deerfoar ne konsequente Skrieuwwiese reeke,
ätter dän Prinzip "een Luud - een Teeken", sodät uk nit-Seelter ju Uutsproake
deeran ouleese kuuden. Die Direktor Professor Jelle Brouwer waas ju Meenenge,
dät do Seelter sik deeruur uk uutspreeke skuulen. Deerap moakede Pyt Kramer
eenige Äntwurpe, do dan 1958 fon ne Delegation unner Fierenge fon Brouwer in
moorere Äiwende an Hound fon Biespiele mäd de Tweelwerrräid truchnuumen wuuden.
Toulääst wuud dan ju Foatenge mäd "loange Säwenluude altied dubbeld" wääld, ju
dan leeter as "Skrieuwwiese fon 1958" anwoand wuude in dät "Seelter Woudebouk"
fon 1961 un uur Bouke, as "Dät Ooldenhuus".

Consequenz waas, dät do kuute Luude [i] un [u] (in 'Tied', 'kuut') dan as i un u
skrieuwen wuuden, wieruum do Luude [I] un [U] (in 'dit', 'Buk') dan skrieuwen
wuuden as ì, ù. In n Praxis wuuden do apaate Akzentteekene nit bruukt un dät
roate Ferwikselenge. Dät wuud löösd fon Professor Marron C. Fort in sien
"Saterfriesisches Wörterbuch" fon 1980. Deeroun wuud 'Tied' un 'kuut' skrieuwen,
also mäd ie un uu, wierbie dan do loange Luude [i:], [u:] as íe, úu skrieuwen
wuuden (also slíepje, súur). Wan deer do Akzentteekene wächfaale, stöörde dät
bolde naagends, deeruum dät dät fon do Luude uk bolde neen Minimoalpoore rakt. N
uur Näierenge fiert Fort truch in sien Uursättenge fon dät Näie Tästamänt in et
Seeltersk, wier hie sk skrift insteede fon sch, wät foarallen ap Skoulen nutselk
is uum ju gjuchte seelter Uutsproake [sx] tou kriegen, insteede fon ju Düütske.
Fort sien Skrieuwwiese wäd in groote Lienjen däälich maast ferwoand. Bloot dät
Eenpeldskrieuwen in eepene Silwe (also epen insteede foar eepen) wuude nit
altied uurnuumen.

Truch sien isolierte Loage un do deeruut resultierende Oainhäide keemen in dät
Seelterlound al in dät fröie 19. Jierhunnert ferskeedene Unnersäikere fon ju
seelter Sproake ap Besäik. Al in 1794 skreeuw die Antropologe Mauritz Detten uur
do Fräisen fon dät Seelterlound. Hie beskreeuw ju seelter Sproake as verdorbenes
Plattdeutsch un notierde sik n poor Woude. Die Theologe un Historiker Johann
Gottfried Hoche skreeuw moor uur ju Sproake in sien Räisebeskrieuwenge truch
Osnabrück un Niedermünster in dät Seelterlound, Aast-Fräislound un
Groningerlound. Foar him waas dät Seelterske dät ooldste Dialekt fon Düütsklound
un ju Uursproake fon dät Ängelske, Niederloundiske, Ooldsaksiske un Platdüütske.

In dät Jier 1836 wuude dät Wierk Onze Reis naar Sagelterland uutroat fon do
wäästfräisen Montanus Hettema un Rinse Posthumus. Dät is n tjuk Bouk wuuden, dät
bolde toun Haaldeel uut oolde Uurkunden bestuude. Interessant sunt eenige Texte,
ne Sproakleere (wier Hettema dät Seelterske in dän ooldfräiske Roome twinge wol)
un ne Woudelieste fon 31 Sieden. In dät Jier 1846 koom die Jeverloundiske
Theologe Johann Friedrich Minssen foar moorere Mounde ap Besäik. Hie beskreeuw
ju Sproake gans gnau un sammelde fuul Fertälstere un Spräkwoude in ju seelter
Sproake. Sien Unnersäikengen wuuden toun Deel in dät Tiedskrift Friesisches
Archiv publisiert, n groot Deel fon sien Wierk wuude eerste ätter dän Twäide
Waareldkriech fuunen un uutroat.

Die Begruunder fon ju modärne Frisistik, Theodor Siebs, diede uk Unnersäik ätter
ju seelter Sproake. Sien Geschichte der friesischen Sprache (1901) änthaalt ne
bolde fulständige historiske Grammatik fon dät Seelterske, wierfon hie in Zur
Geschichte de englisch-friesischen al fuul Biespiele roat hiede. Bloot ap
Seelterlound beluuke sik Das Saterland, Flurnamen un sien lääste Uutgoawe in
1934 Zur friesischen Volkskunde des Saterlandes.

Do Unnersäikengen fon dät Seelterfräiske ätter dän Twäide Waareldkriech dieden
foarallen Pyt Kramer un Marron Curtis Fort. Die wäästfräiske Ingenieur Kramer
waas 25 Jiere oold as hie sien Seelter Woudebouk (1961) uutroate, fon sien Näi
seelter Woudebouk is Beend I (A–E) in 1992 ärskienen. In 1982 wuude sien Kuute
Seelter Sproakleere publisiert. Hie häd ferskeedene Unnersäikengen däin man hie
häd uk ferskeedene Bouke skreeuwen un uutroat, fon 1966 bit 1972 waas hie foar
dät seelterske Tiedskrift Seelter Trjoue aktiv, un hie publisierde ferskeedene
wieräntdekte Wierke fon t. B. Minssen.

Die amerikoanske Germanist Marron Curtis Fort begon in do 1970er Jiere mäd sien
Unnersäikengen ätter dät Seelterske un arbaidede bit tou dät Jier 2003 an ju
Universität Ooldenbuurich wier hie sik iensätte foar dät Platdüütske un dät
Seelterske. Mäd Hermann Dumstorf stoalde Fort dät Saterfriesisches Wörterbuch
touhoope, dät 1980 publisierd wuude. Ieuwenske sien Woudebouk roate hie do
Tekstsamlengen Saterfriesisches Volksleben (1985) un Saterfriesische Stimmen
(1990) uut un uursätte dät Näie Tästamänt un do Psoolme in dät Seelterske
(2000).



https://stq.wikipedia.org/wiki/Frankriek

Frankriek is n Lound in Wääst-Europa. Ju Haudstääd is Paris un die Präsident fon
ju Republik is siet 15.05.2012 François Hollande.

Die hoochste Bierich fon dät Lound is die Montblanc (4.808 m). Do grootste Äie
fon Frankriek sunt Schelde, Loire, Maas un Rhône. Frankriek häd ne Fläche fon
543.965 km². Paris is ju grootste Stääd, man do Metropoolregione Lyon,
Marseille, Lille, Toulouse, Bordeaux un Nice hääbe uk moor as je een Millione
Ienwoonere. Uur groote Stääde sunt Nantes, Straasbuurich, Rennes un Grenoble.

Do Gränsen fon dät moderne Frankriek sunt äänelk tou do Gränsen fon dät oolde
Gallien, wier do keltiske Gallier woond hääbe. Julius Caesar fon dät Roomske
Riek äroberde Gallien in dät 1. Jierhunnert, un do Gallier nuumen ju roomske
Sproake (Latiensk, Gruundsleek foar dät Frantsööske) un Kultuur uur. Dät
Kristendum wuude in dät 2. un 3. Jierhunnert die näie Gloowe. In dät 4. un 5.
Jierhunnert wieren so fuul Ljuude kristelk dät Hiëronimus fon Stridon skreeuw
dät Gallien "fräi fon Häresie" waas.

In dät 4. Jierhunnert sunt germaniske Gruppen uur dän Rhien ätter Gallien
keemen, foarallen Franke, wierfon leeter dät Woud "Francie" keem. Fon alle
germaniske Foulksgruppen fon ju Groote Foulkewonderenge wieren et do Franke do
as Eerste dän kristelke Gloowe uurnuumen hääbe. In dät leete Middeloaler hieden
do Fräisen un Saksen gans fuul Meelasje deerfon.

Do Karolingere härskeden bit 987 uur Frankriek, dan wuude Hugo Capet Köönich fon
Frankriek. Twiske 1096 un 1270 waas Frankriek bie fjauer Kjuustoage deerbie.
Truch hiere normandiske Häärkuumen regierden ängelske Köönige groote Deele in
dät Wääste fon Frankriek. Ätter dän Dood fon Köönich Philips IV in 1314
ferloosen do Ängelske hiere Gjuchte ap de frantsööske Troon. Ju Befoulkenge fon
Frankriek waas in ju Tied fjauermoal gratter as ju ängelske, man do wieren
militär stäärker, man ätter dän Hunnertjierige Kriech ferloos Änglound aal sien
Gjuchte ap dät Fäästlound (bloot Calais bleeuw bit tou 1558 ängelsk).

In dät 17. Jierhunnert keem dät frantsooske Köönichskup mäd Ludwig XIV ap sin
Hööchtepunkt. Dät geen uk so mäd ju frantsööske Sproake in dät 17. un 18.
Jierhunnert, ju wuude in literäre Sälsskuppe un ju Ferwaltenge bruukt. In dät
leete 18. Jierhunnert hiede Frankriek gjucht fuul Kolonien in Noud- un
Suud-Amerikoa, Afrikoa un Asien. Ätter ju Frantsööske Revolution fon 1789 wuude
Frankriek ne Republik. Ju frantsööske Republik bleeuw nit loange, wült in 1799
Napoleon I ju Macht kreech. Napoleon wuude leeter Kaiser fon dät Eerste
Frantsööske Riek (1804–1814). In 1815 wuude Napoleon in ju Slacht bie Waterloo
sloain.

Ju Wäästfront fon dän Eerste Waareldkriech waas foar n grooten Deel in dät
Noud-Aaste fon Frankriek. Die Stried in do Skütsgreeuwe waas ju grootste
Massensloachtenge in ju frantsööske Geskichte. Die Twäide Waareldkriech waas
uurs, do kuude Düütsklound in Moai/Juni fon 1940 Frankriek in n poor Wieke
äroberje.

Frantsöösk is ju offizielle Sproake, Minnerhaidssproaken sunt Niederloundsk in
dät Noudwääste, Bretonisk in dät Wääste, Katalanisk un Baskisk in dät Suude.

Frankriek is Meeglid in ju NATO (1949), ju Europäiske Union (1957) un do
Fereende Natione (1945).

Dät Bruttoinloundsprodukt pro Kop waas $32.600 in 2007. In 2007 waas 2,2% fon ju
ganse Wirtskaft Loundwirtskaft, 20,6% Industrie un 77,2% Tjoonste.



https://stq.wikipedia.org/wiki/Tw%C3%A4iden_Waareldkriech

Die Twäide Waareldkriech waas fon 1939 bit tou 1945. Et wäd die twäide naamd,
wil et die twäide Kriech waas, wier Lounde fon bienaist alle Kontinente in
meemoaked hääbe. Et is die eensige Kriech wierbie sowäil Atom- as uk biologiske
un chemiske Woapen (ABC-Woapen) bruukt wuuden sunt.

In dän 2. Waareldkriech stuurwen uungefeer 55 Millione Moanskene. 6 Millione
Juden sunt bie dän Holocaust dood moaked wuuden, fon Adolf Hitler initierd un
fon Heinrich Himmler organisierd wuuden.

Ätter dän Eerste Waareldkriech doarste Düütsklound ätter dän Versailles
Ferdraach neen groote Armee hääbe. Uk waas dät Düütske Riek fon foar dän Eerste
Waareldkriech litjer moaked wuuden. In Düütsklound spielde dän
Nationoalsozialismus ne immer grattere Rulle, wät in 1933 mäd dät Benaamen fon
Adolf Hitler toun Riekskoansler ne Hööchtepunkt foont. Hitler wüül do oolde
Gebiete wieruume hääbe un in 1935 trät dät Saargebiet bie in dät näie düütske
Riek, in 1936 is dät demilitarisierde Rhienlound wier Düütsk wuuden.

Aastriek (truch dän Anschluss) un dät Sudetenlound keemen in 1938 uk bie
Düütsklound.

Ap n 1. September 1939 begon die Twäide Waareldkriech, mäd dän Oungriep fon Nazi
Düütsklound ap Polen. Ju Kriechtaktik ju der bruukt wuude in Polen wäd
„Blitzkrieg“ naamd.

So as Frankriek un Groot-Britannien al foar dän Oungriep juun Polen woarschaud
hieden, ferkloorden do Düütsklound dän Kriech ap n 3. September 1939. An de
Wäästfront bleeuw dät bit tou 10. Moai 1940 stil, man dan griep Düütsklound do
neutroale Stoaten do Niederlounde, Belgien un Luxembuurich oun. Deerätter wäd
Frankriek oungriepen. Ap n 25. Juni 1940 keem et tou n Woapenstilstoand twiske
Frankriek un Nazi-Düütsklound.

Ätter dät Noude wai fängen do Düütske ap n 9. April 1940 oun mäd Operation
Weserübung uum Norwegen un Dänemark oun tou griepen.

In dät Aaste waas die Kriech in Ruslound. Do düütske Truppen hieden in 1941 un
1942 fuul Ärfoulch häiwed, man ju Slacht uum Stalingrad waas dän Weendepunkt
foar do Düütske in dän Twäide Waareldkriech.

Am 6. Juni 1944 loundje do Allierden in ju Normandie, die Dai wäd uk D-Day
naamd. D-Day is die grootste Invasion in ju Geschichte fon do Moanskene, 6.700
Schiepe un moor as 13.000 Luftfoartjuuge wieren deeroun bedeeligd.

Ap n 2. Moai 1945 won die Roode Armee ju Slacht uum Berlin, man Adolf Hitler
waas al an dän 30. April stuurwen. Buppebefeelhääber fon ju düütske
Kriechsmarine Karl Dönitz wäd die näie Riekskoansler. Sien Ätterfoulger,
Hans-Georg von Friedeburg, teekent ju Kaputalation fon die düütske Armee in dät
Noud-Wääste ap n 4. Moai 1945. Generaloberst Alfred Jodl teekent ne Kapulitation
fon aal do düütske Truppen ap n 6. Moai 1945.

Ap n 7. Juli 1937 fäng die twäide Japanisk-Chineeske Kriech oun. Ap n 7.
Dezember 1941 greep Japan do Fereende Stoaten fon Amerikoa in Pearl Harbor oun,
wät jält as die Begin fon dän Twäide Waareldkriech in ju Pazifik. Uur Lounde, do
der bedeeligd wieren, wieren Groot-Britannien, Australien, do Niederlounde un
Näiseelound.

Do japaniske Stääde wieren n Bietsken bombardierd wuuden fon amerikoanske
Bommendreegere, man Japan häd nit kapitulierje wüüld. Uum Japan tou Kapitulation
tou twingen, sunner groote Ferluste, äntscheede do Amerikoaner sik foar n näi
Woapen: ju Atombombe. Ap n 6. August fäl ju eerste Atomboom, Little Boy, ap
Hiroshima. N poar Deege leeter fäl ju twäide Bombe, Fat Man, ap Nagasaki. Ap n
2. September 1945 wuude ap dät US-Schlachtschip Missouri in ju Sagami-Bucht die
Pazifikkriech un deermäd uk die Twäide Waareldkriech mäd unnerteekenjen fon ju
japaniske Kapitulationsuurkunde be-eended.



https://stq.wikipedia.org/wiki/Roubaix

Roubaix (Niederloundsk: Robaais of aller Roodebeke) is ne oolde industrielle
Stääd in dät Noude fon Frankriek, in dän suud-aastelken Deel fon ju aleer
Provinz Frantsöösk-Flandern, apnaisten fon dät belgiske Skeed. Ju Stääd is uk ne
Meente un lait in dät frantsööske Departement Nord in ju Region Hauts-de-France,
mäd ne Flakte fon sowät 13 km².

Roubaix häd ungefeer 96 Duusende Ienwoonere, un is deermäd ätter Lille un Amiens
ju träädgrootste Stääd fon ju Region. Touhoope mäd do Noaber-Stääde Lille,
Tourcoing, Villeneuve-d'Ascq un 86 uur Meenten, bildet ju Stääd n
Metropoolregion bekoand unner dän Noome Métropole européenne de Lille, wier moor
as 1,1 Million Ljuude woonje.

In ju Midde fon dät njuugentiende Jierhunnert wuude Roubaix dät Säntrum foar
Tekstil-Industrie fon Noud-Frankriek, wilst ju Industrielle Revolutsjoon in dät
Lound begint. Deertruch wuuks ju Taal Ienwoonere fon 8.091 in 1800 ätter 124.661
in 1896. Unner dät Woaksdumstied, weegen sien ekonomiske un soziale
Äntwikkelenge, kreech ju Stääd dän Spitsnoome „Frantsöösk-Manchester“.

Däälich is ju Stääd foarallen bekoand as die Ankumstplakke fon dän
Flitsepee-Wädstried Paris – Roubaix.



https://stq.wikipedia.org/wiki/D%C3%BC%C3%BCtsklound

Düütsklound (Bundesrepublik Deutschland) is n Lound in Middel-Europa. Ju
Haudstääd is Berlin un die Buundeskansler fon ju Republik is sänt 2005 Angela
Merkel.

Düütsklound is sänt 1950 Meeglid in ju Roat fon Europa un sänt 1955 fon ju NATO.
Aast-Düütsklound waas fon 1955 bit 1990 Meeglid fon dät Warschaupakt.
Düütsklound is uk n Meeglid in ju Europäiske Union. Sänt 1973 is Düütsklound
Meeglid fon do Fereende Natione.

Dät Hillige Roomske Riek (962-1806) kon me betrachtje as dät eerste düütske
Riek, äntsteen uut dän aastelke Deel fon dät Frankiske Riek. In 1450 wuude die
Noome fon dät Hillige Roomske Riek annerd tou dät 'Hillige Roomske Riek fon ju
Düütske Nation'. Loang deerätter wuude Düütsklound twiske 1806 un 1813 fon do
Frantsoosen besät. Ätter dät Kongräs fon Wien keem n twäiden Fersäik uum do
düütske Lounde tou fereenigjen in dän Düütske Buund. In dän Buund wieren 39
ferskeedene Stoaten mäd fuul Oainständegaid.

Ätter n Düütsk-Deensken Kriech fon 1864, dän Prüüsisk-Aastriekske Kriech fon
1866 un dän Düütsk-Frantsööske Kriech fon 1870/1871 wuude in 1871 dät Düütske
Kaiserriek gruunded. Otto von Bismarck wuude die eerste Riekskansler. In
dänEerste Waareldkriech kampet dät Düütske Kaiserriek mäd Aastriek-Ungarn,
Bulgarien un dät Osmaniske Riek juun do Alliierde. In 1918 ferljust Düütsklound
un ju Tied fon de Weimarrepublik (1918-1933) begint.

Ju Weimarrepublik waas ne freeloose Tied in Düütsklound. Deer waas nit fuul
Oarbaid un Düütsklound kuude sien Skeeld an do uur Lounde nit berappe. Ju NSDAP
fon Adolf Hitler wuude bie do Woalen fon 1932 ju grootste politiske Paatäi in
dät düütske Parlament. Een Jier leeter kuude Hitler Diktator fon Düütsklound
wäide. Die Weimarrepublik wuude Nazi-Düütsklound.

In dän Twäide Waareldkriech sunt ungefeer 70 Million Moanskene stuurwen. In 1943
hiede Hitler bienaist gans Europa äroberd. Ätter dän Slacht uum Stalingrad un
D-Day kuude Nazi-Düütsklound do Alliierde nit moor aphoolde. Düütsklound waas so
as gans Europa stukken un ju Stroafe waas ju Besättenge truch ju Sowjetunion in
dät Aaste (Aast-Düütsklound) un truch do Alliierde in dät Wääste
(Wääst-Düütsklound).

Truch do Sponnengen twiske dät Aaste un dät Wääste begon direkt ätter dän Twäide
Waareldkriech die Koolde Kriech. Do Sponnengen twiske ju Sowjetunion un dät
Wääste wuuden gans stäärk as in 1961 ju Berliner Muure baud wuude.

Ätter dän Fal fon ju Muure in 1989 wuuden do two Düütsklounde fereeniged ap dän
3. Oktober 1990. Ätter ju Wierfereenigenge wuude Berlin ju Haudstääd fon dät
näie Düütsklound. Siet dän 1. Januoar 2002 häd die Buundsrepublik Düütsklound
mäd alwen uur Lounde fon ju Europäiske Union dän Euro ienfierd.

Düütsklound häd uk groote Deele fon Europa's grootste Äie, so as dän Rhien, ju
Donau un ju Elbe.

Ju Sproake, ju man ap maaste bruukt is dät Hoochdüütske. Et rakt uk noch Deensk,
Noudfräisk, Seelterfräisk un Sorbisk as anärkoande Sproaken. In ju Praxis is dät
Läichdüütske (Platdüütske) ne wichtige Sproake.

Apstuuns sunt do näiste Paatäie in dän düütsken Buundesdai fertreeden: CDU/CSU,
SPD, FDP, Die Linke un Bündnis 90/Die Grünen.



https://stq.wikipedia.org/wiki/Indien

Indien is n groot Lound in Suud-Asien an dän Indiske Ozeoan. Ju Haudstääd is New
Delhi un die Präsident fon ju Republik is siet 2007 Pratibha Patil.

Indien is n groot Hoolichailound. Londskuppelk kon dät in träi Paate apdeeld
wäide:

Dät Noude fon dät Lound lait in dät Himalayagebierge un sien Uutloopere Pamir un
Karakorum un is deertruch gjucht biergich. Die Kanchenjunga mäd 8.598 Meter is
die hoochste Punkt.

Fääre ätter dät Suude lääse do groote Flächen. Hier ferloope uk do groote
Flusse, die Ganges un die Brahmaputra, do der uutloope in dät noudelke Eende fon
dän Golf fon Bengalen. Truch disse Flusse is dät Gebiet gjucht fruchtboar.

In dät Wääste lait ju Tharwöiste un dät Suude n groot Hoochlound, die Dekkan.
Dät Hoochlound lait twiske dän Golf fon Bengalen un ju Arabiske See. An bee
Kaanten wäd dät Hoochlound begränsed fon Bierichriegen, do Aast- un Wääst-Ghats.

Dät eerste Riek dät dät daach glukkede, dät ganse Gebiet twiske dät Gebierge un
ju See ientouniemen, koom fon buuten: Groot-Britannien waas mäd dän Foutgong in
ju Technik as Eerste instande, do groote Oustande tou bemästerjen un noom in dän
Loop fon dät 19. Jierhunnert dät ganse Gebiet ien, wieroun nu Indien lait.

Mäd ju Äntstoundenge fon disse stoatkundige Eenhaid koom uk al fluks ne
Bewäägenge ap, ju der strieuwde ätter n uunouhongigen Stoat. Dät Indien fon
däälich wuud ap n 15. August 1947 uunouhongich fon Groot-Britannien.

Indien is bääte China dät Lound mäd ju grootste Befoulkenge fon de Waareld. In
dit Lound bildje Sproake, Religion un dät Kastensystem ne wichtige Gruunde foar
wäls Bestimmenge in de Sälskup. In dät Suude (Suud-Indien) woonje foarallen
dunkelfaawige Draviden un in dät Noude stamme do Ljuude ou fon do ljoachter
faawede Indo-Arier, do der leeter - sowät 3500 Jiere häär - in Indien ankoomen.

An n Ounfang fon dät 20. Jierhunnert hied Indien 250 Milllione Ienwoonere, wät
sik bit nu ferfjouwerfooldiged häd. Ätter ju eepentelke Foulkställenge fon 2011
lieuwden in dät Lound 1.210.193.422 Ljuude.

In Indien stuud ju Wääse fon ferskeedene Religione, wierunner Hinduismus,
Buddhismus, Jainismus un Sikhismus. Uk die Islam häd n wichtigen Ienfloud häiwed
ap ju Kultuur Indiens un deertou heert Indien, touhoope mäd Indonesien un
Pakistan tou do Lounde mäd dän grootste Taal Moslems. Offiziell häd Indien neen
Stoatsreligion un deeertruch is dät n sekuloar Lound.

Tou do uur Religione wáide reekend do Anhongere fon dän Zoroastrismus, dän
Bahaí-Gloowe en it Juudendum. Ätter Skätsenge woonje uum 5.000 Juuden in Indien,
do maaste in Bombay un deeruumetou.

In Indien wäide an Steeden fuul ferskeedene Sproaken boald. Ju wichtichste is
dät Hindi, dät juust as dät oolde Sanskrit schrieuwen wäd in Devanagari-Skrift.
Dät Hindi is ju eerste eepentelke Sproake, ju der fon ju federoale Behöörde tou
ju Kommunikation ferwoand wäd. Un ju der beljoowed is in dät Geskäftslieuwend un
in Glidstoaten, wier do nit Hindi baale. Buute Hindi häd Indien noch 21 uur
eepentelke Sproaken un aal mädnunner rakt et deer 392 lieuwjende Sproaken.



https://stq.wikipedia.org/wiki/Fereeniged_K%C3%B6%C3%B6nichriek_fon_Groot-Britannien_un_Noudirlound

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Niederlounde

Do Niederlounde (Wäästfräisk Nederlân, Niederloundsk Nederland) is n Lound in
Wääst-Europa. Ju Haudstääd is Amsterdam un die Köönich fon dät Köönichriek is
siet 2014 Willem-Alexander. Minister-Präsident is siet 2010 Mark Rutte.

Siet 1581 bildede Hollound touhoope mäd Fräislound, Groningen, Seelound,
Utrecht, Gelderlound un Overijssel ju föderoale Republik fon do soogen Provinzen
(do Niederlounde). Do uur - Drente in dät Aaste un Noud-Braband un Limbuurich
hongeden deer n bitsken as Besit bie.

In dät achttiende Jierhunnert waas dät aal foarbie un wuude dät immer moor tou n
litjet Lound, dät toulääst 1795 fon do Frantsosen ärooberd wuude. Do waas dät
foarbie mäd Föderalismus un aal do Provinzen wuuden unner Den Haag broacht. So
ferloos Wääst-Fräislound dan sien Fräiegaid. Hollound wuud uk noch in two Deele
kleeuwd (Noud- un Suudhollound) un so roate dät ätters alwen Provinzen.

Eerste 1986 koom ju tweelfde Provinz Flevolound deertou, ju der bestoant uut
Deele fon dän iendiekte Suudersee twiske Hollound un Wäästfräislound.

Dät Bruttoinloundsprodukt pro Kop waas $39.000 in 2007. In 2007 waas 2% fon ju
ganse Wirtschaft Loundwirtschaft, 24,4% Industrie un 73,6% Tjoonste.



https://stq.wikipedia.org/wiki/Internet

Dät Internet is ne Samlenge fon Computernätte wierbie fuul Computere mädnunner
ferbuunen sunt un Doaten uuttuuskje. Deertruch kon me Internettjoonste as
E-mail, Doatäiuurdreegenge, WWW, Telefonie, Radio un Fiersjoon nutsje. Wült n
Computernät gewöönelk apbaud is uut köärperelke Komponente (Koabele, Skaltengen
usw.), bestoant n Internet bloot uut ne Riege Protokolle, in dän Fal fon dät
gängelke Internet dät sonaamde IP (Internet Protokol). Computere in ferskeedene
Nätte un mäd unnerskeedelke Bedrieuwssysteme konnen truch dät Anweenden fon do
Protokolle mädnunner kommunisierje.

N köärperelk Computernät is maast begränsed tou n Gebiet of ne Organisation. Dät
System fon juunsiedige Kommunikation in sun bekniepen Gebiet wäd uk je wäil
Intranet naamd. Uut aal moor Intranätte häär is uk Tougong muugelk tou dät
Internet, wült uursuume däälich uk wäkke Sieden ap dät Waareld-wiede-Wäb (www)
bloot foar Persoone of Organisatione tougongelk sunt, do deer apaat foar
ärmächtiged sunt.

Wät in dän Spreekgebruuk as “dät Internet” beteekend wäd, is n groot eepenbeer
Computernät, n Nät fon Nätte, wierbie me sik haalt an do Requests For Comments
(Bidden uum Bemäärkengen), ferwalted fon ju Internet Engineering Task Force.
Eegentelk rakt dät naan Oainer fon dät Internet.

Wült dät Internet an sik 1983 änsteen is, is dät eerste in dän Loop fon do Jiere
foar älkuneen tou Ferföigenge keemen. Ne groote Unnerstutsenge deerbie waas, dät
in n August 1991 HTML ienfierd wuude. Deertruch kon dät Internet ferwoand wäide
as n Waareldwied Nät fon Sieden, do der ferbuunen sunt fon Koppelengen, do me
‘anklikke’ kon. Do maaste Dokumente do der uur dät Internet apruupen wäide
konnen, sunt nu apstoald in HTML.

Een fon do näiere Foarskrifte is ju WAP-Foarskrift. Dät stoant foar Wireless
Access Protocol un bestimt, wo Jou Handy of Jou Houndcomputer träidloos mäd dät
Internet kommunisierje kon. Fuul Handys konnen in dän WAP-Stand sät wäide toun
Internetjen. WAP-Programme, as fon Google un Wapedia, reeke biewielen ju
Muugelkhaid, fluks in do Doatäinoomen - nit do Unnerskrifte - fon Bielden tou
säiken.



https://stq.wikipedia.org/wiki/D%C3%BC%C3%BCtsk

Düütsk is ne Germaniske Sproake un heert mäd dät Niederlounsk tou dät
Kontinoalwäästgermaansk. Ungefeer 95 bit 100 Millionen Moanskene hääbe düütsk as
Määmesproake. Düütsk wäd schrieuwen mäd dät Latiensk Alphabet. Deer sunt oaber
fjauer Teekene bie keemen: Ä/ä, Ö/ö, Ü/ü un ß.

Düütsk wäd as Määmesproake baald in Düütsklound, Aastriek, dät düütsksproakige
Deel fon ju Swaits un Liechtenstein. Et rakt Sproakminnerhaide in do
Noaberstoate so as Luxembuurich, Suudtirol (Italien), dät aastelke Deel fon
Belgien, Elsass (Frankriek) un dät aastelke Deel fon Lothringen (Frankriek), un
in dät Suude fon Dänemark. In Aast-Europa rakt et düütske Sproakailounde in
Polen, Tschechien, ju Slowakäi, Ruslound, Rumänien un Ungarn. Buuten Europa rakt
et Lounde in Säntroal-Asien, so as Kasachstan un Kirgisistan, wier litje
Minnerhaide woonje. In Brasilien wäd ju Sproake in ferskeedene Meenten bruukt as
Amtsproake. In Suudafrikoa is in dät Gruundgesäts fäästlain, dät et bruuken fon
ju düütske Sproake "stimuliert un respektiert" wäide skäl. In dän Noaberstoat
Namibien rakt et uk ne düütske Sproakminnerhaid.



https://stq.wikipedia.org/wiki/Portugal

Portugal is n Stoat in Europa. Ju Haudstääd is Lissabon. Tou dät portugiesiske
Stoatsgebiet heeren uk do Azoren un Madeira.

Die hoochste Bierich fon dät Lound is die Torre (1.993 m). Ju grootste Äi fon
Portugal is die Tejo. Portugal wäd begränsed fon Spanien in dät Aaste un Noude,
in dät Wääst un Suudwääste gränsed Portugal an dän Atlantisken Ozean. Wäästelk
fon ju Haudstääd Lissabon lait Cabo da Roca, die wäästelkste Punkt fon dät
europäiske Fäästlound.

In dät 15. un 16 Jierhunnert waas Portugal ne rieke Kolonialmacht. Portugal
ferloos fuul Riekdum truch dät stäärke Äidbieuwjen in Lissabon in 1755, ju
Besättenge fon dät frantsööske Kaiserriek unner Napoleon, un ju Uunouhongelkaid
fon sien riekste Kolonie Brasilien in 1822. 1910 waas dät Eende foar ju
köönichelke Familie, truch ne Revolution wuude ju Republik gruundet. Ju Tied fon
ju Republik waas in 1933 uute, do de 'Estado Novo' (Näie Stoat) gruundet wuude.
Die Estado Novo waas n autoritären Diktatuur. 1974 griepen Soldoaten ju Macht in
Portugal. Een Jier leeter foulgjede ju Uunouhongelkaid foar aal do portugiesiske
Kolonien in Afrika. Siet 1986 is Portugal n Meeglidstoat in ju Europäiske Union
un is uk Gruundengsmeeglid fon ju NATO.

In Portugal woonje uungefeer 10,6 Millionen Moanskene. Deerfon is ju Moorhaid,
so'wät 90%, roomsk-katoolsk. Ju Sproake fon Portugal is dät Portugiesisk. Truch
ju Religion un ju Sproake kon me dät Lound as täämelk homogeen betrachtje. Do
grootste Stääde sunt Lissabon (564.657 Ienwoonere in 2009) un Porto (263.131
Ienwoonere in 2009).

Dät Bruttoinloundsprodukt pro Kop waas $21.800 in 2007. In 2007 waas 8,2% fon ju
ganse Wirtskaft Loundwirtskaft, 25,4% Industrie un 66,4% Tjoonste. In 2008 waas
7.6% fon ju Befoulkenge oarbaidsloos.



https://stq.wikipedia.org/wiki/Europ%C3%A4iske_Union

Ju Europäiske Union of EU is ne internationoale Organisation, ju der bestoant
uut 28 europäiske Stoaten. Dät is ne politiske un wirtskaftelke Union mäd 500
Millionen Ienwoonere.

Ätter dän twäide Waareldkriech wüülen do Lounde fon Europa freedelk touhoope
lieuwje un sik ekonomisk stöäne. In 1950 lait die franktsööske Buutenminister
Robert Schuman n politisken un wirtskaftelken Plan foar europäiske
Touhoopoarbaid foar. In 1952 äntskeede Düütsklound, do Niederlounde, Italien,
Belgien, Frankriek un Luxembuurich sik tou dät Stiftjen fon ju Europäiske Koole
un Stäil Meenskup (EKSM).

In dät Jier 1992, mäd dän Ferdraach fon Maastricht, wuud die Noome fon do
Europäiske Meenskuppe annerd tou Europäiske Union (EU). Mäd dät Unnerteekenjen
fon dän Ferdraach waas dät nit bloot moor ne politiske un wirtskaftelke Union
(Koole, Stäil un Hondel), man uumfoatede ju uk Seeken as ne meenskuppelke
Wäärenge, Justiz, Buutenpolitik un Seekerhaidspolitik. Die Ferdraach fon
Maastricht wuude in 1997 annerd truch dän Ferdraach fon Amsterdam, un in dät
Jier 2000 truch dän Ferdraach fon Lissabon. Sietdäm Fedraach fon Amsterdam
treede ju Tjo-Suulen-Struktuur in krääft.

Mäd dät Schengen Uureenkoomen sunt do Skeede twiske do 13 Meeglid-Stoaten eepen,
do Moanskene konnen nu fräi raisje fon dät eene Meeglid-Lound tou dät uur
Meeglid-Lound sunner Uutwies. In 2002 kriege 12 Meeglid-Lounde ne meenskuppelke
Munte, mäd dän Noome Euro.

Do 28 Meeglid-Stoaten fon ju Europäiske Union hääbe mädnunner n Gruundgebiet fon
4.324.782 km2 un dät roate uungefeer 500 Millione Ienwoonere in 2009. Mädnunner
ferträt ju Europäiske Union ju grootste Ökonomie fon de Waareld, dät soogende
grootste Territorium fon de Waareld mäd n Antaal Ienwoonere ap Steede tjo.

Kosovo is nit fon aal do EU Meeglid-Stoaten anerkoand, deertruch häd Kosovo ne
besunnere Rulle.

Wan me ju Europäiske Union as ne Eenhaid betrachtet, dan häd ju EU die grootste
Wirtskaft fon de Waareld, mäd n Brutobinnenloundskprodukt fon 12,427,413
Millione USD in 2005. Me ferwachtet, dät ju Wirtskaft fon ju EU woakse skäl wan
deer noch moor Lounde Meeglid wäide. Ju Wirtskaft fon do näie Meeglid-Stoaten is
stuuns oaber gammelch. Ju EU häd n meenskuppelken Binnenmäärked un siet 2002
rakt et dän Euro as ju meenskuppelke Wäärenge. 164 fon do 500 grootste Bedrieuwe
ap de Waareld hääbe hieren Sit in ju EU.

N Binnenmäärked is n Gebiet, wier et neen Skeede rakt as et sik uum Weere,
(oarbaidssäikende) Moanskene, Tjoonstlaistengen of Kapitoal honnelt. Ju
Europäiske Union bildet, touhoope mäd Ieslound, Liechtenstein un Norwegen
(fereenigd in ju Europäiske Fräihonnelassoziation) dän Europäiske
Wirtskaftsruum. Mäd ju Swaits teekende ju EU 1999 soogen Bilateroale Ferdraage.
Ju EU häd uk ne oaine Tolunion. In dät Gebiet wäd neen Tol fräiged. Ju
Europäiske Tolunion häd een meenskuppelk Toltarif mäd Lounde fon buuten ju EU.
Ieuwenske ju Europäiske Tolunion existiert ne apaate Tolunion fon ju EU mäd
Andorra, San Marino un ju Turkäi.



https://stq.wikipedia.org/wiki/Neobiota

Neobiota (N Pluralwoud, ap Seeltersk: Näie Lieuweweesen) sunt wüülde
Lieuweweesen, do do Moanskene in n uur Ökosystem importierden. Ju Wietenskup, ju
sik mäd Neobiota befoatet, is ju Invasionsbiologie. Fuul Neobiota skoadje dät
autochthone Ökosystem, toun Biespiel truch Fertringenge fon autochthone Oarde.
Man eenige Neobiota skoadje uk ju Wirtskaft, as do suudamerikoanske
Woaterhyazinthen (ferskeedene Plonten uut dän Sleek Eichhornia), do do Moanskene
in uur tropiske Gewoater ienfierden. Do Woaterhyazinthen swimme riekelk fräi (as
n Flot uut Plonten) ap dät Woater, un wan die Wiend joo in n Hoawen waait, kon
der neen Fiskerboot uutfiere. Düt Problem hääbe toun Biespiel do Ljuude an dän
Viktoria-See.

N bekoand Neozoon is dät Kanienken (Oryctolagus cuniculus). In ju Antike waas
dät Kanienken bienaist bloot ap ju Iberiske Hoolfinsel un Suudfrankriek tou
fienden, man däälich rakt dät Kanienkene ap dät ganse europäiske Fäästlound, ap
do britiske Ailounde, in Irlound, in Noud-Afrikoa un in Australien. Me fierde do
Kanienkene uk in Suudafrikoa un Noud- un Suudamerikoa ien, man dät hied naan
Ärfoulch.

Testudinata (düütsk:Schildkröten) uut dän Sleek Trachemys, die in Deele fon
Noudamerikoa autochthon is, sunt oun fuul Steeden in Europa tou fienden.
Foarallen Trachemys scripta elegans In Düütsklound feruurseekje disse Oarde ju
Fertringenge fon ju eensiche fon Natuur uut in Düütsklound heemske
"Schildkröte", Emys orbicularis. Man disse Oard wäd uk fon uur Seeken uutrooded:
Dumme Natuurfrüünde leeuwe, dät waas goud foar Emys orbicularis- Population, wan
me n uur Typ fon ju sälge Oard in ju Fräiegaid sät. Dät rakt fuul Type fon disse
Oard: Me kon disse Oard ferdeele in 6 Unneroardgruppen, do me ferdeele kon in
touhoope 13 Unneroarde. Un do Unneroarde kon me ferdeele in ferskeedene
Haplotype. Autochthon is in Düütsklound bloot die Haplotyp IIb, fielicht uk die
Haplotyp Ia, man dät weet me nit so gnau. Do Haplotype Ia un IIb heere allebee
tou ju Unneroard Emys orbicularis orbicularis. Aal do uur Type sunt in
Düütsklound Neobiota un wan me se in ju Fräiegaid sät, un se sik mäd dän heemske
Haplotyp fermiskje, betjut dät, dät Gene dertou kuume, do an n gans uuren
Lieuwendsruum anpaased sunt. Däälich rakt dät bloot noch Emys orbicularis-Dierte
an min Steeden in Düütsklound, toun Biespiel in Hessen un in Brandenburg. In uur
Lounde rakt dät uk noch wäkke.

Die Nilboars (Lates niloticus) is in dän Nil, dän Niger un in Senegal
autochthon. Man in 1960 importierden Ljuude - trots dän Protest fon
Wietenskuppere - disse Boars-Oard in dän Viktoria-See. Hie skuul ju Wirtskup
ferbeeterje un dän Protein-Beduur fon do heemske Ljuude däkke. Toufäärme waas
die Nilboars een Sainenge foar do heemske Ljuude un foar ju Wirtskup fon dät
Lound, man leeter friet hie moor un moor fon do heemske Fiske, un dät waas nit
so goud foar do Fiskere. Fuul Fisk-Oarden - dät sunt foarallen Buntboarse - do
in dän Viktoriasee heemsk sunt, sunt bienaist uutsturwen.

Die Riesenboarenklau Heracleum mantegazzianum uut Noudamerikoa is in Düütsklound
n Neophyt. Hie is so bekoand, wült hie änthaalt phototoxiske Gifte, dät hat, dät
disse Gifte in dät Deegeslucht besunners gefoarelk sunt. Wan me dän
Riesenboarenklau bloot berüürt, kon dät al groote, gefoarelke Broundbläisen
feruurseekje. Man n Foardeel fon dät Importierjen fon Riesenboarenklau häd toun
Biespiel ju Imkeräi.

Do suudamerikoanske Woaterhyazinthen (ferskeedene Plonten uut dän Sleek
Eichhornia), do do Moanskene in uur tropiske Gewoater ienfierden skoadje nit
bloot ju Natuur, man uk ju Wirtskaft. Do Woaterhyazinthen swimme riekelk fräi
(as n Flot uut Plonten) ap dät Woater, un wan die Wiend joo in n Hoawen waait,
kon der neen Fiskerboot uutfiere. Düt Problem hääbe toun Biespiel do Ljuude an
dän Viktoria-See.

Ju Kanadiske Gouldpietske (Solidago canadensis), ju uur Plonten dood woakst, is
uk n Neophyt. As die Noome kwäd, is disse Plonte uut Noudamerikoa.



https://stq.wikipedia.org/wiki/London

London is ju Haudstääd fon Änglound un Groot-Britannien. Deer woonje ungefeer
7,5 Million Moanskene in ju Stääd (2006), 8,3 Million in ju Agglomeration (2001)
un 14 Million in dän Metropolitan Area (2001).

London lait an ju Themse, in n Truchsleek lait ju Stääd 15 m. buppe dän
Meerresspeegel. Ju Noudsee, ju 80 km ätter dät Aaste tou fienden is, häd uk
Ienfloud ap ju Tiede fon ju Themse.

Londen is äntsteen as Roomske dät Gebiet besiedelden un deer an ju Noudsiede fon
ju Themse Londinium stifteden in dät Jier 43 ätter Kristus. In disse Tied
lieuwden deer uk Kelten, man et rakt naan Bewies dät foar do Roomske deer ne
Siedelenge fon do Kelten weesen is. In 61 is ju roomske Stääd fon keltiske
Kriegere fernäild wuuden. Ju Stääd is deer ätter wier apbaud wuuden un waas dan
n wichtigen Honnelsstääd, wier in dät twäide Jierhunnert ju eerste Brääch fon
dät moderne London ounlaid wuuden is. London waas domoals een fon do grootste
Stääde fon dät Roomske Riek.

In dät 12. Jierhunnert wuude London ju Haudstääd fon Änglound un wuuks ju Stääd
wier. Deerätter foulgeden Süükten un Ploogen so as die Swotte Dood in 1348 un ju
Pest in 1665. N groot Deel fon ju Stääd geen ferlädden in dät Jier 1666 truch
Bround, deertruch is däälich noch bloot een littik Deel fon ju oolde Stääd uur
blieuwen. Twiske 1825 un 1925 waas London ju grootste Stääd ap de Waareld. An n
Ounfang fon dän Twäide Waareldkriech is ju Stääd läip bombardierd wuuden, in
1944/45 foulgede ne twädde Oungriepswälle mäd V1- un V2-Raketen. Knap 30.000
Ljuude stuurwen, hunnertduusende wuuden Täkloos. Ätter ju Kriechstied wuude
Greater London apgjucht, wierbie Täärpe un Stääde uum London bie London koomen.



https://stq.wikipedia.org/wiki/Lieste_fon_klassiske_Komponiste

Torstein Aagaard-Nilsen - Els Aarne - Evald Aav - Antonio Maria Abbatini - Keiko
Abe - Komei Abe - Ryotaro Abe - Karl Friedrich Abel - Pierre Abélard - Hans
Abrahamsen - Juan Manuel Abras - Jean Absil - Adolphe Adam - Bernardo Adam
Ferrero - John Adams - John Luther Adams - Leslie Adams - Richard Addinsell -
Thomas Adès - Helen Adie - Samuel Adler - Georges Aeby - Agostino Agazzari -
Johan Joachim Agrell - Alexander Agricola - Johann Friedrich Agricola - Martin
Agricola - Dionisio Aguado - Sebastian Aguilera de Heredia - Julián Aguirre -
Kalevi Aho - Harri Ahmas - Gregor Aichinger - Toshio Akiyama - Jehan Alain -
José Alamá Gil - Isaac Albéniz - Mateo Antonio Perez Albeniz - Pedro Pérez de
Albéniz y Basanta - Eugen d'Albert - Karel Albert - Stephen Albert - Giuseppe
Matteo Alberti - Tomaso Albinoni - Johann Georg Albrechtsberger - Aleksandr
Aleksandrov - Franco Alfano - Kenneth J. Alford - Hugo Alfvén - Charles-Valentin
Alkan - Henk Alkema - Gregorio Allegri - Robert Allmend - António Vitorino
D'Almeida - Atso Almila - Flor Alpaerts - Francesco Saverio Altamura - Johann
Ernst Altenburg - Johann Christoph Altnikol - Modest Altschuler - Antonio
Álvarez Alonso - Germán Álvarez Beigbeder - William Alwyn - Masamichi Amano -
André Amellér - Fikrət Əmirov - John Amner - Raine Ampuja - Joachim Andersen -
Magnus F. Andersson - Cornelis Andriessen - Hendrik Andriessen - Jurriaan
Andriessen - Louis Andriessen - Willem Andriessen - Giovanni Francesco Anerio -
Felice Anerio - Bonifacio Domenico Pasquale Anfossi - Jean Henry d'Anglebert -
Pablo Anglés Galindo - Giovanni Animuccia - Caroline Ansink - George Antheil -
Hiroshi Aoshima - Teodoro Aparicio Barberán - Nicolay Apollyon - Hans Erich
Apostel - Bert Appermont - Louis-Claude d'Aquin - Jean-Baptiste Arban - Jakob
Arcadelt - Aleksandr Archangelski - Arie den Arend - Anton Arenski - Rob Ares -
Isabel Aretz - Guido van Arezzo - Dominick Argento - Jean Arimont - Thomas Arne
- Finn Arnestad - Malcolm (Henry) Arnold - Samuel Arnold - Juan Crisóstomo de
Arriaga - Pascual Emilio Arrieta y Corera - Perfecto Artola Prats - Nikolaj
Artzibushev - Joseph Ascher - Daniel Asia - Miguel Asins Arbó - Boris Asafjev -
Vicente Asencio Ruano - Gennaro Astarita - Emanuele Astorga - Blas Emilio
Atehortúa - Kurt Atterberg - Daniel Auber - Louis Aubert - Edmond Audran -
Josepha Barbara Auernhammer - Tor Aulin - Georges Auric - Charles Avison -
Svitlana Azarova

Kees van Baaren - Milton Babbitt - William Babell - Grażyna Bacewicz - Kiejstut
Bacewicz - Carl Philipp Emanuel Bach - Johann Christian Bach - Johann Christoph
Friedrich Bach - Johann Sebastian Bach - Wilhelm Friedemann Bach - Johann Georg
Heinrich Backofen - Tekla Bądarzewska-Baranowska - Klaus Badelt - Henk Badings -
Sven-Erik Bäck - Ignace Baert - August L. Baeyens - Carlos Baguer - Pierre Marie
François de Sales Baillot - Tadeusz Baird - Baliny Valentin Bakfark - Mili
Balakirev - Claude-Bénigne Balbastre - Pietro Baldassare - Michaël William Balfe
- Jean Balissat - Adriano Banchieri - Granville Bantock - Samuel Barber - René
Barbier - Francisco Asenjo Barbieri - Domingos Caldas Barbosa - Lajos Bárdos -
Warren Barker - James Barnes - Jean Barrière - Francesco Barsanti - Pierre
Bartholomée - Béla Bartók - Mircea Basarab - Leonid Bashmakov - Johannes
Gijsbertus Bastiaans - John Baston - René-Emmanuel Baton - Luigi Battiferri -
Désiré Alexandre Batton - Arnold Bax - Irwin Bazelon - Auguste-Ernest Bazille -
François Bazin - Amy Marcy Cheney Beach - Hortense de Beauharnais - Dietrich
Becker - Arsène Becuwe - Jan van Beekum - Alois Beerhalter - Ludwig van
Beethoven - Sonja Beets - Sadao Bekku - William Henry Bell - Vincenzo Bellini -
Edson Beltrami - Yehuda Ben-Cohen - Yitzhak Ben-Tzvi - Pietro Paolo Bencini -
František Benda - Jan Jiří Benda - Johann Benda - Jiří Antonín Benda - Friedrich
Wilhelm Heinrich Benda - Friedrich Ludwig Benda - Jean-Valentin Bender - Victor
Bendix - Richard Rodney Bennett - Robert Russell Bennett - William Sterndale
Bennett - Peter Benoit - Paul Ben-Haim - Warren Benson - Niels Viggo Bentzon -
Albert Benz - Alban Berg - Herman Berlinski - Luciano Berio - Charles-Auguste de
Beriot - Lennox Berkeley - Judith Berkson - Hector Berlioz - Miguel Bernal
Jimenez - René Bernier - Leonard Bernstein - Jean-Luc Bertel - Henri-Jerome
Bertini - Henri Montan Berton - Pierre-Montan Berton - Ferdinando Bertoni -
Franz Berwald - Adil Bestybaev - Bernard van Beurden - Günther Bialas -
Carl-Heinrich Biber - Heinrich von Biber - Kurt Bikkembergs - Petrus Josephus
Bille - Gilles Binchois - Hildegard van Bingen - Biquardus - Henry Bishop -
Marcel Bitsch - Georges Bizet - Boris Blacher - Luis Blanes Arques - Felice
Blangini - Quirinus van Blankenburg - Amando Blanquer Ponsoda - Matthieu
Frédéric Blasius - Michel Blavet - Arthur Bliss - Ernest Bloch - John Blow -
Luigi Boccherini - Nicolas Bochsa - August de Boeck - Gerard Boedijn - Karel
Boehlee - Meindert Boekel - Léon Boëllmann - Eduard de Boer - Jan Boerman -
Philippe Boesmans - Georg Böhm - François-Adrien Boïeldieu - Joseph Bodin de
Boismortier - Arrigo Boito - Michael Bojesen - Jan Bas Bollen - Joachim Bollen -
Jacopo da Bologna - Anna Bon di Venezia - Maarten Bon - Willem Frederik Bon -
Cornelis de Bondt - Joseph Bonnet - Francesco Antonio Bonporti - Jo van den
Booren - Seóirse Bodley - Elliot Del Borgo - Aleksander Borodin - Michiel
Borstlap - Sergei Bortkiewicz - Dmytro Bortnjansky - Henriëtte Bosmans - Marco
Enrico Bossi - Giovanni Bottesini - Lili Boulanger - Nadia Boulanger - Pierre
Boulez - Derek Bourgeois - Francis de Bourguignon - Josse Boutmy - Roger Boutry
- William Boyce - Wilhelm Brade - Edvard Fliflet Braein - Joly Braga Santos -
Johannes Brahms - Pedro Braña Martínez - Luís de Freitas Branco - Jobst von
Brandt - Peter Brask - Wim Brandse - Jan Brandts Buys - Walter Braunfels - Harry
Brauner - Anthony Braxton - Johannes van Bree - Gaston Brenta - Jan Josef Ignác
Brentner - Cesar Bresgen - Willem Breuker - Luc Brewaeys - Havergal Brian -
Frank Bridge - George Bridgetower - Estêvão de Brito - Benjamin Britten -
František Xaver Brixi - Jan Josef Brixi - Jeroným Brixi - Šimon Brixi - Viktorín
Ignác Brixi - Max Brod - Ingeborg von Bronsart - Dirk Brossé - Leo Brouwer -
Carlinhos Brown - Max Bruch - Gerard von Brucken Fock - Anton Bruckner -
Nicolaus Bruhns - Fridrich Bruk - Antoine Brumel - Albert E. Brumley - Alfred
Bruneau - Michel Brusselmans - Ton Bruynèl - Gavin Bryars - Helen Buchholtz -
Henri Büsser - John Bull - Simon Burgers - Norbert Burgmüller - Paul Burkhard -
Antoine Busnois - Ferruccio Busoni - Arthur Butterworth - Johann Heinrich
Buttstett - Dietrich Buxtehude - Nelly Byl - William Byrd

Juan Cabanilles Barberá - Antonio de Cabezón - Hernando de Cabezón - Giulio
Caccini - John Cage - Antonio Cagnoni - Uri Caine - Nicola Calandro - Antonio
Caldara - Joseph Callaerts - Giuseppe Maria Gioacchino Cambini - Placidus von
Camerloher - Charles Camilleri - Dirk Rafaelszoon Camphuysen - Thomas Campion -
Conrado del Campo y Zabaleta - Antônio Carlos Neves Campos - Juan Enrique Canet
Todolí - Louis Canivez - Christian Cannabich - Joaquim Lluís Cano García -
Michele Carafa de Colobrano - Matteo Carcassi - Roland Cardon - Manoel Cardoso -
Giacomo Carissimi - Wendy Carlos - Roberto Carnevale - Turlough O'Carolan -
Edwin Carr - Teresa Carreño - Robert Carver - Ferdinando Carulli - Giovanni
Battista Casali - Alfredo Casella - Mario Castelnuovo-Tedesco - Juan José Castro
- João de Deus de Castro Lobo - Charles Simon Catel - Georgy Catoire - Eustache
Du Caurroy - Georges Caussade - Emilio de' Cavalieri - Francesco Cavalli - Levi
Celerio - Frits Celis - Friedrich Cerha - Bohuslav Matěj Černohorský - Ignacio
Cervantes Kawanagh - José María Cervera Lloret - Franco Cesarini - Marc'antonio
Cesti - Emmanuel Chabrier - George Chadwick - António Chagas Rosa - Luciano
Chailly - Jacques Champion de Chambonnières - Thibaud IV de Champagne - John
Barnes Chance - Philippe le Chancelier - Ching-Wen Chao - Ruperto Chapi y
Lorenta - Gustave Charpentier - Marc-Antoine Charpentier - Walter van Châtillon
- Aram Chatsjatoerjan - Ernest Chausson - Carlos Chávez - André Hippolyte
Chélard - Qigang Chen - Luigi Cherubini - William Child - Unsuk Chin - Loris
Ohannes Chobanian - Frédéric Chopin - Tichon Chrennikov - Dom Pedro de Christo -
Federico Chueca y Robres - Salvador Chuliá Hernández - Attilio Ciardi - Franz
Cibulka - Johannes Ciconia - Jan Cikker - Francesco Cilea - Giovanni Paolo Cima
- Domenico Cimarosa - Giovanni Battista Cirri - Mikalojus Konstantinas
Čiurlionis - Antoine-Louis Clapisson - Jeremiah Clarke - Bernardo Clavijo del
Castillo - Jacobus Clemens non Papa - Aldo Clementi - Muzio Clementi -
Louis-Nicolas Clerambault - Eric Coates - Gloria Coates - Maria Rosa Coccia -
Marcos Coelho Neto - Michael Colgrass - Alexander Comitas - Loyset Compère -
Graziella Concas - August Conradi - Henry Cooke - Aaron Copland - John Coprario
- Arcangelo Corelli - Azio Corghi - Johannes Cornago - Peter Cornelius - Peeter
Cornet - William Cornysh - Francisco Correa de Arauxo - Roland Coryn - Javier
Costa Císcar - Gerardus Coumans - François Couperin - Louis Couperin - Boudewijn
Cox - Anna Cramer - Johann Baptist Cramer - Jean Cras - Thomas Crecquillon -
Guirne Creith Octave Crémieux - Paul Creston - Petrus de Cruce - George Crumb -
Bernhard Henrik Crusell - César Cui - Cui Jian - Carl Czerny -

Jean Daetwyler - Nicolas-Marie Dalayrac - Ricardo Dal Farra - Luigi Dallapiccola
- Ikuma Dan - Arnaut Daniel - Michael Daugherty - Louis-François Dauprat -
Antoine Dauvergne - Claude Debussy - René De Clercq - Rita Defoort - Stepan
Degtjarjov - Arthur De Greef - Léonard de Hodémont - Octaaf de Hovre - Erik de
Jong - Théo De Joncker - Lex van Delden - Marc van Delft - Michiel van Delft -
Michel Delgiudice - Léo Delibes - Frederick Delius - Norman Dello Joio - Jules
Denefve - Hanne Deneire - Gustaaf De Pauw - Henri De Remouchamps -
Prosper-Didier Deshayes - Felipe de Magelhães - Karel De Schrijver - Patrick van
Deurzen - François Devienne - Lodewijk De Vocht - Frederik Devreese - Jeroen
D'hoe - Jos D'hollander - Anton Diabelli - David Diamond - Emma Lou Diemer -
Alphons Diepenbrock - Joseph-Marie-Armand-Michel Dieulafoy - Karel van Dijck -
Oscar van Dillen - Vincent d'Indy - Hugo Distler - Karl Ditters von Dittersdorf
- Selim Doğru - Ernő Dohnányi - Jacob van Domselaer - Franco Donatoni - Désiré
Dondeyne - Gaetano Donizetti - Giuseppe Donizetti Pasha - Loes Dooren - Cornelis
Dopper - John Dowland - Giovanni Battista Draghi - Tímea Dragony - Sem Dresden -
Jiří Družecký - Guillaume Dufay - Guy Duijck - Paul Dukas - Josef Leopold Václav
Dukát - Henry Du Mont - John Dunstaple - Henri Duparc - Marcel Dupré -
Joël-François Durand - Francesco Durante - Sebastian Durón - Maurice Duruflé -
Pascal Dusapin - František Xaver Dušek - Frantisek Josef Dussek - Jan Ladislav
Dussek - Henri Dutilleux - Frédéric Nicolas Duvernoy - Antonín Dvořák

Anton Eberl - Johannes Eccard - Jean Frédéric Edelmann - Lasse Eerola - José
Vicente Egea Insa - Werner Egk - Manfred Eicher - Ludovico Einaudi - Godfried
von Einem - Hanns Eisler - Danny Elfman - André-Frédéric Eler - André-Frédéric
Eler - Edward Elgar - Heino Eller - Huib Emmer - Juan del Encina - George Enescu
- Einar Englund - Manuel Enríquez - Ferenc Erkel - Ton van Erp - Rudolf Escher -
Bartolomé de Escobedo - Theo Ettema - Cho Eun-Hwa - Eric Ewazen - John Ewbank -
Jacob van Eyck - Ernest van der Eyken - Karel Van Eycken

Manuel de Falla - Ernest Fanelli - John Farmer - Giles Farnaby - Ernest Farrar -
Louise Farrenc - Carl Friedrich (Christian) Fasch - Paul Fauchet - Gabriel Fauré
- Gérard Favere - Robert Fayrfax - Ivan Fedele - Oscar Fetras - Gaspar Fernandes
- Jesús Fernández Vizcaíno - Alfonso Ferrabosco - Ferrer Ferrán - Florêncio José
Ferreira Coutinho - François-Joseph Fétis - Josef Fiala - Zdeněk Fibich - Mário
Ficarelli - John Field - Gottfried Finger - Fidelio F. Finke - Gerald Finzi -
Johann Kaspar Ferdinand Fischer - Luboš Fišer - Georges Fitelberg - Nicolas
Flagello - Mateu Fletxa - Benjamin Fleischmann - Ernst Wilhelm Floessel - Marius
Flothuis - Freiherr Friedrich von Flotow - Carlisle Floyd - Carolus Antonius
Fodor - Josef Bohuslav Foerster - Georges Follman - Thomas Ford - Christoph
Förster - Jacqueline Fontyn - Wolfgang Fortner - Timo Forsström - François de
Paule Jacques Raymond de Fossa - John Foulds - Michael Foumai - Alexandre
Fracalanza - César Franck - Melchior Franck - José María Franco Ribate - Robert
Fuchs - Freiherr Clemens von und zu Franckenstein - Benoît Franssen - Frederik
de Grote - Girolamo Frescobaldi - Géza Frid - Hugo Friedhofer - Johannes Fritsch
- Johann Jakob Froberger - William Henry Fry - Robert Fuchs - Julius Fučík -
Hiroyuki Fujikake - Gemba Fujita - Yosuke Fukuda - Hirokazu Fukushima - Wilhelm
Furtwängler - Johann Joseph Fux

Revaz Kondrat'yevich Gabichvadze - Giovanni Gabrieli - Andrea Gabrieli - Niels
Gade - Hans Gál - Blas Galindo - Jacques-François Gallay - Vincenzo Gallilei -
Jan Adam Gallina - Baldassare Galuppi - Jacobus Gallus - Miguel Gálvez-Taroncher
- Jesús García Leoz - Roberto García Morillo - Ramón García Soler - Ignacio
García Vidal - Florian Leopold Gassmann - Ennemond Gaultier -
Jean-François-Eugène Gautier - Gianandrea Gavazzeni - Joaquín Gaztambide Garbayo
- Giuseppe Gazzaniga - Etienne-François Gebauer - François René Gebauer - Michel
Joseph Gebauer - Pierre-Paul Gebauer - Georg Gebel - Fritz Geißler - Francesco
Geminiani - Alexandre Georges - Steven Gerber - Joaquín Gericó Trilla - Edward
German - Friedrich Gernsheim - George Gershwin - Ottmar Gerster - Carlo Gesualdo
- Joris Geurts - François-Auguste Gevaert - Giorgio Ghedini - Luis Gianneo -
Christopher Gibbons - Orlando Gibbons - Richard Gibson - Jan van Gilse - Paul
Gilson - Jerónimo Giménez y Bellido - Alberto Ginastera - Bruno Giner - Salvador
Giner y Vidal - Frede Gines - Umberto Giordano - Egberto Gismonti - Oscar
Giúdice - Mauro Giuseppe Sergio Pantaleo Giuliani - Werner Wolf Glaser - Philip
Glass - Aleksandr Glazoenov - Reinhold Glière - Michail Glinka - Vinko Globokar
- François Glorieux - Christoph Willibald Gluck - Vladimír Godár - Benjamin
Godard - Leopold Godowsky - Godric - Roger Goeb - Sofia Goebaidoelina -
Alexander Fjodorovitsj Goedicke - Sim Gokkes - Friedrich Goldmann - Karl
Goldmark - Berthold Goldschmidt - Jerry Goldsmith - Nicolas Gombert - Domingo
Julio Gómez García - Vicente Gómez-Zarzuela y Pérez - Nicolaas Gomolka - Rob
Goorhuis - Eugene Aynsley Goossens - Henryk Górecki - François-Joseph Gossec -
Ida Gotkovsky - Yo Goto - Louis Moreau Gottschalk - Mr.Hendrik Goudsteen -
Morton Gould - Charles Gounod - Hermann Grabner - Percy Aldridge Grainger -
Peder Gram - Enrique Granados - Carl Heinrich Graun - Johann Gottlieb Graun -
Christoph Graupner - Maurice Greene - Aleksandr Gretsjaninov - André Ernest
Modeste Grétry - Edvard Grieg - Ferde Grofé - Cor de Groot - Ludwik Grossman -
Gioseffo Guami - Mozart Camargo Guarnieri - Carlos Guastavino - Pelle
Gudmundsen-Holmgreen - Francisco Guerrero - Jacinto Guerrero y Torre - Max
Guillaume - Alexandre Guilmant - Pedro Elías Gutierrez - Jesús Guridi - Kaj-Erik
Gustafsson - Juan Gutiérrez de Padilla - Barry Guy

Jacob de Haan - Jan de Haan - Georg Friedrich Haas - Pavel Haas - Alois Hába -
František Václav Habermann - Əsərləri Hacibəyov - Carel Hacquart - Jan Hadermann
- Daron Aric Hagen - Reynaldo Hahn - Jacques Fromental Halévy - Hajime Okumura -
Cristóbal Halffter Jiménez - Ernesto Halffter Escriche - Rodolfo Halffter
Escriche - Adam de la Halle - Johan Halvorsen - Henri Hamal - Henri-Guillaume
Hamal - Jean-Noël Hamal - Eero Hämeenniemi - Asger Hamerik - Johann Valentin
Hamm - Oscar Hammerstein II - Georg Friedrich Händel - Jacob Handl - Jos
Hanniken - Christian Julius Hansen - Howard Hanson - Jan Hanuš - Kryštof Harant
z Polžic a Bezdružic - John Harbison - Francisco Hargreaves - Roy Harris - Karl
Amadeus Hartmann - Jack Harvey - Johann Adolf Hasse - Hans Leo Hassler - Willy
Hautvast - Pierre van Hauwe - Anton Havelaar - Rocco Havelaar - Svatopluk
Havelka - Daniel Havens - Hikaru Hayashi - Joseph Haydn - Michael Haydn - Jörg
Hechet - Johann David Heinichen - Pieter Hellendaal - Andreas-Friedrich Heller -
Stephen Heller - Josef Hellmesberger - Johannes Nicolaas Helstone - Oscar van
Hemel - Wim Henderickx- Hendrik VIII van Engeland - Hans Henkemans - Pierre
Henry - Hans Werner Henze - Frank den Herder - Ferdinand Hérold - Bernard
Herrmann - Ernst Herrmann-Meyer - Johann Christian Hertel - Johann Wilhelm
Hertel - Hervé - Gregor Konrad Heuer - Frigyes Hidas - Hildegard von Bingen -
Alfred Hill - Anders Hillborg - Ferdinand von Hiller - Paul Hindemith - Takekuni
Hirayoshi - Hayato Hirose - Ryohei Hirose - Rozalie Hirs - Emil Hlobel - Alun
Hoddinott - E.T.A. Hoffmann - Richard Hol - Václav Karel Holan Rovenský -
Anthony Holborne - Joseph Holbrooke - Jan Dawid Holland - York Höller - Vagn
Holmboe - Gustav Holst - Simeon ten Holt - Arthur Honegger - Takashi Hoshide -
Hiroshi Hoshina - Jacques Hotteterre - Joachim van den Hove - Alan Hovhaness -
Egil Hovland - Stefan Hristić - Nihad Hrustanbegović - Gustav Adolf Huber - Hans
Huber - Paul Huber - Jiří Hudec sr. - Julia Hülsmann - Ted Huggens - Tobias Hume
- Pelham Humfrey - Bertold Hummel - Franz Hummel - Johann Nepomuk Hummel -
Engelbert Humperdinck - Ilja Hurnik - Helge Hurum - Karel Husa - Jenő Husza -
Constantijn Huygens - Søren Hyldgaard

Jacques François Antoine Ibert - Abraham Zvi Idelsohn - Akira Ifukube -
Toshinari Iijima - Shin’ichirō Ikebe - Tomojirō Ikenouchi - Konstantin Iliev -
Andrew Imbrie - Federico Incardona - Sigismondo d'India - Marc'Antonio Ingegneri
- Giacomo Antonio Francesco Paolo Michele Insanguine - Michail Ippolitov-Ivanov
- Ludvig Irgens-Jensen - Heinrich Isaac - Merle Isaac - Tadaoki Ishihara -
Nicolas Isouard - Yasuhide Ito - Nikolaj Pavlovitsj Ivanov-Radkevitsj - Iwan
Iosif Ivanovici - Charles Ives - Paul Xavier Ivry

Tony Jabovsky - Gordon Jacob - Frederick Jacobi - Georg Jacobi - Emile
Jacques-Dalcroze - Salomon Jadassohn - Hyacinthe Jadin - Louis Emmanuel Jadin -
Marie Jaëll - Pertti Jalava - Leoš Janáček - Clement Janequin - Guus Janssen -
Harrie Janssen - Daan Janssens - John Jenkins - Joseph Willcox Jenkins - Davorin
Jenko - Adolf Jensen - Jan van Jenstejn - Knud Jeppesen - Otakar Jeremiáš -
Vojtěch Matyáš Jírovec - Niccolò Jommelli - Zdeněk Jonák - Théo De Joncker -
Jens Joneleit - Daniel Jones - Sidney Jones - Marinus de Jong - Joseph Jongen -
Scott Joplin - Bradley Joseph - Tadeus Joteyko - Louis-Antoine Jullien

Dmitri Kabalevski - Mauricio Kagel - Jouni Kaipainen - Vasili Kalinnikov - Jan
Václav Kalivoda - Edvin Kallstenius - Imre (Emmerich) Kálmán - Alfrēds Kalniņš -
Imants Kalniņš - Jānis Kalniņš - Gia Kantsjeli - Bin Kaneda - Choji Kaneta -
Shigeru Kan-no - Gija Kantscheli - Artur Kapp - Rudolf Karel - Sigfrid
Karg-Elert - Lucrecia Kasilag - Timo Katila - Dick Kattenburg - Masaru Kawasaki
- Leif Kayser - Bart de Kemp - Jerome David Kern - Huub Kerstens - Willem
Kersters - Albert Ketèlbey - Otto Ketting - Piet Ketting - Franco van Keulen -
Geert van Keulen - Tristan Keuris - Aram Khachaturian - Wojciech Kilar - Yukio
Kikuchi - Johann Christian Kittel - Hikari Kiyama - Giselher Klebe - Gideon
Klein - Otto Klemperer - Uuno Klami - Paul von Klenau - August Klughardt -
František Kmoch - Lev Knipper - Asei Kobayashi - Günther Kochan - František
Kočwara - Zoltán Kodály - Charles Koechlin - Graham Koene - Pèter Köszeghy -
Chang Su Koh - Karel Komzák I - Karel Komzák II - Karel Komzák III - Soichi
Konagaya - Georgi Konjus - Herman David Koppel - Jan Jáchym Kopřiva - Karel
Blažej Kopřiva - Václav Jan Kopřiva - Erich Korngold - Boris Kosjevnikov - Ton
Kotter - Rudolf Koumans - Sergei Alexandrovitch Koussevitzky - Hans Kox -
Kazuhiko Koyama - Kiyoshige Koyama - Jan Evangelista Antonín Koželuh - Leopold
Antonín Koželuh - Vinzenz Emanuel Koželuh - František Vincenc Kramář - Wilfried
Krätzschmar - Joseph Martin Kraus - Johann Ludwig Krebs - Cyrillus Kreek - Fritz
Kreisler - Ernst Křenek - Rudolphe Kreutzer - Johann Baptist Joseph
Krottendorfer - Jean-Baptiste Krumpholtz - Rafael Kubelík - Jan Křtitel Josef
Kuchař - Elmer Takeo Kudo - Johann Kuhnau - Eduard Künneke - Andreas Kunstein -
György Kurtág - Tetsunosuke Kushida - Hiroaki Kuwahara

Jiří Laburda - Franz Lachner - Vinzenz Lachner - László Lajhta - Yehoshua Lakner
- Édouard Lalo - Ricardo Lamote de Grignon y Ribas - Serge Lancen - Francesco
Landini - Rued Langgaard - Jean Langlais - Honoré Langlé - Vanessa Lann - Eduard
Freiherr von Lannoy - André Laporte - Agustín Lara - Mats Larsson Gothe -
Joaquin Larregla y Urbieta - Orlando di Lasso - William Lawes - António Leal
Moreira - Adolf Leander - Franziska Lebrun - Ludwig August Lebrun - Alexandre
Charles Lecocq - Benjamin Lees - Ton de Leeuw - Cor van Leeuwen - Louis James
Alfred Lefébure-Wely - Jean-Xavier Lefèvre - Paul Le Flem - Victor Legley -
Franz Lehár - Jukka-Pekka Lehto - Jón Leifs - Mitch Leigh - Claude Lejeune -
Artur Lemba - Kamilló Lendvay - Georges Lentz - Marina Leonardi - Ruggiero
Leoncavallo - Leong Yoon Pin - Franco Leoni - Leoninus - Jan Sixt von
Lerchenfels - Jos Lerinckx - Jonathan Leshnoff - Jean-François Lesueur - José
Lídón - Helene Liebmann - Hsien-Sheng Lien - Shai Lifshitz - György Ligeti -
Henk van Lijnschooten - Douglas Lilburn - Paul Lincke - Jiří Ignác Linek - Jukka
Linkola - Karol Lipiński - Zdeněk Liška - Franz Liszt - Anatoli Ljadov - Sergej
Ljapoenov - Llano - Vicente Lleó Balbastre - Pere Pou Llompart - George Lloyd -
Alonso Lobo - José Joaquim Emeríco Lobo de Mesquita - Pietro Locatelli - Matthew
Locke - Jean-Baptiste Loeillet - Theo Loevendie - Frederick Loewe - Nicola
Bonifacio Logroscino - Dietrich Lohff - Louis-Luc Loiseau de Persuis - Jakub
Lokaj - Nikolai Lwowitsj Lopatnikoff - Santiago Lope Gonzalo - Fernando
Lopes-Graça - Félix Máximo López - Manuel Angulo López-Casero - Carlos López
Buchardo - Eduardo López-Chávarri y Marco - Manuel López-Quiroga Miguel - Erik
Lotichius - Jean Louël - Tom Löwenthal - Vincent Lübeck - Andrea Luchesi -
Zdeněk Lukáš - Jean-Baptiste Lully - Hans Christian Lumbye - Pablo Luna Carné -
Thomas Lupo - Witold Lutosławski

Edward MacDowell - Otmar Mácha - Guillaume de Machault - Alexander Mackenzie -
John Mackey - James MacMillan - Giovanni de Macque - Mohammed Milad Saleh -
Stuart MacRae - Bruno Maderna - Leevi Madetoja - Jef Maes - Sylvia Maessen - Jan
De Maeyer - Felipe de Magelhães - Leopoldo Magenti Chelvi - Ester Mägi - Albéric
Magnard - Gustav Mahler - Louis-Aimé Maillart - Alphonse Mailly - Martin Mailman
- Ernest Majo - Gian Francesco Malipiero - Jan Maklakiewicz - Jerzy Maksymiuk -
Michio Mamiya - Roderik de Man - Pierre de Manchicourt - Francesco Mancini -
Sylvain Mangeant - Daan Manneke - Philippe Manoury - Eduardo García Mansilla -
Luca Marenzio - Giuseppe Mariani - Louis Marischal - Michael Markowski - Miklós
Maros - Pascual Marquina Narro - Roger Marsh - Christopher Marshall - Armand
Marsick - Frank Martin - Johann Paul Ägidius Martin - Philip Martin - Marianna
von Martines - Francisco José Martínez Gallego - Jean Paul Egide Martini -
Johannes Martini - Martini il Tedesco - padre Martini - Jean Martinon - Vicente
Martín y Soler - Vasco Martins - Bohuslav Martinů - Tauno Marttinen - Giuseppe
Martucci - Joseph Marx - Manuel Mas Devesa - David Maslanka - Charles Mason -
Daniel Gregory Mason - Juan Vicente Mas Quiles - Tiburtio Massaini - Victor
Massé - Jan Masséus - Jules Massenet - Áskell Másson - Bruto Mastelli - Kozo
Masuda - Eduardo Mata Asiasín‎ - Lovro von Matačić - Martín Matalon - Miguel
Ángel Fernández Mateu - William Mathias - Gerardo Hernán Matos Rodríguez -
Yoriaki Matsudaira - Yoritsune Matsudaira - Isao Matsushita - Kinya Matsuura -
Gerhard Matthes - René Matthes - Colin Matthews - Siegfried Matthus - Rodolfo
Mattiozzi - Paul Mauriat - David Maves - Peter Maxwell Davies - Roger May -
Albert Mayr - Johann Simon Mayr - Toshiro Mayuzumi - Domenico Mazzocchi - Clark
McAlister - Scott McAllister - W. Francis McBeth - Robert Guyn McBride - John
McCabe - Daniel McCarthy - Frank McCarty - William McCauley - D. Mark McCoy -
Byron B. McCulloh - Harl McDonald - Edward McGuire - Neil McKay - Barry McKimm -
William Thomas McKinley - Barton McLean - James McLeod - Catherine McMichael -
Stephen McNeff - Colin McPhee - Cindy McTee - Frank W. Meacham - Richard Meale -
Tilo Medek - Nikolaj Medtner - Louis De Meester - Lode Meeus - Hans Meeuws -
Friedrich Mehler - André Mehmari - Étienne Nicolas Méhul - Johan de Meij -
Herman Meima - Scott Meister - Stephen Melillo - Arne Mellnäs - Laurent Menager
- Felix Mendelssohn-Bartholdy - Manoel Mendes - Rafael Méndez - Karel Mengelberg
- Misha Mengelberg - Peter Mennin - Gian Carlo Menotti - Saverio Mercadante -
Johnny Mercer - Tarquinio Mercula - Aarre Merikanto - Boris Mersson - Fernand
Mertens - Hardy Mertens - Henk Mertens - Wim Mertens - Claudio Merulo - André
Messager - Olivier Messiaen - Karl Messner - Paul Mestrozi - Leon Metcalf -
Theodore Metz - Arthur Meulemans - Herman Meulemans - Erik Meyer-Helmund -
Giacomo Meyerbeer - Jan Meyerowitz - Peter Michaelides - Donal R. Michalsky -
Adam Michna z Otradovic - John William Middendorf - Hans Mielenz - Georges Migot
- Jiro Mikami - Gene F. Milford - Darius Milhaud - Edward Jay Miller - Lewis
Miller - Malloy Miller - Karl Millöcker - Anthony Milner - Ludwig Minkus -
Ronaldo Miranda - Joshua Missal - Akira Mitake - Lyndol Mitchell - Shukichi
Mitsukuri - Akira Miyagawa - Kazuto Miyazawa - Akira Miyoshi - Nikolaj
Mjaskovski - James Mobberley - Ilan Mochiach - Hans Moeckel - Gunner Møller
Pedersen - Azer Moenaert - Léon Moeremans - Robert Moevs - Richard Mohaupt -
Philipp Mohler - Johann Melchior Molter - José Pablo Moncayo García - Vicente
Moncho - Lionel Monckton - Maurice E. Monhardt - Stanisław Moniuszko - Kors
Monster - Philippus de Monte - Italo Montemezzi - Xoán Montes Capón - Eduardo
Montesinos Comas - Claudio Monteverdi - Vittorio Monti - Xavier Montsalvatge -
David Moore - Dorothy Rudd Moore - Douglas Stuart Moore - Earl V. Moore - J.
David Moore - Estêvão Lopes Morago - Erik Morales - Cristóbal de Morales -
François Morel - Domenico Morelli - Josep Moreno Gans - Mariano Mores - Renaat
Mores - Oscar Moret - David Robert Morgan - David Sydney Morgan - Robert Orlando
Morgan - Edvard Moritz - Jan Morks - Francesco Morlacchi - Thomas Morley -
Dexter Morrill - Haydn Morris - Robert Daniel Morris - Charles Geoffrey Morrow -
Ivo Mortelmans - Lodewijk Mortelmans - Jan W. Morthenson - John Glenesk Mortimer
- Richard Moryl - Isaak-Ignaz Moscheles - Albertus Josephus Alphonsus Mosmans -
Alphons Guiliëlmus Josephus Mosmans - John Moss - Moritz Moszkowski - David Mott
- Pierre Moulaert - Raymond Moulaert - Walter Mourant - Jean-Joseph Mouret -
Ruud Mourik - William Moylan - Alexander Moyzes - Franz Xaver Wolfgang Mozart -
Leopold Mozart - Wolfgang Amadeus Mozart - Modest Moessorgski - Florian Mueller
- Friedrich Müller - Willy Müller-Medek - Detlev Müller-Siemens - Jan
Müller-Wieland - Georg Muffat - Philemon Mukarno - Jan Mul - Karel Muldermans -
Jacob Muller - Paul Muller - Dominic Muldowney - William Mundy - Traugott
Munkelt - Vano Muradeli - Don Muro - Lyn Murray - Gerbert Mutter - Victor Petrus
Ludovicus Muyldermans - Theldon Myers - Josef Myrow - Josef Mysliveček

Nicolas Nabokov - Jozef Nachtergaele - Kenshi Nagai - Jun Nagao - Masayuki
Nagatomi - Albert Nagele - Russell Nagy - Toshio Nakagawa - Tatsuhiko Nakahara -
Hitoshi Nakamura - Keijiro Nakamura - Noriko Nakamura - Shigenobu Nakamura -
Toru Nakamura - Yoko Nakamura - Yoshinao Nakata - Shimpei Nakayama - Conlon
Nancarrow - Pietro Nardini - Camillo De Nardis - Rika Narimoto - Gary Powell
Nash - Goro Natori - Masakazu Natsuda - Shoko Natsuda - Johann Friedrich Naue -
Jérôme Naulais - Siegfried Naumann - Óscar Navarro González - Lelo Nazário -
José de Nebra - Clint Needham - Staf Nees - Vic Nees - Francesco Paolo Neglia -
Heinrich August Neithardt - Vít Nejedlý - Václav Nelhýbel - Ron Nelson - Alberto
Nepomuceno - Jan Křtitel Jiří Neruda - Blondel de Nesle - Viktor Nessler -
Joseph Nesvadba - Albert Neudel - Ethelbert Nevin - Kent Newbury - Jonathan
Newman - Theodore Newman - Ernest Newton - Rodney Newton - Frederik Neyrinck -
James Niblock - Joseph Weston Nicholl - Otto Nicolai - Willem Frederik Gerard
Nicolai - René Nicolas - Carl Nielsen - Ludolf Nielsen - Ludvig Nielsen - Arman
Marie Ghislain Baron de Nieuwenhove - Tokuhide Niimi - Apostol
Nikolaev-Stroumsky - Bo Nilsson - Torsten Nilsson - Pierre Nimax jr. - Pierre
Nimax sr. - Akira Nishimura - Yukiko Nishimura - Lucien Niverd - Roger Nixon -
Joseph Hanson Kwabena Nketia - Kurt Noack - Walther Noack - Kiyoshi Nobutoki -
Kentaro Noda - Teruyuki Noda - Ichiro Nodaira - Hudson Nogueira - Luigi Nono -
David Noon - Anthonie van Noordt - Arne Nordheim - Per Nørgård - Michael Norris
- Michael John Norris - Alex North - Douglas Nott - Ottokar Nováček - Vítězslav
Novák - Michele Novaro - Feliks Nowowiejski - Jacobus Nozeman - Toek Numan -
José Maurício Nunes Garcia - Henri Nuyens - Frank Nuyts - Gaston Nuyts - Morine
A. Nyquist - Knut Nystedt - Gösta Nystroem

Jacob Obrecht - Turlough O'Carolan - Siegfried Ochs - Johannes Ockeghem - Galina
Oestvolskaja - Tolga Zafer Özdemir - Jacques Offenbach - Jayce John Ogren - Roh
Ogura - Satoshi Ohmae - Teiichi Okano - Shawn E. Okpebholo - Johann Christoph
Oley - Marcus Olgers - Manoel Dias de Oliveira - Ricardo Olmos Canet - Sean
O’Loughlin - Ole Olsen - Charles O'Neill - George Onslow - Antoine Oomen -
Julián Orbón - Napoleon Orda - Carl Orff - Ben-Zion Orgad - Buxton Orr - Juan
Orrego-Salas - Léon Orthel - William Ortiz-Alvarado - Max Oscheit - Leroy Osmon
- Glenn Osser - Eurydice V. Osterman - Leroy Ostransky - Atsutada Otaka - Adam
Vaclav Michna von Otradovice - Daniel Ott - David Ott - Joseph Henry Ott -
Rogier van Otterloo - Willem van Otterloo - Valerius Otto - Cristóbal Oudrid y
Segura - Nikola Leonard Ovanin - Petros Ovsepyan - Vjatsjeslav Ovtsjinnikov -
William Owens - Joaquín de Oxinaga

Johann Pachelbel - Alois Pachernegg - Giovanni Pacini - Tadeusz Paciorkiewicz -
Cornelis Padbrué - Martijn Padding - Else Marie Pade - Ignacy Jan Paderewski -
José Padilla Sánchez - Ferdinando Paër - Arvo Pärt - Niccolò Paganini - Giovanni
Paisiello - Julián Palanca Masiá - Louis Salvador Palange - Manuel Palau Boix -
Giovanni da Palestrina - Sachari Petrovitsj Paliaschwili - Francesco Palizzi -
Jan Gerard Palm - Jacobo Palm - Rudolph Palm - John Palm - Catharina Palmér -
Robert Moffat Palmer - Selim Palmgren - Carter Pann - Andrzej Panufnik - Martti
Parantainen - Gen Louis Parchman - Ignácio Parreiras Neves - Herman M. Parris -
Hubert Parry - Gregory Pascuzzi - Luis Pasquet - Bernardo Pasquini - Ramón
Pastor Gimeno - José Rafael Pascual Vilaplana - Iván Patachich - Andy Patterson
- Edmund Patzke - Paul Patterson - Jiří Pauer - Ernst Julius Paul - Joaquim de
Paula Souza - Karl Freiherr von Paumgarten - Karl Pauspertl - Steven Paxton -
Jakob Mathias Pazeller - Andrew Pearce - Russel James Peck - Felipe Pedrell -
Cor van der Peet - Flor Peeters - Krzysztof Penderecki - Georges Pelēcis -
Jaroslav Pelikán - Esteban Peña Morell - Francisco de Peñalosa - Jef Penders -
Manuel Penella Moreno - William Albert Penn - Giovanni Pennacchio - John
Pennington - Francesco Pennisi - Ernst Pepping - Johann Christoph Pepusch -
Aurelio Pérez Perelló - Juan Pérez Ribes - José Pérez Vilaplana - Giovanni
Battista Pergolesi - Jacopo Peri - Frank S. Perkins - Alessandro Peroni -
Perotinus - Julia Amanda Perry - Zenobia Powell Perry - Vincent Persichetti -
Louis-Luc Loiseau de Persuis - Giacomo Perti - Stan Pethel - Zdeněk Petr -
Goffredo Petrassi - Errico Petrella - Gianluca Petrella - Andrej Pavlovitsj
Petrov - Shabtai Arieh Petrushka- Allan Pettersson - Paul Peuerl - Johann
Christoph Pez - Johann Christoph Pezel - Anne Danican Philidor - Peter Philips -
Roy Phillippe - Burrill Phillips - Joseph C. Phillips jr. - Sebastián Piana -
Giuseppe Piantoni - Ástor Piazzolla - Louis-Benôit Picard - Alessandro Piccinini
- Niccolò Piccinni - Václav Pichl - Tobias Picker - John Pickard - Bart Picqueur
- René Pieper - Eseld Pierce - Gabriel Pierné - Lambert Pietkin - Willem Pijper
- Friedrich Piket - José Alberto Pina Picazo - Theodor Pinet - Ernest Pingoud -
Daniel Pinkham - Werner Pirchner - Maurice Pirenne - Monte Keen Pishny-Floyd -
Paul Amadeus Pisk - Francesco Antonio Pistocchi - Walter Piston - Giuseppe
Ottavio Pitoni - Ildebrando Pizzetti - Carlo Alberto Pizzini - Robert Planel -
Josef Antonín Plánický - Jean Robert Planquette - Mani Planzer - Anton Plate -
Giovanni Platti - Kenneth Platts - Ignaz Pleyel - Anthony Plog - Josef Eduard
Ploner - Jean Alexandre Ferdinand Poise - Andrea Poggiali - Ian Polster -
Jean-Pierre Pommier - Manuel Ponce - Amilcare Ponchielli - Juan Pons Server -
Luctor Ponse - Geoffery Poole - Marcel Poot - Gavril Popov - Todor Popov -
Francis Popy - Nicola Porpora - Andrés Posada - Archibald James Potter - Francis
Poulenc - Kit Powell - Mel Powell - Leonel Power - Teobaldo Power y Lugo-Viña -
Michael Praetorius - Stephen Philip Pratt - Jindřich Praveček - Jacques Press -
William Henry Presser - Hermann Markus Pressl - Armand Preud'homme - André
Previn - Florence Beatrice Smith Price - John Elwood Price - Richard Maldwyn
Price - Claudio Prieto Alonso - Heinrich Proch - Sergej Prokofjev - Arthur Pryor
- Giacomo Puccini - Charles Puerner - Cesare Pugni - Risto Pulkkinen - Henry
Purcell - Marco Pütz -

Qu Xiao-Song - Johann Joachim Quantz - Joseph Quesnel - Christophe Quéval -
Jean-René Quignard - Howard L. Quilling - Roger Quilter - James Joseph Quinn -
Santiago Arnaldo Quinto Serna

Robin de Raaff - Henri Rabaud - Folke Rabe - Peer Raben - Sergej Rachmaninov -
Joachim Raff - John Rahn - Kaljo Raid - Priit Raik - Justin Raines - Väiniö
Raitio - David Rakowski - Jean-Philippe Rameau - Ariel Ramírez - Primož Ramovš -
Shulamit Ran - Ture Rangström - György Ránki - Karl Aage Rasmussen - Karol
Rathaus - Félix Rault - Einojuhani Rautavaara - Maurice Ravel - Dick Ravenal -
Thomas Ravenscroft - Genovieffa Ravissa de Turin - Alan Rawsthorne - Enrique
Raxach - Gardner Read - Thomas L. Read - Paul Reale - François Rebel - Vladimir
Rebikov - Alfred Reed - H. Owen Reed - Nancy Binns Reed - Emil Reesen - Max
Reger - Johannes Regis - Hermann Regner - Steve Reich - Maurice Reichard -
Johann Gottfried Reiche - Sarah Reid - Steven Reineke - Karel Reiner - Franz
Reinl - Carl Reissiger - Friedrich August Reißiger - Antonín Rejcha - Josef
Rejcha - Henriette Renié - Felix Resch - Ottorino Respighi - Fritz Reuter - Gian
Piero Reverberi - Silvestre Revueltas - Juan José Revueltas Colomer - Ernest
Reyer - Emil Nikolaus von Rezniček - Joseph Gabriel Rheinberger - Rhené-Baton -
Max Rhode - Phillip Rhodes - Primo Riccitelli - Willy Richartz - František Xaver
Richter - Franz Richter Herf - Marga Richter - Nico Richter - Svjatoslav Richter
- Frederick Joseph Ricketts - Lothar Riedinger - Wallingford Riegger - Henri
Jean Rigel - Henri-Joseph Rigel - Wolfgang Rihm - Knudåge Riisager - Georg
Rimski-Korsakov - Nikolaj Rimski-Korsakov - Christian Heinrich Rinck - Andrew
Rindfleisch - João Guilherme Ripper - Christian Ritter - Oreste Riva - Luis
Rivera González - Josef Rixner - Stephen Roberts - Alfred George Robyn -
Francisco Gomes da Rocha - George Rochberg - Richard Rodgers - Robert Xavier
Rodríguez - Herman Roelstraete - Julius Röntgen - František Antonín Rössler -
Bernard Rogers - Amadeo Roldán Gardes - Walter Rolfe - Robert Rollin - Bernhard
Romberg - Sigmund Romberg - Antonio María Roméu - Gustav Roob - Toon Roos -
Chris Van Roosendael - Jan Rokus van Roosendael - Jan Rokus van Roosendaal -
Hans Roosenschoon - Jan Van der Roost - Cyril Bradley Rootham - Joseph Guy
Ropartz - Cypriano de Rore - Ned Rorem - José Santos Rosa - Juventino Rosas
Cadenas - Ney Rosauro - Solomon Rosowsky - Jerome Rosen - Hilding Rosenberg -
David C. Rosenboom - Steven L. Rosenhaus - František Antonín Rössler - Walter
Begtol Ross - Frederick Rosse - Luigi Rossi - Gioacchino Rossini - Olesia
Rostovskaya - Philip Rothman - Hans Rott - Claude Joseph Rouget de Lisle - Joey
Roukens - Steve Rouse - Elena Roussanova Lucas - Albert Roussel - Josef Richard
Rozkošný - José Rozo Contreras - Miklós Rózsa - Pál Rózsa - Edmund Rubbra -
Anton Rubinstein - Nikolaj Rubinstein - Alexandre Rudajev - Jaufré Rudel -
Pierre de la Rue - Carl Rütti - Nicolás Ruiz Espadero - Claudia Rumondor - Arne
Running - Axel Ruoff - Christian Friedrich Ruppe - Tadd W. Russo - Friedrich
Wilhelm Rust (18e eeuw) - Friedrich Wilhelm Rust (20e eeuw) - Giacomo Rust -
John Rutter - Jakub Šimon Jan Ryba - Hans Rytterkvist - Frederic Rzewski

Mart Saar - Kaija Saariaho - Alfonso el Sabio - Antonio Sacchini - Patrick Peter
Sacco - Ernst Sachse - Harald Sæverud - Stellan Sagvik - Toshihiko Sahashi -
Michael Sahl - Floyd J. Saint Clair - Richard Saint Clair - Joseph Boulogne
Chevalier de Saint-Georges - Camille Saint-Saëns - Itaru Sakai - Masahiro Sakata
- Kathryn Salfelder - Jorge Salgueiro - Antonio Salieri - David
Saliman-Vladimirov - Aulis Sallinen - Georgi Salnikov - Matilde Salvador Segarra
- Giovanni Battista Sammartini - Giuseppe Sammartini - Robert Levine Sanders -
Felicia Sandler - Sven-David Sandström - José Joaquín Sanjuán Ferrero - Pedro
Sanjuán Nortes - Lucio San Pedro - Francisco de Santiago - Francesco
Santoliquido - Jonathan Santore - Claudio Franco de Sá Santoro - Enrique Santos
- Valeri Ibrahimovitsj Saparov - Jerzy Sapieyevski - István Sárkőzy - Heinrich
Saro - David P. Sartor - László Sáry - Erik Satie - Aram Movsejevitsj Satunc -
Friedrich Satzenhoven - Emil von Sauer - Henri Sauguet - Edgar Saume - Manuel
Saumell - Domenico Savino - Ladislav Josef Filip Pavel Sawerthal - Ahmed Adnan
Saygun - Lambert de Sayve - Alessandro Scarlatti - Domenico Scarlatti - Giuseppe
Scarlatti - A. Louis Scarmolin - Aristide Carlo Scassola - J. Mark Scearce -
Theodor von Schacht - Willis Schaefer - Pierre Schaeffer - Philipp Scharwenka -
Xaver Scharwenka - Peter Schat - Heinrich Scheidemann - Samuel Scheidt - Johann
Hermann Schein - Peter Schickele - Tjako van Schie - Johann Schieferdecker -
Poul Schierbeck - Harold Schiffman - Lalo Schifrin - Theodor Franz Schild -
Melchior Schildt - Hans Ludwig Schilling - Max von Schillings - Louis
Schindelmeisser - Gerhard Schjeldemp - Irving Schlein - Johann Heinrich
Schmelzer - Hans Schmidt-Isserstedt - William Schmidt - Camille Schmit - Florent
Schmitt - Albert D. Schmutz - Dieter Schnebel - Peter Schneeberger - Georg
Abraham Schneider - Manfred Schneider - Hardy Schneiders - Alfred Schnittke -
Franz Xaver Schnyder von Wartensee - Franz Schoberlechner - Othmar Schoeck -
Maurice Schoemaker - Arnold Schönberg - Max Schönherr - Kees Schoonenbeek -
Johann Schrammel - Alexander Schreiner - Franz Schreker - Friedrich Schröder -
Johannes Schubaur - Franz Schubert - Johann Friedrich Schubert - Edmund Schücker
- Bernard Schulé - Ervín Schulhoff - Gunther Schuller - Svend Schultz - Johann
Abraham Peter Schulz - William Schuman - Robert Schumann - Joseph Schuster -
Georg Casper Schürmann - Heinrich Schütz - Cornelis Schuyt - Joseph Schwantner -
Walter Schwanzer - Arthur Schwartz - Elliott Schwartz - Ira P. Schwarz - Johann
Paul Ägidius Schwarzendorf - Patrice Sciortino - James Sclater - Peter
Sculthorpe - Frederick Preston Search - Oliver Searle - Teodor Šebo-Martinský -
Karel Richard Šebor - Peter Seeger - Paul Seelig - Josef Ferdinand Norbert Seger
- Jan Segers - Leif Segerstam - Max Seidenspinner - Paul Seitz - José António
Carlos de Seixas - Robert Selig - Bartolme de Selma - Jules Gaspard
Semler-Collery - Ludwig Senfl - José Serebrier - Tibor Serly - José Serrano
Simeón - Juan Sesé - Déodat de Séverac - Michael Seyfrit - Giovanni Sgambati -
Charles Shackford - David Lewiston Sharpe - Boris Semyonovich Shekhter - Harry
Rove Shelley - Bright Sheng - John Sheppard - Leroy Shield - Osamu Shimizu -
Makoto Shinohara - Motoyuki Shitanda - Verdina Shlonsky - Gregory Short -
Michael Short - Marilyn Shrude - Jean Sibelius - Ludwig Siede - Paul Siefert -
Elie Siegmeister - Edmund J. Siennicki - Willem Frederik Siep - Roberto Sierra -
Kazimierz Sikorski - Friedrich Silcher - Marijn Simons - Netty Simons
(componist) - Robert Simpson - Thomas Simpson - Ezra Sims - Ricci Signorini -
Christian August Sinding - Leone Sinigaglia - Urho Sipponen - George Siravo -
Urmas Sisask - Joeri Sjaporin - Emil Sjögren - Dmitri Sjostakovitsj - Nikolaos
Skalkottas - Nikos Skalkottas - Charles Sanford Skilton - Yngve Sköld - Walter
Skolaude - Myroslav Skoryk - Alexander Skrjabin - František Škroup - Josef
Dominik Škroup - Stanisław Skrowaczewski - Josip Slavenski - Yngve Slettholm -
Ernst Sloma - Marcel Slootmaeckers - Henry Smart - Václav Smetáček - Bedřich
Smetana - Leo Smit - Leo Smit - Hale Smith - Julia Frances Smith - Larry Alan
Smith - Rob Smith - Martin Smolka - Carl Smulders - Ethel Mary Smyth -
Joseph-François Snel - Eddy Snijders - Randall Snyder - Johan August Söderman -
Willy Soenen - Pedro Étienne Solère - Jean Pierre Solié - Harry Somers - Øistein
Sommerfeldt - Fernando Sor - Pablo Sorozábal Mariezcurrena - Mauricio Sotelo -
Francesco Soto de Langa - André Souris - John Sousa - João de Sousa Carvalho -
Jerônimo de Souza Lôbo - Leroy Southers - Reveriano Soutullo Otero - Joseph T.
Spaniola - Philip Sparke - Oley Speaks - Gay Holmes Spears - Frederick Speck -
Georg Daniel Speer - Michael Spencer - Jan Matyáš Sperger - Hendrik Speuy -
Fritz Spindler - Bruno Spoerri - Louis Spohr - Gaspare Spontini - Georges Sporck
- Abbé Maximilian Stadler - Wilhelm Anton Stärk - Richard Stahl - John Stainer -
Petko Stainoff - Piet Stalmeier - Antonín Stamic - Carl Stamic - Jan Václav
Antonín Stamic - Pavel Staněk - Charles Villiers Stanford - David Stanhope -
Robert Starer - Pavel Steidl - Frank Steijns - Leon Stein - Max Steiner -
William Steinohrt - Konrad Stekl - Frank Stemper - David Stephen - Henry Stern -
Robert Stern - Bernard Stevens - Halsey Stevens - Ronald Stevenson - Frank
Graham Stewart - Louis Stewart (componist) - Robert Stewart (componist) - Erik
Stifjell - William Grant Still - David Stock - Karlheinz Stockhausen - Jan
Stoeckart - Gottfried Heinrich Stölzel - Veselin Stojanov - Sigismond Stojowski
- Eric Stokes - Leopold Stokowski - Alessandro Stradella - Newton Strandberg -
Allen Strange - Oscar Strasnoy - Dizzy Stratford - Franz Joseph Strauss - Johann
Strauss sr. - Johann Strauss jr. - Josef Strauss - Richard Strauss - Jean
Strauwen - Jules-Emile Strauwen sr. - Igor Stravinsky - Jules Strens - Willem
Strietman - Erwin Strikker - Georg Templeton Strong - Barbara Strozzi - Clive
Strutt - Leslie Stuart - Steven Stucky - Hubert Stuppner - Joseph Hartmann
Stuntz - Christophe Sturzenegger - Jule Styne - Joel Eric Suben - Eugene Suchoň
- Robert Suderberg - Meiro Sugahara - Isotaro Sugata - Yasuhiko Sugino - Koichi
Sugiyama - Josef Suk - Lepo Sumera - Robert Sund - Franz von Suppé - Carlos
Surinach - Tielman Susato - Iwan Susetyo - José Susi López - Anthony Suter -
Robert Suter - Heinrich Sutermeister - Johannes Suykerbuyk - Masato Suzuki -
Johan Svendsen - Georgi Vasiljevitsj Sviridov - Tomás Svoboda - Egmont Swaan -
Jan Pieterszoon Sweelinck - William Sweeney - Piet Swerts - Gottfried Freiherr
van Swieten - Richard Swift - Eric Swiggers - Gloria Wilson Swisher - William
Sydeman - Tomasz Szadek - Wacław z Szamotuł - Erzsébet Szőnyi - George Szell -
Karol Szymanowski

Germaine Tailleferre - Jenő Takács - Toru Takemitsu - Josef Tal - Adrien Talexy
- Thomas Tallis - Riikka Talvitie - Eino Tamberg - Fumio Tamura - Karen Tanaka -
Masaru Tanaka - Yoshifumi Tanaka - Aleksandr Sergejevitsj Tanejev - Sergej
Tanejev - Kelly Tang - Jerrè Tanner - Alexandre Tansman - Giovanni Tarditi -
Francisco Tárrega - Giuseppe Tartini - Gábor Tarján - Rudi Tas - Phyllis
Margaret Duncan Tate - John Tavener - John Taverner - Georg Philipp Telemann -
Albert Tepper - Naoyuki Terai - Naohiko Terashima - Sigismund Thalberg - Mikis
Theodorakis - Christopher Theofanidis - Pierre Thielemans - Charles Louis
Ambroise Thomas - Augusta Read Thomas - Francis Thomé - Virgil Thomson - Cedric
Thorpe Davie - František Xaver Thuri - Jukka Tiensuu - Harry Tierney - Yann
Tiersen - Frederick Tillis - Johannes Tinctoris - Dmitri Tjomkin - Michael
Tippett - Boris Tisjtsjenko - Jehan Titelouze - Antonín Emil Titl - Ernst Toch -
Akira Toda - Louis Toebosch - Richard Toensing - Václav Jan Křtitel Tomášek -
Henri Tomasi - Thomas Tomkins - Ernest Tomlinson - Damien Top - Edward Top -
Giuseppe Torelli - Michael Torke - Veljo Tormis - Paul Tortelier - Enrico
Toselli - Charles Tournemire - Bramwell Tovey - Joan Tower - Declan Townsend -
Douglas Townsend - Yuzo Toyama - Giovanni Maria Trabaci - Gerhard Track - David
Del Tredici - Lester Albert Trimble - Bohumil Trnečka - Manfred Trojahn - Václav
Trojan - Allan Trubitt - Gustavo A. Trujillo - Chieh Tsao - Boris Tsjaikovski -
Pjotr Iljitsj Tsjaikovski - Aleksandr Tsjerepnin - Ivan Alexandrovitsj
Tsjerepnin - Nikolai Tsjerepnin - Pavel Tsjesnokoff - Masato Tsuyuki - Eduard
Tubin - Antonín Tučapský - Terig Tucci - Fisher Tull - František Ignác Antonín
Tůma - Franz Tunder - Erkki-Sven Tüür - Joaquín Turina Pérez - Francesco Turini
- Mark-Anthony Turnage - Jess Langston Turner - Paul Harris Turok - Joseph
Turrin - Burnet Tuthill - Geirr Tveitt - Christopher Tye - Shing-Kwei Tzeng -

Christian F. H. Uber - Floro Melitón Ugarte - Alfred Uhl - Theodor Uhlig -
Viktor Ullmann - Kenjiro Urata - Ernst Ludwig Uray - Ernst Urbach - Bartolomei
Urbanec - José Maria Usandizaga

Nicola Vaccai - Fabio Vacchi - Miloš Vacek - Dalibor Vačkář - David van Vactor -
Peeter Vähi - Carlo Valentini - Giovanni Valentini - Michelangelo Valentini -
Joaquín Valdeverde - Joaquín y Sanjuán Valdeverde - Michael Valenti - Roberto
Valera - Andres Valero-Castells- Francisco José Valero-Castells - Gunnar Valkare
- Nicolaes Vallet - Werner Van Cleemput - Cyriel Van den Abeele - Jan Van der
Roost- Frank Van der Stucken - Renier Van der Velden - Joe Vanenkhuizen - Jan
Křtitel Vaňhal - Charles-Joseph van Helmont - Jef Van Hoof - Jan Van Landeghem -
Annelies Van Parys - Česlav Vaňura - René Vanstreels - Raimbaut de Vaqueiras -
José María Varela Silvari - Edgard Varèse - Louis Varney - Sérgio de
Vasconcellos Corrêa - Pēteris Vasks - Sergey Vassilenko - Léon Vassem - Ralph
Vaughan Williams - Diego Vega - José de la Vega Sánchez - Gottfried Veit - Pavel
Josef Vejvanovský - Leonardo Velázquez - Jacob ter Veldhuis - Bernart de
Ventadorn - Francesco Maria Veracini - Carl Verbraeken - Eric Verbugt - Giuseppe
Verdi - Renaat Veremans - Edward Verheyden - Johannes Verhulst - Coen Vermeeren
- Matthijs Vermeulen - John Weedon Verrall - Jan Baptist Verrijt - Alexey
Verstovsky - Juan Vert Carbonell - Mykhaylo Verykivs'ky - Johann Vesque von
Püttlingen - Joseph Vézina - Henri Vieuxtemps - Tomás Luis de Victoria - Gerard
Victory - Oscar V. Vidal i Belda - Paul Vidal - Louis Vierne - René Vierne -
Jukka Viitasaari - Markku Viitasaari - Ricardo Villa González - Heitor
Villa-Lobos - Edmundo Villani-Côrtes - Johannes Vincenet - Carl Vine - Daniele
Vineis - Gilbert Vinter - Joannes Josephus Viotta - Jāzeps Vītols - Philippe de
Vitry - Antonio Vivaldi - Amadeo Vives - Allen Vizzutti - Kees Vlak - Jan van
Vlijmen - Lodewijk De Vocht - Fritz Voegelin - Johann Christoph Vogel - Roger C.
Vogel - Willem Vogel - Wladimir Vogel - Walther von der Vogelweide - Kevin
Volans - Alexander Voormolen - Jan Václav Hugo Voříšek - Antonín Vranický -
Pavel Vranický - Klaas de Vries - Melchior Vulpius - Philippe Van Wichel

Kaoru Wada - Hendrik Waelput - Oliver Waespi - Peter-Jan Wagemans - Diderik
Wagenaar - Johan Wagenaar - Max Wagenknecht - Christoph Wagner - Douglas E.
Wagner - Richard Wagner - Siegfried Wagner - Rudolf Wagner-Régeny - André
Waignein - Kevin Walczyk - Émile Waldteufel - William Walond - J. Simon van der
Walt - Fried Walter - William Walton - Johann Gottfried Walther - David Ward -
Robert Ward - Peter Warlock - Robert Washburn - Comte Unico Wilhelm van
Wassenaer - Toshiyuki Watanabe - Urato Watanabe - Franz Waxman - Gabriel von
Wayditch - Andrew Lloyd Webber - Carl Maria von Weber - Edmund Weber - Joseph
Miroslav Weber - Anton Webern - Thomas Weelkes - Thaddäus Weigl - Kurt Weill -
Mieczysław Weinberg - Lawrence Weiner - Leó Weiner - Felix Weingartner - John
Jacob Weinzweig - Judith Weir - Dan Welcher - Egon Wellesz - Martin Wendel -
Marcel Wengler - Guo Wenjing - Hermann Wenzel - Eberhard Werdin - Floyd Werle -
Gregor Joseph Werner - Giaches de Wert - Samuel Wesley - Harri Wessman - Renee
Westenbrink - Niccolò van Westerhout - Wilfried Westerlinck - Richard Wetz -
Lambert Wetzels - Christoph E.F. Weyse - Paul W. Whear - Eric Whitacre -
Clarence Cameron White - Tyler Goodrich White - William G Whittaker - Ian Whyte
- Charles–Marie Widor - Bedřich Antonín Wiedermann - Henryk Wieniawski - Jean
Wiertz - Alec Wilder - Philip Wilby - John Wilbye - James Wilding - Frank Wiley
- Rolf Wilhelm - Adriaan Willaert - Alberto Williams - Grace Williams - James
Clifton Williams - James Kimo Williams - John Williams - Malcolm Williamson -
Andreas Willscher - Meredith Willson - Johann Wilhelm Wilms - Brian Wilson -
Brian Scott Wilson - Dana Wilson - Ian Wilson - Thomas Wilson - Gerhard Winkler
- Stephan Winkler - Peter Winter - Michael Wise - Zbigniew Wiszniewski - Michael
Wittgraf - Robert Wittinger - Eberhard L. Wittmer - Konrad Wölki - Hugo Wolf -
Cornelis de Wolf - Ermanno Wolf-Ferrari - Johannes M.A. Wolff - Thorsten
Wollmann - Stefan Wolpe - Donald Reid Womack - Charles Wood - Gareth Wood -
Haydn Wood - Jeffrey Wood - Guy Woolfenden - John Woolrich - Felix Woyrsch -
Gregg Wramage - Kenneth Anthony Wright - Klaus Wüsthoff - Charles Wuorinen

Satoshi Yagisawa - Kosaku Yamada - Hiroyuki Yamamoto - Takayoshi Yanagida -
James Yannatos - Akio Yashiro - Byron Yasui - Peter Yorke - Takashi Yoshimatsu -
Vincent Youmans - Victor Young - Gregory Youtz - Rocus van Yperen - Eugène Ysaÿe
- Jōji Yuasa - Isang Yun - Vladimir Mikhailovitsj Yurovskij - Iraida Yusupova -

Frank Zabel - Friedrich Zachau - Eugene Zador - Mario Zafred - Judith Lang
Zaimont - Ivan Zajc - Evžen Zámečník - Rudolf Zamrzla - Riccardo Zandonai -
Luigi Zaninelli - Frank Zappa - Magister Zavis von Zapy - Julien-François
Zbinden - Mojmír Zedník - Kristoffer Zegers - Norbert Zehm - Jan Dismas Zelenka
- Władysław Żeleński - Karl Zeller - Carl Friedrich Zelter - Jan Dismas Zelenka
- Alfréd Zemanovský - Alexander von Zemlinsky - Zhang Hao-Fu - Zhou Long -
Ottakar Zich - Carl Michael Ziehrer - Frans Zielens - Mikołaj Zieleński -
Marilyn J. Ziffrin - Winfried Zillig - Anton Zimmermann - Bernd Alois Zimmermann
- Nicola Antonio Zingarelli - Domenico Zipoli - Ján Zimmer - Nebojša Jovan
Živkovič - Matteo Zocarini - Zdeněk Zouhar - Victor de Zubizarreta Arana -
Patrick Zuk - Johann Rudolf Zumsteeg - Mischa Zupko - Ramon Zupko - Belle van
Zuylen - Jan Zwart - Bernard Zweers - Ellen Taaffe Zwilich



https://stq.wikipedia.org/wiki/Israel

Israel (Hebräisk: מדינת ישראל "Medinat Jisra'el", Arabisk: دولة إسرائيل "Daulat
Isrā'īl") is n Lound in dät Midde-Aaste.

Israel is dät eensige Lound ap ju Waareld wier ne juudske Moorhaid woont, 5,9
Million fon do 8 Million Ienwoonere sunt Juudsk. Ieuwenske do juudske Ienwoonere
rakt et ne arabiske Minnerhaid.

Do historiske Wuttele fon dän moderne Stoat Israel lääse in dät bibliske Lound
Israel. Ätter dän Deelengsplan fon 1947 fon do Fereende Natione skuul et two
Stoate reeke, n juudsken un n arabisken Stoat. Jerusalem keem unner ju
Ferwaltenge fon do Fereende Natione. As Israel sik 1948 uunouhongich ferkloord
hiede, foulgede dän Ramstäk fon arabiske Stoate aan Dai leeter. Sietdäm häd
Israel in fuul ferskeedene Kriege kämped mäd arabiske Noaberstoate.

Israel wäd begränsed fon Libanon in dät Noude, Syrien in dät Noudaaste, dät
Middelmeer in dät Wääste, Ägypten in dät Suudwääste, Jordanien un ju Doode See
in dät Aaste. Do palästinensiske Gebiete in dät Aaste fon Israel sunt
Autonomiegebiete.

Ju Jordaan is mäd 322 km ju loangste Äi fon Israel un begint in do
Golanhööchten. Fon n Bierich Hermon fljut ju Jordaan truch ju Emek haChula un n
See Genezareth ätter ju Doode See tou, die djoopste Punkt fon ju Äiduurflakte.
Truch ju woaksende Befoulkenge un tou min Rien sunt do Woaterreserven in Israel
knap. Die See Genezareth is dät grootste Swäitwoaterreservoir in Israel weer ju
Jordaan also Woater ätterlät. Fääre ätter dät Suude wai is ju Arabah, ju eendet
in n Gulf fon Eilat, wät Deel fon ju Roode See is.

Ätter ju Fernäilenge fon dän oainständige juudske Stoat truch do Roomer, 70
ätter Kristus, wonderden do Juuden uut ätter uur Gebiete uum dät Middelmeer tou.
Ne litje juudske Befoulkenge is oaber immer in Israel bleeuwen. Mäd dän
Zionismus - Eende 19. Jierhunnert - äntstuude ne organisierde Ienwonderenge fon
Juuden ätter Palästina wai. Ju eerste groote Emigration (Alija) fon Juuden ätter
Palästina waas uum 1882 tou. Do Juuden wuuden in ferskeedene Lounde truch
antisämitiske Gesätse diskriminiert, un deertruch kreegen do dän Wonsk, tou
emigrieren ätter n uur Lound. Theodor Herzl kon me sjo as dän Architekt fon dät
politiske Zionismus. Hie organisierte in dät Jier 1897 dät eerste
Zionistenkongres in Basel un skreeuw bie disse Geläägenhaid in sien Daibouk: „In
Basel hääbe iek dän Juudenstoat gruundet… Muugelk binnen in fieuw Jiere, man
wisse binnen füüftich Jier sjucht älkuneen dät so.“ Ju twäide Emigrationswooge
of Alija (1904–14) begon ätter dän Kishinev pogrom in Ruslound in April 1903.
1909 wuude Tel Aviv gruundet, ju eerste modärne Stääd in Palästina.

Ätter dän Unnergong fon dät Osmaniske Riek koom ju Foulkenbuund mäd
Klasse-A-Mandoat foar do Gebiete fon wät däälich Israel, Jordanien, Gaza un
Westjordaanlound sunt. Dät Mandoat wuude in 1922 ratifiziert. In Juli 1922 roate
dät two Ferwaltengsbesirke: Palästina un Transjordanien. Transjordanien uumfoate
uungefeer tjofjoodendeel fon dät Mandoatsgebiet. Bee do Ferwaltengsbesirke
holden noch jusälge Munteenhäid un hieden dosälge Mandoatsgesätse, man do Juuden
hieden nit dät Gjucht uum aastelk fon dän Jordaan tou woonjen.

Foar dän Twäide Waareldkriech wuude Palästina uk al besiedeld fon Juuden, man
ätter ju Twäide Waareldkriich koomen moor Juuden ätter dät oolde hälge Lound
wai. Ätter dän Deelengsplan fon 1947 fon do Fereende Natione skuul Palästina in
two Stoaten deeld wäide, n juudsken un n arabisken. Do Juuden wieren deerfoar,
do Araber hääbe dän Ploan ouliend. Ap n 15. Moai 1948 ron dät Mandoat fon dän
Foulkenbuund ou. Aan Dai deerfoar ferkloorde Israel sik uunouhongich. Do
Fereende Natione, do Fereende Stoaten un ju Sowjetunion anärkanne Israel glieks.

Deerap foulgede noch in ju Gründengsnacht do Kriechsferklooringen fon Ägypten,
Saudi-Arabien, Jordanien, Libanon, Irak un Syrien. In dän 1. Arabisk-Israeliske
Kriech (Moai 1948 bit tou Juli 1949) wuude Israel fon fieuw arabiske Lounde
Israel oungriepen. Die Kriech waas n Ärfoulch foar Israel un die israeliske
Stoat wuude gratter. 1949 wuude mäd do fieuw arabiske Lounde n Woapenstilstound
teekend. Irak look him sunner n Ferdraach wieruume uut dät Wäästjordaanlound.
Ätter ju Nationoalisierenge fon dät Sueskanoal in 1956 ferkloorden Frankriek,
Grootbritannien un Israel dän Kriech an Ägypten. Israel ärobert ju Sinai fon
Ägypten. Juli 1956 looken do israeliske Truppen sik tourääch.

1967 begon Israel mäd die präventive Säksdeegekriech juun Ägypten, Syrien un
Jordanien. Ätter dän Kriech kontrollierde Israel dän Gaza-Striepe un dät
Sinai-Hoolichailound, dät Wäästjordaanlound un Aast-Jerusalem un uk ju
Golanhööchte. Ätter dän Säksdeegekriech wäide do Ferhooldengen in dät
Midden-Aasten nit beeter. Israel begint mäd dät bauen fon juudske Täärpe un do
besätte Gebiete un do Palestinänser wäide aggressiver mäd hiere Terroroungriepe
in un buuten Israel. Dät rakt räägelmäitich Truumult in dät Gränsgebiet,
foarallen mäd Syrien. In 1973 an Jom Kippur Dai, dän juudske Skieregaidsdai,
foulgede wier n Kriech, wierbie Syrien un Ägypten Israel oungriepen. Do
Oungriepere hieden toacht dät an dissen Dai do israeliske Ljuude hieren Fierdai
fierden, wiertruch do Oungriepere beetere Muugelkaide foar n Ärfoulch hieden. Do
Israelis hieden tjo Deege nöödich tou mobilisierjen. Daach won Israel dissen
Kriech.

In 1979 koom Ägypten mäd ne Free-Initiative. Ätter ju Initiative skuul Israel ju
Sinai touräächreeke an Ägypten un Ägypten ärkoande Israel an as Lound. Israel
annektierde deerätter Aast-Jerusalem un ju Golanhööchte. In n Juni 1981 greep
Israel in dän irakisk-iranisken Konflikt ien: Israeliske Luftfoartjuuge
bombardierden dän Atomreaktor Osirak ap e Naite fon Bagdad un fernäilden dän
(Operation Opera). Gruund foar Israel waas ju Betruuenge fon Israel mäd
Atoomwaffene fon dän Irak. Ju eerste Intifada (palästinensisken Apstand) waas
1987 un duurde bit tou 1991. Ätter do Oslo-Freeprosesse in 1993 un 1995 foulgede
2000 ne twäide Intifada. In n Februoar 2005 waas ju twäide Intifada offiziel
be-eended. 2002 baude Israel ne Muure twiske do israeliske un palästensiske
Gebiete ap do Gränsen fon dät Wäästjordaanlound un Gaza. Ministerpresidänt Ariel
Sharon kwad dät ju Muure ju Sicherhaid ferhaagerje skuul. Ätter do Statistike
hiede Sharon gjucht, do Terror-Ansleeke sunt sietdäm minner wuuden. In 2004 look
Israel do israeliske Siedelengen tourääch uut ju Gaza-Striepe.

Ätter do Ärfoulge fon ju radikoalislamiske Terrororganisation un Paatäi Hamas un
ju israeliske Paatäi Kadima wuude ju Situation 2006 gjucht läip. Ju Äntfierenge
fon twäin israeliske Soldoaten in dän Suumer fon 2006 waas die Gruund foar
Israel uum Hamas in ju Gaza-Striepe un Wäästjordaanlound ountougriepen.
Hisbollah koom an ju Siede fon Hamas un Hisbollah äntfierde moor israeliske
Soldoaten. Dät waas die Gruund foar Kriech mäd Libanon. Die Libanonkriech duurde
fon n 12. Juli bit toun 14. August un wuude mäd n Waffenstilstand be-eended. In
2008 fjuurde Hamas immer moor raketen ätter juudske Siedelengen wai. Ap n 28.
Dezember 2008 begon die israeliske Armee mäd Luftoungriepe ap ju Gaza-Striepe,
deerätter foulgede ju Gruundoffensive ap n 3. Januoar 2009.

Israel is ne parlemäntariske Republik. Dät Parlamänt, ju Knesset, wuude ap n 25.
Januoar 1949 foar dät eerste Moal wääld un häd 120 Sitte. Ju Knesset wäält dän
Presidänt foar soogen Jiere. Die Presidänt mout dän Premierminister benaame. Die
Premierminister is die Exekutive. Israel häd neen Ferfoatenge, ju skuul in 1948
ätter ju Apgjuchtenge fon dän Stoat Israel skrieuwen wäide, man deer wieren fuul
ferskeedene Meenengen. Daach sunt 14 sonaamde Gruundgesätse annuummen wuuden, do
skällen ju Basis weese foar ju Ferfoatenge un sunt wichtiger as uur Gesätse.

Do Marine, Lound- un Luftstriedkrafte sunt fereeniged in een Organisation, ju
dän Noome Israeliske Ferdäägengenskrafte drächt (Hebräisk: צְבָא הַהֲגָנָה
לְיִשְׂרָאֵל, Arabisk: جيش الدفاع الإسرائيلي, Ängelsk: Israel Defence Force
(IDF)). Truch de Konsolidation fon paramilitääre Gruppen un militante Gruppen
wuude die israeliske Armee in 1948 apgjucht. Deer oarbaidje uungefeer 176.500
aktive Soldaate un 445.000 Reserviste. Ju häd Kampfljoogere fon do Typen F-4
Phantom II, F-15 Eagle, F-16 Fighting Falcon, A-4 Skyhawk un ju oainständich
äntwikkelte Kfir. Die Haudpanzer is dän oainständich äntwikkelde Merkava. Israel
un do Fereende Stoate hääbe mädnunner dät eensige operationelle Anti-Ballistiske
Rakeete Systeem ap ju Waareld äntwikkeld, die Arrow missile. Israel häd siet dän
Jom Kippur Kriech n Nätwierk fon Apkloorengssatellite äntwikkelt. Truch dän
Ärfoulg fon dät Ofeq program is Israel een fon do soogen Lounde do sukke
Satellite lansierje kon. Däälich gungt me deerfon uut, dät Israel Käädenwoapene
häd.

Do Kontakte mäd dän europäisken Union, un forallem do Fereende Stoaten fon
Amerikoa, sunt gjucht goud.

Ätter die Säksdeegekriech in 1967 kontrolierde Israel dän Gaza-Striepe, dät
Sinai-Hoolichäilound, dät Wäästjordaanlound un Aast-Jerusalem un uk ju
Golanhööchte. Dät Sinai-Hoolichäilound wuude 1979 wieruume roat an Ägypten. Do
juudske Siedelengen wuuden in do besätte Gebiete apgjucht un duuren bloot fon
juudske Israelis bewoond wäide. Stuuns lieuwje uungefeer 300.000 Israelis in
sukke Siedelengen in dät Wäästjordaanlound, wan me Aast-Jerusalem tou do
Siedelengsgebiede fon dät Wäästjordaanlound reekend woonje deer touhoope
uungefeer 500.000 israeliske Buurger. Ap n Gaza-Striepe woonden bit tou August
2005 soowät 7500 israeliske Buurger twiske moor as een Million palästinensiske
Buurger. Dät wieren täämelk groote Täärpe mäd uumfangrieke Huuse un Sträiten,
baud ätter amerikoanisk Foarbield. Do israeliske Siedelengen in dän Gaza-Striepe
wieren fon n grooten Sicherhaidsapparoat skütsed juun palästinensiske Oungriepe.
N Nätwierk fon ferskeedene Sträiten, do alleenich fon israeliske Buurger bruukt
wäide konnen, rakt ne goude Ferkiers-Infrastruktuur twiske do Siedelengen un dät
israeliske Territoarium. Tougliek moaket dät ju Äntwikkelenge fon do
palästinensiske Autonomiegebiede stuur. Ju fräie Beweegengsmuugelkhaid fon ju
palästinensiske Befoulkenge beknappet sik truch do israeliske Blokkoaden un
Kontrolposten ap do Sträiten. An dät Eende fon 2009 moakede dän israelisken
Buppeste Gjuchtshoaf n Uurdeel, weerätter ju Autoboan 443 twiske Tel Aviv un
Jerusalem uk fon fräi tougongelk weesen mout.

Et rakt säks (Haud-)Besirke, in Hebräisk wuuden do mechozot (מחוזות; Sg. machoz)
naamd , un 15 Unnerbesirke, bekoand as nafot (נפות; Sg. nafa). Do Unnerbesirke
wäide in touhoope 50 natüürelke Regione apdeeld.



https://stq.wikipedia.org/wiki/Ieslound

Ieslound (is. Ísland) is n Lound in Noud-Europa. Ju Haudstääd is Reykjavík un
die Präsidänt fon ju Republik is sänt 2008 Ólafur Ragnar Grímsson.

Dät Haud-Ailound Ieslound un eenige uumelääsende litjere Ailounde, do Deel fonne
Republik Ieslound sunt, sunt vulkoaniske Ailounde ap n Middel-Atlantisken Rääch.

Ieslound häd ne Flakte fon 103000 km², ju tou 62.6% uut wöist Lound, tou 23.1%
uut Vegetation, tou 11.6% uut Glitskere un tou 2.7% uut Seen bestoant.

3% fon do Ljuude oarbaidje in ju Buuräi (Bäiste, Iesloundske Skäipe un Hoangste
juust so as Glääshuuse, wier sogoar Bananen ounbaud wäide), 3% gunge wai tou
fiskjen, 20 % oarbaidje in ju Industrie un 70 % oarbaidje in n
Tjoonstlaistengs-Sektor. Fääre sunt ätterwoaksende Energie un Resourcen in ju
See gjucht wichtich in Ieslound, deeruum dät die Stoat ne goude Loage foar
Fiskjen häd un do geologiske Uumstounde goud foar geothermiske Energie sunt.

Ieslound wuude läip fon ju Finanzkrise träfd, man fon eenige wäd optimistisk
foaruuttäld, dät sik ju Wirtskup bit 2011 wierhoalje wol. Gruunde deerfoar
skällen "uumewaareldfjuntelke Nutsenge fon skeene Energie un Resourcen in ju
See, unnerstutsed fon goude Infrastruktur, n goud fundierd Pensions-System,
Kultuur fon Innovation un ne junge un goud bildede Befoulkenge" weese.

Ieslound wuude in't Jier 1918 uunouhongich fon Dänemark un is sänt 1944 ne
Republik. Die Präsident fon Ieslound is Olafur Ragnar Grímsson un ju
Premierministerske is Jóhanna Sigurðardóttir (Samfylkingin, ne
sozioal-demokratiske Paatäi). Dät Parlament fon Ieslound is dät Alþingi, dät as
ooldest aktiv Parlament fon ju Waareld beteekend wäd, man däälich daach gjucht
uurs funktioniert as in't Middeloaler.

Ieslound is neen Lid fon ju Europäiske Union, man häd in 2009 aasked, een Lid
tou wäiden.



https://stq.wikipedia.org/wiki/Kunst

Kunst is dät bewust Skäppen fon n Effekt, besunners wier die Effekt wichtiger is
as ju praktiske Ounweendenge fon ju Skäppenge.

Dät Biespil Oper, wier ju Musik mäd Apfierde Kunst (Tjooterspil) ju Bieldende
Kunst (Beenbielde) ferbuunen is. Un me skuul nit ferjeete, dät dät Tjooterspil
(wan dät sik nit juust uum eenfache Foarmen as Pantomime honnelt) aaltied ap ju
Literatuur gruunded is. Dät kon nit foneenuur tränd wäide.

Man uk, wier dät tränd wäide kuude, wäd dät nit aaltied tränd. So häd t.B.
Antonio Vivaldi älk Sät fon sien musikoalisk Wierk Do Fjauer Jierstiede een
Riemsel bietouroat, dät fermoudelk uut sien oaine Pänne stommet.

Uk in ju näiste Tied rakt dät ferskeedene Miskengen uut ferskeedene
Kunstfoarmen. Dät sunt nit bloot sukke exotiske Seeken as IMMAGINE&POESIA, dät
konnen wie in normoale Bieldetälstere, foar allen in hiere moudeerne Foarm, dän
Comic, sjo. Deer wäd uk Literatuur un Bieldende Kunst fermisked. Un foarallen,
wan wie in dän däälich aaltied groiende Biriek fon dät Multimedioale gunge, wier
skäl me düsse Kunstfoarm touoarderje?



https://stq.wikipedia.org/wiki/Deenem%C3%A4%C3%A4rk

Deenemäärk is n skandinavisk Lound in Noud-Europa. Ju Haudstääd is Kopenhagen
(København) un ju Köönigin fon ju parlamentariske Monarchie is siet 1972
Margrete II. Fon do 5.593.785 (2016) lieuwt dät grootste Deel in do Stääde. Ju
Befoulkengstichte waas 129,8/km² (2016).

Deenemäärk, do Färöer un Grönlound deele touhoope dän offitsiellen Noomen
Köönichriek Deenemäärk. Deenemäärk un do Färöer heere tou Europa, Grönlound
heert tou Noudamerikoa. Deenemäärk is siet 1949 Meeglid in ju NATO un siet n 1.
Januoar 1973 in ju Europäiske Union. Do autonome Gebiete Grönlound un do Färöer
hääbe oaine Flaggen, oaine Amtsproaken un heere tou ju NATO, man nit tou ju EU.

Dät deenske Muurlound häd ne Fläche fon 43.094 km² un bestound uut dät
Hoolichailound Jutlound, do tjo groote Ailounde Fünen, Seelound un Lollound un
moor as 400 litjere Ailounde. Alleenich Jutlound häd ne Loundgränse mäd
Düütsklound. Suudelk fon ju Gränse woont ju deenske Minderhaid, noudelk fon ju
Gränse woont ju düütske Minderhaid.

Dät Foulk do Dänen skällen in dät 6. Jierhunnert uut Schonen wai ätter Jütland
un ap ju wäästelke Aastseeailounde, wier ju uur germaniske Stämme fertroangen
hääbe, keemen weese. In dät 10. Jierhunnert fereeniget Gorm die Oolde († 950) n
poor litje Köönichrieke unner sien Heerskup. Sien Suun Harald Blautusk noom uum
960 dän kristelke Gloowe an. Bit 1035, as Knut die Gruute stoorf, geloang do
deenske Köönige ju Ärooberenge fon wiede Deele fon do britiske Ailounde,
Norwegen un Suudjutlound. Bit tou fääre in dät 11. Jierhunnert wuuden u. a. ju
Dänen, Sweden und Norweger as Wikinger beteekend, do in gans Europa Kolonien
gruunded hääbe un Honnel dreeuwen, man uk fuul Lounde un Loundstrieke plunnerden
un Kriege fierden. Ätter ne kuute Fase fon Swäkte begon mäd Waldemar I. n näien
Apstiech. Groote Deele fon do suudelke Küstenregione fällen an Deenemäärk, 1219
sogoar Estlound. Die Besit fon do Gebiete häd nit loange duurd, as do Düütske
Deenemäärk in 1227 bie Bornhöved deelhäuen, Estlound in 1346 an do Düütske
Gebiete ferkooped wuude un Deenemäärk 1370 ju Foarheerskup fon ju Hansa in ju
Aastsee anärkanne moaste. Do deenske Härskere gjuchteden hieren Blik bloot ätter
dät Noude: 1397 wuuden Deenemäärk, Norwegen, Ieslound, Sweden un Finlound in ju
Kalmarer Union fereend, ju unner deenske Foarheerskup stuud. Die Ferbuund
existierde, bit 1523 Sweden sin Uunouhongegaid wieruume hääbe wüül.

Bit in dät 17. Jierhunnert bleeuwen do Uutnunnersättengen mäd Sweden bestimmend,
deer do bee Köönichrieke uum ju Buppeheerskup in Skandinavien um dän baltisken
Ruum kampeden. Schonen, Blekinge un Hallound (Deele fon dät Sweden fon däälich)
wieren dät eegentelke Häärkumstgebiet fon do Dänen un fällen eerste in 1658 an
Sweden. Dät gäistelke Lieuwend fon ju Tied waas fon ju Reformation bestimd
wuuden, ju in 1536 fon Christian III. ienfierd wuude. Frederick III. ärsätte in
1660/1661 dät bestoundende Woalköönichdum truch ne Äärwmonarchie. Do
Reformminister Johann Hartwig Ernst von Bernstorff, Johann Friedrich Struensee
un Andreas Peter von Bernstorff modernisierden dät Lound twiske 1751 un 1797 in
dän Sin fon ju Apkloorenge, wierbie foar allen Dingen ju Buurebefräienge fon
1788 wichtich waas. Unner ju napoleoniske Tied blift Deenemäärk bit tou dän
twäide Seeslacht fon Kopenhagen näitroal, kooperierde deerätter mäd Frankriek un
moaste ätter dän Deelgong fon Frankriek al in dän Free fon Kiel 1814 Hälgelound
an Grootbritannien un Norwegen an Sweden outreede. Do Färöer-Ailounde, Ieslound
(bit 1944), Gräinlound un Deensk-Westindien (bit 1917) ferbleeuwen oawers bie
Deenemäärk.

Ju deenske Natsionoalbeweegenge un do Liberalen kreegen in do 1830er-Jiere moor
Ienfloud. Die Eerste Släswiekske Kriech waas fon 1848 bit 1850. In disse Kriech
stuude Släswiek-Holsteen, mäd Unnerstütsenge fon Prüüsen, juunuur Deenemäärk. Do
Denen kuuden dän Kriech winne un deertruch bleeuw ju Eider ju Suudgränse fon
Deenemäärk. Die Twäide Släswiekske Kriech begon in 1864 twiske dän Düütsken
Buund un Deenemäärk. Ditmoal wonnen do Düütsken un in dät Jier 1871 koom
Släswiek mäd Holsteen bie dät Düütske Riek. In dän Eersten Waareldkriech bleeuw
Deenemäärk neutroal. 1920 wuude ne Foulksstämmenge heelden in Släswiek wierbie
do Ljuude tälle kuuden, of do bie Deenemäärk of Düütsklound heere wollen. Dät
noudelke Deel fon Släswiek koom bie Deenemäärk un dät suudelke Deel koom bie
Düütsklound. Disse Gränse bestound däälich noch altied. Ätter dän Twäiden
Släswiekske Kriech bleeuw Deenemäärk neutroal un wüül neutroal blieuwe in dän
Twäiden Waareldkriech. Ap n 9. April 1940 wuude dät Lound fon Düütskloun besät
un bleeuw bit tou dät Eende fon dän Twäiden Waareldkriech unnner düütske
Kontrolle.

In do Jiere ätter dän Twäiden Waareldkriech wuude Europa ideologisk apdeeld
twiske Wääst un Aast. Da ju Befoulkenge un do Foulksfertreedere Nood hieden foar
ju Sowjetunion, koom Deenemäärk 1949 touhoope mäd Norwegen in ju NATO. Leeter
wuude Deenemäärk uk Meeglid in ju Europäiske Union (1973) un do Fereende Natione
(1945).

Dät Stoatsgebiet fon Deenemäärk uumfoatet (sunner Färöer-Ailounde un Gräinlound)
ne Fläche fon 43.094 Kwadroatkilometer. Deermäd is dät Lound gratter as ju
Swaits un do Niederlounde, man litjer as Estlound. Deenemäärk häd fon Noud ätter
Suud ne Loange fon 368 km un fan Aast ätter Wääste ne Loange fon 452 km.
Noudelkste Punkt fon dät Lound is Grenen, die suudelkste Punkt lait bie Gedser
in dät Suude fon’t Ailound Falster (dit Punkt is uk die suudelkste Punkt fon
gans Skandinavien). Wäästelkste Punkt is Blåvandshuk in Jütlound, die aastelkste
Punkt lait bie do Aateailounde (deensk: Ertholmene), 18 Kilomter noudaastelk fon
Bornholm. Ju grootste Äi is die Gudenåen mäd 158 km. Die hoochste Punkt is die
Møllehøj-Bierich in de Naite fon Skanderborg mäd 170,86 meter. Ju Kuste fon dät
heele Lound is sowät 7314 km loang. Deenemäärk wäd biskadt fon dät Skagerrak in
et Noude, dät Kattegat un Sweden in dät Aaste, ju Aastsee un Düütsklound in dät
Suude un ju Noudsee in dät Wääste.

Mäd dät noudelke Deel fon Jütlound un do Ailounde is Deenemäärk dän Uurgong fon
Middeleuropa ätter Skandinavien. Et rakt 1419 Ailounde do gratter as 100 m²
sunt, weerfon 443 benaamd un 73 bewoont sunt. Dät grootste Ailound fon
Deenemäärk is Seelound mäd 7.031 km². Vendsyssel-Thy lait in Noudjütlound un is
mäd 4685 km² dät twäidgrootste Ailound fon Deenemäärk. Vendsyssel-Thy is oaber
mäd two Brääge mäd dät Fäästlound fon Jütlound ferbuunen un deeruume nit altied
as Ailound woarnuumen. Dät träädgrootste Ailound is Fünen mäd 2985 km². Die
Litje Belt tränt Jütlound fon Fünen, die Groote Belt tränt Fünen fon Seelound.
Ju trääde Seesträite in ju Region is die Öresund twiske Seelound fon ju
Suudspitse fon Sweden. Ju Öresundbrääch is siet Juli 2000 ju fääste
Ferkiersferbiendenge ätter Sweden.

Ju Haudstääd un grootste Stääd fon Deenemäärk is Kopenhagen. Uur Stääde, do moor
as 100.000 hääbe, sunt Aarhus, Odense un Aalborg.

Formel lait ju uutfierende Gewalt bie de deenske Köönigin, in ju Praxis wäd ju
truch dät Kabinet uutfierd, mäd dän Ministerpräsidänt (deensk statsminister) as
Uppermon. Disse wäd ätter Konsultatsionen fon do politiske Paatäie truch de
Köönigin benaamd. Ju Benaamenge wäd definitiv wan die Regierengssjef neen
duudelke Moorhaid in dät Parlamänt juun sik häd. Dit Negative Parlamäntarismus
bepeelt dät deenske Ferfoatengslieuwend siet 1901.

Dät deenske Parlamänt Folketing reeket do Gesätse, woalt un kontrolliert ju
Regierenge. Bit 1953 waas dät Folketing bloot een fon do two Koomere fon dän
Deenske Rieksdai, dät Landsting waas ju eerste Koomer. Foardät do
Parlamäntsgesätse in Kraft treede konnen, mout de Köönich disse formel
toustämme. Ju Regierenge mout Kriechsferkloorengen un Free-Oukuumen altied fon
dät Parlamänt bestätigje läite. Ju Legislatuurperiode duurt fjauer Jiere. Dät
Parlamänt häd 179 Sitte, do direkt fon do Buurger woald wäide do 18 Jier oold of
oolder sunt. Do autonome Buutengebiete Färöer un Gräinlound hääbe älk two Sitte
in dät Parlamänt.

Dät Højesteret (Seeltersk: Hoochste Räid) is Deenemäärks buppeste Appellinstanz
in Zivil- un Stroafseeke. Dän Räid ferhondelt Uurdeele un Protsässe fon do bee
Loundgjuchte as uk fon do See- un Hondelsgjuchte. Ju Ferfoatenge garandiert ne
direkte Überprüfung truch dän Hoochste Räid, wan aan Fereen truch
Parlamäntgesäts unner Twoang aplööst wäd.

Do Deenske Striedkrafte sunt do Striedkrafte fon dät Köönichriek Deenemäärk un
Gräinlound. Do Deenske Striedkrafte sunt uk Ferdäägenengsapdreege ap do Färöer
un ap Gräinlound. Die Köönich of ju Köönigin is de jure Upperbefeelhääber fon do
Striedkrafte. Nu is dät Köönigin Margrethe II. In ju Praxis häd die
Feräägenengsminister disse Apgoawe. Militäär Uppermon is die Forsvarschefen, in
dän Rang fon Generoal of Admiroal. Siet April 2015 rakt et aan gemeensoamen
Fierengsstoab (Vaernestabe) fon aal do Deelstriedkrafte mäd dät Hööftkwattier in
Karup.

Die Streitkräfte bestehen aus den Teilstreitkräften: Dät Heer (Hæren) mäd 8.325
aktive Soldoate, ju Marine (Søværnet, Kongelige Danske Marine) mäd 2.792 aktive
Soldoate, dät Luchtwoapen (Flyvevåbnet) mäd 3.379 aktive Soldoate un ju Heemweer
(Hjemmeværnet) mäd Deeltiedsoldoate. Deertou rakt et noch weerplichtige
Soldoate.

Deenemäärk wuude 1973 Meeglid in ju Europäiske Meenskup. Ätter ju deenske
Ferfoatenge mout älke Uurdrächt fon Souveränitätsgjuchte truch ne
Foulksoustämmenge äntskät wäide. Ju deenske Befoulkenge häd fieuw fon sukke
Oustämmengen häiwed. 1992 waas een Moorhaid fon ju Befoulkenge bie een
Referendum juun dän EU-Ferdraach fon Maastricht. In't Jier 1993 roate dät
fonnäien een Referendum mäd moorere „Opt-outs“ in ju Weerskup- un Wäärengsunion,
Sicherhaid- un Ferdäägenengspolitik, Justiz- un Binnenpolitik un ju
EU-Burgerskup. Do Diskussionen uur do „Opt-outs“ beginne uk oafte fonnäien,
uumdät do juun een wiedere EU-Integration wierke. Mäd dät fon Krääft wäiden fon
dät EU-Reformferdraach wäide jo fergratterd. Foar do naiste Jiere skällen mooi
Referenden kuume, do do eenpelde politiske Gebiete truchtoufieren. Dät deenske
Parlamänt häd in April 2008 foar dän Ferdraach fon Lissabon stämd. Deenemäärk
waas siet't Begin fon ju NATO in't Jier 1949 uk Meeglid in disse Organisation un
dät Meeglidskup wäd fon een groot Deel fon ju Befoulkenge stöänt.

Ju Munte fon Deenemäärk is ju Deenske Krone (Deensk: Danske krone), ju koppeld
is mäd ju Euro ätter dät ERMII. Ju Munte is juust gliek mäd 7.45 Krone foar een
Euro. In Deenemäärk is dät Stjuurjäild foar Produkte 25% (uk foar Bouke un
Ieten). Dän Stjuur foar dän Gehalt is ap minste 39.6% foar Woaksene.

Groote Bedrieuwe in Deenemäärk sunt: A. P. Moller-Maersk Gruppe (Maersk -
Internationoal Transport), Lego (Schitterbusse), Bang & Olufsen (hi-fi
Apparoaten), Carlsberg (Bier), Vestas (Wiendmäälnen), Lundbeck un Novo Nordisk.

Do grootste Ailounde un Jütlound sunt mädnunner truch Brääge ferbuunden. Die
Sontbrääch uur de Sont ätter Sweden, die Groote Beltbrääch uur dän Groote Belt
twiske Sjellound un Füün un do litje Beltbrääge uur dän Litje Belt twiske Füün
un Jütlound. Ju grootste Toachorganisatsion is Danske Statsbaner foar Persoone
un Fracht, man et rakt uk uur litje Toachorganisatsione. Fon do deenske Stääde
häd bloot Kopenhagen ne U-Boan. Scandinavian Airlines System (SAS) is ne
wichtige interskandinaviske un internationoale Fluchsälskup. Die Fluchhoawen fon
Kopenhagen, Kastrup Lufthavn is dän grootste Fluchhoawen fon Skandinavien. Ju
Fääre ätter do Färöer wäd fon Smyril Line moaked. Ätter Fereeniged Köönichriek
un Norwegen fiert DFDS un Scandlines fiert ätter Düütsklound un Sweden.

Ju Befoulkengstichtegaid is ferskielt geografisk: In AastDeenemäärk woonje 250
Moanskene pro km², wäästelk fon dän Grooten Belt woonje ungefeer 100 Moanskene
pro km². In ju Haudstääd Kopenhagen lieuwje juust moor as 1 Million, sowät een
füüftel von ju ganse Befoulkenge. 85% fon ju Befoulkenge woont in do Stääde.
Bolde een füüftel fon ju Befoulkenge is unner 15 Jiere oold, een füüftel is 65
Jier of oolder un moor as aan Haaldeel is 15-64 Jier.

Et rakt Moanskene uut moor as 200 ferskedene Lounde do in Deenemäärk lieuwje.
2015 weeren do grootste Befoulkengsgruppen do Türken, Düütske, Iraker, Ljuude
uut Libanon, Pakistaner, Bosnier, Rumänen, Somalier un Iraner. Moor as 16.000
Moanskene sunt in Gräinlound gebooren un 12.000 ap do Färöer.

Foar 1960 roate et nit fuul Immigration ätter Deenemäärk, man in do 1970er
1980er Jiere roate et relativ fuul Immigration. Bie do Immigranten roate et
foarallen Oarbaidere un Fluchtlenge. Do Oarbaidere un Fluchtlenge, maast
Monljuude, heelden uk Wieuw un Bäidene mee ätter Deenemäärk. Dät roate uk fuul
Studänte, do ätter Deenemäärk keemen, do in hiere oaine Lound nit so eenfach
studierje kuuden. Foar Fluchtlenge is dät däälich nit moor so eenfach, uum ätter
Deenemäärk tou gungen. Deerfoar rakt dät nu moor Immigration fon Buutenlounder
uut dän Rest fon ju EU, foarallen uut Düütsklound un Polen.

Ju deenske Toal is ju Amtsproake un wäd uural in Dänemark baald. Et rakt masse
Dialekte un do konnen unnerdeeld wäide in tjo Haudgruppen: Østdansk, ødansk un
jysk. Färöersk, Gräinloundsk un Düütsk sunt Minnerhaidstoale. Ju ängelske Toal
häbbe fuul Dänen as twäide Toal leerd.

Die maast bekoande Skrieuwer uut ju deenske literatuur Geskichte is Hans
Christian Andersen. Filme in ju deenske Sproake rakt et fuul foar so n litje
Sproakgebiet, in 2005 toun Biespil sunt 41 Filme ap Deensk moaked wuuden . Musik
in ju oaine Sproake is uk gans beljoowed, toun Biespil do deenske Rappere Nik &
Jay is bie dät Joungfoulk gjucht populär.

In Deenemäärk rakt et fieuw kulturelle Waareldäärwgoudsteeden: die Dom in
Roskilde, dät Slot Kronborg in Helsingør, do Runensteene, Grääfhöäwel un Säärke
fon Jelling, Christiansfeld, ne Siedlenge fon ju Herrnhutiske Brødremenighed, un
ju Parforce-Jaachtloundskup Noudseelound.



https://stq.wikipedia.org/wiki/Brasilien

Brasilien is n Lound in Suud-Amerikoa. Ju Haudstääd is Brasilia un ju
Präsidentinne fon ju Republik is sänt 2011 Dilma Rousseff (Stound:Juli 2016), ju
oaber ap n 12. Moai 2016 foar säks Mounde fon't Amt suspendierd wuuden is,
uumdät me hier foarsmit, dät ju ferkierd mäd Stoats-Jäild uumegeen is.

Ap't tichteste besiedeld is dät in't Aaste, oun'e Kuste fon'e Atlantik Dät waas
ieuwen dät Eerste, wät fon do Kolonioalisten roaked wuude. Groote Deele fon ju
Befoulkenge hääbe Foaroolden, do uut Europa un Asien ienwonnerd sunt of uut
Afrikoa as Sklouen ferslieped wuuden. Ju grootste Rulle hääbe do Portugiesen
spield, deeruum is dät Portugiesiske bit däälich tou Amtssproake.

N grooten Deel fon dät Lound lait in ju Amazonas-Niede, dät grootste Rebät fon
Tropisken Rienwoold ap ju Äide. Bekoand is oaber uk, dät die Rienwoold truch dät
Foardrieuwen fon Siedelengen un groot-industrielle Buuräi ätter't Wääste moor un
moor fernäild wäd, besunners loangs do Äie, wier me mäd ju Uurbeer-Moakenge
licht Beginne kon.

In dän Uurwoold rakt dät toumäts noch Indioaner-Foulke, do lieuwje as fröier un
aleer, deelwiese totoal uunkontaktierd fon ju äiwendloundske Sivilisatsjoon. Jo
wäide oafter betruued of sogoar bekamped fon mafiöse Koppele un uk fon Konzerne,
do do Räistoffe fon dän Uurwoold uutroowje wollene.



https://stq.wikipedia.org/wiki/Radio

Radio is träidloose Telegrafie of Telefonie wiermäd elektromagnetiske Signoale
ap bestimde Frequenze soand of ämpfangd wäide konnen. In ju Uumgongssproake wäd
dät Woud Radio uk wäil bruukt foar ju Radioreewe un dän Radioseender.

Bie Internetradio sunt ferskeedene Computere mädnunner ferbuunden. Deerbie lapt
ju Ferbiendenge maasttied uur Koabele, man kon daach uk träidloos weese. Dan
rakt et wäil Radiowällen.

Uum Radio tou moakjen mout die Seender n Mikrophon, n Moduloator, n Oszilloator
un n Antenne hääbe. Dät Mikrophon wondelt dät Luud uume tou n läichfrequent
elektrisk Signoal, dät dan fon dän Moduloator touföiged wäd an dät fon dän
Oszilloator moakede hoochfrequente elektriske Signoal, wät dan uur ju Antenne
uutsoand wäd. Dät Touföigjen wäd Modulation naamd. Do Modulationswiesen do der
ap maaste bruukt wäide, sunt Amplitudenmodulation (AM) un Frequenzmodulation
(FM). Deerbie wäd beluukengswiese ju Amplitude of dän Frequenz fon dät
hoochfrequente Signoal annerd. Do Antennen stounde oafte ap n hoogen Touden, uum
n groot Beräk tou kriegen.

Die Ämpfanger (ju Radioreewe) häd uk ne Antenne un deertou n Demodulator, die
dät modulierde hoochfrequente Signoal wier uumesät tou n läichfrequent Signoal,
dät in n Ferstäärker ferstäärked wäd un wier tou Luud uumesät wäd in dän
Luudspreeker. Do maaste Radioreewen konnen däälich AM un FM modulierde Signoale
ämpfange. Maastens oarbaidje do ätter dät Superheterodyn- of
Uurleegerengsprinzip, wierfoar n lokoalen Oszilloator ounbaud is.

Digitoale Radiosignoale kricht me truch Hoochfrequente Signoale mäd Digitoale
Signoale tou modulierjen. Eerste wäide do dan mäd Analog-Digitoal-Uumsättere
(A/V-Wondeler) uut dät analoge Audiosignoal leeken un mäd een fon do gongboare
MPEG-Ferfoaren komprimierd. Foar dät Fääreseenden uur Satellit un/of Koabel of
DAB-T wäide do oankelde Signoale mäd Hälpe fon sonaamde Multiplexer mäd uur
Signoale (Fiersjoon, Radio, Doatentjoonste) tou aan eenhaidelken Transportstroom
kombinierd. Disse Wiese fon uutseenden ärfoulget bie do maaste ARD-Programme un
moorere Privitradio's direkt uur dän Satellit.



https://stq.wikipedia.org/wiki/Hauk

Die Hauk (Accipiter gentilis af Astur palumbarius mäd ju Uutsproake Ástur
palumbárius, dt. Habicht) is n Fuugel die der uur Dierte fangen un apfreeten
däd.

Die Hauk is in n Woold, as t.B. in ju Taiga, oaber uk in Middel- un Suud-Europa
un groote Deele fon Noudamerikoa tou fienden. Dät noudelke Skeed fon dän
Lieuwendsruum faalt maasttieds uumtränt ap n noudelken Polarkring. Gnau kon man
dät oaber nit kweede, dät gjucht sik ieuwen ätter ju noudelke Gränse fon n
boreoalen Näddelwoold, ju in dät Aaste fon Noudamerikoa fääre suudelk is. In dät
Suude gungt hie nie oafter fääre as bit tou n noudelken Weendekring, bloot in
Mexiko un Suudaastaasien.

In ju Natuur häd die Hauk two Wiesen uum tou joagjen: Äntweeder ferfoulget hie
sin Offer in ju Luft un moaket et ap dän of höchstens n bitje buppe dän Gruund
dood, of hie joaget, toun Biespiel Oanten un Wrouten, tou Fout. Hie häd neen
bestimde Offere, hie joaget aal do Dierte do him sääd moakje un sik nit so goud
weere konnen.



https://stq.wikipedia.org/wiki/Berliner_Muure

Ju Berliner Muure trände fon dän 13. August 1961 bit tou dän 9. November 1989
Wääst- un Aast-Berlin fonnunner. Ju Berliner Muure waas 45,3 Km loang un n Paat
fon dät Düütsk-Düütske Skeed. Ju Berliner Muure waas dät bekoandste Symbol fon
dän koolde Kriech un ju Deelenge fon Düütsklound. Bie ju Berliner Muure sunt sun
200 Fluchtlinge uum t Lieuwend keemen.

Berlin waas ne Enklave in Aast-Düütsklound, ju der ätter dän Twäide
Waareldkriech in fjauer Sektore ferdeeld wuude un ferwalted wuude fon dät
Fereende Köönichriek, do Fereende Stoaten, Frankriek un ju Sowjet-Union. Ju
Sowjet-Union fersoachte gans Berlin binne hier Ienfloudgebiet tou kriegen un
isolierde ju Stääd fon 1948 bit tou 1949 truch Ferkier fon un ätter Berlin uut
dät Wääste tou blokkierjen.

Ätter ju Gruundenge fon Wääst- un Aast-Düütsklound (DDR) in 1949 ron ju
ekonomiske Äntwikkelenge fon dät Wääste un dät Aaste uutnonner.
Wääst-Düütsklound en Wääst-Berlin kreegen finanzielle Hälpe fon do Alliierde,
man Aast-Düütsklound en Aast-Berlin moasten Wiergoudmoakengs-Betoalengen an ju
Sowjet-Union moakje. Truch ju Ienfierenge fon ju Planekonomie äntwikkelde ju
Ekonomie sik loangsoamer un roate dät min Uutwoal in Produkte, wüült do maaste
Bewoonere fon Wääst-Berlin Utwoal un Luxus genouch hieden.

Ju Muure is baud fon ju DDR ap aastdüütske Gruunde. Die Bau fon ju Muure hied
moorere Swäkke. Ju skuul relativ goud ärleekene Ljuude mäite, do der ätter
Wääst-Berlin un Wääst-Düütsklound wüülen. Deer kuuden goud uutbildede Fäkljuude
fuul haagere Loone fertjoonje as in Aast-Düütsklound un deertruch äntstuud n
groot Gebräk an fäkkundig Personal. Fon DDR-Standpunkt waas dät Wächluuken fon
uutbilded Personal ne Subsidion an dät riekere Wääst-Düütsklound. Deer ieuwenske
looken fuul Aast-Düütske wäch uum politiske Gruunde, wät ne Äntfoulkenge roate.
Ne uur Gruunde waas, dät in Aast-Düütsklound dät Ieten subventierd wuude un
deertruch fuul billiger waas as in Wääst-Berlin. Ju Foulge waas, dät äärmere
Wääst-Berlinere in Aast-Berlin ienkoopjen geenen, wiertruch Ieten-Mangel
äntstuuden. Ap e Duur wuud ju groote Taal Fluchtelinge ne wuudelke Truuenge foar
dät Foutbestounden fon ju DDR. Ju Uuttoach fon Oarbaidskräfte betjutte ne
gigantiske Ädderläitenge foar ju Ekonomie. Uk wuud ju politiske Stabilität fon
dät Lound gefäärded. Ju Sozialistisk Eenhaidspaatäi Düütsklounds (SED) kuud ju
oaine Befoulkenge stuur leeuwe läite in dän Ärfoulch fon ju sozialistiske
Sälskup, wan älke Mound duusende Moanskene wächlooken. Dät DDR-Regime löägende
dan uk dät ju Muure deer was uum ju oaine Befoulkenge binne do Loundesgränsen
tou hoolden un naamde ju ju antifaszistiske Skutsmuure mäd as Siel ju
kapitalistisk-faszistiske Truuenge tou mäiten.

Do eerste poor Jiere fon hier Bestounden waas ju Muure noch goarnit fulkeemen.
Dät roate noch fuul Goate un swäkke Steeden, do der fluks truch ärfienderiske
Aast-Berlinere fuunen wuuden. In n Anfang kuud me eenfach ätter dät Wääste
fluchtje truch do Finstere fon do Huuse, do der juust ap dät Skeed stuuden, mäd
Ienwillenge fon do Bewoonere. In n Ferloop fon do Jiere wuuden oafte
spektakuläre Fersäike moaked, uur ju Muure tou kleeuwen, tou fljoogen, un deer
unner truuge tou greeuwen. Ljuude betoachten aal Muugelkhaide, deer truuge tou
kuumen. Toun Biespil Bakke unner Woaine un uunsichtboare Bierichruume in
Frachtwoaine. So fierde toun Biespil n Aast-Berliner mäd n Sköifel twäärs truch
ju Muure, un uk wuuden Tunnele unner ju Muure greeuwen. As ju Muure aal
ouskräkkender wuude, kuuden wäkke Ljuude dät Geföil fon ienspeerd tou sitten
stuur ferdreege un kreegen Meelasje mäd n Syndrom dät Muurekroankhaid naamd
wuude.

As Propaganda-Instrument kuud dät Wääste ju Muure oawers goud bruuke; folsälwen
dieden do Wäästdüütske dät maaste deermäd. So wuude in dät Sicht fon do
DDR-Skeedwachtere ne groote Bielde apstoald fon aan fon hiere Kollegen, die der
uutbüülde ätter Wääst-Berlin. An ju Muure wuude n Toankmoal apgjucht foar do, do
der uumekoomen bie hiere Fluchtfersäike, as Offere fon dän Stalinismus. Die
Amerikaanske Präsident John F. Kennedy koom ätter Berlin dän 23. Juni 1963, wier
hie sien Solidarität betjuugde mäd do Ienwoonere fon Berlin truch tou roupen:
"Ich bin ein Berliner". Fuul leeter, ap n 12. Juni 1987, ruup Präsident Ronald
Reagan fon n Platfoarm mäd Uutsicht ap ju Muure dän Sowjet-Präsident Michail
Gorbatsjow ap, ju Muure tou sljuchtjen. Un in uurel Jierë died dät wuudelk
sowied kuume.

Dät duurde uur 28 Jiere, eer do Ienwoonere fon dät Aastblok ju Muure
sljuchteden. Ap n 2. Moai 1989 knipten ungariske Skeedwachtere n Gat in dät
Skeed juun Aastriek. Disse Eepenge in dät Skeed feruurseekede in gjucht kuute
Tied ne Uutströömenge fon duusende permanente Feriengungere. In kuute Tied roat
dät ne wuudelke Foulkerwonderenge via Ungarn, ieuwen leeter uk via dät
tschechiske Prag, un deerätter uk truch uur Goate in dän Iersene Foarhong. Uk ju
Fierenge fon ju DDR, ju kuut deerfoar noch grootsk dät fjautigjierige Bestounden
fon dän sozialistiske Hailstoat fierd hiede, moast do Skeede eepenje. Dät Eende
fon ju Muure, un deermäd fon ju DDR, waas uunouweendboar.

Ju Berliner Muure fäl ap n 9. November 1989. Günter Schabowski, aan fon do
haagere Paatäifierdere in ju DDR, heelt an n Ounfang fon ju Äiwend ne besunnere
Prässekonferenz. Dät was een eensich Geböärnis, deeruum dät hie kloor waas,
sunner Bedingengen in Foaruut, Froagen fon Journalisten tou beoantwoudjen. Dät
waas naan Bruuk in ju DDR: Journalisten kreegen altied in t foarne fon ju
kommunistiske Paatäi tou heeren,wät jo fräigje skuulen. Sälwen Froagen betoanke
waas ferbeeden. In eenigermäite breeken Düütsk stoalde n italienisken Journalist
ne Froage uur ne näie Raiseräägelenge foar DDR-Burgere, wier fuul Kritik ap
keemen waas. Schabowski roat ne komplizierde Oantwoud, wieroun hie ju Politik
fon ju Paatäi ferdäägende. Man ap eenmoal kwad hie do: "Man däälich is, sowied
iek weet, ne Äntskeedenge träfd... Wie hääbe besleeten, dät älke DDR-Burger uur
dät Skeed duur." Fluks deerap koom ju Froage, wanner disse Räägelenge in Kraft
treeden died. Schabowski bleederde in sien Poapiere, keek eenigermäite
hälpeloosich ätter sien Mee-oarbaidere un kwad dan: "Dät jält - sowied ik weet -
... fon nu ou."

Ju Ferbiesterenge waas groot. Hied Schabowski nu wuudelk meend, dät dät Skeed
twiske Aast- un Wääst-Düütskland eepen waas? Of luurde - as gewöönelk bie ju
Sozialistiske Eenhaidspaatäi Düütsklounds (SED) - ne Needer unner dät Gäärs un
goolt dät bloot foar Ljuude, do der ju DDR foar altied ferläite wüülen? Of daach
foar älk, also uk foar Burgere, do der bloot ieuwen in Wääst-Düütsklound kiekje
wüülen? Wo groot ju Ferbiesterenge waas, wiesde sik ap dät wäästdüütske
Fiersjoon. In ju Näis-Seendenge fon soogen Uure koom Schabowski's Meedeelenge ap
ju Prässekonferenz eerste as säkste an de Riege. Eerste uum oachte wuude
düütelk, wät passierd waas: "Ju DDR moaket dät Skeed eepen!" mäldede die
Ättergjuchtenspreeker fon ju Deegesskau. Aan FS-Reporter stuud foar ne noch
altied hermetisk ousleetene Muure un kwad n bitje bestat: "Also - wan iek dät
goud begriepe - skäl ju Muure noachich eepen gunge...". In Massen looken do
Aast-Düütske ätter ju Muure uum tou kiekjen, of jo wuudelk ätter Wääst-Berlin
kuuden. Do Skeedwachtere wieren juust so ferbluffed as aal do Uur uk.
Gjuchtlienjen fon buppen koomen nit moor. Jo wisten nit wät jo moakje skuulen,
juust so min as ju Armee un ju stilkene Tjoonst, dät Stasi. Unner Druk fon do
Massen geenen do Skeeduurgonge toulääst eepen. Ferbiesterd ronnen do
Aast-Berlinere ätter ju uur Siede fon dät Skeed, wier jo mäd Biefal begröited
wuuden. Ju Nationale Foulksarmee (NVA) häd Geneemigenge fräiged, dät Skeed tou
ferdäägenjen, man dät Eensichste wät him ienwilliged wuude, waas dät Bewoakjen
fon hieren oainen Stutspunkt, dän jo deerap bie Dai un Noacht bewoakeden.

Monk n groot Foulksfäst häkkede älk, die der dät wüül, n Stuk Betong uut dät
Bauwierk, dat him sofuul Äiländ moaked hiede. Dän uur Dai spriek Helmut Kohl tou
ju Berliner Befoulkenge. Hie ruup ju Befoulkenge ap, rauelk tou blieuwen. Die
Aproup waas nit bloot gjucht an do DDR-Burgere, man uk an dän Sowjetfierder
Gorbatsjow. Dät waas ju Froage, wo ju Sowjet-Union ap dän Fal fon ju Muure
reagierjen diede. Maar Moskou liet al fluks määrke, nit iengriepe tou wollen.
Dät Skeed waas definitiv eepen un ju Muure waas faalen. Die Fal wuude Wienachten
1989 fierd mäd n Konzert unner Fierenge fon Leonard Bernstein. Binne een Jier
waas ju Wierfereenigenge fon Düütsklound deer. In dät Jier 1991 wuuden bolde aal
Räste fon ju Muure oubreeken un wuuden Brokken as Andänken ferkooped. Eenige
Uurräste stounde däälich noch deer, wierunner ju "Gedenkstätte Berliner Mauer"
un ju "East-Side Galery".

Ju Muure stuude in Gansen ap Gruunde fon ju DDR. Do Oarbaidere, do ju Muure
bauen dieden, doarsten jo nit ap Wääst-Berliner Gruunde kuume. Dät hiet in
Praxis, dät me faktisk al in ju DDR waas, wan me fon dät Wääste häär ätter ju
Muure ron. Wässies noomen dät nit tou Haate, as me sjo kon an Graffiti ap ju
Muure. N uur Tiedferdrieuw waas dät Smieten fon Blikdöisen un uur Ougefal uur ju
Muure. Man gans sunner Gefoar waas dät nit. Aast-Düütske Skeedwachtere kuuden
truch litje Pouten in ju Muure an ju Wäästsiede kuume un do Wässies ouweere of
fäästnieme. Sowied bekoand, is dät man säilden geböärd. Besunner waas dät
Lenné-Tjokaant, dät tou ju DDR heerde, man bloot fon Wääst Berlin häär
tougängelk waas, deeruum dät ju Muure via ju Ebertsträite uum disse Timpe tou
baud waas.

Die Taal döödelke Offere bie ju Berliner Muure is nit kräkt bekoand. Ne Studie
koom 2006 tou n Taal fon 125 Offere do der twieuwelloos identifizierd wäide
kuuden un 81 Fälle wier noch Twieuwel uur waas. An ju Siede fon dät Aast-Düütske
Regime fällen 8 döödelke Offere truch Fjuurgefächte mäd (Hälpere fon)
Fluchtlinge. Uurigens skäl me betoanke, dät et loange Tied binne Europa Bruuk
waas, ap illegale Skeeduurgungere tou sieljen.

Ätter ju düütske Wierfereenigenge sunt do Unnerskeede twiske Wääst- un
Aast-Düütskland wäil minner wuuden, man noch nit fluks ferswuunen. Ju
Oarbaidsloosegaid in Aast-Düütskland is noch relativ hooch, wüülst in ju fröiere
DDR foar älk ne Oarbaidssteede deer waas. Dät Tourääch-Ferloangjen ätter ju
goude oolde Tied is bekoand unner dän Noome Ostalgie. Ju Ostalgie belukt sik
moor ap dät uursichtelke Lieuwend un do Produkte uut ju DDR-Tied as ap ju
Uunfräiegaid un ju Muure.



https://stq.wikipedia.org/wiki/Kreta

Kreta is n groot Oailound fon Griechenlound. Dät häd ne Laangte fon 260 Km un ne
Bratte fon 15 bit 60 Km. Me kon goud fäile dät me fier in dät Suude is.
Suuderstoarme brange al Sound fon ju Sahara-Wöiste, wan uk wied in de Foarjier
die Bierich Ida sien sneebedäkte Spitse in de Luft stat. An ju Noudkuste rakt
dät fuul Strand. Apfaalend is wo littik ju Unnerskeed twiske Äbbe un Floud is,
hier in dät Middelmeer. Ju Suudkuste is moor stail un fälsich. Noch fuul Lound
lait wüüld un wäd beweeded fon Säägen, do fon eene Hööchte ap ju uur springe,
uumroat fon blöiende Oleandere.

Kreta häd ne gans oolde Geskichte, wierfon sik nu fuul Spuuren fiende. Ju
ooldste Spuur äntstamt ju Minoiske Kultuur, dät is ju Doodenstääd Knossos, juust
suudaastelk fon dän Haudstääd Heraklion. Fääre ätter dät Suudwääste fint sik dät
uk minoiske Phaistos un deerbie in de Naite dät roomske Gortyn. Loangs ju
Noudkuste fiert me uur ne Sträite mäd Mimosa-Boome ätter dät middeloalerlike
Rethymnon un noch fääre ju Stääd Chania. Dan ätter dät Suude lait ju groote
Samaria-Slucht, wiertruch me bloot tou Fout ätter ju Suudkuste gunge kon.

Deerfon kon me mäd n Boot aastelk ätter Chora Sfakion, wier do Ljuude noch stolt
sunt ap hiere doriske Foarfoaren. Noch fääre kumt me an dän Golf fon Messara mäd
sien Jierhunnerte oolde Woonhöölen bie Matala. Al aastelk fon Heraklion lait ju
Lasithi Hoochieuwene mäd aal Wiendmäälnen ap do Bierge deeruumetou. Noch fääre
ätter dät Aaste fint sik ju flugge Fiskerstääd Agios Nikolaios. Gans ap Eende
kumt me ap Koap Plaka, wier do Poolmboome ap de Strand stounde.



https://stq.wikipedia.org/wiki/USA

Do Fereende Stoaten fon Amerikoa (äng. United States of America, kuut USA, de.
Vereinigte Staaten), in amtelke kuute Foarm Fereende Stoaten, un nit amtelk
oafte Amerikoa naamd (äng. America), sunt ne Buundesrepublik in Noudamerikoa, do
(sänt 1959) 50 Buundesstoaten umfoatet. Mäd ju Buundesstoat Hawaii un litje
Buutengebiete hääbe ju uk n Deel in Ozeanien. Die Presidänt fon do Fereende
Stoaten fon Amerikoa is Barack Obama

Dät Gebiet wier däälich do Fereende Stoaten sunt, waas fröier bewoond fon
Indioaner.

In 1776 hääbe trättien Stoaten sik uunouhongich moaked fon Groot-Britannien. Man
dät waas die Begin fon dän Amerikoanske Uunouhongichkaidskriech juun Groot
Britannien. In dän näie Stoat sunt do Gruundgesätse uurnuumen wuuden un in dät
Jier 1789 roat et ne Regierenge.

In dät 19. Jierhunnert wuude die Unnerskeed twiske do noudelke un do suudelke
Stoaten gratter, t.B. uur ju Sklaaweräi. Weegen do groote Unnerskeede fäng 1861
die Burgerkriech oun. Die Burgerkriech häd bit tou 1865 duurt, wierbie do
noudelke Stoaten sieget hääbe.

In dät 20. Jierhunnert hääbe do Fereende Stoaten dän eerste un twäide
Waareldkriech meemoaked. Ätter dän twäide Waareldkriech sunt do Fereende Stoaten
n Grootmacht wuuden. Bit tou 1989 touhoupe mäd Ruslound, man ätter dät
sljuchtjen fon ju Berliner Muure un dät be-eendjen fon dät Warschaupakt
alleenich. Sänt 1989 sunt do Fereende Stoaten ju eenigste Grootmacht ap ju
Waareld.

Alabama - Alaska - Arizona - Arkansas - Delaware - Vermont - Virginia - Florida
- Georgia - Hawaii - Idaho - Illinois - Indiana - Iowa - Kalifornien - Kansas -
Kentucky - Colorado - Connecticut - Louisiana - Maine - Marylound -
Massachusetts - Michigan - Minnesota - Mississippi - Missouri - Montana -
Nebraska - Nevada - New Hampshire - New York - New Jersey - New Mexico - North
Dakota - North Carolina - Ohio - Oklahoma - Oregon - Pennsylvania - Rhode Island
- South Dakota - South Carolina - Texas - Tennessee - Utah - Washington - West
Virginia - Wyoming - Wisconsin



https://stq.wikipedia.org/wiki/Juudendum

Dät Juudendum is die Gloowe fon do Juuden, man uk Seeken as juudske Kultuur un
Geskichte heere tou dät Juudendum. Doo Juuden wäide deelwiese nit bloot as
religiöse Gruppe, man uk as Foulk blouked. Et rakt ungefeer 13,5 Millione Juuden
ap ju Waareld, wierfon ungefeer 6,8 Millione in Israel woonje.

Dät Juudendum is n monotheistisken Gloowe, do Juuden leeuwe also dät et aan God
rakt. Dät is uk die ooldste monotheistiske Gloowe. Dät Juudendum waas ju
Gruundloage foar do uur twäin monotheistiske Gloowen, dät Kristendum un dän
Islam.

Dät hillige Bouk fon do Juuden hat die Tanach, äänelk as dät Oolde Testamänt fon
do Kristen. Deer sunt Deele fon dän Tanach schrieuwen wuuden in dät Aramäiske,
man die grootste Deel is ap Hebräisk. Man die Tanach is nit een eenhaidelk Bouk,
juu wäd apdeeld in träi Deele, doo sik sälwen wier apdeele:

Juu Diskriminierenge juun Juuden wäd as "Antisemitismus" af gnauer
"Antijudaismus" beteekend. Doo Juuden wuuden in juu Geskichte oafte
diskriminierd, wät wäil deerfon kumt, dät joo, sänt juu Fernäilenge fon
Jerusalem un dän juudsken Stoat in dät 1. Jierhunnert ä.Chr. unner Hadrian,
aaltiede as Minnerhaid twiske uur Religionen lieuweden, un Minnerhaide wieren
aaltiede n wäilkuumen Offer foar doo, doo n Offer bruuke. In dät Middeloaler häd
me oafte fon Sakrileg un uur Ferbreeken boald, un dan koom mongs n Pogrom. Juu
Ansicht, doo Juuden hieden Jesus möärend, waas uk n Ienweensel foar
Diskriminierenge un Feroachtenge. Die grootste un äiländichsde Moort waas oawers
wäil, wät doo Nazis däin hääben: Joo hääbe doo Juuden feroachted un in groote
Deele fon Europa bestäälen, ienspeerd, pieniged un innerdoat gans organisierd
morded. Twiske 5600000 un 6300000 Juuden wuuden fon doo Nazis organisierd
uumebroacht.



https://stq.wikipedia.org/wiki/Woaterstof

Woaterstof (dt. Wasserstoff) is n chemisk Element mäd Symbol H (La: Hydrogenium)
un Atomnummer 1. Woaterstofgas (Diwoaterstof, H2) is bie Ruumtemperatuur n
faaweloos, baadenboar, truchsichtich Nit-Metal..

Loose Atome Woaterstof kuume in fräie Foarm bolde nit foar, wan uk siet dän
Eende fon dät twintichste Jierhunnert Unnersäikenge moaked wuuden is an atomären
Woaterstof. Loose Atome fon dit Element sunt gjucht reaktiv un ferbiende sik
fluks mäd uur Woaterstofatome. Hierbie wäd maasttied Woaterstofgas bilded (H2).

Do Oainskuppe do der in dissen Artikkel ärwäänd wäide, jäilde dan uk foarallen
foar dissen Stof, die der bie Ruumtemperatuur n Gas (H2) is.

In dät Jier 1671 beskreeuw die irisk-ängelske Chemiker Robert Boyle in ne
Publikation n baadendboar Gas dät fräi wuude bie ne Reaktion twiske Iersen un
fertände Süüre. Eerste fuul leeter äntdäkte die britiske Wietenskupper Henry
Cavendish in 1766, dät et sik honnelde uum n chemisk Element, as hie Experimente
truchfierde mäd Kwäksäälwer. Wan hie uk fuul Oainskuppe gans genau beskrieuwe
kuude, meende hie daach, dat insteede fon ju Süüre, dät Metal ju Wälle fon dät
Gas waas. Deeruum naamde hie sien näi äntdäkte Element baadenboar Gas fon
Metalle. Eenige Jiere leeter roate Antoine Lavoisier Woaterstof dän latienske
Noome hydrogenium fon däälich.

Dät Woud hydrogenium is ne Touhoopesättenge fon do griechiske Woude hydor
(Woater) un genes (bildje, moakje). Hydrogenium kon also uursät wäide as
Woatermoaker.

Foar industrielle Anweendengen sunt groote Massen Woaterstof nöödich in sonaamde
Hydrogenation-Reaktione, unner uurswäkke in dän Haber-Boschprozess, in dän
Ammoniak produzierd wäd, dät Hädjen fon Fatte un Oulje un ju Produktion fon
Methanol.



https://stq.wikipedia.org/wiki/Rotterdam

Rotterdam is ätter Amsterdam ju twäidgrootste Stääd in do Niederlounden. Ju
Stääd is gjucht bekoand uum sien Hoawen, wäkke dän träädgrootste fon ju Waareld
is. Rotterdam häd 615.937 Ienwoonere (1. Januoar 2012), as Agglomeration
Stadsregio Rotterdam sowät 1,2 Mio. (2006). In n Truchsleek lait ju Stääd two
Meter unner Normalnull. Ieuwenske Amsterdam un Den Haag is Rotterdam een fon do
kulturelle Zentren in do Niederlounde. Rotterdam häd ne oaine Universität,
ferskeedene Hoochskoulen, ne Musikhoochskoule un ne Kuunstakademie.

In n Twäiden Waareldkriech is n groot Deel fon ju oolde Binnenstääd am 14. Moai
1940 fernäild wuuden truch n düütsken Luftoungriep. Sowät 800 Moanskene sunt
stuurwen, un 80.000 Rotterdammer wuuden obdachlos. Ap 260 Hekter wuuden 25.000
Woonengen, 70 Skoulen, 2.400 Bedrieuwe un 2.000 Büros fernäild. Deerätter sunt
deer noch litjere Luftoungriepe weesen, fon do Allierden in Oktober 1942 un
Meerte 1943, un dan wier fon do Düütsken in 1944. Ätter dän Twäiden
Waareldkriech wuude ju Stääd wier apbaud. Ju Stääd baude sien Hoawen fääre uut,
un in et Jier 1962 wuude Rotterdam mäd 92 Mio. Tonnen toun grootsten Hoawenstääd
fon ju Waareld. Rotterdam häd Däälich ne moderne Binnenstääd, un is bekoand uum
sien Wulkenkratser.



https://stq.wikipedia.org/wiki/F%C3%A4r%C3%B6er

Do Färöer sunt ne Ailoundgruppe in dän Noudatlantik, twiske dät Fereeniged
Köönichriek, Norwegen un Ieslound. Touhoope sunt do Ailounde n autonoom Gebiet
fon Dänemark. Haudstääd is Tórshavn. Do Färöer bestounde uut 18 Ailounde,
deerfon sunt 17 bewoond mäd n Ienwoonertaal fon 48.856 (2009).

Do Faeröer sunt siet dät 9.Jierhunnert fon Norwegen häär besiedeld wuuden. In
dät 11. Jierhunnert wuuden do Ailounde Besit fon dän norwegiske Köönich. As
Norwegen sälwen Deel fon Dänemark wuuden, koomen do Faeröer uk unner ju deenske
Kroune. Ätters is dät so blieuwen, uk ätter dät Norwgeen eerste sweedisk un
leeter oainständich wuude. In dät Jier 1948 kreegen do Ailounde wiedgungende
Sälwenferwaltenge. Do Faeröer heere nit tou ju Europäiske Union.

Muugelk sunt dät do Färöer Ailounde weesen do aal touhoope in dät 17. un 18.
Jierhunnert as een Ailound mäd Noome Frislân oubielded wieren ap Seekoarten. Man
die Ferbeend mäd Fräislound is noch nit düütelk.

Ap aal do Ailounde woonje mädnunner sun 48.000 Ljuude. Do maaste Moasnskene,
sowät 92%, kuume fon do Färöer sälwen. Uur Gruppen sunt Dänen, Isloundere un
Gräinloundere. Norweger un Poole sunt ächte Minnertaale ap do Ailounde. Ju
eerste Sproake ap dät Ailound is dät Färöiske, dät fon uungefeer 44.000
Moanskene boald wäd un dät Fründ is tou dät Iesloundske. Ju uurde Sproake ap do
Färöer is dät Deenske.



https://stq.wikipedia.org/wiki/Komete

N Bewies fon de Waareldsrum-Grööte reeke uus do Komete. Jo treede so toumoal an
dän Noachtheemel ap as n gewaltige ljoachte Masse, ju ieuwenske dän hällen
stiernartigen Deel, aan maast fon de Sunne ouwoanden Stäit häd, die nit säilden
moorere Milionen Kilometer loang is. Dät gans uunferhoopede Aptreeden un hiere
oarige Gestalt hääbe uunkundige Moansken al tou ju noodelke Ansicht broaght, dät
jo Foarbooden wieren fon groote, furchtboare Foarkuumnisse. Insteede dät
wunderbare Schauspil tou bewunnerjen, beooboachteden Uurgloowe un Uunwietenhaid
do prachtfulle Komete fon 1811, 1819, 1835 un 1843 mäd Schräkken un
Ferlainegaid.

Do Komete schällen ne wakkere Materie hääbe as do Planeten, un kriege uk hiere
Lucht fon de Sunne. Uur hiere Loopboan kuud loange niks Sicheres fääststoald
wäide. Wil jo so uunferhooped aptreede, nimt man oun, dät jo ne loangsträkkede
Loopboan in Ellipsenfoarm hääbe; dät jo uum de Sunne traale un dan eerste in
hunnerte af duusende fon Jieren wierkuume. Fielicht heere wäkke tou n uur
Sunnensystem un uumloope moorere Sunnensysteme. Die Komet fon 1680 schäl 5000
Jiere bruuke un die fon 1811 schäl 300 Jiere bruukt häbbe ap sien loange Boan.



https://stq.wikipedia.org/wiki/Dakar

Dakar is ju Haudstääd fon Senegal. Dät lait ap dät Hoolichailound Kap Verde, die
wäästelkste Punkt fon dät Fäästlound fon Afrika. Weegen disse Loage is ju Stääd
oaind foar dän Honnel mäd Europa un Amerikoa un is ju uutwoaksen tou een fon do
wichtichste Hauengen in dät Gestrich. Ju Stääd lait in dät Gestrich mäd dän
glieke Noome Dakar. Unner ju Foulkställenge fon 2002 hied ju Meente Dakar
955.897 Ienwoonere un ju Agglomeration 2.267.356 Ienwoonere.

Dakar is gruunded fon do Frantsoosen 1857. In dät Jier 1902 wuud dät ju
Haudstääd fon Frantsöösk Wääst-Afrikoa, ne Rulle ju ju uurnoom fon Saint-Louis.
Fon 1959 bit 1960 was dät ju Haudstääd fon ju Mali Federation, ju der kuut
besteen häd, deerätter fon ju Republik Senegal.

Fon dät 16. bit dät 19. Jierhunnert waas Dakar n wichtich Zentrum foar dän
Sklaawenhonnel. Moor Sklaawen wuuden uut Dakar ätter Amerikoa soand as uut wäkke
uur apaate afrikoanske Hauenge. Dät Fort D'Estrees ap dät Ailound Gorée, wier do
Skaawen heelden, ferhonneld in inschieped wuuden, is ätter ju uunouhongigaid
restaurierd un wäd nu ferwoand as Museum.

Dakar roate sin Noome an dän bekoande Rallye Dakar un bildede uk oafte dän
Eendepunkt deerfon.



https://stq.wikipedia.org/wiki/Anatomie

Anatomie is n Deelgebiet fon Medizin un juu Biologie. Juu befoatet sik mäd doo
Binnerste Deele, doo Bunken un uur Seeken, doo in dän Apbau fon n Körper ne
Betjuudenge hääbe.

Al in juu Hööle fon Pindal, in Noud-Spanien, häd me uut dän alleren Deel fon juu
Steentied ne Bielde fon n Elefant, woarschienelk n Mammut, fuunen, wier dät Haat
ienteekend is. Dät waas woarschienelk in disse Tied nit, as juu Wietenskup fon
däälich, bloot juu Medizin tou hälpen un juu moanskelke Näiskieregaid tou
doaljen, sunnern woarschienelk foar juu Jaacht. Natüürelk waas sun groot Diert
gefoarelk un me häd düt nit alle Deege joaged, sunnern in moonige Gebiete sogoar
bloot Mammut-Oas un stierwende Mammute ferwoand. Gans seeker moasten sik doo
Ljuude oawers ferdäägenje, wan n Mammut schandoald häd. Un dan waas dät goud tou
wieten, wier dät Haat is. Doo Aborigines in Australien, doo däälich mongs noch
as in juu Steentied lieuwje, moalje in hiere Oubieldengen fon Dierte uk mongs
binnerste Deele. In juu Antike roate dät mäd Hippokrates un Galenos twäin
berüümde Doktere. Do hiere Anatomiske Meenenge stuude foarallen ap juu Ounnoame,
dät dät Gliekgewicht fon ferskeedene Safte gjucht wichtich is. In dät
Middeloaler roate dät in Europa foarallen Kwaksalwere. Eerste in juu Renaissance
häd Andreas Vesalius juu oolde Anatomie lakschaued un wäd as die Foar fon juu
Anatomie fon däälich blouked.



https://stq.wikipedia.org/wiki/Iersen

Iersen (dt. Eisen) is n chemisk Element mäd Symbol Fe (la. Ferrum) un Atomnummer
26. Dät is n gries Uurgongsmetal.

Fon dät Foulk wäd dän Uutdruk Iersen oafte bruukt foar Materioal dät eegentelk
Stäil hat; moor Angoawen uur dät Moakjen, ju Beoarbaidenge un ju Anweendenge
deerfon kon me fiende unner Stäil.

Uut Uutgreeuwengen stoalt sik hääruut, dät uum 4000 f. Chr. al Iersen bruukt
wuude in Sumer un dät oolde Ägypten foar Speerspitsen un Ornamente. Maastens
koom dät Iersen deerfoar fon iensloaine Meteorite (dät sonaamde Meteoriersen).
In do Jierhunnerte deerätter wuud dät Gebruuk fon Iersen fersprat ätter
Mesopotamien, Anatolien, dät Middel-Aaste un uur Gebiete. Ätter dät me uutfoont,
wo me Iersen uut sien Arste winne kon un ätters smiedje, noom ju Anweendenge n
grooten Apswung.

Twiske dät 12. Jh. f.Chr. un dät 10. Jh. f.Chr. noom Iersen ju Steede fon Bronze
ien bie ju Produktion fon Reewen un Waffen. Dissen Uurgong fon Bronze ätter
Iersen, die der ju Iersentied ienlatte, wuud nit juust feruurseeked truch
beetere Oainskuppe fon Iersen, man eer truch dät knapper wäiden fon Tin, n
Haudbestanddeel van Bronze. In dät Middel-Aaste äntdäkte me, dät ju Qualität
ferbeeterd wäide kon truch dät räie Iersenarst te bäiten in n Bääd fon
Holtkoole. In China wuud dät Prinzip fon dän Hoochougend ärtoacht un kuud ju
Qualität fon dät Iersen fääre ferbeeterd wäide.

Dät Woud Iersen äntstamt mäd Metathese dät ooldgermaniske îsarn, wät an sik
muugelk wier koom fon dät Etruskiske aisar "Godde". Die Latienske Noome hat
ferrum, wierfon dät Symbol Fe oulat is..

Fon aal bekoande Metalle wäd Iersen ap maaste bruukt, apstuuns foarallen in
Gestalt fon Stäil. Deeruum dät dät billich is un strääwich, wäd dät anwoand foar
toun Biespil Autos, Skiepe un foar dän Bau fon groote Konstruktione.

Iersen is juust as Nikkel un Kobalt n ferromagnetisk Metal. Die Atomkääden fon
ju maast foarkuumende Iersen-Isotope 56Fe häd ju hoochste Biendengsenergie fon
aal Elemente, wiertruch Iersen dät sweerste Element is, wät exotherm moaked
wäide kon truch Käädenfusion un dät lichtste Element wät sunner Energie-Ferljus
moaked wäide kon truch Käädenkleeuwenge.

Ju Äidkoarste bestoant foar sowät 5% uut Iersen, maast foarkuumend as dät
Mineroal Hematit; Iersentrioxide (Fe2O3). Skeen Iersen wäd deeruut isolierd
truch dät Arst tou reduzierjen mäd Koolestof. In bolde aal Deele fon de Waareld
sunt Iersenmine tou fienden. Do grootste Wingebiete lääse in China, Brasilien,
Australien, Ruslound un Indien, mädnunner goud foar sowät 70% fon ju
Waareldproduktion.

Ferbiendengen mäd Fe2+ wäide beteekend mäd ferro- of Fe(II); Fe3+ mäd ferri- of
Fe(III) un Fe4+ mäd ferryl- of Fe(IV), aal ätter dän Oxidationstoustand. Toun
Biespil Ferrocyanide un Ferricyanide (do bee Toustande fon Hexacyanoferraat)



https://stq.wikipedia.org/wiki/Zink

Zink is n chemisk Element in ju periodiske Tabelle mäd Symbol Zn un Atomtaal 30.

Zink is n Metal mäd moderaten Reaktivität, wät mäd Suurstof un uur Nit-Metalle
Ferbiendengen bildje kon un reagiert mäd fertände Süüren mäd ju Fräisättenge fon
Woaterstof. Ju algemeene Oxidationstaal fon Zink is +2.

Zink is dät fjoode maast algemeene Metal in Gebruuk ätter Iersen, Aluminium un
Kooper, wan do jierelke Produktionstaalen beoachted wäide.

Zinklegierengen sunt al jierhunnerteloang bruukt wuuden, as me sjucht an
Jeelmäsk-Artikkele uut 1000-1400 f.Kr., do der in Palestina fuunen wuuden sunt,
as uk uut Objekte mäd 87% Zink-Gehalt, do der in dät prähistoriske
Transsylvanien fuunen sunt.

Weegen dän läige Sjoodepunkt un hoochreaktive Natuur fon dit Metal, is ju weere
Oard deerfon fon do Antike nit fersteen wuuden. Ju Technik uum Jeelmäsk tou
moakjen, waas do Roomske al uum 30 f.Kr. bekoand; deerbie wuuden Galmei un
Kooper touhoope in n Smiltdeegel bät. Dät Zinkoxid in Galmei wäd deerbie
reduzierd un dät fräie Sinkmetal dan truch dát Kooper ienfangd uum ne Legierenge
tou bildjen. Dät Galmeikooper wuud dan geeten of in de wonskede Foarm hoomerd.

Dät Smilten un ju Extraktion fon uunsüüwere Foarme fon Zink is al uum dät Jier
1000 ä.Kr. In Indien un China moaked wuuden. Juun Eende fon dät 14. Jierhunnert
wieren do Hindis sik al bewusst, dät Zink n apaat Metal waas, buute do soogen
Metalle, do bit dan die antike Moanske bekoand waas. In dät antike Wääste sunt
uk oafte uunsüüwere Sinkouleegerengen in Smiltougende fuunen wuuden, oawers as
uundöimich ansäin un wächsmieten. Strabo ärwäänt dät as pseudo-arguros (falsk
Säälwer). Ju Berner Zinktafel is ne Plakete uut dät roomske Gallien un is
woarskienelk suk Zinkuurskus moaked wuuden. Ju Äntdäkkenge fon süüwer metallisk
Zink wäd oafte dän Düütsken Andreas Marggraf in dät Jier 1746 touskrieuwen, man
ju weere Geskichte fon ju Äntdäkkenge is komplizierder.



https://stq.wikipedia.org/wiki/Universit%C3%A4t

Ne Universität is ne Institution, wier me wietenskuppelk Unnergjucht foulgje
kon, un wier Foarskenge moaked wäd.

Universitäte kon me beskrieuwe as Hoochskoulen mäd Promotionsgjucht, man do
Universitäten unnerskeede sik maast uk truch n breeden Fächerkanon. Typisk sunt
do klassiske, al in dät Middeloaler ienfierde Fakultäten foar Philosophie,
Medizin, Theologie un Gjuchtswietenskuppe. Deertou kuume do Natuurwietenskuppe,
Mathematik, Wirtskaftswietenskuppe, Sozioalwietenskuppe un uur Oarbaidsgebiete.

Fon aal do hüütige Universitäte, is ju Universität Bologna ju ooldeste
Universität (1088). Deerätter wuude ju Universität Oxford uum dät Jier 1170
gruunded. Ju Universität Groningen is ju ooldeste Universität in do fräiske
Lounde un is fon Ubbo Emmius in dät Jier 1614 gruunded. Ju Universität
Heidelberg is 1386 gruunded wuuden, ju Universität Tübingen 1477. In do Jiere
1487-1489 wieren fjauer Seelterfräisen bie ju Universität Rostock mäldet, ju
1419 gruunded wuuden waas.



https://stq.wikipedia.org/wiki/Sofia

Sofia (Bulgarisk: София, Sofija) is ju Haudstääd fon Bulgarien. Deer woonje
1.402.417 (Feb. 2010) Ljuude un ju is ju grootste Stääd fon dät Lound.

Sofia rakt dät langer as 5000 Jiere, un näiere archäologiske Unnersäikengen
läite fermoudje, dät deer al in ju Steentied een Siedelenge waas. Alexander die
Groote un do Roomske hääbe ju Stääd in hiere Tied äroberd. In dät Jier 447 ä.Kr.
koomen do Hunnen un fernäilden aal ju Stääd. Deerätter wude ju unner dän
byzantiske Kaiser Justinianus I. wier apbaud. Do Bulgaren äroberden ju Stääd un
ju wuude in 809 Haudstääd fon dät eerste bulgariske Riek. Dät Byzantiske Riek
äroberde ju Stääd 1018 wieruume fon do Bulgaren. In 1128 greepen do Ungarn Sofia
oun, man ju Stääd wuude in dät Twäide Bulgariske Riek Haudstääd. 1382 äroberje
do Turken Sofia un do bleeuwen deer foar fieuw Jierhunnerte. In dät Jier 1878
äroberden do Russen Sofia un een Jier leeter wuude Sofia ju Haudstääd fon
Bulgarien. In dän Twäide Waareldkriech is läip fuul fernäild wuuden, deerätter
is ju Stääd wierapbaud wuden in kommunistisken Stiel.



https://stq.wikipedia.org/wiki/Kap_Verde

Kap Verde of do Kapverdiske Ailounde (portugiesisk: Cabo Verde) is n Lound
(Ailoundegruppe) foar ju Wäästkuste fon Afrikoa. Die Archipel hiet toufoarne
Ilhas de Cabo Verde un is so naamd weegen ju Loage fon do Ailounde juunuur dän
Kap Verde (gräinen Kap), die wäästelke Punkt fon dät afrikoanske Fäästlound in
Senegal. As dät Lound uunouhongich wuud, is die Noome annerd tou Cabo Verde.

Kap Verde waas uunbewoond as 1460 do Portugiesen ap do Ailounde koomen, do dan
ätters Deel uutmoakeden fon dät portugiesiske Riek. Jo siedelden sik 1462 an ap
Santiago un 1587 wuud ju Ailoundegruppe ne portugiesiske Kolonie. Do Ailounde
bildeden deerbie ne wichtige Steede foar dän Sklaawenhonnel. Ju Befoulkenge fon
Kap Verde is deertruch äntsteen uut ne Moangelse fon portugiesiske Koloniste un
afrikoanske Sklaawen.

Skiepe unnerwains fon Europa ätter aal Wiendstriche, do hier anlaiden, noomen
Woater, Geflöägel un Fruchte ien. In Tuusk roaten do Seefoardere do Kapverdier
maastens rookartikkele, as Piepen, Toobak, man uk Kloodenge. Dit wiest sik uut
do Raisefertälstere fon dän mechelsken Raiser Jean Francois Michel. Sien
Chronike sunt ne gans wichtige Wälle foar ju Geskichte fon dit Lound. Hie waas
1752 ap Truchfoart ätter China un ferbleeuw alwen Deege in Kap Verde. Uk die
britiske Piroat Woodes Rogers begjuchte Ounfang 18.Jh. uutfüürelk uur dän
Toustand fon dät Lound.

Dän 5. Juli 1975 wuud Kap Verde ap Eende uunouhongich fon Portugal; die
Sozialist Aristides Pereira wuud die eerste Präsident. Hie wuud noch twäie
wierwoald, eer dät Lound 1990 n Moorpaatäie-System kreech. Pereira wuud
ätterfoulged fon dän Demokroat Antonio Monteiro Mascarenhas, die foar sik 2001
ätterfoulged wuud fon Pedro Pires.

Kap Verde häd ferskeedene Musikstile. Do maast bekoande sunt die 'Funaná' un die
'Morna'. Die Funaná is swingene Donsmusik, wüült die Morna n Stuk Loangsoamer un
melancholisker is.

Portugiesisk is ju eepentelke Sproake ap Kap Verde, man do Ljuude baale
foarallen Crioulo, ne Misksproake fon Portugiesisk un afrikoanske Sproaken.

Ju Nationoalspiese is Cachupa, ne Spiese fon Turske Weete mäd ferskeedene
Soarten fon Boonen.



https://stq.wikipedia.org/wiki/Julius_Caesar

Gaius Julius Caesar, (bädden dän 13. Juli 100 f.Chr. in dän Stääddeel Subara in
Room, stuurwen dän 15. Meerte 44 f.Chr. in Room) waas n roomsken Militär un
Stoatsmon die dät Roomske Riek apgjucht häd. Oafte wäd hie Julius Caesar naamd.
Uur Noomen sunt Julius, Gaius Julius, Gaius Caesar sin Divus Julius. Sin Noome
belukt sik ap do Woude Kaiser un dät Mound Juli. Mäd Stöän fon dän rieke Marcus
Licinius Crassus un dän ärfoulchrieke Militär Gnaeus Pompeius Magnus mäd do hie
in dät sonaamde Eerste Triumviroat touhoopeoarbaidede, kuude hie 59 f.Kr in dät
Konsuloat kuume. In do ätterfoulgjende Jieren ärooberde hie as Prokunsul fon
Suud-Gallien dän noudelke Deel fon Gallien bit tou dän Rhien. Die roomske
Burgerkriech (49–45 f.Kr.) fierde tou ju Diktatorskup fon Julius Caesar. Die
Senoat waas deermäd nit ienfersteen un wüül ljauer ju roomske Republik wieruume
hääbe. An n 15. Meerte 44 f.Kr. wäd Julius Caesar truch Meegliedere fon dän
Senoat dooddäin. Ätter dän Dood fon Julius Caesar waas ju Befoulkenge fon Room
lälk, wült hie gans beljoowed waas. Ätter fuul Kriech in dät Roomske Riek wuude
Caesars Bruursbäiden un adoptierden Suun Augustus Octavianus in dät Jier 27 f.
Kr. die eerste Kaiser fon dät Roomske Riek.



https://stq.wikipedia.org/wiki/Gregorioansken_Kal%C3%A4nner

Die Gregorioanske Kalänner, däälich uus maastbruukten Kalänner, is ne
ferbeeterde Ouwonnelenge fon dän Julioansken Kalänner, ju in't Jier 1582 truch
Poabst Gregor XIII. ounoardend wuude. Uurloang häd hie ap ju grootste
Betjuudenge fon aal do Kalänner-Systeme roaked.

Die Kalänner skuul wier duurhoaft in't Lood weese, uurspröängelk wuude deer uur
ättertoacht, dät hie sik ferhoolde skuul as in't Jier 46 f. Kr. oun tou paasjen,
do begon dät Foarjier ap n 23. Meerte.

In ju toulääst uumesätte Foatenge skuul die Kalänner sik äänelk ferhoolde as in
dät Jier 325, uumdät domoals ap't Konzil fon Nicäa (325) ju Bereekenge fon't
Paaske-Doatum ferienbeerd wuude. Die Begin fon dät Foarjier liech in 325 al ap
dän 21. Meerte.

In dän julioansken Kalänner wuude deer mäd reekend, dät dät Sunnenjier 365,25
Deege duurt, deeruut foulget, dät me aan Skaltdai in fjauer Jiere bruukt. Ju
Toal, deer ju Reekenge fon uutgungt, is oaber nit besunners niep. Die
gregorioanske Kalänner reekent nieper mäd 365,2425 Jiere. Dät wuude so uumesät,
dät maasttieds dät Sätgjucht fon een Skaltjier in fjauer Jiere fääre jält, man
nit, wan ju Jierstoal sik sunner Räst truch hunnert un deertou oaber nit truch
fjauerhunnert deele lät.

Somäd wieren do Jiere 1700, 1800 un 1900 ätter dän gregorioansken Kalänner neen
Skaltjiere, do Jiere 1600 un 2000 wieren wäkke.

Uumdät dät oaber noch 117 Jiere duurde, bit ätter dän Ploan in 1700 dät näie
Sätgjucht ounwoand wuude, slingert die Begin fon dät Foarjier twiske dän 19. un
dän 21. Meerte un lait in n Truchsleek also ap dän 20. Meerte. Dät is aan Dai
eerder, as me dät hääbe wüül, man touminst däd sik dät nit moor uurloang
ferskuuwe.

Tou ju Bestimmenge fon dät Paaske-Doatum wäd die Moune-Sirkel bruukt, ätter dän
do Mounephasen ätter 19 Jiere aaltied wier ap dän sälgen Dai faale. Deertruch
wuuden litje Failere moaked, uumdät die Sirkel nit heel niep is. Uum dän
Gregorioansken Kalänner beeter mäd do Mounephasen outoustämmen, wuude fäästlaid,
dät die Dai fon ju Foarjiers-Fulmoune insen in 312,5 Jiere uum aan Dai foarlaid
wäide mout.



https://stq.wikipedia.org/wiki/Sies

Aal ätter wo fat me dän Sies hääbe wol, wäd eerste minner of moor Fat ouroomd.
Dan wäd Strämsel touföiged, wät je fon Läbbe (Koolwermoagen) moaked wäd. Truch
ju Wierkenge fon dät Strämsel skeede sik Oaiwiete ou, do der dan as ne tjukke
Loage (dän Wrungel) ap ju Molk lääse. Ju Wrungel wäd dan stukken snieden un in n
Douk in n Siesfät laid. Dät Sieswoater wät dan fon ju Molk uurblift, hat ju
Woaie, ju der an dät Fäi fodderd wäd. Däälich kon me deer uk Droanke foar
Moanskene un sogoar Konstruktionsmaterioal (Casolith) fon moakje.

Ap dät Siesfät kumt dan n Däksel ap un deer wäd in ne Siesprässe grooten Druk ap
sät, sodät ju lääste Woaie deeruut lapt. Dan ätter n poor Uuren wäd die Sies uut
dät Fät hoald un in n Druugeskap toun druugjen sät. Dan ätter ne bestimde Tied,
aal ätter wo ‘oold’ me dän Sies mai, kumt die uut dät dät Skap un is kloor. Bie
Sies toun ferhonneljen kon deer uk noch ne Koarste fon Woaks of Plastik uumetou
kuume.

Ätter Vk220R (apnuumen uum 1884) un Ale332R (1975) wuud in Seelterlound naan
Sies moaked. Uut do Fäkuutdrukke Läbbe, Strämsel, Wrungel bie Minssen (1845) lät
sik oawers ouleede, dät dät Siesmoakjen toumindest in Skäddel bekoand weesen is.



https://stq.wikipedia.org/wiki/Seeltersk_an_do_Skoulen

In dät düütske Bildengssystem sunt do Skoulen ju ätter dän Bäidenstuun
foulgjende Stappe. An aal do Litje Skoulen (Grundschulen) in Seelterlound un bie
dät Skoulsäntrum Seelterlound kriege do Skoulkere Seeltersk-Unnergjucht. Mäd dän
Seeltersk-Unnergjucht an do Skoulen wuud in dät Jier 1996 ounfangd. Dät wieren
in do eerste Jiere noch eerenamtelke Unnergjuchtere. In 2011 kriege där 150
Bäidene an do Skoulen Seeltersk-Unnergjucht.

An ju Haupt- un Realskoule fon ju Grote Skoule fon't Seelterlound in Roomelse is
Johanna Evers Koasterske foar dän Seeltersk-Unnergjucht.

An älke Skoule wäd alle two Jiere n Leese-Wädstried feranstaltet. Tou dissen
Wädstried wäd fon ju "Oldenburgische Landschaft" aproupen. Tou ju Jury heere dan
Seeltersk-Unnergjuchtere, Seelterske Autore un n Fertreeder fon dän Seelter
Buund. Do Bääste fon älke Skoule kriege ne Underskeedenge un n fluch
Seeltersk-Bouk.

Ap ju Meegliederfersamlenge fon dän Seelter Buund in n Oktober 2010 is n näi
Projekt "Seeltersk an do Skoulen in Seelterlound" truch Ingeborg Remmers
foarstoald wuuden. Die Ploan is, dät alle Bäidene al in ju eerste Klasse fon do
Gruundskoulen uutsäike konnen, af jo in ju Seeltersk-Klasse af in uurs een
Klasse wollen. In ju Seeltersk-Klasse skäl dan alleenich Seeltersk boald wäide,
mäd Uutnoame fon do Feeke Düütsk un Ängelsk. Tou ju Projektgruppe heere alle
Seeltersk-Koastere fon do Skoulen fon dät Seelterlound. Foar dit Projekt mouten
dan noch moor Koastere in Seelterlound toueerst noch Seeltersk leere, deermäd
skul 2011 an two Gruundskoulen ounfangd wäide, so dät 2012 dät Projekt ounfanged
is. Disse eerste Stappe is n Projekt fon ju "Ostfriesische Landschaft". Do
Kosten betoalt dät "Niedersächsische Kultusministerium". Dät Projekt woord
steund fon ju "Ostfriesische Landschaft", ju "Oldenburgische Landschaft", ju
Universität Ooldenbuurich un dän Seelter Buund. Alle Seeltersk-Koastere in
Seelterlound moakje mee bie dän Oarbeidskring fon ju näie Projektgruppe foar
"Seeltersk an do Skoulen in Seelterlound". Dät ganse Projekt kostet sowät 60.000
Euro. Dät Jield mout noch sammeld wäide un deer wäide noch "Sponsore" foar
soacht.



https://stq.wikipedia.org/wiki/S%C3%A4ikmaskiene

Ne Säikmaskiene is ne Siede ap Internet mäd n Program deeroane, wier me apsäike
kon, wät aal ap Internet stoant. Die Gebruuk kostet die niks, dan ju Maskiene
wäd betoalt uut n bitje Wierwenge, wät deerbie stoant. Of fielicht kon wäl sien
Siede juun Betoalenge uk haager in do Resultoate kriege. Man uurs wäide do
Fiendesteeden gewöönelk oudrukt ätter wofuul Besäikere do kriege.

Dät Gewaltige fon ne Säikmaskiene is, dät ju nit bloot do Tittele fon uur
Internetsieden ättergungt, man sogoar älk Woud. Bloot wan die Moaker fon ne
bestimde Internetsiede nit wol, dät sien Siede ap ne Säikmaschiene kumt, dan kon
hie dät ounreeke mäd ne Kode. (In HTML stoant dan twiske <head> un </head>:
<meta name="robots" content="noindex">).

Dät rakt ferscheedene Säikmaskienen. Me kon do sälwen ferglieke. Ne ganse Lieste
rakt dät ap
http://www.dmoz.org/World/Deutsch/Computer/Internet/Suchen/Suchmaschinen/ Ap n
9. August 2007 foont iek ap ju Säikmaskiene Google 1250 x seelter. Wofuul finst
du nu? Wofuul finst du ap uur Säikmaskienen?

Oafte kricht me eer toufuul as toumin Resultoate. Me kon dan n uur Woud deerbie
sätte, wät dan uk in do Resultoate stounde schäl. Dan typt me t.B. seelter
Stukke in dät Säik-Fäk. Nu rakt dät man 5 Resultoate un kon me sik beeter
uutsäike wät me wol. Man dät kon noch toufuul wäide un dan kon me dät twiske
Anfierengsteekene sätte: "seelter Stukke". Nu kikt ju Säikmaskiene bloot ätter
Fälle, wier do bee Woude wuudelk bäätenonner stounde un kriege wie bloot een
Resultoat.



https://stq.wikipedia.org/wiki/Irlound

Irlound is n höägelich Lound mäd fuul Weeden un foarallen näi anplontede Buske.
Hier un deer sjucht me middelhooge Bierge, In dät Wääste rakt dät n koal
Foangebiet (do Bogs), wier Ljuude noch Eed greeuwe foar oaine Gebruuk. Ju
Wäästkuste is an Steeden gjucht stail un fälsich (Moher). Die hoochste Bierich
fon dät Lound is die Carrauntoohil (1.041 m). Ju grootste Äi fon Irlound is die
Shannon. Wichtige Stääde in ju Republik sunt Dublin, Limerick, Donegal, Galway,
Tralee, Cork.

Irlound is al ädder befoulked wuuden fon do Kelten. Dät unnerschat sik
deertruch, dät dät sieläärge neen roomske Besättenge häiwed häd. In dät
Middeloaler roat et deer ferscheedene litje Köönichrieke, man leeter koomen do
Wikinger, do aan Köönich foar dät ganse Lound anstoalden. Noch leeter koomen doo
Angelsaksen, man eerste do Normandier moakeden Irlound gans tou ne Kolonie. Jo
fäästigeden sik alleweegense in groote Kastäile un unnerdrukten ju keltiske
Befoulkenge.

Leeter wai broacht die ängelske Köönich fuul Protestante uut Schotlound ätter ju
noudelke Provinz Ulster, wilst die Räst katoolsk bleeuw.

In do 1840-er Jiere roat dät ne groote Smoachtegaid truch ju Tuffelkekroankhaid.
Moonige stuurwen foar Smoacht un fuul looken uk wäch ätter Amerikoa. In ju Tied
sakkede ju Befoulkenge fon sun 9 bit 3 Millione.

Truch ju Unnerdrukkenge fon do protestantiske Besättere roat dät oafte Apstande.
In dät Jier 1916 koom die groote Paaskenapstand, wierätter dät Lound 1922
sälwenständich wuude, mäd Uutnoame fon Ulster, dät bie Groot-Britannien bleeuw.

Dät Bruttoinloundsprodukt pro Kop waas $46.600 in 2007. In 2007 waas 5% fon ju
ganse Wirtschaft Loundwirtschaft, 46% Industrie un 49% Tjoonste.

Ju oolde keltiske Sproake häd fuul tou lieden häiwed fon ju groote Smoachtegaid.
Däälich rakt dät noch man min Gestriche (Gaeltacht, wier ju älke Dai
Uumgongssproake is, wan ju uk stäärk fon ju Regierengen foarderd wäd.



https://stq.wikipedia.org/wiki/Interlingue

Interlingue, nit tou ferwikseljen mäd Interlingua, is een kunstelke Toal, man ju
is ful minner bekoand as Esperanto, Ido, Interlingua un Volapük. Die Toacht, die
ju Toal Interlingue tou Gruunde lait, is, dät me Woude nimt, do in masse fon do
wäästelke Toale (Europa, Amerikoa uas.) äänelk sunt un ju Toal deeruum foar
Europäere un Amerikoanere eenfach tou ferstounden moaket. Uumdät sik dät
uurspröängelk foar allen ap dät Wääste gruundet, hiet dät uurspröängelk
Occidental. Man dät wude uumebenaamd un deer wäd nu argumentierd, dät dät uk
foar Ljuude uut dät Aaste eenfach tou leeren is, uumdät stuurere Woude maast an
eenfache Woude uut dän Gruundwoudskats anliend sunt. Uumdät do Woude, do in ju
Wäästelke Waareld aalmeen ferstoundelk sunt, maast Lienwoude uut dät Latienske
sunt, sjucht Interligue nit ful uurs uut as een romoanske Toal.

Die Ätterdeel fon Interlingue is, as bie aal düsse bewisd eenfache ärfuunene
Toale, dät me deer neen goude Riemsele (un aal sowät) fon moakje kon, uumdät dät
aal eenfach tou steril is.



https://stq.wikipedia.org/wiki/Gr%C3%A4inlound

Gräinlound (amtelk: Kalaallit Nunaat ('Lound fon do Moanskene'), deensk:
Grønland, dt. "Grönland") is n Ailound in dän noudelke Atlantiske Ozean,
noudaastelk fon Kanada. Mäd ne Uurfläche fon 2 175 000 km2 is dät dät grootste
Ailound fon de Waareld. Dät is Deel fon dät Köönichriek Dänemark. Siet 1979 häd
dät ne uunouhongige Position juunuur Dänemark (status aparte) un dät heert siet
1985 nit moor tou ju Europäiske Union. Ju Haudstääd is Nuuk (Godthåb).

Gräinlound heert geografisk tou Noud-Amerikoa un geologisk betrachted tou ju
kanadiske Ploate. 80% fon dät Lound is bedäkt mäd ne Iesloage, ju der bit 3 km
tjuk is. Bloot ju Kusstriepe fon 15-150 km breed, foarallen in dät Suude un dät
Wääste, is bewoonboar, as Foulge fon dän Ienfloud fon dän Golfstroom. Ju Kuste
is iensnieden mäd uunmundige Fjorde un Glitskere, wierfon Iesbierge oubreeke.
Gräinlound häd n Poolklimoa.

Do uursproangelke Ienwoonere, do Inuit (uk Eskimos naamd), sunt fon fröier
Nomoaden. Jo sunt oawers man ne litje Gruppe. Bie wieden do maaste Ienwoonere
lieuwje in dät Suudwääste un sunt Gräinloundere, ne Moangelse fon Deenen un
Inuit. Jo baale Gräinloundsk (Kalaallisut), wät een Varietät fon do
Inuit-Sproaken (Inuktitut) is, un, uurs as wäkke Inuktitut-Varietäten fääre
wäästelk, mäd latienske Bouksteeuwen skrieuwen wäd. Deensk un Gräinloundsk sunt
do amtelke Sproaken. Ne trääde Gruppe Ienwoonere sunt Europäere, foarallen
Deenske. Suldoate fon do USA sunt in dän Thule-Boasis stationierd.

Ju gräinloundske Wirtskup stutset sik foarallen ap Fiskeräi, Jaacht,
Skäipe-Wirtskup un Bierichbau. Gräinlound fiert unner uur Pältse un Bierichbau
as Kruolith, Kwarts, Glimmer, Lood, Zink un Iersenarst uut. Fröier häd dät uk
Walfiskprodukte uutfierd.

Die wichtichste Gloowe in Gräinlound is däälich, as in Dänemark, die
Lutheranismus. Dät Christendum is al uum dät Jier 1000 fon dän iesloundske
Seefoarer Leif Eriksson ätter do gräinloundske Wikinger-Siedelengen broacht
wuuden, man as do ferlät wuuden, bleeuw dät bloot noch fon Inuit bewoonde
Gräinlound heedensk, bit die lutterske Pestoor Hans Egede in 1721 as Missionoar
ätter Gräinlound koom.

Uum sowät 2500 foar Kristus koomen uut do arktiske Rebätte fääre wäästelk, wier
däälich dät Noude fon Kanada lait, do eerste Moanskene ätter Gräinlound. Jo
koomen eerste in dät Noude fon dät Ailound, uumdät jo deer goud tou Fout uur't
Ies waigunge kuuden. Ju See twiske dät Noude fon Gräinlound un do kanadiske
Noaberailounde is näämelk as n Nät fon äänge Kanoale, do licht tichtfjoose
konnen. In do ies-fräie Rebätte fon Peary-Lound, dät noudelke Spit fon
Gräinlound, lieten jo sik deel. Ju archäologiske Kultuur, ju deer däälich
unnersoacht wäide kon, wäd fon do Wietenskuppere Independence-I-Kultuur naamd,
ätter dän Independence-Fjord in't Noudaaste fon Gräinlound. Do Ljuude hieden
noch neen eerene un neen iersene Seeken, jo bruukten oaber toun Biespil Reewen
uut Flintsteen. Dät waas somäd noch een Steentied-Kultuur.

Do Ljuude hieden junner een häd Lieuwend. In dät Noude fon Gräinlound gungt foar
moor as fjauer Mounde in't Jier ju Sunne nit ap (Poloarnoacht). Dät is grääsich
koold un bloot dän kuute Suumer gungt ju Temperatuur moal n bitje uur dän
Fjoosepunkt. Hälpsmiddele so as Woal-Ouljelampen, do wie fon leetere
Eskimo-Kultuuren kanne, hieden do nit. Jo kreegen hiere Neerenge uut ju Fiskeräi
un Joagd; een wichtich Büüte-Diert waas die Moschus-Okse, man uk Hoasen, Foakse
un Fuugele wuuden joaged, wilst Rubben ne litjere Betjuudenge hieden, Rendierte
roate dät domoals oaber nit in't Noude fon Gräinlound.

Me weet nit niep, wiertruch ju äntsteen is, man dät rakt ju Fermoudenge monken
Wietenskuppere, dät sik ju Saqqaq-Kultuur in dät Wääste, Suude un Aaste fon
Gräinlound uut Fertreedere fon ju Independence-I-Kultuur äntwikkelde. Ätter
düsse Theorie sunt Ljuude, do fon dät hädde Lieuwend in't hooge Noude genouch
hieden, loangs ju gräinloundske Wäästkuste ätter't Suude leeken. Düsse Ljuude
huuseden wilst ju Suumer-Tied in Tälten uut Dierte-Häid. Jo wieren uk ju eerste
Kultuur fon Gräinlound, ju Ouljelampen hiede. Deer oane kuuden se Oulje un Fat
ferbaadene, dät deer uut Rubben un Woale wunnen wuude. Düsse Lampen bestounde
uut Seepen-Steen, un jo wäide juust so bit däälich fon ferskeedene Foulke fon ju
Arktis bruukt. Fääre ferbaadenden jo Holt. Dät waas foar n Deel Drift-Holt, man
nit bloot: Besunners dät Wääste fon Gräinlound waas in düsse Tied woormer as
däälich, sodät loangs do Fjorde Riesene, Ällerne un Wüülgene Boome tou fienden
wieren.

Do Ljuude joageden Rendierte, man jo fängen uk Fiske, Rubben (t.B. Woalhoangste)
un Fuugele. Dät is bekoand, dät jo Huunde hieden, man me weet nit, of do uk
Huundeslieden hieden. Jo moakeden Reewen uut Flintsteen un Bunken. Hiere Woapen
wieren Pieler un Booge, man jo hieden buppedät uk Harpuunen mäd bunkene
Beweerenge.

Bit sowät 800 foar Kristus kon me ju Saqqaq-Kultuur ätterwiese. Ätter moor as
duusend Jiere ferswoont ju dan, me fermoudet, uumdät dät Klima kaller wuude.

Juust in ju Tied, as dät Klima läpper wuude, koom oaber ne näie Kultuur, ju
Independence-II-Kultuur, wier uut dät Wääste, fon do noud-kanadiske Ailounde:
Twiske 1400 un 700 foar Kristus koomen do un lieten sik wier in dän tjuusterge,
koolde Timpe fon dät noudelke Gräinlound deel, man uk fääre suudelk bie ju
Disko-Bucht, wier toufoarne dät Rebät fon ju Saqqaq-Kultuur waas.

Ju Dorset-Kultuur wäd in two Phasen apdeeld: In ju Dorset-I-Kultuur (twiske 500
foar un 500 ätter Kristus) äntwikkelden sik in Rebätte fon Kanada un Gräinlound
masse kulturelle Näierengen, tou'n Biespil noom roate dät moor Kunst. Ju
ätterfoulgjende Phase, ju Dorset-II-Kultuur, ju uum 700 ätter Kristus ap
Gräinlound ätter tou wiesen is un fon do bit uum dät Jier 1000, häd noch moor
fon düsse Näierengen. Uk wan Flintsteen die wichtichste Räistof blift, uum
sniedende Reewen tou moakjen, fiende sik uut ju Dorset-II-Kultuur toumäts uk
Reewen uut Meteorit-Iersen, dät koold in Foarm hoomerd wuuden is. Dät is
fonsäärm neen hooch äntwikkelde Foarm fon ju Metallurgie, man een Besunnerhaid
is dät wäil foar düt Rebät. Wilst ju Tied fon ju Dorset-II-Kultuur koomen oaber
uk do eerste Europäere ätter Gräinlound, Wikingere, un me kon spekulierje, of
sik do Uurienwoonere deer wildääge wät oukieked hääbe. Me mout oaber bietou
fertälle, dät ju Dorset-Kultuur fuul fääre noudelk ounsiedeld waas as do
Wikingere, wät foar ne oainstoundige Äntwikkelenge spräkt.

In 875 foont die Norweger Gunnbjørn dät Ailound un naamde dät ätter sik sälwen
"Gunnbjørn-Lound". In 982 moaste Erik die Roode uut Ieslound fluchtje un
loundede toulääst in't Suudwääste fon Gräinlound. Hie roate dät Ailound dän
Noome Grænland (ooldnoudisk foar „Gräinland“), fermoudelk uum dät foar uur
isloundiske Siedelere ferlokjend tou moakjen. Man dät Klima waas in düsse Tied
uk wuddelk woormer as däälich. In 986 roakeden fjautien fon fieuwuntwintich
isloundske Uutwonnerer-Skiepe mäd 700 Moanskene oun Boud Gräinlound. Mäd düt
Foulk besiedelde Erik dät Rebät uum Brattahlíð, ju Loundnoame begon. Uut ju Tied
ätter 1000, as do gräinloundske Wikingere kristend wuuden sunt, hääbe sik in't
Suude do Ruinen fon Huuse un Säärken ärheelden, do do noudiske Siedlere bäätelät
hääbe.

Uum 1000 ätter Kristus spratte sik oaber uk ju Thule-Kultuur fon dät Wääste
ätter Gräinlound uut. Do Kultuurdreegere sunt ätter wäkke Fermoudengen do
wichtichste Foaroolden fon do Gräinloundere fon däälich. Touminst ju materielle
Kultuur is gjucht äänelk as dät, wät sik bie do gräinloundiske Inuit bit in ju
Näitied fiende lät: Hiere Boote wieren al Umiaks un Kajaks, oun Lound bruukten
jo al Huunde-Slieden. Jo fängen Woale un hieden al juust do sälge Reewen, do bit
in ju Näitied monken do Gräinloundere Traditsjoon sunt. Fon dät Noude uut
ferspratte sik ju Thule-Kultuur ätter't Suude, do Ljuude fon ju Dorset-Kultuur
paaseden sik oun of wuuden uutrooded, so niep weet me dät nit. Man me hoalt foar
weerskienelker, dät jo sik ounpaased hääbe, uumdät ju Thule-Kultur in do sälge
Siedelengen tou fienden is, wier toufoarne ju Dorset-Kultuur waas. Uk mäd do
Wikingere koom dät tou Kontakt un Konflikte:

Uum 1350 foonten raisende ju Wääst-Siedelenge ferlät foar. Me fermoudede, dät do
Skrælingar, as jo do Inuit naamden, ju Siedelenge uurfaalen un fernäild hieden.
Do uur noudiske Siedelengen ap Gräinlound heelten sik wät langer, bit tou Begin
fon dät 15. Jierhunnert läite do sik uut histooriske Wällen ätterwiese. Jo
hieden oaber unner dät kaller wäidende Klima tou lieden. Uk wan archäologiske
Tjuchnisse wiese, dät jo sik truch ju Rubben-Joagd goud oun dät kallere Klima
ounpaased hieden, wät dät foar weerskienelk heelden, dät jo uurloang wier
tourääch ätter Ieslound un Skandinavien uumesiedelden. Deer waas truch Süükten,
so as ju Päst, nouch Lound fräi wuuden, wier me beeter lieuwje kuude.

In dät 16. Jierhunnerd heerde Gräinlound wäil wier gans do Inuit. Eerste uum
1721, as die deensk-norwegiske lutterske Pestoor Hans Egede mäd ju
Missionierenge fon do Gräinloundere begon, koomen wier Europäere, foaraaln
Dänen, man uurloang uk düütske Missionoare ätter Gräinlound wai. In't Eende
fon't 18. Jierhunnert wudden foar dän Honnel Siedelengen apgjucht un
kolonioalisierd, fon 1774 - 1951 is die Honnel mäd Gräinlound n Deensk
Stoatsmonopol. In 1951 sluute Dänemark un do Fereende Stoaten fon Amerikoa n
Ferdraach uur ju gemeenskuppelke Ferdäägenge fon Gräinlound. Two Jiere leeter,
in 1953, kricht Gräinlound foar n Deel Sälwenferwaltenge binne dät deenske
Köönichriek, 1979 wäd ju Sälwenferwaltenge uutwieded. 1982 stämt Gräinlound in
ne Foulks-Oustämmenge foar dät uuttreeden uut ju Europäiske Union, wät in 1985
uumesät wäd.



https://stq.wikipedia.org/wiki/Glitsker

N Glitsker is ne uut Snee äntsteene groote Iesmasse, ju sik as ne Äi, bloot
loangsoamer, n Ouhong deelbewääget. Dät rakt dät noch ap hooge Bierige un in
koolde Regione nai bie do Pole - so toun Biespil in Gräinlound. Deer rakt dät uk
Inloundies, dät is ju grootste Glitsker-Foarm, ju ganse Loundskuppe bedäkt. Bie
ju Äntstoundenge fon Glitskere wäd uut ne Loage fon näien Snee ne Loage fon
Glitskeries, ju dan nit fuul moor as n Tjaandel fon ju uursproangelke Tjukte
häd.

Besunners in Gebiete, do gewöönelk druuch sunt, wäide Glitskere as
Swäitwoater-Reserven nutsed, wierbie man deer däälich appaasje skuul, wült in
dät jungere Glitsker-Ies, dät foar eenige Jiertjaande äntsteen is, oolde
Pestizide ienfäärsen sunt.

In Europa wuude Glitsker-Ies toun Deel sogoar as Keelmiddel benutsed: Fon 1863
bit 1914 wuude an n Unneren Grindelwaldglitsker Ies kommerziell oubaud un bit
Paris exportierd.

Die wirtskuppelke Nutsen fon do europäiske Glitskere lait däälich foarallen
deeroane, dät jo dän Froamdenferkier anluuke.

Deeruum, dät n Glitsker truch Steenstoaf un Algen sieläärge nit rien wiet is, an
eenige Steeden sogoar gries af bruun, hääbe do Glitskere natüürelk aaltiede
Sunnenlucht absorbierd un sunt deertruch aaltiede n bitje ousmolten, man ju
Groienge in Winterdai waas n Uutgliek. Däälich rakt dät bie fuul Glitskere naan
Uutgliek moor tou dät Ousmilten. Deerfoar rakt dät ferskeedene Gruunde, aan
deerfon is, dät truch Rout uut Ougase do Glitskere noch minner wiet sunt un moor
Sunnenlucht absorbierje. Eenige Wietenskuplere fersäike, truch wiete Folien, do
se ap do Glitskere lääse, düssen Effekt litjer tou moakjen. Man n uur,
wichtigeren Gruund is die anthropogene Glääshuus-Effekt, truch dän et ap uus
Äide aaltiede woormer wäd.

Dät Problem is nit bloot, dät truch Ferannerenge fon ju Loundskup Lieuwendsruume
ferlädden gunge, n fuul gratter Problem is, dät wan aal do Glitskere mäd do
groote Flakten fon Inloundies in do Polargebiete smilte, wäd die Woaterspeegel
fonne See so fuul haager, dät läige Loundskuppe, foarallen in groote Deele fon
Bangladesch un do Niederlounde, unner Woater sät wäide konnene. As dät in
Iestiede moor Glitskere roate, waas ja uk die Woaterspeegel fuul djapper as
däälich. So roate dät ne Tied, ju Weichsel-Kooldtied, as Maas un Themse bee in n
Rhien flooten, wült n grooten Deel fon n Noudsee-Gruund Lound waas.



https://stq.wikipedia.org/wiki/Geologie

TOUHOOPEFOATENGE. Die Unnergruund fon Seelterlound is Paat fon ju Aast-Wääst
ferloopende Hunte-Leedoa-Läichte, in ju sik Doalsound ouleegerd häd. Ap dät
Doalsound is ne bit njuugen Meeter tjukke Hoochfoanloage woaksen, ju bloot
unnerbreeken wäd fon dät Noud-Suud ferloopende Doal fon ju Seelter Äi un fon do
beglaitende Soundduune.

Do Geestgebiete sunt Gruundmoränen fon do Glitskere do in ju Saale-Iestied gans
Noud-Düütsklound bedäkten. Charakteristisk foar ju Londskup sunt do smällere
Läichten, do fon Noudaast bit Suudwääst in de Geest uutsleepen sunt un wier
däälich do Woaterloope as Oouwe, Markaa un die Buppeloop fon de Söiste hieren
Wai fiende. Do haagere Rääge lääse deerbie oafte tjoon Meeter af moor buppe do
Läichten. Deerbie is dät gans ouflakked un ourunded truch Froast un Rien as do
Glitskere sik tourääch looken, man dät Klimoa noch tou koold waas foar
Plontenwuuks (periglazial).

Ju Uurfläche fon dät Doalsound faalt fon fjauer bit fieuw Meeter in t Suude bit
tou twoo Meeter in t Noude ou. Deertou faalt ju licht ou ätter t Wääste. In
Foulge deerfon hääbe do Woaterloope in ju Hunte-Leedoa-Läichte (as Loangholter
Djoop, Seelter Äi un Söiste) hiere Gjuchte fon suudsuudaast ätter noudnoudwääst.
Daach rakt et Stukke do der uurs loope, as in de Äi bie Hollen; filicht dät me
deer dän Ienfloud fon dät Unnergruund-Profil noch sjucht.

Foar dät die Plontenwuuks apkoom, spielde die Wiend noch ne groote Rulle,
wierbie dät Sound tou Räägen un Dääken uumleegerd wuude. Bie do Woaterloope wuud
dät Sound soogoar tou hooge Duunen (bit alwen Meeter) apwaaid, do in
Seelterlound aal ap Aastersiede fon ju Äi lääse, wierjuun dät Lound ap
Wäästersiede moor utwaaide Läichten (Ausblasungsmulden) apwiest (fgl. Wöhrmann
1953). Deeran kon me sjo, dät maast Wäästwiende härsked hääbe. Dät haagere Sound
bie do Woaterloope ärkläärt sik deertruch, dät dät Woater dät Sound fon buppen
meenoom. Bit twäin Meeter tjukke Loagen hääbe sik ap ju Wiese ouleegerd. In t
Noude loope do Woaterloope uut in ju Leedoa, ju ätter t Wääste gungt un bie Lier
as n 114 Meeter breeden Stroom in ju groote Oamse uutlapt.

In ju woorme Tied wuud ju Fuchtegaid in disse Geegend immer gratter, foarallen
as weegen dät Smilten fon dät Ies ju Noudsee äntstuude. Unner do Umstande fängen
do Eedmoase oun tou woaksen. Do bildeden tjukke Ploastere, do do Boomwuttele
ferstikten. Do Boome geenen dood un fällen uum un wuuden unner dän woaksende
Foan begreeuwen. In uus Tied wäide foarallen do Wuttele as Sienstubben in de
Foan wierfuunen. Immer wuks näi Moas ap do hoolich ferrootede Räste fon do oolde
Plonten. Wiel do Foanloagen dät Woater goud fäästhoolde kuuden, wuuks die Foan
buppe ju Uumgeegend uut in Foarm fon n Halloosjeglääs. In de Döise bie Skäddel
is ju ap wäkke Steeden soogen bit njuugen Meeter tjuk.

Bie do Woaterloope kuud die Foan nit woakse weegen do Soundduunen uut truch dät
Woater immer wier ounfierd Geestmaterioal. Uk waas deertruch ju Gruunde tou riek
an Neerstoffe. Dätsälge hied me uk an dän Geestraant, wier neen ächten Hoochfoan
woakse kuude. Deeruum fint me in t Suude fon disse Geegend do Heedefoane,
wiertou in Seelterlound die Swoote Faan un die Fäddenbiergsfaan sudelk fon Oouwe
un Markaa heere.

[Ätter mien Oarbaid: P. Kramer, Lound un Noomen. Die saterfriesischen Orts- und
Flurnamen, 1. Beend: Text, Mildaam 1994.] S. 11-12.



https://stq.wikipedia.org/wiki/Barock

Dät Barock is een Stil-Epoche in ju Geskichte fon do Kunste un duurde sowät fon
1575 tou 1770 tou. Dät stuude unner dän Ienfloud stuude fon Juunreformation ap
ju gäistelke un Absolutismus ap ju waareldske Ieuwene. Dät ferkloort wildääge uk
ju baldoarige Prunksucht, ju in do ferskeedene Kunste tou Uutdruk kumt.

In ju Bieldende Kunst is die Stil känteekend truch uurmäitige Fersierenge uum ju
Bewäägenge tou akzentuierjen mäd Faawen, Fersierenge un dät Lucht-Skaad-Effekt.
In ju Baukunst sunt swierde Fassoadenfoarmen apfaalend, deer ju Epoche uurigens
uk hieren Noome fon häd: "Barock" lat sik ou fon een Portugiesisk Woud foar
uunräägelmäitich foarmde Poarele un waas uurspröängelk een Skäildwoud.

Bekoande Moalere sunt t.B.: Pieter Pauwel Rubens, Rembrandt van Rijn, Johannes
Vermeer, Jan Steen, Frans Hals, Pieter Claesz, Willem Claesz Heda, Francisco de
Goya, Caravaggio, Diego Rodríguez de Silva y Velázquez, Annibale Carracci.

Bekoande Bieldehauere sunt t.B.: Gian Lorenzo Bernini, Franz Ignaz Günther,
Balthasar Permoser, Egid Quirin Asam, Andreas Schlüter un Georg Raphael Donner

Bekoande Architekten sunt: Gian Lorenzo Bernini, Francesco Borromini, Johann
Dientzenhofer, Johann Bernhard Fischer von Erlach, Joseph Anton Feuchtmayer,
Guarino Guarini, Gottfried Heinrich Krohne, Baldassare Longhena, Johann
Balthasar Neumann, Andreas Schlüter, Dominikus Zimmermann

Ju Barock-Musik wäd känteekend truch dän typiske Generoalbass af Basso continuo.
Uk ju Oper kumt in ju Barock-Tied ap.

Bekoande Komponisten sunt: Claudio Monteverdi, Heinrich Schütz, Jan Pieterszoon
Sweelinck, Girolamo Frescobaldi, Giacomo Carissimi, Johann Heinrich Schmelzer,
Jean-Baptiste Lully, Arcangelo Corelli, Diderik Buxtehude, Henry Purcell, Georg
Philipp Telemann, Carl Heinrich Graun, Johann Adolph Hasse, Johann Sebastian
Bach, Antonio Vivaldi, Georg Friedrich Händel, Pieter Hellendaal

Ju Barocke Litaratuur is, besunners ätter dän Trüütichjierige Kriech, känteekend
truch dät betoacht Weesen deer ap, dät me stierwe mout un dät aal fergungt. Deer
konnen gruundferskeedene Foulgen uut häärlaitet wäide:

1. Dät Njooten fon dät Äidenlieuwend, so as dät al die ooldroomske Horatius in
in fon sien Ooden mäd do oafter sitierde Woude "carpe diem" ("plukke dän Dai")
skrieuwen häd.



https://stq.wikipedia.org/wiki/Doatenboank

N Doatenboank of Doatenboanksystem (DBS) is n digitoal spiekerd Archiv,
iengjucht foar flexibele Beräidenge un Gebruuk. Doatenboanke spielje ne wichtige
Rulle foar ju Archivierenge fon Doaten bie toun Biespil ju Behöörde,
Finanzinstitute, Unnerniemen un in de Wietenskup.

Doatenboank fon ju seelter Sproake [1]. Deeroun is n Korpus mäd ju groote
Meerhaid fon do seelter Texte apnuumen, mädnunner 175, as me links unner in ju
Bielde sjucht. Deerbie wäd as Biespil ju Wierkenge foar dät Woud fjoose
‘frieren’ wiesd. Me kon dan mäd dän Doatenboank hääruutfiende, in wäkke Oard
Satse un Betjuudengen dät Woud juust anwoand wuude. Tou dät Säiken änthaalt ju
Doatenboank uk aal Tiedfoarme fon dät Woud (fjust, froos, fäärsen) un uk aal
Skrieuwfoarme do do Skrieuwere deerfoar ferwoand hääbe. Wäkke deerfon sjucht me
gjuchts in ju Bielde. Un dan kricht me uk t.B. ju Foarm färsen un dät rakt dan
in dät Resultoat uk moal dät toufällich foarkuumende düütske Moortaal Färsen
‘Räire’, man dät fint die maaste Bruker eenfach hääruut.

Midde unner sjucht me, dät me ap ju Wiese 118 Foarkuumen fon dät Woud fjoose
fint, wiertruch me gans fuul uur dät Woud leere kon. Truch klikken ap älke
faawige Woudfoarm kon deertou uk ju ganse Uumtext sichtboar moaked wäide.
Deermäd is sun Doatenboank n goud Hälpmiddel foar ju Häärstaalenge fon
Woudebouke un foar sproakelke Unnersäikengen.



https://stq.wikipedia.org/wiki/Bosnien_un_Herzegowina

Bosnien un Herzegowina sunt touhoope een Lound ap dät Balkan-Hoolichailound
(Suudaast-Europa). Ju Haudstääd is Sarajevo. Die Ministerpräsidänt is hoast
Denis Zvizdić (Stound:2016).

In dän grootste Deel fon dät Lound boalt me ijekaviske Dialekte, dät heert tou
ju štokaviske Dialekt-Gruppe fon dät Serbokroatiske. Ap dät Ijekaviske gruundet
sik ju kroatiske, bosniske un montenegriniske Skrift-Sproake. Uk ju Serbiske
Skriftsproake gruundet sik ap štokaviske Dialekte.

Bosnisk, Serbisk un Kroatisk sunt as ferskeedene Skrift-Sproaken uk aal tjo
Amtssproaken, uk wan jo sik so äänelk sunt un sik ap jusälge Dialekt-Gruppe
gruundje. Besunners wichtich is dät, uumdät ju Serbiske Skriftsproake in
Kyrilliske Skrift, ju Bosniske un ju Kroatiske oaber in Latienske Skrift
skrieuwen wäide.

Fääre rakt dät in Bosnien un Herzegowina Roma, do baale Romani; buppedät
Sephardiske Juden, do Sephardisk baale, wät nai bie dät Spoanske stoant. Man
düsse bee Minnerhaide moakje touhoope minner as een Prosänt fon ju heele
Befoulkenge uut.

Sänt dän Dayton-Ferdraach, die in 1995 dän Bosnienkriech be'eendigede, deelt sik
die Stoat Bosnien un Herzegowina in twäin, uum niep tou weesen, träi
Ferwaltengs-Rebätte: ju Föderation Bosnien un Herzegowina (Federacija Bosne i
Hercegovine) un ju Serbiske Republik, buppedät ju Stääd Brčko, ju as besunneren
Distrikt do bee touhoope, also faktisk direkt dän Säntroal-Stoat unnerstoant.



https://stq.wikipedia.org/wiki/Wulf

Die Wulf (Canis lupus) is een Oard fon do Roowdierte. Dät rakt fuul Unneroarde,
do sik bienaist aal gjucht liekje, man besunners do domestisierde Unneroarde
(Huund, Dingo un aal sowät) hääbe n apfaalend uur Phänotyp. Wulwe sunt truch
moanskelke Ferfoulgenge in groote Deele fon hiere histooriske Lieuwendsruumte
uutstuurwen, man däälich stounde jo in ful Lounde unner Natuurskuul, sodät jo
sik wier moor un moor uutspreede.

Die Wulf hiede aleer een groote Lieuwendsruumte in Europa, Noudamerikoa, Asien
un Noud-Afrikoa, man hie is däälich in fuul Rebätte truch moanskelke Fäindskup
uutstuurwen. Dät niepe Foarkuumen fon Wulwe (aleer un däälich) is bee ap ju
links stoundende Koarte tou sjoon. Tou beoachtjen is deerbie, dät bloot
natüürelke wüülde Wulfs-Foarkuumen ienteekend sunt, man neen ferwüülderde
domestisierde Wulwe (as t.B. Dingos, Näiguinea-Dingos un ferwüülderde Huunde, do
je uk oaintelk een Unneroard fon dän Wulf sunt).

Man die Wulf stoant däälich in fuul Lounde unner Natursküül, wiertruch hie sik
wier uutspreede kon. So kumt ju Nominatfoarm Canis lupus lupus fon Aastpolen un
ju Wäästpolnisk-Aastdüütske Population ätter t Wääste. In ju Lausitz roate dät
in (2010) al soogen Wulfsfamieljen, ätterdät in 2000 ätter sowät 150 Jiere wier
Wulwe in Düütsklound tou Waareld keemen wieren. Uk bie Altengrabow
(Saksen-Anhalt) rakt dät een Wulfsfamielje, die Foar fon do litje Wulfsbäidene
wude oaber in n Juni twoduusendnjuugen dooddäin. Daach kuuden fieuw litje
Wulfsbäidene uurlieuwje, wät uungewöönelk is: Normoal stärft dän Haaldeel fon do
Bäidene, uk wan jo fon bee do Oolden fersuurged wäide. Düsse Wulfsbäidene hääbe
noch nit moal groote Bruure un Sustere, do der meehälpe konnen. In dät Gestrich
ron oaber uk n Montje hääruume, dät dan mäd ju Muur n näi Poor gruundede. In
2010 roate dät wier litje Wulwe bie Altengrabow, wiertruch dät nu wier Hoopenge
ap een duurhoafte Population in Saksen-Anhalt rakt. Oankelde Dierte rakt dät uk
uurswain in Düütsklound, bisunners in Brandenbuurich un
Mecklenbuurich-Foarpommern, oaber uk in Bayern, Läichsaksen un twisketruch uk in
Hessen, man die hessiske Wulf is 2011 stuurwen. In Noudrhien-Wäästfoalen wuude
Eende 2009 uk n Skäip fon n Wulf dooded, mäd genetiske Unnersäikengen is dät nu
ätterwiesd. Me weet oaber nit, af dät n näien Wulf is af nit wildääge diesälge,
die der uk in Hessen bekoand waas. Aan Wulf kon je fier loope. In
Rhienlound-Palts wude in't Foarjier 2012 aan Wulf fotografierd, man die is bolde
ätters illegoal doodskeeten wuden. Ju italieniske Unneroard Canis lupus
italicus, deerfon roate dät uum 1970 bloot noch 100 Dierte in ju Region fon do
Abruzzen in dän Apennin, kuude sik, ätterdät ju 1976 skutsed wuude, wier
uutspreede un is däälich nit bloot moor in Italien, sunnern uk in Deele fon do
frantsööske Alpen, un dän Kanton Wallis in ju Swaits tou fienden. Aan
italienisken Wulf, die in Bayern ienwonderje wüül, wuude oawers fon n Auto
dooded. Man dät rakt wier n italienisken Wulf die uum't Skeed twiske Aastriek un
Bayern hääruumelapt, die häd uk al eenige Harte dooded, un kumt wäil uut ju
Swaits af is toumindest uur ju Swaits deer wai keemen, hie wuude nämmelk in ju
Swaits uk al ätterwiesd.

2011 is die hessiske Wulf stuurwen, man deerfoar koomen wier Wulwe ätter
Läichsaksen wai. Ap dän Troppenäiwengsploats Munster in ju Lüünebuuriger Heede
wuden in 2012 indäid junge Wulwe bädden , dät is nu ju fäärme Wulfsfoamielje in
do oolde Buundeslounde. In 2013 kreech ju fäärme läichsaksiske Wulfsfoamielje
wier Bäidene, buppedät äntstuude in dän Loundkring Lüchow-Dannenbierich een
twäide Wulfsfoamielje, un dät äntwikkelde sik in do kuumende Jiere so fääre. In
2013 sunt foar dät fäärme Moal sänt loange Tied wier junge Wulwe in't Älsass tou
Waareld keemen.

In 2016 moaste die eerste Wulf in Düütsklound, aan fon do musterske Wulwe,
amtelk tou't doodskjooten fräiroat wäide, uumdät hie Moanskene apfaalend nai
keemen wier un eepenbeer sien natüürelke Skjou ferlädden hiede. Weerskienelk
waas hie illegoal fodderd wuuden.

Unner ju Wiele häd sik die Wulf oaber fääre uutspreede kuud. Duurhoafte
Populatsjoone rakt dät (Stound 2016) in Läichsaksen, Mecklenbuurich-Foarpommern,
Saksen-Anhalt, Brandenbuurich un Saksen. Oankelde Wulwe rakt dät uk in Thüringen
un Släswiek-Holsten, aan oankelden Wulf rakt dät in Rhienlound-Palts un aan
Bayern, uk in Baden-Württembierich sunt in't Jier 2015 al twäin Wulwe truch dän
Sträitenferkier uum't Lieuwend keemen, wildääge rakt dät deer uk noch wäkke
moor.

Die Wulf is ju grootste Oard in ju Familie Canidae. Hie häd normoal een Kop- un
Rumploangte fon 1 - 1,60 Meeter un een Stäitloangte fon 35 - 56 cm. Dät rakt
oawers uk litjere Dierte, toun Biespiel bie do Unneroarde Canis lupus arabs un
bie dän Huund (Canis lupus familiaris), wierbie ju Domestikation in gans fuul
ferskeedene Varianten tou sjoon is. Ju Sweeregaid fon dän Wulf is uk bie do
ferskeedene Unneroarde gjucht unnerskeedelk, do Montjen (20-80 kg) sunt oawers
normoal sweerer as do Wieuwken (18-55 kg). Normoal is die Wulf ap sien
Bupperkaante ljoacht bruun af gries un swot sprinkelch, ju Unnerkaante is
normoal jeel bit wiet. Man deer rakt dät uk Unnerskeede twiske do ferskeedene
Unneroarde: So kon me uk wiete af swotte Wulwe sjo, in moonige Unneroarde is dät
sogoar normoal!

Wulwe freete as typiske Roowdierte Flask. Wät foar een Flask aan Wulf frät,
honget deerfon ou, wät dät deer rakt, wier hie lieuwet, kon also gjucht
unnerskeedelk weese. Fon 2001 bit 2009 wuden in ju Lausitz 2000 Wulfsköätele
unnersoacht. Bie do Lausitzer Wulwe moakede dät Räi mäd 52,1 Prosänt dän
grootste Deel fon ju Kost uut, ätters koom die Rood-Hart (24,7 Prosänt), dan dät
Wüüldswien (16,3 Prosänt), die Hoase (3,4 Prosänt) fääre do Neozoa Dam-Hart (1,5
Prosänt) un Muffel-Skäip (0,7 Prosänt). Nutsdierte moakeden bloot 0,8 Prosänt
fon ju Kost uut. Dät Muffel-Skäipe bloot suk aan litjen Deel fon ju Kost
uutmoakeden, lait deer oun, dät do Wulwe do al stäärk ferminnerd hieden. Dät is
deertruch tou ferkloorjen, dät jo bie aan Wulfs-Angriep nit gau wächloope,
sunnern ljauer juun do Wulwe kampje, do maasttieds dän Kamp winne. Do uurige 0,5
Prosänt wäide in ju Statistik mäd "uurswät" anroat; Wulwe fange toumäts uk
Fiske, Foakse un litjere Suugedierte as Muuse, un wan me dät Ferhoolden fon
tomme Huunde bekieket, kon me sik uk foarstaale, dät do toumäts
Plonten-Materioal, t.B. Moage-Ienhoold fon Räie af Fruchte, freete. Wan Wulwe
Hunger häbe, freete do uk Oas af Kreepelgöitjen fon Moanskene. Angriepe fon
wüülde Wulwe ap Moanskene koomen in Europa in do lääste füüftich Jiere bloot
njuugen moal foar, fieuw moal kuude as Uurseeke ju Dullegaid fääststoald wäide.

Die Wulf is truch moanskelke Ferfoulgenge in groote Deele fon sin oolden
Lieuwendsruum uutstuurwen, uumdät sin Roup as freeselk Diert läip uurdrieuwen
wude. Aaldät wüülde Wulwe bong sunt un wüülderjende Huunde fuul freeselker sunt,
rakt dät bit däälich Ljuude, do der aaskje, dät me do wier ienwonderjende Wulwe
fluks wier uutroodje skäl. Natuurskutsere moakje deerfoar foarallen oolde Soagen
uur dän "läipen Wulf" feroantwoudelk. Oafte wäide Wulwe illegoal jeegerd, so
2007 uk aan fon twäin eerste läichsaksiske Wulwe in dän Loundkring
Lüchow-Dannenbierich.

N Hinder foar ju algemeene Duldenge fon dän Wulf is, dät hie Skäipe frät: N
Wulf, die normoal Wüüld joaged, wät sik gefoarelk tou Weer sätte kon, toun
Biespiel Harte un Wüüldswiene, fraut sik, wan uungefoarelke Büüte tou fienden
is, besunners, wan ju ienricheld is un nit gau loope kon. Sun Skäip is also n
fluch Mäil foar n Wulf, un wan dät moorere Wulwe sunt, as dät normoal so is,
wäide uk moorere Skäipe dooded. Dät grootste Problem skäl in düssen Faal weese,
dät do uur Skäipe nit wächloope konnen un so do Wulwe truch hieren
Jaachtinstinkt oafte automatisk fuul moor Skäipe doodje, as jo bruuke. Düt
Problem kon me oawers lööse: Een Elektroteenelse is goud juun Wulwe, me kon se
deermäd ouskräkke, aaldät jo springe konnen: Do Wulwe wieten nit, dät jo springe
moutene, uum deeruur tou kuumen. Man deertou mout ju Teenelse aaltiede Stroom
leede, uk wan neen Skäipe deer sunt, uurs hääbe do Wulwe gau neen Oangst moor
foar ju Elektroteenelse. Noch beeter is dät, wan do Skäipe fon n Iesel af Huunde
beskutsed wäide. N Iesel is möidich un stäärk un gript n Wulf fluks kiesjend un
kampjend oun. Huunde sunt nit aaltiede goud, uum n Koppel Skäipe tou skuulen. N
Huund, die je uk een Unneroard fon dän Wulf is, häd sälwen n Jaachtinstinkt un
mout stäärk, broaf un an sien Apjääfte woand weese. Dät rakt ferskeedene
Huunderassen, do der besunners goud as Skuts foar n Koppel Skäipe sunt, toun
Biespiel ju Rasse Karakatschan: Disse Rasse uut Bulgarien häd een goude Taktik,
nämmelk ferdeele jo sik in two Gruppen. Ju eene Gruppe häd ju Apgoawe, ätter
bääten tou sicherjen, ju uur Gruppe lapt foaruut un wan deer n Roowdiert is,
gript ju dät fluks oun.

Wan do Skäipe goud skuuld sunt, frät die Wulf daach ful ljauer wüülde Dierte.
Wan jo daach Nutsdierte freete, wäd die Skoade maasttieds fon dän Stoat betoald.
In ju Lausitz sunt do Wulwe deeruum neen groote Probleme moor foar do Skäipere,
wäkke fraue sik indäid, dät dät säildene Diert sik wier uutspradt.

Die Wulf wuude foar loange Tied tom moaked, wanner dät niep waas, lät sik nit
kweede, deer rakt dät unnerskeedelke Ansichte. Truch Domestikation äntstuuden
trjo näie Unneroarde: Die Huund (Canis lupus familiaris) un do bee sänt loange
Tied wier ferwüülderde Unneroarde Dingo (Canis lupus dingo) un Näiguinea-Dingo
(Canis lupus hallstromi).

Wüüld wudene un hoolich wüülde Huunde, do Dingos un Näiguinea-Dingos liekje,
rakt dät uk uurswain ap ju Waareld, t. B. die Carolina Dog in Noudamerikoa, die
wildääge mäd do Indioanere uur ju Bering-Loundbrääch keemen is.

Man wildääge häbe uk do woanelke Huunde, do in ju Unneroard Canis lupus
familiaris ienoardend wäide, ferskeedene Uursproange. Wääruume skuulen nit
Moanskene an ferskeedene Steeden ap dän Toacht keemen weese, Wulwe tom tou
moakjen?



https://stq.wikipedia.org/wiki/Weete

Juu Weete (Triticum) is n Sleek fon Gäärs, wierfon eenige Oarde fon Buuren as
Koarel anbaud wäide un sänt oolde Tieden deerfoar tuchted wäide.

Juu maaste Weete, juu däälich tuchted wäd, is gnau nuumen goarneen skeene Weete,
dät is juu Oard Triticum aestivum, juu is truch Bastardisierenge äntsteen un
drächt sogoar moor Gene fon dän Sleek Aegilops as fon dän Sleek Triticum (dät is
Weete) in sik. Skeene Weete wät oaber uk säilden noch tuchted, dät is toun
Biespil, wät ap düütsk "Einkorn" hat, dät Triticum monococcum, ne gans oolde
Oard, juu heel un aal nit bastardisierd is. Man dät is wäil däälich in bolde
neen Buurenfäild moor tou fienden, eer in Museen un bie Ljoohääbere, toumoal dät
insen bolde uutstuurwen waas, wült dät minner Aaren brangt.

Ne Besunnerhaid is, dät doo polyploide Weete-Oarde moor Aaren brange as doo
diploide Uursproangsfoarme. Hier aan Stamboom fon wäkke Weete-Oarde, doo tou
näie Oarde fermisked wuuden sunt. Doo Uursproangsoarde sunt buppe teekend, wät
deer bit däälich bie hääruutkeemen is, sjucht me, wan me fääre deel kieket. Deer
sunt oaber nit aal Weete-Oarde oane, doo dät rakt.

Waiwiesenge: Juu meen bruukte Nomenklatuur is in moorere Fale striedich, deeruum
dät t.B. Triticum urartu un Triticum monococcum touhoope een Chronospezies sunt
un fuul uur Oarde truch Bastardisierenge äntsteen sunt.



https://stq.wikipedia.org/wiki/Suurstof

Suurstof (lat. Oxygenium, dt. Sauerstoff) is n chemisk Element mäd Symbol O un
Atomnummer 8. Suurstof is n Nit-Metal uut ju Suurstofgruppe (Gruppe Via).
Suurstof kumt as eenpelden Stof foarallen as Disuurstof (O2) in ju Atmosphäre
foar. As touhoopestoalden Stof is dät ieuwenso n wiedfersprat Element, deeruum
dät aal Woater fon do Ozeoane un aal Silikoate fon ju Äidkoarste Suurstof
änthoolde. Gemeeten ätter Gewicht is Suurstof bie wieden dät maast foarkuumende
Element in dän moanskelke Köärper: die bestoant foar sowät 65 % uut Suurstof
(foarallen in Foarm fon Woater).

Suurstof kumt in fräie mono-atomäre Foarm (dät Suurstof-Radikoal O) ap ju Äide
bloot foar in do tänne hooge Loagen fon ju Atmosphäre. Sukke loose Atome fon dit
Element sunt gjucht reaktiv un ferbiende sik gau mäd uur Stoffe, toun Biespil
bie dät Toulääsen fon Woaterstofperoxid H2O2 wol dät 'loose' O-Atom fluks
rekombinierje mäd uur O-Atome tou O2. Sukke loose Suurstofatome, do der kuute
Tied unner ne Reaktion ne Rulle spielje, wäide uk wäil "naszierden Stof" naamd.

Suurstof as Element kumt ap ju Äide maast foar as Disuurstof (O2). Diatomären
Suurstof rakt dät in two Foarme, ne stabile ju der Triplett-Suurstof naamd wäd
un ne anräägede Toustand (Singulett-Suurstof). Foar ju lääste Foarm jält wät
Fergliekboares as foar ju mono-atomäre Foarm. Disse Foarm äntstoant bie bestimde
Reaktione, oawers in de Räägel lieuwet n Singulett-Suurstof-Molekül nit loang,
weegen ju hooge reaktivität. Photosynthese is ne Wälle fon Singlett-Suurstof.
Plonten bruuke deeruume carotinoide Faawestoffe uum dit reaktive Molekül
uunskoadelk tou moakjen.

Trisuurstof of Ozon (O3) kumt foar in ju Atmosphäre (in ju Ozonloage), wier dät
bilded wäd unner Ienfloud fon kosmiske Stroalenge, man dät kon uk truch
Luftfersmutsenge ap dän Seespeegel bilded wäide.

In ju Fäästphase kon Suurstof in moorere Phasen foarkuume. In ju e-Phase, ju der
bloot bie Drukke uur 10 GPa foarkumt un ju der uk rooden Suurstof naamd wäd,
skulen Moleküle O4 un/of O8 foarkuume.

Suurstof wuud 1771 fon dän swediske Apotheker Karl Wilhelm Scheele äntdäkt, man
ju Wieräntdäkkenge truch Joseph Priestley moakede dät eerste in wieder Kringe
bekoand. Me ferstuud al fluks, dät dit Gas, wan dät uk man een Füüftel fon ju
Luft ap uusen Planet uutmoaket, Ferbaadenge muugelk moaket, as uk dät Omjen fon
Moansken un Dierte (un in de Tjuusterenge uk fon Plonten). Antoine Lavoisier
roate dät sin wietenskuppelke Noome Oxygenium (Suurbilder), deer me ounfangs
toachte dát dät Element n uunäntbeerelken Bestanddeel fon ne Süüre waas.
Foarallen ju Doatseeke, dät Elektrolyse fon ne groote Riege Süüre (mäd do
Woaterstofhalogenidee as apfaalende Uutnoame) an ju Kathode Suurstofgas rakt,
waas Skeeld an disse Uurtjuugenge. Wan uk Oxiden fon fuul Elemente wuddelk
süürebildjend sunt, is uumekierd Suurstof nit nöödich uum ne Süüre tou bildjen.

Suurstofgas in luutee Foarm wäd fuul anwoand in Laskreewen un in ju mediske
Waareld foar ju Behonnelenge fon Moanskene, do der Probleme mäd ju Ommenge
hääbe. Uk ju Luftfoart un dät Duukjen kon me sik deer sunner nit moor
foarstaale.

Flüssich O2 wäd anwoand in ju Ruumfoart un bie Grootferbruukere. As chemisken
Gruundstof is dät uk gjucht wichtich, toun Biespil foar ju kontrollierde
Oxidation fon Ethylen ätter Ethylenoxid uur n Säälwer-Katalysator. Dät
industrielle Prozess lääwert n wichtigenb Gruundstof foar ju Polymerindustrie.

Suurstofgas is uunäntbeerelk foar fuul Organismen ap de Waareld, dan sunner O2
kuud daach naargends ap ju Äide aerobe Dissimilation ärfoulgje. Ap Hööchte fon
dän Seespeegel bestoant ju Luft foar sowät 21% uut Suurstofgas. Deer die
biochemiske Prozess fon Lieuweweesen deerap ienstoald is, rakt dät juust dän
goude Gehalt uum dän Köärper in gouden Toustand tou hoolden. Fluks as me ätter
do Bierge waigungt, wol die Luftdruk un deermäd ju Masse Suurstof in dätsälge
Luftvolumen n bitje deelgunge. Dät kon weese, dät Lieuweweesen dan Probleme mäd
ju Ommenge kriege.

Suurstof is ätter Foarkuumen dät eerste Element in ju Äidkoarste, dät moaket
deerfon sowät 46,7% uut, ap maaste in Foarm fon Metaloxide, Silikoate,
Karbonoate un uur Soalte. Uk fon do Ozeoane is dät ju haudkomponente (87%),
deeruum dät dät een fon do two Elemente is, wier Woater (H2O) uut bestoant.
Dätsälge jält foar dät Ies, dät do Poolkappen hier ap Äide bildet.

Ap uur Heemelsköärpere, toun Biespil Mars, bestoant dät Ies fielicht uut
Koolestofdioxid, dät uurigens uk Suurstof änthaalt. Ju Moune Europa fon Jupiter
is gans bedäkt mäd Woateries un Komete bestounde toun grooten Deel uut Woateries

Ju Doatseeke, dät Suurstof in fräie Foarm in ju Äidatmosphäre apträt, is gans ju
Foulge fon dät Lieuwend ap de Äide un besunners fon ju Photosynthese fon do
gräine Plonten. Sunner ju foutsätte Produktion wüül dät Element bie litjen wier
uut ju Atmosphäre ferswiende, deeruum dät dät täämelk reaktiv is un sik mäd
oxidierboare Materioale ferbienden däd. Wooldbrounde sunt n goud Biespil
deerfon.



https://stq.wikipedia.org/wiki/Sahara

Juu Sahara, fon Arabisk صحراء‎, ṣaḥrā (Wüüste), is ne Wüüste in Noud-Afrikoa.
Juu is so'wät 8,6 Millionen km2 groot. Juu is gjucht loangsk, juu Truchmäite fon
Aaste (Port Sudan) ätter Wääste (Nouadhibou) bedrächt 5500 km, fon Noude ätter
Suude an juu breedeste Steede (Biskra ätter Agadez) "bloot" so'wät 2000 km.

Die grootste Deel fon juu Sahara wierket as ne Ieuwene, man juu Qattara-Molle in
dät Noud-Wääste fon Ägypten lait 137 m djoop unner dän Meeresspeegel, man dät
rakt uk doo Ahggar-Bieriche in dät Suude fon Algerien un doo Tebesti-Bieriche in
dän noudelken Tschad. Deer kon me Bieriche mäd moor as 3000 m Hoochte fiende.

68 % fon juu Sahara sunt steeniche Ieuwenen, 22 % Soundwüüste mäd Duunen un 10%
sunt Steenbierge un Höäwele. In dän Noudelken Haaldeel fon juu Wüüste kon me
foarallen Kalksteen un Laie fiende, man dät rakt uk bienaist aal uur Steene in
juu Sahara. Die Sound koom fon groote Sarksteenbieriche in juu Midde fon juu
Sahara. Doo sunt dan ferweederd, wiertruch die Sound äntstuude, die dan truch
Äie in ferskeedene Deele fon juu Sahara späilt wuude un in dät Pleistozän truch
Wiend un Woater fääre ferdeeld wuude.



https://stq.wikipedia.org/wiki/Ruste

Do Ruste (Coleoptera, dt. Käfer) sunt ne Oardnenge fon do Insekte. In ju
Biologie sunt bit däälich sowät 350.000 Oarde bekoand, deerfon rakt dät sowät
8.000 in Middel-Europa. In Middeleuropa is ju Rustefauna so goud bekoand, dät ne
Äntdäkkenge fon ne näie middeleuropäiske Oard uunwoarskienelk is. Ju Wietenskup
fon do Ruste, n Deelgebiet fon ju Biologie, hat Koleopterologie. Ju Entomologie,
dät biologiske Deelgebiet fon aal do Insekte, befoated sik ook mäd do Ruste. Al
in ju Midde fon dät 19. Jierhunnert häd C. G. CALWER ne Touhoopefoatenge fon
juns Themoa unner dän Noome "Die Naturgeschichte der Käfer Europas" skrieuwen un
Alfred Russel Wallace sammelde in ju Malaiiske Inselgruppe (däälich:Indonesien)
Ruste fon ju Familie Cerambycidae. Leeter, 1895 bit 1899 häd L. GANGELBAUER sien
"Käfer Mitteleuropas" in tjo Beende skrieuwen, man sunner Bielden. 1908 bit 1916
koom "Fauna Germanica - Die Käfer des deutschen Reiches" fon EDMUND REITTER
hääruut, ne Oarbaid, ju uk däälich noch bie fuul Wietenskuppere as seriös un nit
feroalerd jält.

Do Ruste sunt in n Fergliek mäd uur Insekte relativ eenhaidelk in 't Uutsjoon.
As aal Insekte hääbe jo n Chitin-Buutenskelett, wät normoal bie Ruste besunners
häd is, bloot bie n poor Uutnoamen, as do Cantharidae (düütsk:Weichkäfer) un do
Malachiidae (Düütsk:Zipfelkäfer), is düt Buutenskelett wook. Ju Grööte is
variabel: So sunt do bee grootste Ruste, Titanus giganteus
(düütsk:Riesenbockkäfer) un Dynastes hercules (düütsk:Herkuleskäfer) uut
Suudamerikoa, mäd, allebee, 17 cm, fuul gratter as do Ruste, do wie normoal so
in Middeleuropa kanne. Uunwoarskienelk litje Oarde rakt dät toun Biespiel bie do
Tiliidae (düütsk: Zwergkäfer) mäd ne Loangte fon 0,25 bit 1,3 mm. Uut disse
Familie rakt dät moor as 100 Oarde uk in Europa

Die Thorax (Brustousnit) is n bitje uurs apbaud as bie uur Insekte. So sunt do
tjo Segmente (Prothorax, Mesothorax un Metathorax an juu Bupperkaante
ferwoaksen, an juu Unnerkaante innerdoat nit, man deer sunt Ferlaangerengen fon
do Segmente, wiertruch dät n bitje ferbiesterjend uutsjucht.

Do maaste Ruste hääbe two Poore fon Juuken: Do Elytren un do normoale Juuken.
Fuul uur Insekte hääbe uk Faander- un Bääterjuuken, man bie do Ruste (bie uur
Insekte bloot as Uutnoame) sunt wäide do Faanderjuuken nit moor as Juuken,
sunnern as Skuts foar do gjuchte Juuken bruukt. N Fergliek mäd juu Ieme, juu nit
tou do Ruste, sunnern tou do Hymenoptera (düütsk:Hautflügler) heert : Iemen
hääbe innerdoat uk two Poore fon Juuken, man bie juu Ieme sunt do Faanderjuuken
uk kloor un sogoar fuul gratter un wichtiger, do Bääterjuuken fon ne Ieme sunt
deerjuun gans littik.

. Do Faawen fon Ruste sunt fon Oard tou Oard unnerskeedelk. Oafte rakt dät in ne
Oard sogoar een typiske Faawe, un ieuwenske disse Faawe noch n poor Varianten.
Sukke Varianten naamt me Aberratione, un gnauer uum dät fon ne Foarmaberration
(aberratio sculpturae) tou unnerskeeden, "aberratio coloris". Ne Aberration, juu
wiet is, hat Albinismus (mongs is dät uk Leuzismus af Leukismus, man nit bie
Ruste), ne roode hat Rufinismus un ne swotte Melanismus. N Diert häd sunne
Aberration, wan et tou fuul af tou min Pigmente häd.



https://stq.wikipedia.org/wiki/Museumsiersenboan_Ammerlound-B%C3%A4%C3%A4rsel-Seelterlound

Truch Seelterlound fiert ju Museumsiersenboan Ammerlound-Bäärsel-Seelterlound
(MABS; düütsk: Museumseisenbahn Ammerland-Barßel-Saterland). Ju Boane lapt fon
Bad Twiskenoan af Ooldenbuurich bit Seedelsbierich. In ju eerste Tied heerde uk
noch dän Sträkkendeel Ocholt bit Wäästerstede deertou, man uut düssen Deel fon
ju Sträkke hääbe se nu ne "Draisinensträkke" foar Uurloofere moaked.

Ju Museumsiersenboan sät dän siet 1908 truch Seelterlound fierende Such fout,
die ap 28. Sept. 1968 dät lääste Moal truch Seelterlound fierd is. Die Fereen
wuud ap n 13. September 1991 gruunded uum ju buute Gebruuk keemene Sträkke daach
foar n Toukumst tou bewoarjen. Ap ju Gruundengsfersamlenge wieren so'n 70
Moanskene, wierunner uk so'n 10 uut Seelterlound. An n 29. Dezember 1994 wuud n
oolden Drieuwwoain T1 uut 1925 in Gebruuk nuumen. Dät waas die ooldste Düütske
Drieuwwoain. Düssen Drieuwwoain wuud fon dän Iersenboanfrüünd Jochen Ewald uut
Osterforde tou Ferföigenge stoald. Ewald was bliede, dät hie ne
Unnerstaalmuugelkhaid fuunen hied un die Fereen kuud deerfoar mäd dän
Drieuwwoain fiere. Daach wuud uk fersoacht oaine Drieuwwoaine tou fienden un
ätter ne groote Spendenaktion kuuden dan Eende April 1995 träi Woaine in Ocholt
begröited wäide.

Die "Jungfernfahrt" fon dän eerste oaine Drieuwwoain VT98 waas ap n 22. Juli
1995. Sietdäm fiert dan ju Museumsiersenboan älke fjautien Deege uk truch
Seelterlound un brangt uk Besäikere ätter ju Skäddeler Määlne, ätter dän
"Seelter Foonkieker" in Roomelse, ätter dät "Moor- und Fehnmuseum" in
Elisabethfeen af ätter dät Skip "MS Spitzhörn" in Bäärsel. N poor Moal jierelks
moakje do uk ne Ietensfoart ätter Carolinenhof foar n an ju Jierestied oanpassed
Ieten (Kohlfahrt af Spargelfahrt af Wüüld- un Gäiseieten). Tou Sunnerkloastied
moakje do Foarten mäd Bäidene un n Sunnerkloas ätter ju Skäddeler Määlne.

Ieuwenske düsse normoale Foarten moakje do uk "Sonderfahrten" fääre wäch. So
waas ju Museumssuch uk al in dän Fiskeräihoawen fon Bremerhoawen un bie ju
Museumsboan Bremerhoawen-Bederkesa (2007), in Aurk un Norden (2008), ap ne Foart
truch Weser-Ems (2009) un in Wilhelmshoawen bie dät jierelkse "Wochenende an der
Jade" (2009/2010).



https://stq.wikipedia.org/wiki/Insekte

Do Insekte (Insecta) sunt litje Dierte, do träi groote Körper-Deele hääbe, un,
as aal do Dierte uut ju Uurklasse Hexapoda, säks Beene hääbe.

Dät Insekt sjucht mäd sin träi groote Deele so uut as af wäl et ounsnieden häd.
Dät is die Gruund, wieruum se Insekten of Insecta heete: dät latienske Woud
"insecare" betjut so fuul as 'ounsniede' un Insectum, wierfon die Moortaal
Insecta hat, is dät Partizip II derfon. Dät me do Dierte "ounsniedene [Dierte]"
naamt un nit uurs, kumt in dissen Faal uut dät Griechiske, man dät rakt in dät
Düütske uk dät Woud "Kerfe" as Synonym foar "Insekten", wät fielicht mäd dät
Woud "Kerbe" (Seeltersk: Käärf) touhoopehonget.

Do Insekte hääbe, as al kweeden is, träi groote Körper-Deele, do bloot mäd gans
smälle Ferbiendengen touhoopehongje: Die Kop (Fäkwoud: Caput), ju Brust
(Fäkwoud: Thorax) un dät Bääterdeel (Fäkwoud: Abdomen). Buppedät hääbe se n
Exoskelet uut Chitin un säks Beene.

. Gans apfaalend an dän Kop sunt do Facetten-Oogene, do fuul, man nit aal fon do
Insekte-Oarde hääbe, un do Fäilere.

Do Facetten-Oogene sunt two groote Oogene, do uut n Boudel fon litjere Oogene
touhoopesättet sunt. Deerätter hääbe moonige Insekte nai bie do af mongs
insteede fon do Facetten-Oogene noch eenpelde Oogene. Do Fäilere hääbe do
Insekten, uum tou taasten un bie moonige Oarde ok uum tou ruuken. Ju Muule kon
ferscheeden weese: Wät uursproangelk ju Buppelippe (Fäkwoud: Dät Labrum), ju
pooriske Buppekeeuwe (Do Mandibele), ju pooriske Unnerkeeuwe (Do Maxillen) af ju
Unnerlippe (dät Labium) waas, wuude truch ju Evolution deelwiese stäärk
ferannerd, toun Biespiel tou n Roor! So konnen do Flinnerkene Nektar suuge.

Ju Brust (Fäksproake: Die Thorax) häd 3 Segmente: die Prothorax, die Mesothorax
un die Metathorax, 3 poore fon Fäite, un monges 2 Poore fon Juuken (Alae). Dät
Protonum, as me dän Rääch fon dän Prothorax in ju Fäksproake naamt, häd neen
Juuken.

Wain ju Identifikation hääbe do Been-Deele spezielle Noomen So naamt me toun
Biespiel do Coxae fon do Beene an dän Prothorax "Procoxae" un do Coxae fon do
Beene an dän Mesothorax "Mesocoxae" etc.

Heiko Bellmann: Welches Insekt ist das? Franckh-Kosmos, Stuttgart 2005, ISBN
3-440-09874-5



https://stq.wikipedia.org/wiki/Atom

Dät Atom is ne submikroskopiske Struktur, ju der in aal gewöönelke Materie
foarkumt. Atome bestounde uut subatomiske Deele: Elektrone, Protone un Neutrone.
Atome hääbe ju Drift, sik tou kombinierjen uum Moleküle tou bildjen. N
Woatermolekül toun Biespil bestoant uut two Woaterstofatome un een Suurstofatom.
Atome sunt do fundamentelle Bausteene fon ju Chemie un do wäide in chemiske
Reaktione sieläärge nit fernichted. Dät rakt bloot 91 Typen fon chemiske
Bausteene of chemiske Elemente, do in ju Natuur ap de Äide fuunen wäide. Jo
wäide klassifizierd in ju periodiske Tabelle. Ju Klassifikation is gruunded ap
ju Antaal Protone in dät Atom. Uur Typen Atome konnen kunstelk moaked wäide, man
do sunt nit stabil un breeke bie litjen oawe ätter natüürelke chemiske Elemente
truch Käädenkleeuwenge.

Atome fon dätsälge Element konnen ferscheedene radioaktive Oainskuppe hääbe,
gruunded ap ju Antaal Neutrone in dän Kääden. Atome mäd jusälge Taal Protone,
man ferscheedene Taale Neutrone, wäide Isotope fon dätsälge chemiske Element
naamd. Deeruum dät Atome alleweegense foarkuumen dwo, sunt do al
jierhunnerteloang Fäild fon Studium. Apstuuns gjuchte do Unnersäikengen sik
foarallen ap Kwantum-Effekte, as in Bose-Einstein-Kondensaat.

Ju Atomtheorie is ne Theorie uur dät Weesen fon ju Materie. Ju Theorie kwäd, dät
aal Materie uut Atome bestoant.

Do griechiske Philosophe, as Leucippus un Democritus, hääbe uur dät Weesen fon
ju Materie ättertoacht. Hiere Toanken häd, eenfach gekweeden, dissen Wai
foulged: Wan n Materioal as t.B. Gould ap breeken wäd, annert dät Weesen fon do
litje Stukke sik nit - dät is noch altied Gould. Do Griechen hääbe spikkelierd
dät, wan do Stukke in noch litjere Stukke apbreeken wäide, der woarschienelk n
Stoadium kuumen däd, wier do litje Deele nit fääre apbreeken wäide konnen. In
dät Griechiske betjut dät Woud “atomos” ‘nit scheedboer’. Dät is wierhäär dät
Woud ‘Atom’ oulat is.

Atome wäide gewöönelk klassifizierd ätter hiere Atomtaale, do der stimmen dwo
tou ju Taal Protone in dät Atom (in näitroale Atome is dät gliek an ju Taal
Elektrone). Ju Atomtaal bestimt ju Familie of dät Element, wier dät Atom tou
heert. Koolstof-Atome sunt toun Biespil do eensichste Atome, do der 6 Protone
änthoolde. Aal do Atome mäd jusälge Atomtaal deele ne wiede Ferscheedenhaid fon
physiske Oainskuppe un ferhoolde sik chemisk gliek. Do ferscheedene Typen Atome
wäide in ju periodiske Tabelle beteekend. JuMassentaal of Nukleontaal tält do
ganse Protone un Neutrone, do der in dät Atom foarkuume. Ju Antaal Neutrone häd
naan Ienfloud ap ju Elementklassifikation fon n fon n Atom. N chemisk Element is
also n e ganse ‘Atomfamilie’un deeroun konnen also ferscheedene Atomtypen
foarkuume, do der jusälge Atomtaal hääbe, man ferscheedene Massentaale. Do
Atomtypen wäaide dan Isotope fonnunner naamd.

Uum n Isotop fon n uur Isotop in sien Elementfamilie tou unnerscheeden, schrift
me bääte dän Noome fon n Element sien Massentaal, t.B. Koolstof 14 (wät bestoant
uut 6 Protone un 8 Neutrone in älk Atom}.

Dät eenfachste Atom is dät Woaterstof-Atom, mäd Atomtaal fon 1 un wät bestoant
uut n Proton un n Elektron. Die Woaterstof-Isotop die der 1 Neutron äkstroa
änthaalt, wäd Deuterium naamd, un die Woaterstof-Atom mäd two äkstroa Neutrone
hat Tritium. Do Isotope wieren n Themoa, wät gjucht Interesse in ju Wietenskup
apruupen häd, foarallen in ju äddere Äntwikkelenge fon ju Quantentheorie.

Älk Schil uum dän Kääden tou kon man ne bestimde Taal Elektrone bierge: Schil 1:
- 2 Elektrone Schil 2: - 8 Elektrone Schil 3: - 8 of 18 Elektrone (ouhongich fon
dät Element wier sik dät uum honnelt)

Wan een of moorere Elektrone gans fon n Atom wächhoald wäide truch n uur Atom,
dan wäd n Ion bilded. Ione sunt Atome, do der ne Netto-Leedenge hääbe, infoulge
fon dät Uungliekwicht in ju Taal Protone un Elektrone. Wäkke Atome, as Natrium,
hääbe man een Elektron in dät buuterste Schil.

Uur, as Chlor, hougje juust man een Elektron, uum dät buuterste Schil
fultoumoakjen. Wan Natrium-Atome Kontakt moakje mäd Chlor-Atome, dan rakt älk
Natrium-Atom sien buuterste Elektron ou an n Chlor-Atom. Do Natrium-Atome kriege
dan ne positive Leedenge un do Chlor-Atome ne negative Leedenge. Dät Ion dät dät
Elektron ‘stuulen’ häd, wäd dät Anion naamd un is negaitiv leeden. Deerjuun wäd
dät Atom dät sien Elektron ferlädden häd, n Kation naamd un is positiv leeden.
Katione un Anione wäide ätternunner tou leeken infoulge fon do Coulombkrafte
twiske do positive un negative Leedengen. Ju Anluukkraft wäd elektrovalente of
ioniske Kraft naamd un is swäkker as kovalente Ferbiendengen.



https://stq.wikipedia.org/wiki/Veda

Veda (Sanskrit, m., वेद, veda, woudelk.: „Wieten“) is ne toueerst mündelk
uurlääwerde, leeter skriftelk fäästlaide Samlenge fon religiöse Texte uur dän
Hinduismus. Dät rakt deerfon fjauer Geskrifte (do Veden), do dän Gruundsleek
bildje fon do Upanishade, ju indiske Philosophie un hiere Religion. Do änthoolde
religiöse Hymnen uur God(de), spirituelle Philosophie, ju Natuur un ju gjuchte
Lieuwenswiese. Do Geskrifte sunt äntsteen twiske 1500 un 500 foar Kr.

Woarskienelk is die ooldste Veda, die Rig-Veda, äntsteen bie do Arier, n
indo-europäisk Foulk, dät siet dät 15. Jierhunnert foar Kr. in Indien ounlook.
Do leetere Veden wäide betrachted as Eepenbeerengen fon sonaamde Rishy’s of
wiese Stamhaude, do der hiere Kunde kreegen truch direkte Woarniemenge in süüwer
Bewustweesen. Deermäd heere do tou do allereerste religiöse Texte fon de
Waareld.

Do Veden sunt eerste täämelk leet ätter ju Uutfiendenge fon de Skrift
apskrieuwen wuuden. Dät hied tou dwoon mäd ju uuroolde Tradition uum Kunde
uutweendich tou leeren. Dät Anleeren fon disse Kunde geböärde truch spezielle
Persone (Pandits), do der äiwed wieren do Hymne uutweendich tou leeren. Bie ju
religiöse Kaste fon do Brahmane wuud disse Kunde oafte in do Familien fääre
roat. Besunnere Versstruktuure un Rhytmen suurgeden deerfoar, dät do Texte goud
bewoard bleeuwen, wan uk fuul Texte in n Loop fon do Jiere ferlädden gungen
dieden.

Fääre rakt dät uk noch wäkke Unner-Veden, as die Ayurvede die der uur
[[Heelkunde] honnelt, die Gandharva Veda uur Musik un die Sthapatya Veda uur dän
Baukunst. Aal disse Skrifte hääbe naan religiösen Inhoold. Bekoander as do Veden
sunt do Upanishade, wieroun ju Philosophie bääte do Veden ärkläärd wäd.

Do Veden sunt skrieuwen wuuden in n gjucht oolde Foarm fon dät Sanskrit, dät
Vediske. Fuul Woude do der bruukt wäide, hääbe deertruch ferskeedene
Betjuudengenj, wiertruch ferskeedene Interpretatione fon een Text muugelk sunt.

Middeloalerelke Kommentoare ap do Veden sunt skrieuwen wuuden fon u.U. Sayana un
Mahidhara. Rezente Kommentoare sunt apstoald wuuden fon ju Arya Samaj, ju sik
foarallen gruundede ap gjucht oolde Kommentoare un fon Sri Aurobindo, die der
Ferdäägener is fon ne moor spirituelle Interpretation. Dät rakt uk moderne
Uursättengen fon äiwendloundske Indologe as Max Müller, Wilson un Griffith do
der sik man toun Deel gruundje ap middeloalerelke Kommentoare. Der hääbe fuul
Hindus Kritik ap disse Uursättengen.



https://stq.wikipedia.org/wiki/Sekund%C3%A4r-Ione-Massen-Spektroskopie_(SIMS)

Sekundär-Ione-Massen-Spektrometrie (SIMS) is ne Methode tou dät Analysierjen fon
Uurflächen. Deertou wäd ju Probe in Vakuum bestroald mäd Ione (litje leedene
Deele). Deertruch wäide dan Ione fon ju Probe-Uurfläche loossloain, wierfon dan
ju Masse wain wäd. Dät Weegen fon do sonaamde sekundäre Ione geböärt in n
Massen-Spektrometer, so dät ju Atommasse fääststoald wäide kon un me weet, uum
wäkker Element sik dät honnelt. Ju Methode is gans geföilich un ju Geföilegaid
kon 10-16 bit 10-12 Atome/cm3 bedreege, dät is minner as n millionste Prozent!
Deermäd is ju Methode uum ne Million Moal geföiliger as AES.

Do Resultoate kricht me as Massenspektroa, hier t.B. foar Nikkel (buppeste
Bielde). Deerbie kon me do Isotope apaat sjo, hier also ap Atommassen 58, 60,
61, 62 un 64. Gewöönelk stoant dät Ferhältnis twiske do Isotope fääst, man in
wäkke Falle kon dät uurs weese, t.B. troch nukleäre Prozesse. Dät kon me dan an
dät SIMS-Spektrum sjo.

Bie dät uur Spektrum honnelt sik dät uum Phosphor. Dät häd man aan Isotope
(Massentaal 31), man apfaalend sunt litje Spitsen ap 62 un 93. Deer honnelt sik
dät uum Clustere (Klüüten) fon two bzw. tjo Atome mäd oankelde Leedenge. Dät kon
ouhongje fon ju Bestroalengswiese. Nu is dät Läipe, dät ju Spitse ap 62 touhoope
faalt mäd n Isotope fon Nikkel. Ap ju Wiese konnen Spitsen fon ferskeedene
Elemente sik eenuur stööre un dät is n Ätterdeel fon SIMS.

N fuul gratteren Ätterdeel is, dät bloot do Ione (leedene Deele) meeten wäide un
dät nit goud fäästtoustaalen is, wo n grooten Andeel do fon do ganse loossloaine
Deele uutmoakje. Bruukt me toun Bestroaljen t.B. dät Edelgas Argon, dan wäide
neen Ferbiendengen foarmd un äntstounde man gans min sekundäre Ione. Me kon dät
ferbeeterje truch n Bitje Suurstof in dät Vakuum oun tou läiten. Fuul geföiliger
wäd ju Methode truch ju Probe mäd Ione fon n uur Gas tou bestroaljen. Uk honget
fuul deerfon ou, of dät Materioal fon ju Probe sälwen al ne Touhoopestaalenge,
t.B. n Oxyd is. Truch aal disse Uurseeken kon ju Geföilegaid fon SIMS uur n
Faktor duusend skiele un mout oafte mäd Referenzproben oarbaided wäide uum noch
n Bitjen tou wieten, wät me häd.



https://stq.wikipedia.org/wiki/Madagaskar

Dät Lound Madagaskar is n Ailound-Stoat un heert tou Afrikoa. Deer lieuwje 19,4
Millionen Moanskene ap dät Ailound.

Madagaskar is dät fjoodgrootste Lound appe Waareld. Fon dät säntroale Deel ätter
ju Aastkuuste wai wäd dät Ailound haager (800-1600 m.), un in disse Region sunt
ferskeedene Bierge un uk Fulkane so as die Maromokotro (2886 m.). In dät Aasten
faalt dät Hoochlound liekdeel un an ju Kuuste wai is dät Lound relativ flak. An
ju Aastsiede faalt dät heele Jier fuul Rien, aal do uur Regione hääbe foarallen
in Suumerdai fuul Rien.

Dät Ailound wuude aleer fon Moanskene uut Suud-Asien besiedeld. In dät 16.
Jierhunnert keemen do Portugiesen un Frantsosen an ju Kuuste. Madagaskar wuude
1896 ne frantsööske Kolonie. Touhoope mäd do uur frantsööske Kolonien in Afrikoa
kreech Madadagaskar begränsede Autonomie, eerste in dät Jier 1960 wuude
Madagaskar dan heel un aal uunouhongich fon Frankriek.

In 1975 wuude ju Macht truch n Putsch uurnuumen fon dät Militäär. Stoatsboas fon
1975 bit 1993 un fon 1996 bit 2002 tou waas Didier Ratsiraka. Do
Präsidäntswoalen 2001 wuuden wonnen truch Oppositionsanfierder Marc
Ravalomanana, die in 2002 dät Boantje uurnoom, un bie do Woalen fon 2006 wuude
hie noch insen as Präsidänt köärd.

Fon dän 27. Januoar 2009 oun wuude juun ju Regierenge fon Ravalomanana
protestiert, uumdät jo aan Kanoal fon dät Fiersjoon sluute wüül, die een Rääde
fon dän foarige Präsident Ratsiraka uurdrain hiede. Die Uppermon fon do Protäste
waas Andry Rajoelin, die Buurmääster fon Antananarivo, die uk die Oainer fon dän
Kanoal waas. Hie ruup een nit-demokroatiske Juunregierenge uut, deer hie die
Boas fon waas. Eerste saach dät so uut, as wan dät nit slumpje skuul, ap dän 6.
Meerte moaste Rajoelin in ju frantsööske Boskup fluchtje. Man ap dän 10. Meerte
uurnoom dät Militär ju Kontrolle un sätte Rajoelin sien Regierenge uurgongswiese
an ju Macht. Ätter ju Köär in 2013 wude ap dän 25. Januoar 2014 Hery
Rajaonarimampianina die näie Präsidänt fon Madagaskar.

Ju Loundwirtskup lääwert foar dän Eksport Ries, Sukkerroor, Katuun, Koafje,
Vanille, Krüüderäi, Sisal, Tebak un Kakao. In dät Wääste wäide Zebubäiste un
Skäipe heelden. An Gruundskätte rakt et Chrom, Grafiet, Glimmer, Bauksit un
Koole. Uk ju Tekstil-Industrie is wichtich foar dän Eksport. Do grootste Hoawen
sunt Toamasina, Mahajanga un Antsiranana.



https://stq.wikipedia.org/wiki/Kolumbien

Midde truch dät Lound ferloope fon Noudaaste ätter't Suudwääste do Anden. Midde
in do kolumbioanske Anden lait ap ne Hööchte fon 2640 Meetere uur ju See ju
Haudstääd Bogotá. Truch n joopen Iensnit outränd fon dän Anden-Koum, tichte bie
ju Kuste fon ju Karibiske See, lait dät Bierichlound Sierra Nevada de Santa
Marta. Deer fiende sik do hoochste Bierge fon dät Lound, die Pico Cristóbal
Colón un die Pico Simón Bolívar. Bee sunt 5775 Meetere hooch.

Ap ju Kustensiede fon do Bierge lait läich Lound, deelwiese mäd Sumpe un
tropisken Rienwoold. Ju Binnenloundsiede fon do Anden deelt sik deer-ätter,
ätter wäkke Äi (Orinoko of Amazonas) dät Woater oufljut. Orinokien, wier dät
ätter dän Orinoko oufljut, is maast fon Fuchtige Savannen bestimt, wilst
Amazonien fon tichte Rienwoolde bewoaksen is.

Ätter sowät n Jiertjaand fon Uunouhongegaids-Stried juun ju spoanske
Kolonioal-Moacht begon ap dän 15. Februoar 1819 die separatistiske Kongress fon
Angostura, wier do Uunouhongegaids-Striedere sik uur ju Näi-Oardenge ätter ju
Uunouhongegaid fon do Rebätte beräide dieden. Ju Slacht fon Boyacá ap n 7.
August 1819, ju do Troppen fon Simón Bolívar juun do Spaniere won, fäästigede ju
Uunouhongegaid. Ap n 17. Dezember 1819 wuude ap dän Kongress al n Stoat mäd
Noome República de Colombia gruunded, dät waas ne Fereenigenge fon Näi-Granada
un Venezuela. Die Stoat briek al in 1830 stukken. Hie wäd däälich fon
Histoorikere as Groot-Kolumbien beteekend, uumdät bit do noch moor Rebätte deer
tou heerden, do däälich oaine Stoaten sunt. Die eerste Präsident waas die
Uunouhongegaids-Strieder Simón Bolívar, die in masse Suudamerikoanske Stoaten
bit däälich as Nasjonoal-Häld fierd wäd. Wät fon Groot-Kolumbien uurich bleeuw,
hiet bit 1858 Republik Näigranada, ätters bit 1863 ju Granada-Konföderatsjoon,
deer sunt do Fereende Stoaten fon Kolumbien uut foargeen, wier in 1886 ju
Republik Kolumbien fon däälich ap ätterfoulgede.

Panama, dät in do 1830er un 1840er Jiere al wäkke Moale fersoacht hiede,
uunouhongich tou blieuwen, bleeuw bit 1903 Deel fon Kolumbien. In 1903 suurgeden
US-Troppen foar ju Uunouhongegaid fon Panama, uum n lichteren
Ferhonnelengs-Partner foar dän Bau fon'n Panama-Kanoal tou kriegen.

In 1932 briek die Kolumbioansk-Peruoanske Kriech uut, uumdät Apstoundiske uut
Peru dän Skeedferloop uut dän Ferdraach fon Salomón-Lozano nit ounnieme wüülen.
Ju Regierenge fon Peru, ju sik eerste juun dän Apstound uutspreeken hiede,
stoalde sik bolde ap ju Siede fon do Apstoundiske, as kolumbioanske Troppen
intervenierden. Die Kriech broachte foar neen Siede Winst. Sowät twohunnert
Suldoaten sunt ap bee Sieden stuurwen, do maaste truch Dschungel-Kroankhaide,
sunner dät een Siede Winst uut dän Kriech luuke kuude. In 1933 roate dät n
Woapenstilstound, in 1934 wuude Free sleeten.

In 1948 wuude Jorge Eliécer Gaitán möärend, die Präsidentskups-Kandidoat mäd do
maaste Ounhongere. Sin Möärender Juan Roa Sierra wuude fon do dulle Massen fluks
ätters sälwen uumebroacht, sodät wie nit wieten, wät sien Motiv waas. Wäkke
kweede, hie waas maal, wäkke kweede, hie hiede n politisk Motiv. Die Moort oun
Gaitán waas ju Uurseeke foar dän Burgerkriech La Violencia, die bit 1958 duurde.
Ju liberoale un ju konservative Paatäi fon dät Lound stuuden sik in dän
Burgerkriech juunuur. Die Generoal Gustavo Rojas Pinilla moakede in'n Juni 1953
n Militär-Putsch, uum dät Lound tou stabilisierjen. Ju Militärdiktoatuur, ju hie
apgjuchte, duurde bit 1957. Mäd ju Nasjonoale Front, ne Eenegaids-Regierenge fon
liberoale un konservative Politikere, ju in 1958 begon un bit 1974 duurde,
eendede "La Violencia", die Burgerkriech twiske do bee Paatäie.

Daach is dät Bloudferjooten nit heel un aal tou Eende geen. In ju Tied fon "La
Violencia" begonnen noch moor bewoapende Fer'eenigengen, foar hiere Seeke tou
strieden, uk Drogenkartelle, un dwo dät Deelwiese bit däälich. N wichtigen
Ärfoulch deer juun is die eendgultige Woapenstilstound twiske ju Regierenge un
ju links-radikoale Guerilla-Troppe FARC-EP ap n 22. Juni 2016. Man dät rakt noch
moor paramilitäriske Koppele.



https://stq.wikipedia.org/wiki/Klavier

Dät Klavier is n Musikinstrument mäd ne Tastatuur un Säiden, do truch Hoomere
ansloain wäide.

Al Pythagoras hiede so'wät 500 f. Chr. n Monochord. Dät hiede bloot een Säide,
ju plukked wuude as däälich do Säiden fon ne Gitarre. Deermäd unnersäikede hie
do Intervalle. Leeter moakede me sukke Instrumente mäd moorere Säiden. So
äntstuude, ieuwenske gjucht fuul uur Instrumente, uk dät Klavichord. Deerbie häd
me ap ne Taste drukked un dan wuude mäd Hälpe fon ne Heeuwelte fon unnern mäd n
plat blikken Ding ansloain. Dät Probleem bie sukke allere Klavichorde waas, dät
een Säide, fon ferskeedene Tasten uut ansloain, wült jo ferskeeden loange
klingende Deele hiede, moorere Toone moakje kuude, as dät Monochord uk. Un do
ferskeedene Toone fon een Säide kuude me nit tou de glieke Tied anslo. Eerste in
dät 17. Jierhunnert roate dät Klavichorde, wier tou älke Taste aan Säidenchor
heerde. Do hieden düt Probleem dan nit moor. Man dät Klavichord waas fuuls tou
liesken foar n grooten Konzertsoal. Dät Cembalo uut dät 15. Jierhunnert, wät
däälich uk noch mongs tou heeren is, kuude sien Säiden mäd Fuggenkiele plukje.
Bartolomeo Cristofori baude as eersten n Klavier, as et dät so äänelk uk däälich
noch rakt, deermäd kuude me luud un liesken spielje. Hie naamde dät
"Gravicembalo col piano (liesken) e forte (luud) ", uk däälich is n uur Noome
foar dät Klavier "Pianoforte" af kuut "Piano".



https://stq.wikipedia.org/wiki/Gallisk

Gallisk (dt. Gallisch) is ne keltiske Sproake, ju der bit sowät 500 ä.Chr. boald
wuude in Gallien (Frankriek un anlääsende Gestriche bit tou n Rhien). Ju is
foarallen bekoand uut hunnerte fon Inskrifte in Steen, in keramiske Potte un uur
Reewen, un ap Munten un uur metallene Deele (Lood, un in aan Fal Zink).

Do eerste galliske Inskrifte datierje al fon dät säkste Jierhunnert foar Christi
Gebuurt un sunt in Lepontisk (wät bietiede betrachted wäd as n gallisk Dialekt).
Jo sunt fuunen in Gallia Cisalpina (dät is Noud-Italien) un wieren skrieuwen in
ne Foarm fon dät Oold-Italiske Alphabet. Inskrifte in griechiske Lättere fon dät
trääde Jierhunnert f.Chr. sunt fuunen bie do Mündengen fon ju Rhone. Leetere
Inskrifte ätter Chr. sunt maast in latienske Lättere.

In ju Tied waas Gallien al fon do Roomske besät un wuude ju Sproake toun Deel
fon dät Latienske fertroangen. Leeter as do Franke koomen, ferswoont ju gans.
Gregor fon Tours skreeuw in dat säkste Jierhunnert, dät wäkke Ljuude in sien
Gestrich noch Gallisk baale kuuden.



https://stq.wikipedia.org/wiki/Floaks

Floaks wuud ferbaud ap do Tjaasken. Dät bruukt me eerste as Gäärslound, dät dät
Jood uutstäärft. Dan wäd dän uumebreeken un bikked (häkked) un deerätter aided.
Dan wäd dät mäd do Hoske deeltreeden un wäd Lien säided un slurrred (ounaided).

Dät Floaks mout oafte jut wäide, bit et riep is un apleeken (uutrieten) wäide
kon. Deerbie wäd dät dan in Biende laid, do ätters in Rjoomele buunden wäide,
dät sunt tänne Jierwen of Bünnele. Do Rjoomele wäide toun ätterriepjen in
fjaueren hokked. Is dät goud rieped, dan wäd dät ätter Huus hoald.

aidje, aphokje, apluuke, apsätte, apstuukje, ätter Huus hoalje, ätterriepje,
biende, Biende pl., bikje, Bolle pl., Boolje f., Boote m., Boote pl., Broake f.,
broakje, Bünnel pl., Buuke m., f., buukje, Buunde pl., deeltreede, deerap
täärske, Diesene f., Diesenstok m., druugje, fiene Hietsele f., Floaine f.,
Floakssträi n., Foan m., Gäärslound n., Gäärslound uumebreeke, groawe Hietsele
f., Hädbroake f., hädbroakje, Häddele pl., Häide f., häkje, Hietsele f.,
hietselje, Hietselstoul m., hokje, Holt n., holtene Pänne f., holtene Skeeden
pl., iersenen Skeeden pl., Jierwen pl., juude, Lien n, Lien säidje, Liensäid n.,
luuke, Määrke pl., Näddelen pl., ounaidje, plattreede, Plonke f., Reete f,
Reetedobbe f, Ribbelappe f., Ribiersen n., ribje, Riepele f., riepelje, Rjoomele
pl., rootje, rubbich, säidje, Säidkoppe pl., Skeeden pl., skeenigje, Skieuwelse
f., Skieuwen pl., Sleegel m., Sliebroake f., sliebroakje , slurje, Sniedbroake
f., spreede, Steele f., Strieke f., Stukke pl., Stuuke f., täärske, Tienden pl.,
Tienden pl., Tjaaske f., Toal m., tou f.jaueren hokje, Troite f., troitje,
uumebreeke, uutriete, Wonne f.

Deer fangt dan eerste dät Riepeljen oun uum do Bolle (Säidkoppe) deer
outoukriegen. Deertou wäide do Rjoomele truch do Tienden fon ju Riepele leeken,
ju der apstoald is ap n Ploanke ju der ap two Booljene lait. Deerätter wäide do
Bolle druuged un toarsken un wäd dät fräikeemene Liensäid in de Wonne skeeniged.

Do Häddele (dät Floakssträi) wäd in Boote (Buunde) buunden un dan in de Reete
däin. Deertou wäide do in de Foan in ju Reetedobbe oundäin un dan kuume Stukke
(Seeden) deerappe, dät do goud wäit wäide. Dät hat rootje un dät is n Prootsäs
uum dät Skil fon dän holtene Kääden tou löösen. Deertou oaint sik dät suure
Foanwoater ap bääste.

Dät Rootjen duuret moorere Wieke un deerätter wäide do Boote ap Gäärslound
aphokked (apstuuked) un dan ätters uumekierd wier apstuuked. Is dät n bitje
druuch, dan wäide älkemoal twintich Boote in Rjoomele buunden. Dan wäd dät
eerste ap e Toal troited. Ju Troite is n Blok mäd ne Steele un unner is ju
rubbich, dät hat dät ju deer Määrke häd. So wäd die holterge Kääden fon dät
Floaks al n bitje platsloain. Dät kon uk truch buukjen mäd ne Buuke of truch
deerap tou täärsken mäd ju Floaine.

Ätters gungt et dan ätter ju Broake (uk Hädbroake naamd). Ju häd n Sleegel, die
der bääte troalt ap ne holtene Pänne. Die Sleegel häd two Skeeden, do der paasje
twiske do tjo holtene Skeeden fon dät Gestäl. Me lait nu do Häddele Floaks ap do
unnerste Skeeden un bewääget dan die Sleegel deel, soo dät dät Holt in do
Häddele breeken wäd un toun Deel as Skieuwelse häärunner faalt. Ju Oarbaid hat
broakje.

Dan gungt et ätter ju Sliebroake of Sniedbroake. Ju häd iersene Skeeden un deer
wäd dät Floaks dan twiske truch leeken, sodät bie dät sliebroakjen noch fuul
moor Skieuwelse hääruut kumt. Dät Lääste kumt dan noch deeruut bie dät ribjen,
wiertou me ne leederne Ribbelappe ap de Kniebele nimt un deerap ju Strieke
Floaks mäd de Hounde unner dät Ribiersen truch lukt.

Dan kumt noch dät hietseljen uum kuute Eende deeruut tou hoaljen. Deertou wäd ne
Stuke Floaks (dät sunt hier two Strieken fon dät ribjen) ap do Tienden
(Näddelen) fon ju groawe un ju fiene Hietsele sloain, do der ap dän Hietselstoul
montierd sunt. Dät Ougefal hat Häide.

Deerätter is dät Floaks kloor un kon dät in e Diesene sprat wäide, dät hat, dät
dät gans foarsichtich ap dän Diesenstok troald wäd. Un deermäd kon dät dan tou
dät Wäil gunge toun spinnen.



https://stq.wikipedia.org/wiki/Chrom

Chrom is 'n chemisk Element in ju periodiske Tabelle mäd dät Symbol Cr un
Atomtaal 24. Chrom is n Uurgongsmetall.

Chrom is n stäilgries, häd, glansjend Metal wät n hoogen Glans kricht mäd
Polierjen, smilt mäd Moite un mäd de Tied Fläkken kricht.

Do maast algemeene Oxidationsstappen fon Chrom sunt +2, +3, un +6 mäd +3 as ju
maast stabile Stappe. +4 un +5 sunt relativ säilden. Chromferbiendengen mäd ju
+6 Oxidationsstappe sunt gjucht kräftige Oxidationsmiddele.

In dät Jier 1761 häd Johann Gottlob Lehman n orange-rood Mineroal in dän Urall
äntdäkt, wät hie Siberisken Menie naamde. Dät Mineral, wät eerste falsk as ne as
ne Loodferbiendenge mäd Selenium un Iersenkomponente betrachted wuude, is leeter
identifizierd as Loodchromat (PbCrO4) un is däälich bekoand as dät Mineroal
Krokoit.

In dät Jier 1770 häd Peter Simon Pallas jusälge Steede as Lehmann besoacht un
dät roode "Lood" Mineroal fuunen, wät uutgeteekende Oainskuppe hiede as
Faawepigment. Ju Ferweendenge fon siberiske Menie as Faawepigment äntwikkelde
sik deerätter gau. N ljuchtend jeele Faawestof ju der uk fon Krokoit moaked wäd,
wuud gjucht beljoowed.

In dät Jier 1797 häd Nicolas- Louis Vauquelin ferskeedene Proben fon Krokoit
ärheelden. Hie häd deeruut Chromoxid (CrO3) oulat, truch Krokoit mäd Soaltsüüre
tou miskjen. Dan 1798 häd Vauquelin äntdäkt, dät hie metallisken Chrom kriege
kuude truch dät Oxid in n Holtkoole-Ougend heet tou moakjen. Hie häd uk ju
Anweesenhaid fon Spuure fon Chrom in Eedelsteene as Rubin un Smaragd
fääststoald.

Chrom lat sin Noome ou fon dät Griechiske Woud chroma, wät Faawe betjut, weegen
do fuule bunte Ferbiendengen, do deeruut häárstoald wäide konnen.



https://stq.wikipedia.org/wiki/Biebel

Ju Biebel is dät hälge Bouk fon do Kristen. Dät Woud 'Biebel' stamt fon dät
Griechiske Woud βιβλια biblia (Bouke), wät n Moortaal is fon βιβλιον biblion
(wät uursproangelk litje Papyrus betjut un leeter bruukt wuude as Beteekenge fon
een Bouk). Et rakt also nit een Biebel, man ferskeedene Bouke, do fon do Kristen
kanonisiert wuuden sunt.

Deer sunt ferskeedene Psoolme in et Ooldfräisk uurlääwerd, man ju eerste fräiske
Uursättenge wuude eerst in dät 19. Jierhunnert moaked. Die Koaster Peter Michael
Clemens (1804-1870) uut Morsum sätte dät Näie Testamänt un do Psoolme uur in dät
Noudfräisk fon dät Ailound Sylt. Ju Biebeluursättenge fon Clemens jäild as ju
eerste fräiske Uursättenge fon ju Biebel.

1943 ärskiende ju eerste wäästfräiske Uursättenge fon ju Biebel (Oolde un Näie
Testamänt). In dän Kriech moakede Drukkeräi Jongbloed uut Ljouwert ju
Uursättenge muugelk. Foar Kriechsbegin waas ju Drukkeräi aal begon mäd dät
Papier tou sammeljen, man dät Papier fon ju sonaamde Wumkes Biebel waas nit dät
bääste Papier wät do fienden kuude. Ju Biebel hiede n Aploage fon 5000, un do
wieren in aan Dai uutferkoopt. Chefredakteur foar ju Wumkes Biebel waas Eeltsje
Boates Folkertsma. 1978 ärskiende ne fernäide Uursättenge, ju Nije Fryske
Bibeloersetting (NFBO). Ju lääste wäästfräiske Uursättenge wuude 2008
hääruutbroacht.

Ju seelterfräiske Uursättenge fon dät NT - eerstmoals ärskiend in 2003 - wuude
uursät fon Marron Curtis Fort. Ju Gruundloage foar disse Uursättenge is ju
modärne seelterfräiske Toal. Uungefeer 98 % fon dät Näie Testamänt uumfoatet
seelter Woude, do uur 2 % wuude mäd ooldfräiske un wäästfräiske Woude uursät, da
et nit altied een seelter Woud roate. Gruund foar dät bruuken fon ooldfräiske un
wäästfräiske Woude, lautlich anpast an dät Seelterske, waas uum dän fräisken
Karakter fon ju Uursättenge tou bewoarjen. Deeruume wäd ju Uursättenge ne
Uursättenge in ju aasterlauwersfräiske Uurtoal naamd.



https://stq.wikipedia.org/wiki/Beryllium

Beryllium is n chemisk Element mäd Symbol Be un Atomnummer 4. Dät is n
djunkergries Äidalkalimetal.

As Eerste ärkoande Nicolas-Louis Vauquelin dät 1798 in oxydiske Foarm. In dät
Jier 1828 glukkede dät Friedrich Wöhler as uk Antoine Bussy dät Metal truch
Reduktion fon Berylliumchlorid mäd Kalium fräi tou moakjen. Die Noome Beryllium
stamt fon dät Griechiske βήρυλλος, berullos, beryl, in dät Prakrit veruliya, in
dät Pāli veḷuriya fon veḷiru of viḷar, "bleek wäide", wät wai wiest ap ju bleeke
Faawe fon dän Hoolfeedelsteen Beryl. Dät hat, dät ne Löösenge fon Beryllium
swäitsk smoaket, wieruum dät dit Element n Tiedloang dän Noome 'Glucinium' drain
häd (fon dät Griechiske glykys wät swäit betjut). Do äddere Chemiste do dät
mälded hääbe, dieden dät stierwend: Berylliumferbiendengen sunt nämmelk gjucht
giftich.

Wan Beryllium uutsät wäd an α-Stroalenge, häd dät ju Oainskup Neutrone
fräitoureeken. Dät wäd deeruum wäil as ne swäkke Neutronewälle ferwoand.

Foarallen in Legierengen mäd Kooper wäd dät Element fuul ferwoand, deeruum dät
sukke Materioalien goude Oainskuppe apwiese. Do sunt goude Laitere fon
Elektrizität as uk fon Waarmte, do sunt licht, stäärk, stieuw un häd un
wierstounde Korrosion un Wuuregaid. Do wäide anwoand in Punktswaiselektroden,
Metalfeedere un elektriske Kontakte. In Lufttfoart-, Ruumfoart- un
Rustengs-Industrie foiende jo besunners Anweendenge..

Uk in ju Nuklearindustrie fint dät Element Anweendenge, dät häd n läigen
Truchsnit foar dät Ienfangen fon thermiske Neutrone.

Berylliumoxyd wäd wäil oanwoand weegen sien goude Waarmtelaitenge, Stäärke,
Häddegaid un sin besunners hoogen Smiltpunkt. In Juundeel tou dät Metal is dät n
Isolator.

Beryllium häd fon do lichte metallen aan fon do hoochste Smiltpunkte. Die
Elastizitätsmodul is uungefeer n Träädel fon dät fon Stäil, dät is n gouden
Waarmtelaiter, nit-magnetisk un täämelk stabil. Bie Ruumtemperatuur un normoalen
Druk wäd et nit fon ju Atmosphäre angriepen, woarschienelk deeruum dät et ne
beschutsjende Oxydloage bildet. Deeruum kon dät uk n Krats in Glääs moakje. Dät
wäd sogoar fon konzentrierde Salpetersüüre nit angriepen. Foarallen in do
Buell-Motorreede, wier dät anwoand wäd in ju Legierenge fon dät
Ouljepumpe-Kamrääd, häd et räägelmatich giftige Reaktione uutlöösd.

In ju Natuur kumt dät foar in buunenen Toustand in Mineroale as Bertrandit,
Beryl, Chrysoberyl, Phenakit, Aquamarin un Smaragd. Do bee lääste sunt
Hoolfeedelsteene.



https://stq.wikipedia.org/wiki/Baskisk

Ju Sproake fon dät Baskelound is Baskisk (in Baskisk Euskara of uk Euskera,
Eskuara un Uskara ). Ju wäd fon uur 700.000 Ljuude in Baskelound boald, do
maaste fon him in Noudaast-Spanien. Touhoope mäd dät Spaniske is dät Amtssproake
in ju Autonome Meenskup Baskelound.

Dät Baskiske is nit früünd tou dät Indogermaniske as do maaste uur Sproaken fon
Europa. Dät is ne isolierde Sproake, dät hat, dät rakt neen historiske
Ferbiendenge twiske ju un wäkke uur Sproake, uk wan eenige uumstriedene
Ferbiendengen tou do Sproaken fon de Kaukasus foarsloain wuuden. Dät is deeruum
muugelk, dät dät ne Uurlieuwjende is fon do Sproaken in Wäästeuropa, do der foar
dät Apkuumen fon do indo-europäiske Sproaken boald wuuden.

Dät rakt Spuuren fon Baskisk uut ju roomske Periode in Inskrifte in ju Sproake
fon ju roomske Provinz Gallia Aquitania. Die wichtichste Bewies is ne Riege fon
latienske Inskriften, ju der uur 400 Noomen änthaalt un deerbie 70 Noomen fon
Godde. Do lääse nai, dät deer ne äänge Ferbiendenge waas twiske ju Sproake un
dät Baskiske.



https://stq.wikipedia.org/wiki/Sproakoukuutengen

Hierunner foulgje Sproakoukuutengen (de. Abkürzungen für Sprachen) Ätter juu
Oarbaid Kramer 1994:407-408.

a. anno (Jahr/ Jier/ year) ä. nach/ ätter/ after Adj. Adjektiv/ Biewoud/
adjective afr. altfriesisch/ ooldfräisk/ Old Frisian ags. angelsächsisch
(altenglisch)/ angelsaksisk (ooldängelsk)/ Anglo Saxon ahd. althochdeutsch/
ooldhoochdüütsk/ Old High German App. Appellativ/ Gattungsnoome/ appellative as.
altsächsisch/ ooldsaksisk/ Old Saxon B Bollingen/ Baalenje/ (village) Bed.
Bedeutung/ Betjuudenge/ meaning BW Bestimmungswort/ Bestämmengswoud/determining
word (t. B. Bulle in Bullemäid) ds. dasselbe/ dätsälge/ the same engl. englisch/
ängelsk/ english f., ff. und folgende/ un foulgjende/ and subsequent F
Fermesand/ Farmesoound/ (hamlet) FaN Familienname/ Familiennoome/ surname fgl.
vergleiche/ ferglieke/ compare Fl. Flur/ Fluur/ district fr. friesisch/ fräisk
(nit aastfräisk)/ Frisian FN Flurname/ Loundnoome/ field name Gen. Genitiv//
possessive case germ. germanisch/ germanisk/ germanic gr. groß-/ groot-/ grand-
gron. groningisch/ groningisk/ Groningian (Ww = Westerwolde) GW Grundwort/
Gruundwoud/ basic word (t.B. Mäid in Bullemäid) H Hollen// (village) He
Heselberg/ Heeselbierich/ (hamlet) HN Hausname/ Huusnoome/ house name id. idem/
dätsälge/ the same idg. indogermanisch/ indogermanisk/ Indo-European Jh.
Jahrhundert/ Jierhunnert/ century kl. klein-/ littek, litje-/ small- Komp.
Komposition/ Touhoopesättenge/ compound lat. lateinisch/ latinsk/ latin LW
Lehnwort/ Leenwoud/ loan-word mda. mundartlich/ mundoardelk/ dialectical mhd.
mittelhochdeutsch/ middelhoochdüütsk/ Middle High German mnd.
mittelniederdeutsch/ middelläichdüütsk/ Middle Low German mnl.
mittelniederländisch/ middelniederloundsk/ Middle Low Dutch ndl. niederländisch/
niederloundsk/ Dutch NE Namenelement/ Noomenelement/ name element nfr.
nordfriesisch/ noudfräisk/ North Frisian nhd. neuhochdeutsch/ näihoochdüütsk/
New High German nwfr. » wfr. ON Ortsname/ Täärpnoome/ place-name ostfr.
ostfriesisch niederdeutsch/ aastfräisk/ East Frisian Low German P, Parz.
Parzelle// plot pl. Mehrzahl/ Moortaal/ plural PN Personenname/ Noome fon n
Moanske/person's name Präp. Präposition/ Ferhooldniswoud/ preposition
Primärname/ Primärnoome/ primary Name. (t..B. Jüstekomp) R Ramsloh/ Roomelse/
(parish) rl Rätsel/ Räätsel/ riddle S Scharrel/ Skäddel/ (parish) S. Seite/
Siede/ page s. siehe/ sjuch/ see s.d. siehe dort/ sjuch deer/ see there Se
Sedelsberg/ Seedelsbierich/ (village) Sekundärname/ Sekundärnoome/ secundary
name (t.B. bi de Jüstekomp sg. Einzahl/ Eentaal/ singular sl  » S. 31ff. stel.
stellingwerfisch/ stellingwerfisk/ Stellingwervian Str. Strücklingen/ Strukelje/
(parish, village) Subst. Substantiv/ Haudwoud/ noun t.B. zum Beispiel/ toun
Biespil/ for instance tw zwischen/ twiske/ between (wenn ein FN in der
Reihenfolge zwischen zwei andere erwähnt wird) U Utende, Strücklingen/ Uutände,
Strukelje/(village, parish) UG Untersuchungsgebiet/ Unnersäikengsgestrich/
region of investigation [Seelterlound] usw. und so weiter/ un soo wieder/ and so
on vgl. vergleiche/ ferglieke/ compare W Wittensand/ Wietensound/ (hamlet) Wang.
wangeroogisch/ wangeroogisk/ Wangeroogian Wdh. Wiedingharde (North Frisian
dialect) wfr. westfriesisch/ wäästfräisk (in ju niederloundske Provinz Fryslân/
Friesland)/ West Frisian ws. wahrscheinlich/ woarschienelk/ probably Wtb.
Wörterbuch/ Woudebouk/ dictionary (S. 253-385) wwfr. sik beluukend ap ju Sproake
fon dät Gestrich Westfriesland in ju niederloundske Provinz Noordholland Wz
Wurzel/ Wuttel/ root z.B. zum Beispiel/ toun Biespil/ for instance



https://stq.wikipedia.org/wiki/Seelter_Buund

Die Seelter Buund wuud apgjucht in 1977 as ne fertreedende Organisation fon do
Seelter, ätter dät die oolde Seelterbuund fon 1952 sun 15 Jier stilsteen hiede.

Loange Tied wuud meend, ju seelter Sproake waas nit fuul wäid. Uum 1960 wuud ju
sogoar in de Skoule ferbeeden. Mäd Hälpe fon do Sproakkundigen Marron Curtis
Fort un Pyt Kramer, do ju Sproake as ne wichtige Äärwe blouked hääbe, is dät
Seelterske siet do 1970-er Jiere wier aplieuwed.

Die Seelter Buund is fertreeden in dät Europäiske Büro foar Minner-bruukte
Sproaken. Hie is uk Meeglid fon ju Fräiske Räid un fon ju Ooldenbuurgiske
Loundskup. Juust as bie do Noudfräiske hied ju Toustimmenge tou dät Europäiske
Charter foar regionoale un Minnerhaids-Sproaken n wichtigen Ienfloud ap ju
Anärkannenge fon ju seelter Sproake un dät Sälwengeföil fon fuul Seelter.

Ju Foulksdonsgruppe Seelterlound fon 1970 wuud 1978 in dän Seelter Buund
apnuumen un fon ju Gruppe wuud besleeten, ne Dracht ätter ju historiske Seelter
Dracht tou dreegen.

Häärst 1995 wuud ap Initiative fon dän Seelter Buund n Projekt foar Seeltersk in
do Bäidenstuune ounfangd. Ieuwenske dän Seeltersk-Unnergjucht an do Skoulen fon
Seelterlound lapt där lapt uk n nai Projekt foar moor Seeltersk an do Skoulen.

Die Seelter Buund roate 1998 dät Bäidensbouk Robin Hood fon John F. Hooker
hääruut in seelter Uursättenge fon Margaretha Grosser, Ingeborg Einhaus un
Johanna Evers, fääre dät Toankebouk fon dän Seelter Buund in 2002 un Die jungen
Saterfriesen, 10 Jahre Saterfriesisch im Kindergarten, uursät fon H. Münzebrock,
2009, Bouk un CD



https://stq.wikipedia.org/wiki/Koolestofdioxid

Koolestofdioxid (CO2) is n Gas. Dät Koolestofdioxidmolekül bestoant uut een
Koolestof-Atom (C) un two Suurstof-Atome (O)

Dät Koolestofdioxid heert tou do Gase, do ju Oainskup hääbe, dät do inne
Äidatmosphäre sunt un ju Waarmte fonne Sunne roaneläite, man wät deer fonne Äide
wier in dät Al reflektierd wäd, dät reflektierje se toun Deel wier tourääch appe
Äide. Dät is juust die Effekt, dän uk dät Glääs fon n Glääshuus foar Plonten
feruurseeket: Fonne Sunne kuume Ljoacht un Woormte roane, un fuul Woormte, ju
wier hääruut reflektierd wäide skuul, wäd fon dät Glääs binne heelden. So hääbe
do Plonten et in n Glääshuus gjucht woorm. Deeruum dät dät die sälge Effekt is,
boald me uk bie ju Wierkenge fon wäkke Gase fon aan Glääshuus-Effekt
(düütsk:Treibhauseffekt) un do feruurseekjende Gase naamd me Glääshuusgase
(düütsk:Treibhausgase). Bie Koolestofdioxid un uk uur Glääshuusgase rakt dät dät
Problem, dät do fon Moansken in uunnatüürelk groote Massen produzierd wäide,
t.B. Koolestofdioxid fon Autos un Koolekraftwierke, Methan fon unnatüürelk
groote Massen fon Bäiste). Dät hat, dät die Glääshuuseffekt, die as natüürelken
Effekt gjucht wichtich foar dät Lieuwend ap ju Äide is, truch Moansken kunstelk
stäärker moaked wäd un mäd groote Woarschienelkhaid tou ne Klimaferannerenge
fierd, ju Globoale Ärwoormenge. Me mout deer unnerskeede twiske dän Natüürelken
Glääshuus-Effekt, un dän Kunstelken af Anthropogenen Glääshuus-Effekt.

Een Methan-Molekül wäd mäd een Suurstofmolekül oubaadend tou een
Koolestofdioxidmolekül un two Woater-Moleküle:

Bie ju Alkoholiske Jeesenge äntstoant uk Koolestofdioxid. Glucose, 2
Adenosindiphosphat un 2 Phosphat reagierje tou 2 Ethanol, 2 Koolestofdioxid und
2 Adenosintriphosphat. Ju wiesde Reaktion geböärt in moorere Stappen, hier is
oaber fluks dät Resultoat wiesd:



https://stq.wikipedia.org/wiki/Kontinentoal-Drift

Die Uutdruk Kontinentoal-Drift (düütsk:Kontinentaldrift) beteekent ju
Ferskuuwenge fon do Äidploaten, also do Breekstukke fon ju Äidkoarste, ap dän
Äidmoantel. Die is nit gans fääst, man truch dät Smilten fon dän Steen
steedenwiese lubberch, so dät dät ap loange Tied een Drift reeke kon. Ju
Kontinentoaldrift is uk ju Uurseeke foar Äidbieuwjen, uumdät sik uk däälich noch
do Waarelddeele ferskuuwe.

Ätter aan loangen wietenskuppelken Stried kuude Alfred Wegener Bewiese foar ju
Kontinentoal-Drift foarlääse. Nit bloot, dät do Kusten t.B. in't Aaste fon
Suudamerikoa un in't Wääste fon Afrikoa gjucht niep touhoope paasje, uk ju
Ferdeelenge fon Steene un Fossilien fon bestimde Oarde spräkt deer foar, dät
aleer Waarelddeele touhoope hongeden, do däälich fier uutnuur lääse.

Fääre fiende sik ap hooge Bierge mongs Fossilien fon Dierte un Plonten uut ju
See, wät aleer foar Räste fon ju Säändfloud heelden wuude. Däälich is bekoand,
dät düsse Bierge sik truch dät Touhoopesteeten fon Waarelddeele apfoolded hääbe.
Uur Jiermillionen is ju Gruunde fon ju See somäd oafter tou n Bierichtop wuuden.
Me kon ju Fooldenge mongs uk an do Steenloagen sjo.

Däälich lät sik mäd Hälpe fon moderne Reewen (so as Satelliten) an dän Rant fon
bienaist älken Waarelddeel een jierelke Ferskuuwenge fon aan bit tjoon
Säntimeetere ätterwiese. Dät is fonsäärm bloot n bitje, man hoochreekend ap een
Million Jiere rakt dät een Ferskuuwenge fon tjoon bit hunnert Kilomeetere, wan
dät juust so fääregungt.



https://stq.wikipedia.org/wiki/Elvis_Presley

Elvis Presley (8. Januoar 1935, Tupelo, Mississippi – 16. August 1977, Memphis,
Tennessee) waas n amerikoansken Popsjunger un Tjooterspieler.

Elvis Aaron Presley wuud bädden in een litjet Huus ap Saltillo Road in aastelk
Tupelo. Hie is die jungere fon twäin Twillinge, man sin Bruur Jesse Garon koom
dood tou Waareld. Jesse Garon wuude dän uur Dai begreeuwen ap dät Priceville
Säärkhoaf in Tupelo. Elvis waas die Suun fon Vernon Elvis Presley un Gladys Love
Smith; bee Oolden koomen uut een eenfachere Huuhollenge. Do Presleys lieuwden in
Äärmoud; jo ferpouseden sik bloot as jo ätter Säärke geenen of ap Besäik geenen
bie Fjuunde. Ju Familie geennen ätter Säärke bie ju First Assembly of God.

Ap n 3. Oktober 1945 noom die junge Elvis deel an n Talentwädstried ap ju
jierelke Mississippi–Alabama Fair and Dairy Show. Hie eendede an ju twäide
Steede. Deeruum dät sin Foar oafte fon Huus waas, kreech Elvis een stäärke
Biendenge tou sien Määme. Ap n 8. Januoar 1946 kreech Elvis ap sin Bäidedai een
Gitarre fon sien Oolden. Sin Oom Vester leerde him deerap tou spieljen. In ju
Tied dät Elvis sien eerste Musiknooten spielde, koom sien Bääsje uk bie ju
Famielje tou woonjen. Dät waas een Moage deertou, ju der mäd Ieten fäld wäide
moaste. In ju Periode heerde Elvis oafte ferskeedene Soarten Musik. Do Presleys
woonden tichtebie een swot Kwattier, un so kreech Elvis Kunde an do Blues. Man
Elvis waas uk oafte tou fienden bie Säärkentjoonste. Aal dät hiede Ienfloud ap
sien Musik. In n September 1948 ferlook ju Presley Famielje ätter Memphis; jo
foonten deer ne tiedwiese Woonsteede. Elvis koom dan ap ju Humer Jr. High
Schoule. 1949 kreegen do Presleys ne fääste Woonsteede, n Etagenwoonenge in
Lauderdale Courts ap Winchester Avenue. Määme un Elvis noomen n Deeltied-Boantje
uum dät aal tou betoaljen. Määme oarbaidede as Kellnerin un Elvis as Wachter in
n Tjooter. Man deeruum dät Elvis bit leet in de Noacht oarbaidje moast, fäl hie
ap ju Skoule oafte in Släip. Deeruum liet sien Määme him wier apheere mäd
oarbaidjen. Elvis waas ap ju Skoule n biesunnneren Wänt. Sien Jäild roate hie
uut an apfaalende Kloodere. Uk hiede hie säildsoam loange Hiere foar ju Tied. Ap
ju Skoule wuud er taaged. Lukkelk kreech hie n Fjuund, die deer holp dät Naarjen
tou stopjen. Delbert West wuud ap ju Wiese n Moat foar dät Lieuwend. Ap n 3 Juni
1953 moakede Elvis Abituur. Fluks dän uur Dai fäng hie oun bie Parker Machinists
Shop.

In n Suumer fon 1953 fäng ju Soangloopboan fon Elvis oun. Hie stapte binne bie
ju SUN Memphis Recording Servis. Die Bedrieuw waas fon Sam Phillips. Hie noom
two Läidere ap: ‘My happiness’ un ‘That’s when your heartaches begin’. Marion
Keisker waas deerbie un ju ferwachtede wäil wät fon Elvis. Ju sätte n Paat fon
do Läidere ap Beend un skreeuw sien Telefoonnuumer ap un sien Adrässe. In n
September 1953 wikselde Elvis fon Oarbaid. Hie oarbbaidde kuute Tied bie
Precision Tool, man steech al fluks uume ätter Crown Elecric. In n Januoar
stapte Elvis wier binne bie ju Memphis Recording Studio Service. Hie noom
`Casual love affair` un `I'll never stand in your way` ap. Hie hied doo uk sien
eerste Träffen mäd Sam Phillips. Yn n Suumer fon 1954 noom Sam Kontakt ap mäd
Elvis. Jo booden him n Kontrakt an. Elvis uud in Kontakt broacht mäd Scotty
Moore un Bill Black. Ap n 5. Juni duukeden do Träi in n Studio oun.

Do fäärme Deege in dän Studio wüül dät nit goud slumpje. Ju Musik, ju do
spielden, waas nit fernäierjend. Bit Elvis n poor Läidere wät gauer soang. Truch
dät haagere Tempo äntstuud n näien Musikstil. Dät waas ne Miskenge fon swotte un
wiete Musik. An n 19. Juli 1954 wuud de Single `That's allright` un `Blue moon
of Kentucky` eepentelk uutbroacht. Dät eerste Konsert, wät jo roaten, wuud n
grooten Ärfoulch. Dät Publikum wuud begäisterd.

Do geen dät gau mäd Elvis sin Loopboan. Hie träfde Colonel Tom Parker, die der
as Hollounder gebooren waas un die der eegentelk Dries van Kuijk hiet. Die wuud
ap n 15 August sin Manager un bleeuw foar sien ganse Lieuwend. Ap n 20. November
teekent Elvis n Kontrakt foar 35.000 Dollar. Elvis wuud aal moor bekoand. Hie
koom moorere Moale ap Fiersjoon. Ap n 6. April 1956, bie dät Läid ‘Hound Dog’
geenen aal Breemse loos. Aal Ljuude in dät ganse Lound saagen do berüümde
Huftebewäägengen fon Elvis. Do maaste junge Ljuude foonten dät gewaltich, man
foar Allere waas dät ne Skonde. Dät roate sogoar Priestere do der n Banflouk
uutsprieken. Dät heelt Elvis nit deerfon ou, mäd Film ountoufangen. An n 23.
August 1956 noom er dän Film: `Love me Tender` ap. Dät waas die Begin fon ne
ganse Riege Filme.

In n Meerte 1957 koopede Elvis Graceland. In ju Periode kreech Elvis n Aproup
foar dän Militärtjoonst. Dät gefäl dän Elvis heel un aal nit. Hie hied Nood, dät
sun Unnerbreekenge die Eende fon sin Loopboan weese skuul. Man hie moaste daach.
Hie wuud dan Suldoat Nuumer 53310761. In n August wuud sien Määme kroanke. Hie
kreech Sunneruurloof un bleeuw twäin Deege bie sien Määme, bit dät hier wier wät
beeter geen. Dan geen Elvis ätter Graceland uum wät uut tou räästjen, man ju
Noacht stoorf sien Määme, in n Oaler fon 46 Jiere. Ätter dät Deelbjoor moast
Elvis wier ätter dät Militär. Kuut deerätter wuud bekoand roat, dät Elvis fersät
wuude ätter Düütsklound. In Düütsklound träfde hie Priscilla Ann Beaulieu, ju
der ieuwen 14 Jiere oold waas. Daach moakede dät Wucht n grooten Iendruk ap him.
Soogen Jiere leeter fräigede hie hier toun Hilk un ju kwad “jee”. An n 1 Moai
1967 hilkeden do. Intwiske koopede Elvis n Ranch juust uur dät Skeed fon
Mississippi, man bloot eenige Kilomeetere fon Graceland oawe. Hie koopede dän
Ranch, so dät er sien näie Ljohääberäi uutäiwe kuude: Hoangsteriede. An n 1.
Februoar 1968 kreegen jo n Dochter, ju der Lisa Marie Presley naamd wuude.

Eende Oktober 1973 wuud Elvis apnuumen in dät Kroankenhuus fon Memphis. Hie hied
Lungenfjuuregaid un n swollenen tjukken Tierm un deerbie koom: hie hied uk noch
Hepatitis. In n Jannuoar 1975 wuud Elvis wier apnuumen, ditmoal foar Probleme
mäd sien Lieuwer. In ju Twisketied wuud Elvis uk noch apnuumen, deeruum dät hie
heel truchtroald waas.

Elvis stoorf dän 16. August 1977 in Memphis an Haatlieden, so wuud kweeden. Man
bie leetere Autopsie koom hääruut, dät in dät Lieuwend Spuuren siten fon
ferskeeden Medizien, so dät hie weerskienelk stuurwen waas an een Uurdosis.

Elvis wuud eerste begreeuwen in n Familien-Mausoleum ap Forest Hill Cemetery,
man ätter n Äntfierengsfersäik wuuden sien Lieuw un die fon sien Määme ätter
Graceland broacht. Elvis sien Grääf waas al bolde n Waalfoartssteede. In dät
Jier 1982 is Graceland eepenstoald foar dät Publikum. Aal Jiere kuume deer uur
600.000 Ljuude ap Besäik. 2006 is Graceland fon de amerikoanske Behöörde naamd
tou National Landmark.

Fieuwuntwintich Jiere ätter sin Dood stuude ju Musik, ju Elvis moakede, noch
altied fon Interesse. Ju Nuumer "A litte les conversation" kreech fon Junkie XL
ne Näiuutfierenge. In groote Paate fon de Waareld stuud dät as Eerste ap do
Hitliesten.



https://stq.wikipedia.org/wiki/Bridge

Bridge is n Koartenspil foar fjauer Persone. Je twäin sik juunuursittende
Spielere bildje ne Monskup, ju der touhoope spielt un as so wäidierd wäd. Der
wäide frantsööske Koarten (52 Bleede, sunner Joker) ferwoand.

Siel fon dät Spil is, muugelkst fuul Stiche tou moakjen. In ne eerste Phase
(Raitsenge) wäd in n Oard Uutmieneräi fääststoald, wätfoat Poor wofuul Stiche
moakje mout un of dät ne Truuffaawe rakt. Ätter dät sik n Poor mäd dät Antällen
fon Stichtaal un Truuffaawe truchsät häd, kumt in ju twäide Phase dät Ouspiel
fon do Koarten. Haudsiel is foar ju eene Siede, hiere antälde Stichtaal tou
beloangjen; ju uur Siede mout dät ätter Muugelkhaid ferhinnerje.

Däälich ferstoant me unner Bridge ju moderne Variante Kontrakt-Bridge, ju sik
siet do trüütiger Jiere fon dät twintichste Jierhunnert waareldwied truchsät un
hiere Foargungere as Whist wieduut fertroangen häd. Bridge wäd nit bloot in
privoaten Kring, man oafte uk in Foarm fon Turnieren spield. Dät Koartengluk is
bie n Turnier praktisk sunner Betjuudenge, wieruum Bridge, äänelk as Skach, uk
as Sport moaked wäd.

Bridge wäd mäd dät Frantsööske Blääd spield: 52 Koarten in fjauer Faawen,
wierbie Haat as Coeur un Kleeuwer as Treff beteekend wäd. Do bee uur Faawen sunt
Skuppen (Piek) un Ruuten. Skuppen un Coeur wäide “Buppefaawen”(uk: Edelfaawen)
naamd, Ruuten un Treff sunt do “Unnerfaawen”. Älke Faawe häd 13 Koarten ätter ju
Riege:

Dät Raitsjen (aastrieksk dät Lizitierjen) is ju eerste Phase fon dät Spil. Mäd
hier wäd fäästlaid:

Dät läichste Bod is 1♣. Die Spieler ferplichtet sik mäd sin Paatender 7 (= 6+1)
Stiche mäd Treff as truuf tou moakjen. Dät naiste Bod is 1♦ un ferplichtet tou 7
Stiche mäd Ruuten as Truuf. Der foulgje 1♥, 1♠ un 1NT (No Trump, ferplichted 7
Stiche sunner Truuf, mongs uk mäd 1SA, foar Sans-Atout, beteekend). Ätter 1NT
kumt 2♣. 2♣ ferplichted tou 8 (= 6+2) Stiche mäd Treff as Truuf. Dät gungt fääre
mäd 2♦, 2♥, 2♠, 2NT, 3♣, 3♦, … , 7♣, 7♦, 7♥, 7♠ un ap eende 7NT (aal 13 = 6 + 7
Stiche, sunner Truuf).

Eenpelde Boode konnen wäägelät wäide. Ap 1♦ kon biespilswiese fluks 1NT (unner
Wäägeläiten fon 1♥ un 1♠) foulgje.

Ap n Bod kon altied bloot een haagerwäidich Bod foulgje. Rakt n Spieler t. B.
dät Bod fon 2♦ ou, dan sunt fääre in dän Verlauf do Boode 1♣, 1♦, 1♥, 1♠, 1NT un
2♣ nit moor toulät. Ju Raitsenge häd deeruume dän Charakter fon ne Uutmieneräi.

Unner dät Raitsjen mout ju Paatenderskup fersäike, dät Stichpotentioal fon hiere
Bleede muugelkst seküür antoutällen. Dät is läip, wan moor Stiche antäld wäide,
as leeter in dät Spil moaked wäide. Man dät is uk läip, wan toumin Striche
antäld wäide. Uum dit Siel tou beloangjen, tuuskje do Spielere middels dät
antällen Informationen uur hier Blääd uut. Ju Information änthaalt
normoalerwiese ju antaal fon do Koarten in een of moorere Faawen un ju Antaal an
Figuure in dät Blääd. Ju genaue Betjuudengen fon dät Antällen honget ou fon dät
foartied ouroate Antällen. Ne systematiske Touhoopefoatenge fon sukke
Paatenderskupfereenboarengen wäd Bjoodesystem naamd.

Hoalt ju Paatäi fon dän Alleenspieler dän antälden Kontrakt, dan kricht ju
deerfoar Stichpunkte un Prämien.

Ju Summe sät sik touhoope uut Stichpunkte fon do moakede Stiche un Prämien.
Stichpunkte fon do antälde Stiche is bloot nöödich foar ju Äntskeedenge, of dät
Poor ju Fullspil- of ju Deelkontraktprämie kricht.



https://stq.wikipedia.org/wiki/Bretonisk

Dät Bretoniske (Brezhoneg) is ne Insel-Keltiske Sproake, ju der trots ju
Klassifikation daach ap dät Fäästlound boald wäd. Disse Sproake äntstamt also
nit dät Galliske, man is eer äntsteen uut do Brythoniske Sproaken, foarallen uut
dät Korniske. Leeter koomen do Bretone ätter dät Fäästlound ( 4. bit 7.
Jierhunnert) un deerbie noomen jo hiere Sproake mee, wierbie jo uk noch eenige
Elemente uurnoomen fon dät in Gallien domoals noch sporadisk boalde Galliske.

In dit Gestrich fon Asterix wäd uk noch Gallo boald, ne litje Sproake, ju der
fon dät Latienske oustammen däd un also Romanisk is, just as dät Frantsööske.

Dät Bretoniske waas ju Sproake fon do hooge Ljuude bit dät 12. Jierhunnert,
wierättter die Oadel dät ätter hiere Meenenge stilfullere Frantsööske as
Standoardsproake uurniemen diede. As schrieuwene Sproake wuude in ju Bretagne,
ju der bit in dät 16. Jierhunnert altied ne gewisse Uunouhongegaid hiede, dät
Latienske ferwoand, man ou dät 15. Jierhunnert uurwon hier uk dät Frantsööske.

Dät Bretoniske wäd däälich noch fon sun 300.000 bit 500.000 Ljuude boald un
fersteen, fuul minner as do 1.300.000 Ljuude do dät in 1930 kuuden. Dät is je
so, dät ju Sproake maast noch fon do allere Ljuude boald wäd un dät ju also fon
Uutstierwen betruued wäd. Fääre kon me noch bemäärke, dät uum 1900 älkuneen in
ju Bretagne Bretonisk koande un bolde dän Haaldeel fon ju Befoulkenge Bretonisk
aalen diede. Ju Taal gungt noch altied stoadich tourääch. Daach rakt dät noch
immer ne interessante Literatuur ap Bretonisk.

Dät Bretoniske is ju eensichste Keltiske Sproake, ju der bit ap däälich nit
eepentelk anärkoand is. Dät frantsööske Gesäts kwäd daach “ju Sproake fon de
Republik is Frantsöösk”.



https://stq.wikipedia.org/wiki/Walisisk

Ju walisiske Sproake (dt. Walisisch) is ne keltiske Sproake, ju der boald wäd in
Wales (Cymru), deeruum do Waliser sik sälwen un hiere Sproake Cymraeg naame.
(Spräk [kömri, kömraig]). Mädnunner baale 750.000 Ljuude Walisisk, wierfon in:

Ju Sproake gungt toun Biespil so: Mae gath ar y gadair [mai gath ar e gadär]
'Deer is n Kat ap dän Stoul.' Deeruut hoalje wie foulgjende Woude: mae = deer is
gath = cath = Kat; (th as in ängelsk thin) ar = ap y = dän (uk: ju, die, dät)
gadair = cadair = Stoul Also fange cath un cadair gewöönelk oun mäd C (spreeken
as:[k]), man annert sik dät in bestimde Kombinatione tou G. Dät hat Mutation un
spielt in dät Walisiske ne groote Rulle, uk bie uur Konsonante. Cath is hier dät
eensichste Woud, wät bekoand lut.

N uur Sats: Mae’r ci yn yr ystafell. [mai r kie en er estawäLL] 'Deer is die
Huund in ju Stoowe.' Deeruut leere wie: ‘r = yr = y = dän (uk: ju, die, dät) ci
= Huund ystafell = Stoowe. Dät lääste Woud häd also mäd ST wät Bekoandes un ci
kanne wie wier, as wie an n Kynologe ('Huundetuchter') toanke. Dät walisiske LL
wäd uutspreeken as L wüült touglieke Tied Luft truch do Tuske gungt. Deeruut kon
me ferstounde wieruum die walisiske Noome Lloyd oafte as Floyd uutspreeken wäd.

N uur Biespil: Mae ef yn eistedd; (dd=th as in ängelsk this) 'Deer is hie an’t
sitten' = 'Hie sit.' Dät lät komplitsierd, man eegentelk is dät in dät Ängelske
juust gliek: He is sitting = ‘hie sit’ un so uk: Rydw i yn eistedd = I am
sitting = ‘iek sitte’ Rwy ti yn eistedd = You are sitting = ‘du sitst’

Ap ju Wiese hougje Froamde nit aal do Foarme as sit-sitte-sitst fon aal
Tiedwoude tou leeren. Me toankt wäil, dät dät deerhäär kumt, as do keltiske
Ienwoonere fon Änglound aal dät Germaniske leere moasten, as jo siet 449 ap
eenmoal fon do Angeln uurhärsked wuuden.



https://stq.wikipedia.org/wiki/Seelterfr%C3%A4iske_Literatuur

Die Begriep Seelterfräiske Literatuur uumfoatet do literariske Wierke in ju
seelterfräiske Sproake.

Foar 1550 wuude dät Ooldfräiske bruukt foar dät Apskrieuwen fon Gjuchtstäkste.
Et rakt neen spetsifiske Gjuchtstäkste uut dät Seelterlound. Uut ju Tied fon
1550 bit 1800 rakt et een poor Täkste uut Aast-Fräislound, man deer sunt neen
Täkste uurlääwerd wuuden uut dät Seelterlound. 1632 wuude in Upgant een
Hoochtiedsgedicht skreeuwen. Dät Upganter Fräisk heerde, juust as dät
Seelterske, tou dät Oamsfräiske.

Die ooldste seelter Täkst, ne Uursättenge, is "Die ferläddene Suun" fon dän
Strukeljer Koaster Sixtus Ahlrichs fon 1812.. Die eerste seelter Fertäller waas
Hermann Griep (1800-1871), uk wäil Fokke Hämken naamd. Hie skreeuw ferskeedene
Dööntjene un Soagen. Sien Oarbaid wuude 1846 fon Johann Friedrich Minssen
(1823-1901) apskreeuwen un eerst in 1970 hääruutroat. Minssen häd uk ferskeedene
seelter Spräkwoude touhoopesoacht. In sien Wierk uut dät Jier 1846 stound ju
seelter Spräkwoudesamlenge mäd aal touhoope 897 Spräkwoude in ju seelterske
Sproake. Theodor Siebs (1862-1941) publisierde 1893 een Bouk wieroun Dööntjene
fon anonime Fertällere stounde.

Gesina Lechte-Siemer (1911-2007) waas ju eerste Dichterske in ju seelterfräiske
Sproake. Ju waas aal as Bäiden an't dichtjen. Dät Tjooterstuk Louts Hinerks
Tjoue häd ju 1931/32 skreeuwen.

1953 skreeuw Hermann Janssen (1888-1971) een Artikkel in dät regionoale Blääd
General-Anzeiger, un fräigede do Leesere, Täkste in ju seelterfräiske Sproake an
ju Saitenge tou stjuuren. As 1953 do Saitengsstukke Lesebouk foar Seelterlound
in dän General Anzeiger ounfängen, waas Janssen die wichtichste Mee-Oarbaider.
Dät Lesebouk bestuude bit 1965. Dät Ooldenhuus waas ne Uutgoawe fon Hermann
Janssen un Pyt Kramer, ju in 1964 publiziert wuuden is. Janssen uursätte maast
Stukke uut dät Düütske un deerbie geen dät him moor uum algemeene Anweendenge
(Geböärnisse, Geskichte, Technik) as uum literariske Qualität. Deerätter häd hie
touhope mäd Pyt Kramer (*1936) noch foar ju Seelter Trjoue skrieuwen, wierfoar
uk moorere unbekoande Seelter literariske Seeken skrieuwen hääbe. 1971
publisierde Kramer sien Uursättenge Litje Swotte Sambo. Twiske Ticheläi un
Baarenbierich is ju seelterfräiske Oarbaid fon Theo Griep (1916-2007) dät hie
alleenich skrieuwen häd, in Touhoopeoarbaid häd hie sowäil in dät Seelterfräisk
as uk Düütsk skrieuwen. Griep waas uk aan wichtige Mee-Oarbaider an Seelter
Trjoue. Seelter Trjoure eksistierde bit 1972.

In't Jier 1977 ärskien Ju Seelter Kroune fon Gesina Lechte-Siemer, ne Sammelenge
fon Dichtwierke. Twiske 1977 un 1990 publisierde Theo Deddens (*1933) seelter
Fertälstere in ju Münsterländische Tageszeitung, touhoope häd hie deerfoar
ungefeer 300 Saitensstukke skreeuwen. Die amerikoanske Sproakwietenskupper
Marron Fort (*1938) publisierde do Täkstsammelengen Saterfriesisches Volksleben
(1985) un Saterfriesische Stimmen (1990). Do Täkstsammelengen in disse Bouke
weeren Fertälstere, fertäld fon ferskeedene Seelter.

Margaretha Grosser (*1934) häd gjucht fuul seelterfräiske Bouke skrieuwen, ju
Dööntjen un Fertälstere uut Seelterlound Serie (1992-1994) is gjucht bekoand
wuuden. Ätter 2000 skreeuw Grosser uk Margeriten uut min Tuun (2001) un Mien
Tuunschiere (2005). In 2009 häd Gretchen (Margaretha) Grosser Die litje Prins
ätter dät Seelterfräiske uursät. Deerätter keemen moor seelter Uursättenge fon
klassiske Bäidensbouke. So häd Grosser uk Tuusterpäiter (2010), Fon dän Fisker
un sien Wieuw (2012) un Die fljoogende Klassenruum (2013) uursät. Ieuwenske
Grosser häd uk Johanna Evers (*1953) Bäidensbouke uursät, fon hier ärskiende
2012 dät Bouk Middewinter in’n Staal. 2003 hiede Marron Fort sien Uursättenge
fon dät Näie Tästamänt un do Psoolme kloor. 2015 publisierde hie een näi
Woudebouk fon't Seelterfräisk.



https://stq.wikipedia.org/wiki/Romani

Dät Romani is ju Sproake fon do Sinti un Roma, bee uk bekoand as “Zigeunere” un
in Seelterlound sogoar as “Heeden” 1 {\displaystyle ^{1}} . Ätter wäkke
Wietenskuppere skuul me sogoar fon “Sproaken” baale, deer do ferskeedene Stamme
gans uunglieke Dialekte baale. Dät rakt uur de ganse Waareld sun 6 Millionen
Ljuude do dät baale, deerfon 4,6 Millionen in Europa.

Analyse fon dät Romani häd wiesd dät dät Früünd is tou Sproaken in Noud-India un
Pakistan, as dät Hindi un foarallen dät Punjabi. Dät wäd ankieked as n stäärken
Bewies uum dän geographiske Uursproang fon do Roma tou bestimmen, foarallen
deeruum dät do Leenwoude in dät Romani dät muugelk moaakje, hiere Migration
ätter dät Wääste tou foulgjen. Ne rezente Studie meent dät Romani Früünd is tou
dät Singalesiske.

Do maaste Roma hääbe an hiere Sproake fäästheelden, man säilden sunner uk ju
Sproake tou leeren fon dät Lound wier jo ferbleeuwen, deer do maaste Stamme wäil
loange Jiere of sogoar Jierhunnerte binne dätsälge Gestrich bleeuwen. Ju Sproake
is fon Uursproang Indisk, man häd iraniske, armeniske, griechiske un slawiske
Ienfloude unnergeen; do Stamme do der fääre looken, lieten hiere Sproake noch
moor be-ienfloudje. Do Ienfloude gunge maasttieds fuul fääre as n groot Taal
Leenwoude: so baale do Roma fon dän Balkan Dialekte, do der noch aal oachte
Falle fon dät Sanskrit bewoard hääbe. Dät waas muugelk truch ju stäärke Beegenge
in do slawiske Sproaken, man do Roma uut do Karpaten, do der ieuwenske hiere
oaine Sproake maast düütsk leerden, dät maaste fon do Falle faale lät. Deeruum
konnen fuul Roma sik enunner nit ferstounde.

1 {\displaystyle ^{1}} Man, as dät Spräkwoud kwäd: N Heeden bestält sien
Härbierge nit.

Do ferskeedene Ienfloude roakje uk dän Käädenbestand fon dän Woudschats, so
unner uurswäkke do Taalwoude. Deerbie fiende sik ap ju eene Siede indiske
Äärfwoude (jek = 1, dui = 2, trin = 3, schtar = 4, pansch = 5, schob = 6, desch
= 10, deschujek = 10+1, deschudui = 10+2, usw., bisch = 20, schel = 100), ap ju
uur Siede Äntleenengen uut dät Griechiske (efta = 7, ochto = 8, enja = 9,
trianda = 30, saranda = 40, penda = 50), uut dät Turske (doxan = 90) un
Ungariske (seria, izero = 1000). Bietou kuume oawers bie eenige Taalwoude
alternative Äntleenengen uut uur Sproaken, so as uut dät Swediske (enslo
insteede fon jek = 1), dät Lettiske (letteri insteede fon schtar = 4), dät
Estniske (kuus insteede fon schob = 6, seize insteede fon efta = 7), dät
Rumäniske (mija = 1000), dät Tschechiske (tisitsos = 1000) of dät Düütske
(tausento = 1000).



https://stq.wikipedia.org/wiki/Radium

Radium (‚Stroale‘, weegen sien Radioaktivität, as uk Radon) is n chemisk Element
mäd dät Elementsymbol Ra un ju Oardnengstaal 88. In dät Periodensystem stoant et
in ju 2. Haudgruppe un tält deermäd tou do Äidalkalimetalle.

Radium wuud an n 21. Dezember 1898 in Frankriek fon ju polniske Physikerske
Marie Curie un hieren Käärel, dän frantsöösken Physiker Pierre Curie, in ju
Joachimsthaler Pechblende äntdäkt. Waiwiesend waas deerbie die Befuund, dät
skeeniged Uran (as Metalsoalt) bloot n litjen Breekdeel fon ju Radioaktivität
fon dät uursproangelke Uranarst apwiesde. Insteede deerfon foont sik die
grootste Deel fon ju Radioaktivität fon dät Arst in ju Bariumsulfoat-Fällenge
wier. Foar dät outrände Element wuud dan ju häärfoartreedende Stroalengsoainskup
tou ju Noomereekenge hääranleeken.

Radiumferbiendengen goolten eerste as relativ harmloos of goar
gesuundhaidsföärderjend un wuuden in do Fereende Stoaten un Europa as Medikament
juun ne groote Taal fon Lieden bewuurwen (t.B. as Kreebsmiddel) of as Tousats in
Produkte feroarbaided, do der in de Tjuusterge ljuchteden. Ju Feroarbaitenge
geböärde sunner wäkke Skutsfoarkierengen. Noch bit Midde fon do 1930er Jiere
wuuden Kosmetika un Genusmiddel bewuurwen, do der Radium äntheelten.

Ätter ju Gruundenge fon dät Radiumbad Sankt Joachimsthal in Böhmen 1906 koom et
glieks foar dän Eersten Waareldkriech apgruund fon ne fermoudede Heelwierkenge
fon Radium toun Apblöien fon do Radiumboade in Düütsklound. Wülst al foar dän
Kriech Bad Kreuznach deermäd woorf, dät stäärkste Radiumsolbad tou weesen,
wieren et ätter dän Kriech ieuwenske St. Joachimsthal, Oberschlema foarallen Bad
Brambach. Do bee lääste Steeden fertälden foar weer, dät stäärkste Radium- blw.
Radiummineroalbad fon de Waareld tou weesen. Wierbie tou beoachtjen is, dät in
do Heelwällen foarallen Radon, Radium deerjuun man in litje Spuuren foarkoom.
Korrekterwiese hieden sik disse Boade „Radonbad“ naame moast.

In do 1920er Jiere ärkaande me oawers ju gesuundhaidsskoadelke Wierkenge fon
Radium, as gjucht fuul fon do as Radium Girls beteekende Zifferbläädmoalersken
in Orange (New Jersey) truch ju radioaktive Stroalenge fon ju sälwenljuchtende
Zifferblääd-Faawe Kreebstumore an Tunge un Lippen äntwikkelden, mäd do jo hiere
Pinsel befuchteden. Die New Yorker Tuskedokter Theodor Blum fereepentlikede 1924
n Artikkel uur ju Kroankhaidsbielde fon ju sonaamde Radiumkeeuwe (ängl. radium
jaw). Hie skreeuw ju Ärkroankenge eerste ju Giftigaid fon dän Phosphor tou.
Harrison Martland, Pathologe in New Jersey, waas et toulääst, die der 1925 ne
Studie begon, in dät Resultoat wierfon ju Uurseeke gjuchterwiese dät Radium
touskrieuwen wuud.

Noch 1928 wuud mäd Radium fermoangd Woater unner dän Noome Radithor in litje
Buddele toun Drinken ferkooped. Eerste mäd dän Dood fon dän Stäilmagnoat Eben
Byers in dät Jier 1932, die der fon 1928 bit 1930 deeges twäin Buddele Radithor
tou sik noom, stuud düütelk fääst, dät Radium do sweerste Gesuundhaidsskoaden
häärfoarroupe kon.



https://stq.wikipedia.org/wiki/Radioteleskop

N Radioteleskop is ne Radio-Antenne un Ämpfang-Installation foar Woarniemen fon
Kuutwoogen Radio-Signale fon astronomiske Objekte. Do maaste moderne
Radioteleskope bestounde uut een af moorere Parabolantennen. Maastens honnelt et
sik dan däälich uum moorere Antennen, n ‘Array’, wierfon do Signoale kombinierd
wäide uum ju Bielde-Aplöösenge tou fergratterjen. Juust as bie optiske Teleskope
is ju Aplöösenge proportionoal mäd ju ferwoande Woogenloangte. Foar ju fuul
grattere Woogenloangten fon Radiosignoale (uum Zentimetere) is also n fuul
gratter Teleskop nöödich as foar Woarniemenge mäd Lucht.

Do eerste Fersäike tou Radioastronomie stamme uut 1894, als Sir Oliver Lodge
Zentimeter-Stroalenge fon ju Sunne fersäkt aptoufangen. Do foulgjende 40 Jiere
passierde oawers man min, deeruum dät do Ämpfangtechniken noch uungenöigend
äntwikkeld wieren.

In dät Jier 1931 moakede Karl Jansky, die der an do Bell Telephone Laboratories
oarbaidede, eenige Experimente mäd Interferenz fon Funkwoogen. Hie äntdäkde tjo
Oarden fon Geruuskwällen: lokoale Laie, fiere Laie un n anduurjend Siskjen fon
uunbekoand Häärkuumen, fon do hie wiesde, truch ju Wälle deerfon an dän Heemel
tou lokalisierjen, dät dät uut dät Zentrum fon de Molkwai koom.



https://stq.wikipedia.org/wiki/Photographie

Mäd Photographie wäd gewöönelk meend, dät Moakjen fon Oubieldengen truch ne
chemiske Ienwierkenge fon dät Lucht ap ne Ploate of Film. Dät Subjekt
Photographie kon me skeede in Deelgebiete. Die chemiske Paat beskrift die Film
of ju Ploate un ju Äntwikkelenge fon ju Bielde, die optiske Paat beskrift do
ferskeedene Deele fon ju Kamera. Die chemiske as uk die optiske Paat sitte in
dät Gehüüse fon ju Kamera, ju der ap Bääste beskrieuwen wäide kon as ne litje
Kaste of Döise mäd n Gat deeroane.

N besunner sliept Stuk Glääs foar dät Gat fon ju Kaste is ju Linse. Ju Linse of
Objektiv moaket ap de Ploate of dän Film ne litje Oubieldenge fon dät tou
photographierjende Objekt. Deerbie is ju so ienstoald, dät dät Lucht juust
fokussierd (skäärpstoald) is, ju Bielde also skäärp is. Ju Linse in ne Kamera
wierket as n Brillenglääs of Fergratterengsglääs.

Dät Moakjen fon ne Photo-Bielde wäd däin, truch dän Ferslus tou eepenjen. Die
Ferslus sit foar dät Gat in dät Gehüüse juust bääte ju Linse, so dät gewöönelk
neen Lucht in ju Kamera oane kumt. Bloot wan me ap n Knoop ap de Kamera drukt,
gungt die Ferslus gans kuut eepen. In ju kuute Tied (ju Ferslustied of
Beljuchtengstied) kon dät Lucht in de Kamera oun kuume. Ju Ferslustied kon
variierje fon 1/1000 Sekunde bit eenige Sekunden, man gewöönelk ferwoant me
Tiede fon 1/25 Sekunde un kuuter.

Twiske ju Linse un dän Ferslus sit ju Blände, uk dät Diaphragma naamd. Mäd ju
Blände kon me ju Luchtstäärke räägelje. Ju is n Ring mad n Gat deeroane un ju
Grööte fon dät Gat kon annerd wäide, sodät moor of minner Lucht in ju Kamera
oane kuume kon, also ju Beljuchtenge annerd wäd.



https://stq.wikipedia.org/wiki/Nikkel

Nikkel is n metallisk chemisk Element in ju periodiske Tabelle mäd dät Symbol Ni
un Atomtaal 28.

Nikkel is n säälwerwiet Uurgongsmetal, wät Hoochglans kricht, wan dät polierd
wäd. Dät heert tou ju Iersengruppe, is häd un smied- un foarmboar. Dät trit
maast ap in Ferbiendenge mäd Swieuwel in Millerit un mäd Arsen in dän Mineroal
Nickelin.

Weegen sien Hooldboarkaid in de Luft un sien Beständegaid juun Oxidation wäd
Nikkel foar litjere Munten ferwoand, foar ju Plattierenge fon Iersen un Jeelmäsk
usw., foar ju Häärstaalenge fon chemiske Anloagen un in bestimde Legierengen. Et
is magnetisk un wäd oafte touhoope mäd Kobalt fuunen. Do bee Materialien kuume
uk foar in meteoritisk Iersen. Ju haudseekelke Ferwiendenge fon Nikkel is in
Legierengen.

Ju maast algemeene Oxidationstaal fon Nikkel is +2, man 0, +1 un +3
Nikkelkomplexe rakt dät uk.

Sowät 65 Prozent fon dän Nikkel, die in ju wäästelke Waareld ferbruukt wäd, is
in ju Foarm fon austenitisk Eedelstäil. Wiedere 12 Prozent wäd ferwoand in
Superlegierengen. Do ferblieuwende 23% fon dän Ferbruuk wäd ferdeeld twiske
Legierengsstäil, wierapleedboare Batterien, Katalysatore un uur Chemikalien.,
Munte, Produkte foar Jooteräie un Plattierenge. Die grootste Ferbruuker fon
Nikkel is Japan, wät uungefeer 169 600 Tonne pro Jier ferbruukt (2005).



https://stq.wikipedia.org/wiki/Neutron

N Neutron is n subatomär litje Paat sunner elektriske Leedenge dät foarkumt in
Atomkäädene. Dät is apbaud uut 2 down-Quarke un 1 up-Quark. Aal Atomkäädene bit
ap aan änthoolde ieuwenske een of moor Protone uk een of moor Neutrone. Ju
eensichste Uutnoame is 1H (ju maast foarkuumende Foarm fon Woaterstof), wierfon
die Kääden uut bloot een Proton bestoant. Ju Masse fon n Neutron is bolde gliek
an ju fon n Proton (n Neutron is n bitje swarre), man n Neutron failt ju
positive Leedenge fon n Proton.

Ju Rauemasse fon n Neutron is 1,00894 atomäre Massen-Eenhaid (u), dät is 1,67493
× 10-27 kg. Dät litje Paat kon fräiwäide bie Käädenkleeuwenge, toun Biespil in
Käädenreaktore un bie ju Explosion fon ne Atombombe, man is in dän fräie
Toustand (also buute dän Atomkääden) nit stabil. Ju Ouklingtied (antjut mäd τ)
is 14:46 Minuten. Dät klingt ou tou n Elektron, n Proton un n
Elektron-Antineutrino. Dät is n Biespil fon ß-Ouklingenge (Elektrone-Emission
wäd Betastroalenge naamd). Bolde aal Masse wäd deerbie fääreroat an dät Proton.

Do Neutrone wuuden 1932 äntdäkt fon James Chadwick, die deerfoar 1935 die
Nobelpries foar Physik kreech.



https://stq.wikipedia.org/wiki/Manx

Manx is ne keltiske Sproake, ju der boald wäd ap dät Ailound Man twiske
Groot-Britannien un Irlound. Die lääste Spreeker fon dät Maanx waas Ned
Maddrell, hie stoorf 1974. Ätters sunt do dan ounfangd, ju Sproake wier tou
Lieuwend tou brangen. Fuul Ljuude leere ju as twäide Sproake un deer wäide wier
Bäidene ap Manx apleeken. Däälich baale 56 Ljuude Manx as Määmesproake un 1689
as twäide Sproake.

Dät Manx heert mäd dät Iriske un dät Skottiske Gälisk tou do Goideliske Sproaken
un is also gjucht ferskeeden fon dät Walisiske. Deertou is ju Sproake gjucht
beienflouded fon dät Ooldnordiske, deeruum dät do Vikinger deer siedelden.

In dät 18. Jierhunnert wuude Manx fon 20.000 Moanskene boald, sowät ju ganse
Befoulkenge fon dät Ailound Man. In dät Jier 1765 wuude dät Ailound fon dät
Köönichriek Grootbritannien annektiert un deermäd koom ju ängelske Sproake ätter
dät Ailound wai, ju unner politisken un sozioalen Druk wichtiger wuude as dät
Manx. 1899 wuude ju Yn Cheshaght Ghailckagh (Ju Manx-Gäliske Sälskup)
apgjuchtet, uum ju Ailoundsproake tou bewoarjen. Bie ju Foulkställenge 1901
boalde 9,1 % fon do Bewoonere fon Man noch Manx, man een groot Deel deerfon waas
aal oolder as 50 Jier. In do 1930er Jiere roate et noch een houndfuul Ljuude, do
ju Sproake as Määmesproake baalen dieden. Deerätter wuude et gjucht stuur uum
Moanskene tou fienden, do Manx as Määmesproake hieden, daach wuuden 1946 noch 20
Manxbaalere fuunen. In do 1950er Jiere begon Yn Cheshaght Ghailckagh mäd dät
apniemen fon Toonapnoamen, uum deermäd ju Originoaluutsproak tou bewoarjen. Ned
Meddrell stoof 1974 un waas die lääste, die Manx as Määmesproake hiede. In disse
Tied begonnen uk eenige Ljuude mäd dät revitalisierjen fon ju Sproake.

Bie ju Foulkställenge 1991 boalden wier 634 Moanskene Manx (fon uung. 80.000
Ienwoonere), wät koom truch ju Oarbaid fon Sproakaktivisten. Siet 1992 rakt et
in aal do Skoulen ap Manx ju Muugelkaid Manx tou leeren. Bie ju Foulkställenge
fon 2001 hieden 1.689 Ljuude anroat, Manx baale tou konnen. Wo goud do Ljuude
manx baalen dieden wuude nit fräiged.

Do ooldste Skrieuwsele stamme uut dät 17. Jierhunnert. Literatuur rakt et nit
fuul. 1610 wuude fon Biskop John Philipps dät Book of Common Prayer in dät Manx
uursät. Fon ju sonaamde Traditionary Ballad, een wät loanger Gedicht uur ju
Skichte fon dät Ailound, is een Version uut dät 18. Jierhunnert bewoard
bleeuwen, man is in ju Midde fon dät 16. Jierhunnert äntsteen. Een groot Deel
fon do uur Skrieuwsele in dät Manx sunt apskreeuwen Versionen fon traditionelle
Dööntjene un Läide.



https://stq.wikipedia.org/wiki/Laser

Laser is ne ängelske Oukuutenge, ju der stoant foar (light amplification by
stimulated emission of radiation), wät ap Seeltersk uursät "Luchtferstäärkenge
truch ju stimulierde Emission fon Stroalenge” hat. N Laser is ne Reewe ju n
quantenmechanisken Effekt, nämmelk stimulierde Emission, anwoant uum n
kohärenten Stroal Lucht tou lääwerjen. D.h. do Woogen sunt in Phase (in Stap) un
deer is neen Interferenz. Lucht fon n Laser is oafter parallel un
monochromatisk, man dät jält nit foar aal Typen Lasere.

Algemeene Luchtwällen as ju elektriske Gloilaampe stroalje Photone in aal
Gjuchten uut, gewöönelk uur n wied Spektrum Woogelaangten. Do maaste Luchtwällen
sunt uk nit kohärent, dät hat: do Woogen sunt uut Phase un also rakt dät deer
Interferenz twiske do Woogen.

In Kontrast stroalet n Laser Photone uut in n äängen, goud definierden Beend uum
n Luchtstroal tou bilgjen. Dät Lucht is oafte bolde monochromatisk, wät uut ne
eenpelde Wooge of Faawe bestoant, gjucht kohärent un oafte polarisierd is.

Wäkke Typen Lasere, as do “Faawestoflasere” un “vibroniske Fääststof-Lasere”
konnen Lucht produsierje uur ne wied Beräk fon Woogelaangten. Ju Oainskup moaket
do oaind foar dät Ärreegjen fon gans kuute Luchtpulse in ju Gröötenoardninge fon
ne Femtosekunde (10-15 Sekunde).

Laserlucht kon uk ne hooge Intensität beloangje, wäil sofuul dät dät Stäil un
uur Metalle sniede kon. Die Luchtbunnel die der fon n Laser uutstroald wäd,
wiest oafte ne gjucht litje Ouwiekenge (d.h. do Woogen blieuwe parallel, sogoar
uur loange Oustande). Woogen mäd perfekte parelle Boanen konnen nit moaked wäide
infoulge Diffraktion, oawers n Laserstroal wol sik fuul minner spreede as Lucht
fon aal uur uur Luchtwällen. N Stroal die der fon n litjen Laboratorium-Laser
ärreeged wäd, as die Helium-Neon Laser (HeNe Laser) wol sik spreede tou ne
Truchmäite fon sowät 1.6 Kilometer, wan dät fon ju Äide bit ap ju Uurfäche fon
de Moune skiend wäd. Wäkke Lasere, foarallen do Hoolichlaiter-Lasere, ärreegje
Stroale, do der ne fuul gratter Spreedenge wiese, foarallen infoulge fon hiere
litje Grööte. Sun ouwiekenden Luchtbunnel kon oawers uumbilged wäide tou n
parallelen Bunnel truch Anweendenge fon ne optiske Linse.

N Laser kon uk funktionierje as n optisken Ferstäärker, wan die mäd dät Lucht
fon n uur Wälle bestroald wäd. Dät ferstäärkede Signoal kon gjucht äänelk weese
an dät Iengongssignoal as beleeken ap Woogelaangte, Phase un Polarisation. Dät
Phänomen häd fuul Anweendengen in optiske Kommunikation.

Die Laser gruundet sik ap ju Oainskup, dät ärreegede Elektrone fon n Atom, do
der in ne Boane traale mäd ne haagere Energie as normoal, touräächfaale ätter ne
läigere Boane un deerbie n Photon uutstroalje.

Wan dät Photon n uur Atom träft in dänsälge ärreegede Toustand, dan wol dät
Elektron in dät Atom uk touräächfaale ätter dän läigere Energie-Toustand un uk n
Photon uutstroalje, dät der in Phase is mäd dät eerste Photon usw. Wan dät n
Atom träft mäd dät Elektron al in dän läigere Boan, dan kon dät Photon
absorbierd wäide un dät Eleketron apstat ätter dän haagere Boane un also haagere
Energietoustand. Me kon also ne Samlenge Elektrone hääbe, wieroun ju Meerhaid
Elektrone in dän haagere Energietoustand is, wät dan muugelk moaket, do
Elektrone touglieketied touräächfaale tou läiten ätter dän Gruundtoustand,
wiertruch dan n stäärken Luchtpuls uutstroald wäd. Do so ärreegede Photone sunt
dan in Phase un ju Woogelaangte, ju der ju Energiedifferenz äntspräkt twiske do
Eleketroneboane, is jusälge. Dät Lucht is also monochromatisk.

Die Laserstroal wäd also ärreeged truch dät Lucht in dät Laser-Medium wai un
wier reflektierje tou läiten twiske parallele Speegele. Do Atome fon dät Medium
wäide dan aal ätter dän haagere energetiske Toustand ärreeged truch ju
Touföigenge fon externe Energie truch Bestroalenge mäd ne uur Faawe Lucht, truch
elektrisken Stroom of truch ne chemiske Reaktion. Dät Resultoat is n
ferstäärkeden Luchtbunnel, die der uut ju 'Resonanzkoomere' äntkumt, deertruch
dät een fon do Speegele deelwiese truchläitend moaked is.

Ju Theorie fon Quantenmechanik kon anwoand wäide ap dät Laserphänomen, wan uk do
maaste Lasertypen eer experimentel äntwikkeld wuuden sunt.

Die eerste wierkjende Laser is fon Theodore Maiman 1960 bie do Hughes Research
Laboratories in Malibu, Kalifornien moaked wuuden.

Maiman häd n Robinkristal mäd Lailampe as Energiewälle ferwoand uum n rood
Laserlucht mäd ne Woogelaangte fon 694 Nanometer tou ärrreegjen.

Uk Lasere mäd läige Intensität konnen gefoorelk weese foar n Moanske sien
Oogene. Ju Kohärenz un läige Luchtspreedenge betjuude, dät dät Lucht truch dät
Ooge tou n gans litjen Tuddelk ap ju Näthäid fokussierd wäide kon, wät in
Sekunden lokoal Baadenjen un duurhaften Skoade as Foulge hääbe kon.

Laserlucht fon bestimde Woogenlaangte kon Katarakte feruurseekje un sogoar ju
Flüssegaid in dät Ooge toun Sjooden brange. Infrarood- un Ultravioletlasere sunt
besunners gefoorelk, deeruum dät Lieuwend sien Blinkreflex, ju dät Ooge
beskutset juun uungewoonelk häller Lucht, bloot wierket, wan dät Lucht sichtboar
is. Klassifikation foar Sicherhaid fon Lasere geböärt ätter ju Woogenlaangte un
ju maximoale Uutgongsenergie as foulget:



https://stq.wikipedia.org/wiki/Kataloansk

Dät Kataloanske is ne romaniske Sproake. Ju Sproake wäd fuul boald in Spanien,
Andorra, Frankriek un Italien. Kataloansk is n bitje ännelk mäd Spoanisk, man
moor mäd dät Oksitoanske.

In Andorra is dät Kataloanske ju aleenige amtelke Toal. In Spanien wäd dät boald
in Katalonien, ap do Balearen un n Deel fon Valencia. Dät Katalaniske un dät
Spoaniske sunt deer offiziel anärkoand. Uur do Skeede fon disse Regionen wäd ju
Toal uk boald, man deer rakt et neen amtelke Wätte tou. In Italien rakt et aan
oolden Dialekt dät boald wäid ap Sardinien, wier dät ieuwenske dät Italieenske
uk offiziel anärkoand is. In Frankriek rakt et in Roussillon Ljuude do ju
Sproake baale konnen. Dät Kataloanske häd uungefäär alwen Millione Baalere,
maast in Spanien.

Dät Kataloanske is as uur romaniske Sproaken äntsteen uut dät Latinske, wät
truch do Römer ätter Spanien wai broacht, un deer fääre äntwikkeld is. In dät
15., 16. un 17. Jierhunnert waas dät Kataloanske ferbeeden, un dät is in ju Tied
fon Franco wier so keemen, man ju Toal wäd däälich in Katalonien moor boald as
dät Spoaniske.



https://stq.wikipedia.org/wiki/Iod

Iod (misferstoundelke Skrieuwwiese: Jood) is n chemisk Element mäd dät
Elementsymbol I un ju Oardnengstaal 53. In dät Periodesystem stoant et in ju 7.
Haudgruppe (17. Gruppe) un heert somäd tou do Halogene. Die Noome lat sik fon
dät ooldgriechiske Woud „ioeides“ (ιώο-ειδης) foar „veilchenfaawich, violet“ ou.
Bie dät Heetmoakjen fräisätte Dampe sunt charakteristisk violet.

Iod is bie Ruumtemperatuur n Fääststof, die der sljucht woaterlööselk, oawers
goud lööselk in woaterge Kaliumiodid-Löösenge un gjucht goud lööselk in Ethanol
un uur organiske Löösengsmiddele is.

Iod ist n Bestanddeel, dät in dän Organismus fon Dierte un Moansken nit mist
wäide kon un mäd dät ieten apnuumen wäd. Ap hööchste is ju Konzentration bie
Moanskene in dän Skildkäddel un wäd deer in do Hormone Thyroxin un
Triiodthyronin un as Diiodtyrosin nutsed. Iodkröäk in dät Drinkwoater un ju Kost
is in de Räägel foar dät Aptreeden fon Krop un somäd foar ne
Iodunnerfersuurgenge feroantwoudelk. As Foarsuurge wäd dät wieks insen of
moormoals Ieten fon Seefisk rät as uk Ferweendenge fon dät sonaamde Iodsoalt
(Spiesesoalt mäd Natrium- of Kaliumiodoat fersät) rät. Truch disse individuelle
Iodprophylaxe un ju Iodierenge fon Foddermiddele wäd i n Düütsklound dän Kröäk
an Iod in den Gruund deelwiese uusgliekt. Der kuud beloanged wäide, dät in ju
Gesamtiodfersuurgenge fon ju Befoulkenge do Foargoawen fon ju WHO knap
ienheelden wäide (Stand 2007).



https://stq.wikipedia.org/wiki/Ieme

Ju Ieme (Apis mellifera) is ne Oard fon do Insekte. Dät rakt fuul Unneroarden
fon disse Oard, wierfon in Seelterlound ju Nominatfoarm (Apis mellifera
mellifera) heemsk is. Daach häbe masse Imkere in Middel-Europa däälich
uurswäkke, as ju Unneroard Apis mellifera carnica (ap Deele fon dän Balkan
heemsk) af Buckfast-Iemen (een Misk-Tuchtenge uut Änglound). Ju Nominat-Foarm is
deeruum in wäkke Rebätte fon't Uutstierwen betruued. Do Moanskene nutsje do
Iemen, deermäd jo Huunich, Woaks un uur Ärtjuuchnisse hääbe. Dät naamt me
Imkeräi. Wan me fon Iemen baalt, meent me normoal disse Oard, dät rakt uk uur
nai früünde Oarden, toun Biespiel Moasiemen , do me uk Iemen naamt. Een noch
äänelkere Oard, Apis cerana rakt dät uk in't Aaste un Suudaaste fon Asien, fon
düsse Oard is ju freeselke Miete Varroa destructor ap uus wäästelke Iemen
uurgeen, ju do Ieme al as Moaden läip süük moaket un, juust so as t.B. wäkke
Gifte, do in ju Buuräi (deelwiese indäid legoal!) iensät wäide, waareldwied een
iedensthoaftige Betruuenge foar do Iemenbestounde is. Iemen fon ju hier
beskrieuwene Oard Apis mellifera rakt dät däälich truch Imkeräi in ju heele
Waareld, man fon Natuur uut kuume do bloot in Europa, Afrikoa un Faander-Asien
foar.

Dät rakt een Muur, dät is n fruchtboar wieuwelk Diert, wät dän Swoorm gruundje
mout un aal do Oaiere lait, dät rakt do Oarbaidsiemen, do uk wieuwelk, man
uunfruchtboar sunt, un dät rakt do Droanen, dät sunt monnelke Iemen. Ne Muur
äntstoant wan do Oarbaidsiemen ne Moade mäd n speziellen Foddersaap, dän me in
ju Fäksproake "Gelée Royale" naamt, fodderje. Do Oarbaidsiemen kriege fuuls tou
min Gelée Royale, moor Huunich un Blöimte, uut dissen Gruund ferkwienje se,
wäide uunfruchtboar un sunt Oarbaidsiemen. Droanen äntstounde innerdoat uut n
Oai, wät nit befruchted wuude. In n Swoorm rakt dät foarallen Oarbaidsiemen un
een uutwoaksene Muur. Wan junge Muure ap ju Waareld kuume, gruundje se ätter ne
kuute Tied hieren oainen Swoorm.

Imkeräi is, wan n Moanske Iemen häd. Fröier, in ju Steentied, roowden do Ljuude
wüülden Huunich, as me ap oolde Kritselteekengen sjo kon. Däälich häd die
Moanske sälwen Iemen un kon so Woaks, Huunich un uur Ärtjuuchnisse gewinne. Uk
foar dät Seelterlound waas die Honnel mäd Huunich wichtich.



https://stq.wikipedia.org/wiki/Hubble_Waareldruumte-Teleskoop

Dät Waareldruumte-Teleskoop Hubble (Hubble Space Telescope, HST) bestoant uut ne
Taal fon Prezisionsinstrumente foar astronomiske Beooboachtengen. Dät is naamd
ätter dän amerikoanske Astronom Edwin Hubble un troalt siet ju Lansierenge truch
ju NASA ap n 24. April 1990 as een Kunstmoune uum ju Äide. Die Hubble wäd
benutsed foar optiske Woarniemengen. Dät Teleskoop änthoalt uk ne
Infraroodkamera. Foar Weerniemengen in dät Röntgenwoogelaangtegebiet wäd dät
Chandra X-Ray Observatory bruukt.

Truch dät Failjen fon een Atmosphäre in dän Waareldruum konnen mäd dän Hubble
uunkoand skäärpe Bielden fon fiere astronomiske Objekte moaked wäide. Een fon do
bekoandste Bielden, do mäd dän Hubble moaked wuuden sunt, is fon dän Oadlerdook
(M16). Ju Bielde is ätter fuul Astronome ju fluchste Bielde ju der je moaked
wuuden is fon n Objekt in dät Al.

Fluks ätter ju Lansierenge koom hääruut, dät dät Waareldruum-Teleskoop nit goud
funktionierde, deertruch dät die Haudspeegel truch n Instrumentationsfailer in
ne ferkierde Foarm sleepen waas. Bie ne twäide Ruummission in n Dezember 1993,
wierbie fon do Ruumfierdere n uur korrigierjenden Speegel anbroacht wuude, holp
dät Eeuwel ou. In do Jiere deerätter sunt noch two Unnerhooldsmissione uutfierd
wuuden.

Intwiske wuuden al Ploane moaked foar dät foulgjende, beeter un grattere
Waareldruum-Teleskoop un ap ju uur Siede stuuden uk in ju ap äidske Teleskoope
gruundede Astronomie do Äntwikkelengen nit stil. Toun Biespil kuuden truch n
grooten Taal litjere Teleskoopbielden tou kombinierjen un optiske Failere as
Foulge fon Temperatuurunnerskeede un Turbulenz in ju Äidatmosphäre in real time
mäd Komputere tou korrigierjen, fon ju Äide häär Bielden moaked wäide, do der
juust so goud sunt as do fon dän Hubble, man dan fonsälwen fuul billiger.

Dän 16. Januoar 2004 roate ju NASA bekoand, dät die Hubble nit laanger uurhoald
wäide skuul weegen do Ploane fon Präsident Bush, wier Moanskene ätter de Moune
tou seenden un ap Eende ätter dän Planet Mars. Deerfoar moasten dan aal uur
Seeken wieke. Ätter Ferwachtenge hiede Hubble deerätter noch n nutselken
Lieuwendsduur fon sowät fjauer Jier. Ton Linssens fon ju beträffende
ESA-Oudeelenge meent oawers, dät ju Äntskeedenge, dät Teleskoop nit moor tou
uurhoaljen, niks tou dwoon häd mäd do Ploane, ätter Mars tou raisjen. Ju weere
Gruunde is, dät die Ruumtefeer in n Toukumst bloot noch ätter ju Internationoale
Ruumtestation ISS fljooge duur. Bloot deer kon kontrollierd wäide, of do litje
Ästerken fon dät Hatteskild noch in n gouden Stoat sunt uum dän Touräächfoart
tou moakjen.

Man ap dän 31. Oktober 2006 roate ju NASA bekoand, dät in dän twäide Haaldeel
fon 2008 daach noch een fjoode Uurhoalmission ätter dän Hubble uutfierd wäide
skuul. Truch dät Iensätten fon näie Gyroskoope un Nikkel-Woaterstof-Akkus skuul
die Lieuwensduur fon dät Teleskoop ferlaangerd wäide tou mindestens 2014. Fääre
skuulen näie Instrumente installierd wäide : n Cosmic Origins Spectrograph un ne
näie Grootwinkelkamera, ju ju oolde WFPC2 ärsätte skäl. Man in dän September
2008 roate dät noch ne techniske Stöörenge an dän Hubble, in dän Science
Instrument Command and Data Handling (SIC&DH) Unit. Uum ju unner ju groote
Uurhoalenge ouhälpe tou konnen, koom hääruut, dät n extroa Rusten nöödich waas.
Deeruum wuud ju ferskäuwen bit 2009, wier ju Lansierenge fon ju fjoode
Uurhoalmission (STS-125) statfoont ap n 11. Moai 2009. Ap n 19. Moai wuud die
Hubble wier fon dät Spaceshuttle Atlantis in dän Waareldruum deelstoald.



https://stq.wikipedia.org/wiki/Hillige_Roomske_Riek

Dät Hillige Roomske Riek (Latiensk: Sacrum Romanum Imperium) waas n Stoatenbuund
fon ferscheedene litje Lounde in dät Middeloaler bit tou 1806. Dät Stoatenbuund
bestounde uut Lounde uut Wääst- un Midden-Europa.

Dät Riek wuude Roomsk naamd wült dät die Ätterfoulger fon dät Roomske Riek weese
schuul. Uk do Byzantinere saagen hiere Riek as Ätterfoulger fon dät Roomske
Riek. Mäd dän Begriep 'Hillich' waas ju Beluukenge tou ju Roomske Säärke meend.
Voltaire hiede moal kweeden dät et Riek nit Hillich, nit Roomsk un uk nit n ächt
Riek waas. Kristelke Ljuude meenden dät in ju Biebel, in dät Bouk fon Daniël
schrieuwen stoant, dät ju Waareld ätter dät fjoode Riek fergunge schuul.

Dät Riek äntstuude uut dän aastelke Deel fon dät Frankiske Riek mäd dät
Unnerschrieuwen fon dän Ferdraach fon Verdun (843). Dät waas n Ferdraach twiske
do träi Suune fon Ludwig dän Fromme. Mäd dät Krounjen fon Otto I truch dän
Poapst Johannes XII in 962 wuude dät Riek formel gruunded. In 1450 wuude die
Noome annerd tou dät 'Hillige Roomske Riek fon ju Düütske Nation'.

Do Fräisen schreeuwen in dät leete Middeloaler hiere oaine Gjuchtstäkste un
hieden hiere oaine Upstalsboombuund. Dät roate naan Loundsheer un deertruch
hiede die Kaiser nit fuul Ienfloud. Disse Tied wäd uk ju Fräiske Fräiegaid
naamd. In dät 15. Jierhunnert kreech Ulrik Cirksena ju politiske Gewalt in
Aast-Fräislound, deermäd wuude er Groaf fon Aast-Fräislound. Dät Seelterlound
häd nit tou dät Aast-Fräiske Groafskup heert.

Noud-Fräislound heerde sieläärge nit tou dät Hillige Roomske Riek, man heerde
tou Dänemark. Do Provinze Fräislound, Groningerlound un Wääst-Fräislound an ju
uur Siede fon dät Iselmeer keemen in 1568 bie dän näie Nationoalstoat do
Niederlounde. Aast-Fräislound bleeuw bit tou 1744 oainständich, deerätter keem
dät tou Prüüsen. Die Suun fon Ulrik Cirksena, Edzard Cirksena, hiede twiske 1506
un 1513 sunner Ärfoulch fersocht uum fon Fräislound n Nationoalstoat tou
moakjen.

In dät Riek roate et twäin Rieksgjuchthoawe. Do Ljuude in dän ‘’’Reichshofrat’’’
in Wien wieren fon dän Kaiser woald wuuden. In 1495 keem n twäide Rieksgjucht
deertou, dät ‘’’ Reichskammergericht’’’. Dät ‘’’Reichskammergericht’’’ häd bit
tou 1806 existierd.

Do Kaisere wuuden altied kround. Dät waas eerst in Aachen un leeter in
Frankfurt. Do deerfoar nöödige Köönichskroun, Zepter, Rieksappel, Panduuren un
Psalter wuuden in Nürnberg bewoard. In dät Riek waas ne Heerskup mäd kluftige
Noomen so as "Riekskoomerheer", "Rieksskatmäster", "Riekskanzler foar Italien"
un wäkke moor. Neen fon dizze Funktione roate ächte macht.



https://stq.wikipedia.org/wiki/Helium

Helium is n chemisk Element mäd Symbol He un Atomnummer 2. Dät is n faaweloos,
inert Edelgas. Me boalt uk wäil fon Heliumgas, wät as n Pleonasmus betrachted
wäide kon, dan Helium is altied n Gas, uutgenuumen bie extrem läige
Temperatuure.

Helium wuud 1868 fon dän Frantsoose Pierre Janssen un dän Ängelsken Norman
Lockyer uunouhongich fonnunner äntdäkt. Bee studierden dät Lucht fon de Sunne
bie ne Sunnenferdjunkelenge, ju der in dat Jier waas. Do seegen jo mäd n
Spectroskop ne Emissionslienje fon n bit dan uunbekoand Element. Eduard
Frankland bestäätigde do Woarniemengen fon Janssen un hie waas dän Mon die der
foarsluuch, dät Element ätter ju Sunne (Helios) tou benaamen. Hie betoachte ju
Bäätersilwe -ium, deeruum dat hie ferwachtjen waas, dät dät Element n Metal
weese schuul. As dät Element 1895 fon Sir William Ramsay uut Cleverit wonnen
wuude, do wiesde sik, dät dät neen Metal waas, man die Noome wuud nit
angepaased. Do swediske Chemiker Nils Langlet un Per Theodor Cleve fierden
uunouhongich fon Ramsay uungefeer gliektiedich dätsälge Experiment truch.



https://stq.wikipedia.org/wiki/Foan

Foane (eenpeld die Foan, dt. Moor) rakt dät in fuul Lounde ap de Waareld. Do
maaste Foane rakt dät up dän noudelke Deel fon ju Waareld, uk in Europa.
Wäästelk fon Düütsklound sünt in Belgien un do Niederlounde fuul Foangebiete. An
do Niederlounde is dät al deeroan tou sjoon, dät fuul Meenten n Noome hääbe mäd
-veen (Wäästfräisk -fean). um dät Skeed twiske dät Oamselound un do Niederlounde
läit dät grootste Foangebied fon Europa, die Bourtanger Foan.

Uk in Düütsklound sünt där fuul Gestriche mäd Foane. Do maaste Foane sünt oubaud
af kultivierd. Fuul Foangebiede stounde unner Natuurskuts, där kon naan Eed moor
greeuwen wäide. Do Eedgreeuwbedrieuwe mouten maast do Foangebiede wier
renaturierje. Do maasten Foane in Düütsklound sünt in Nouddüütsklound. In
Läichsaksen un Bremen roakt dät mädnunner so n 249.200 Hektoar Foan.In
Läichsaksen stounde 54.000 Hektoar Foan unner Natuurskuts. 12.000 Hektoar sünt
renaturierd, dät skälle bit dät Jier 2050 62.000 Hektoar wäide. Der sünt blood
noch 3.600 Hektoar, do noch nit oubaud sünt.

Twiske Bremen, Ossenbrääch un Hannover in Läichsaksen läit ju Diepholzer
Moorniederung. Dät is n Foangebied fon 105.000 Hektoar, wierfon 15.000 Hektoar
unner Natuurskuts stounde. Fon ju Diepholzer Moorniederung sünt noch groote
Deele ärhoolden, dät skäll dät am bäästen ärhooldene Foan fon Läichsaksen wääse.
Tou dät Gebied hääre 15 Foangestriche, wieruuner dät Rehdener Geestmoor, dät
Oppenweher Moor, dät Goldenstedter Moor un dät Wietingsmoor.

Die Foan moakede fröier dän grootste Deel fon ju Uurfläche Seelterlounds uut. In
Seelterlound sünt die Aastfoan un die Wäästfoan toun grooten Deel afbaud af
kultivierd. Där sünt uk Renaturierenge in Goang sät wuuden. In dän Wäästfoan bie
Roomelse lait dät Gebied fon do Marineseender. Dät is n Natuurskutsgebiet und
däär hääbe sik al fuul Dierte wier ienfuunen. So sünt in dät Gebied 34
Fuugeloarden wier täld wuuden. Fon Roomelse uut kon moan mäd dän "Seelter
Foonkieker" in dän Wäästfoan fiere. Deerbie wäid do Besäikere fuul uur die Foan
fertält. In dät Foan- un Feenmuseum Elisabethfeen kon moan uk fuul uur die Foan
wies wäide.

In dät Huvenhoops Foan twiske Bremen un Hambuurich hääbe se so n 150 Hektoar fon
dän Foan outränd. Dät skäll deer in dän Originaol-Toustoand blieuwe un kon deer
fääre woaksje. Wier deer al Eed oubaud is, wäid die Foan renatuurierd, so dät
deer n nai Foan woaksje kon.

Bie dät Eedgreeuwen sünt oafte Foanlieken fuunen wuuden. Aal mädnunner sünt deer
wäil so n 2.000 Lieken fuunen wuuden. Allinich in Dänemark sünt moor as 500
Foanlieken funnen wuuden. Do hääbe maast al n poar hunnerd af n poar duusend
Jiere in dät Eed lain. Truch dät suure Woater sunt do Lieken konservierd wuuden
un oafte gaud ärhoolden. In Seelterlound sünt noch neen Lieken fuunen wuuden,
man in Husbäke bie Edewäächt is 1936 n Mon fuunen wuuden. Die is ieuwenske uur
Foanlieken in dät "Landesmuseum für Natur und Mensch", in Ooldenbuurich tou
sjoon. Tichte bie Seelterlound, bie Burloage in ju "Esterweger Dose" is in dät
Eedoubaugebiet fon dät Moorgut Seedelsbierich ap n 27. Februoar 1939 truch dän
Eedgreeuwer Heinrich Breer ne Foanlieke fon n jungen Wänt funnen wuuden. Ju
Lieke fon "Burli" was al fon 2005-2009 in dät Foan- un Feenmuseum Elisabethfeen
uutstaald un is nu bie ju "Universitätsklinik Hamburg-Eppendorf" truch moderne
Methoden unnersoacht wuuden. Die Wänt was twiske 12 und 14 Jiere oold un is
twiske do Jiere 1046 un 1164 stuurwen. Ju Skelett-Lieke wäd nu in dät
"Landesmuseum für Natur und Mensch" in Ooldenbuurich uutstald und kumt in August
2012 wier touräch ätter dät Foan- un Feenmuseum in Elisabethfeen.

In Burloage-Klostermoor II bie Rauderfeen is 1953 n besünners gaud ärhooldenen
Huund uutgreeuwen wuuden, dät wier dät eerste Moal, dät n Diert fuunen wuud. Ju
lääsde Lieke, ju in Läichsaksen fuunen wuud, waas in dät Jier 2005 dät Wucht
Moora fon dän Uchter Foan. Siedäm dät Eed maskinell greeuwen un feroarbeidet
wäd, is in dän Eedmull maststieds niks moor tourääch tou fienden.



https://stq.wikipedia.org/wiki/Etymologie

Ju Etymologie befoatet sik deermäd, outouleeden wier uus Woude häärkuumen dwo.
Foar do ‘groote’ Sproaken as dät Düütske is dät in wieduut do maaste Fälle al
oarich uutsoacht wuuden en fäästlaid in Etymologiske Woudebouke. Foar do litjere
Sproaken - mäd Uutnoame fon t.B. dät Hümlingske - is dät oawers nit so. Foar
fuul fräiske un uk wäkke seelter Woude bestounde oawers al Sunnerstudien. Foar
dät Wäästfräiske kon me deerfon fuul bienunner fiende bie Spenter (1968) un foar
dät Noudfräiske bie Löfstedt (1928) un (1931). Besunners Regionoalwoude fint me
bie Book (1996). Fääre rakt dät oafte uk kuute etymologiske Bemäärkengen in
‘algemeene’ Woudebouke, as foar dät Seelterske in do al ärschienene Beende fon
dät NSW. Deerbie honnelt sik dät dan uum kuute Ferwiese ätter uur Sproaken,
wierbie do Ferhältnisse oafte noch goarnit uutoarbaided wuuden sunt.

Do behonnelde Woude wäide scheeuw stoald un ju Betjuudenge twiske ‘ ’. Fääre
wäide Sproakoukuutengen ferwoand.

Wo me deerbie ferfoart, wollen wie hier wiese anhound fon ju Woudgruppe uum
ätter ‘nach’. In jusälge Betjuudenge fiende sik in uur Sproaken eng. after,
noudfräisk Mooring eefter, Föhr efter, Sylt eeðer un uk noch ooldfräisk efter.
Deermäd lät ju Etymologie genöigend ärkläärd, wan me bloot ap Seeltersk ne
Äntwikkelenge -ft- > -tt- ounnieme kon. Ap wäästfräisk hat efter oawers ‘bääte’
(‘hinter; hinten’), wäil in Ansluutenge ap ndl. nnd. achter, wiertou dan uk wäil
nhd. After ‘Bäätere’ heert. Me mout dan wäil ounnieme, dät et hier ne
Betjuudengsäntwikkelenge roat häd.

Dät seelter Woud bääte foar ‘hinter; hinten’ is düütelk ap n uur Wiese bilded.
An ju strukeljer Foarm bääfte kon me sjo, dät et hier uk ne Äntwikkelenge -ft- >
-tt- roat hääbe kon. Wie konnen deeruum rauelk ounnieme, dät dätsälge Woud is as
ooldfräisk bi-efta mäd jusälge Betjuudenge. Dät lät ap efter sunner r-Uutgong,
man insteede deerfoar ne Foarsilwe bi-, seeltersk be-. Dätsälge Woud is dan wäil
middelniederloundsk bachten (‘hinter’). In ju glieke Betjuudenge fiende wie
ängelsk behind mäd wäil jusälge Foarsilwe, man mäd ne Stamsilwe as in nhd.
hinter.

As Trääde in disse Woudgruppe wollen wie ätters ‘nachher’ behonnelje. Dät sjucht
uut as ätter + Uutgong -s. Ap Noudfräisk rakt et deerfoar Mooring eeftert, Föhr
eftert, Sylt eeðerst, also mäd Uutgong -t of -st. Dät is ne säildene Bildenge un
as muugelke Gruundfoarm lait deer ap de Hounde ooldfräisk efter thet, wierbie
dät th sik dan tou s äntwikkeld häd, as algemeen ap Amringer Noudfräisk (wan dät
in dit Woud daach t häd: eftert). Resultierjende Foarm waas dan *efter set mäd
muugelke wiedere Äntwikkelenge tou *efterst (fgl. syltersk eeðerst) > *eftert >
eeftert of *efters > ätters. Uum dät sluutend tou moakjen, bruukt me eegentelk
noch uur Biespiele fon th > s ap Seeltersk.

Insteede foar ätters kweede wäkke Seelter ättens of äffens. Deerfoar kuud me dan
as Gruundfoarm ounnieme ooldfräisk *eften ieuwenske efter ‘ätter’. Dät et dät uk
wuudelk roat häd, wäd woarschienelk uut ooldängelsk æftan. Uut *eften thet kuud
sik dan as buppe ättens äntwikkelje, wierbie ju Ieuwenskefoarm äffens wiest, dät
uk ne Äntwikkelenge ft > ff muugelk waas.

Ju Ouleedenge hierbuppe is noch man provisorisk. Eegentelk schuul die Etymologe
noch fääre gunge un bekiekje, wo dät in aal Sproaken sit un wo do seelter Foarme
tou dät Ganse biedreege, uum so ätter dän uurgermaniske un fielicht sogoar dän
indogermaniske Wuttel tou kuumen. So kon me t.B. fersäike ättertougungen, wo ju
Wiksel fon do Uutgonge in ätters un ättens sik ferhoolde tou do in hoochdüütsk
hinter un hinten. Bie dät alles schällen dan do Räägele fon ju Luudgeschichte un
ju Betjuudengsleere beoachted wäide.



https://stq.wikipedia.org/wiki/Dichtenge

Dichtenge, Dichtkunst af Pooësie (Düütsk: Dichtung, Poesie) is, wan Literatuur
in Fäärsmäite, dät hat, in aan bistimden Rhytmus, skrieuwen is.

Do oolde Griechen un Roomere häbe hiere Dichtengen oafter in dän Hexameter un
mongs uk in dän Pentameter skrieuwen, wierbie die Rhytmus gjucht strom waas.

Hier aas een Biespil aan latiensken Hexameter - Ju Ienleedenge tou do
Metamorphosen fon Publius Ovidius Naso (Ovid). Do Bitoonde Sälwen sunt fat.
Waiwiesenge: "primaque ab" wäd boald as "primaquab".

Die Stäfriem is een Foarm fon Dichtenge, wier ju Alliteratsjoon binne dän Fäärs
dät wichtichste is. Düsse Foarm fon Dichtenge findt sik foarallen in oolde
Foarmen fon germaniske Dichtenge, man säildener uk in kältiske un latienske
Dichtenge. Bit däälich findt sik dät in ju Foulks-Dichtenge fon Kweedewoude un
fääststoundende Uutdrukke in ferskeedene Germaniske Toale:

In Islound häd sik die Stäfriem ieuwenske dän Eendriem bit in ju Näitied in do
Riemsele ärheelden. Hier een Biespil uut ju Isloundske Dichtenge, wier die
Stäfriem mäd dän Eendriem, dän wie normoal so kanne, touhoope nuumen is.
Biskrieuwen is in dät Riemsel wäil die Poloardai, wier dät in do Noudelke
Regionen nit af bloot heel kuut in ju Noacht tjuusterch wäd, un dät is ieuwen
bloot in dät Foarjier un dän Suumer, wilst dät in Häärst un Winter moor
tjuusterch is as ljoacht. Mäd ju Goddine is wäil ju Sunne meend.

Fonsäärm rakt dät ap ju Waareld noch moor apaate Foarmen fon Dichtenge, ju me
heel un aal nit aal biskrieuwe kon. So rakt dät in eenige Kultuuren een
bisunners wichtige Traditsjoon fon Kalligraphie, wät dan die Uurgong fon
Dichtenge in ju bieldende Kunst is, uum dät deer uk ju froaie Skrift een
wichtige Rulle spiedelt. Foar Fäärsmäiten häbe sik ap ju heele Waareld gjucht
ferskeedene Traditsjoonen bielded, do sik fielicht mongs foar europäiske Ooren
wät oarich ounheere.

Man uk bie uus sunt in ju jungste Tied Foarmen fon Dichtenge äntsteen, do mäd
uus oolde Traditsjoonen breeke. Foar allen ätter dän twäide Waareldkriech, as
eenige junge Kunstlere meenden, dät waas wäil ferkierd, nu noch flugge un
harmooniske Riemsele tou skrieuwen, sunt näie Foarmen äntsteen. Eenige deerfon
kon me heel un aal nit moor as gjuchte Dichtenge biteekenje, uumdät jo mäd
Fäärsmäite so sludderch uumegunge, dät me deerfon nit moor fuul sjo kon.



https://stq.wikipedia.org/wiki/Cesium

Cesium is n chemisk Element mäd Symbol Cs un Atomnummer 55. Dät is n
säälwer/gouldfaawich Alkalimetal.

Cesium is as eerste spektroscopisk äntdäkt fon Robert Bunsen un Gustav Kirchhoff
in 1860. Dät koom in litje Massen foar in Soodwoater, dät jo unnersoachten.

Die Noome is oulat fon dät latienske Woud caesius, dat as heemelblau (ätter do
two hälle blaue Lienjen in dät atomäre Emissionsspektrum fon dit Element) uursät
wäide kon.

Cesium wäd anwoand in Atomklokken. Siet 1967 wäd ju Sekunde in dät
Internationoale System fon Eenhaide (SI) definierd as 9.192.631.770 Zykli fon ju
Stroalenge ju der heert bie dän Uurgong twiske twäin Energietoustande fon dät
Cesium-133 Atom.

Dät Metal kon elektrochemisk as uk truch Uutnunner-Deelenge fon dät Azide CsN3
moaked wäide, man dät mout unner n Inertgas, in Vakuum of unner Oulje apwoard
wäide. Dät Metal sälwen is gjucht uunedel. Ju Elektronekonfiguration is [Xe]6s1
un dät eene Buutenelektron is man gjucht swäk an dät Atom buunen. Ju eerste
Ionisierengsenergie is bloot 3,893 eV, die läichste Wäid fon aal stabile
Elemente. Cesiumchemie wäd deeruum behärsked fon dän stäärke Hong, dät Cs+ Ion
tou bildjen.



https://stq.wikipedia.org/wiki/Aluminium

Aluminium is n chemisk Element mäd Symbol Al un Atomnummer 13. Dät is n
säälwerwiet Metal.

Ferbiendengen fon Aluminium wieren al bekoand in dät Oalerdum. So wäd Alun unner
Uur bruukt uum Bläidengen tou stiljen. Dät is oawers nit eenfach, dät Metal uut
Alun fräi tou moakjen. Aluminium wuud 1807 äntdäkt fon Humphry Davy, die
fersoachte dät tou moakjen uut Aluminiumoxid. In dät Jier 1825 moakede Hans
Christian Ørsted ne uunsüüwere Foarm fon Aluminium uut Aluminiumchlorid en
Kaliumamalgam. Jiereloang waas dät Metal so juur, dät et in Ornamente anwoand
wuud, as in ju Kappe uut massiv Aluminium ap dät Washington Monument. Eerst 1886
wuud truch dän Hall-Heroult Prozess ju elektrochemiske Produktion fon dät Metal
muugelk in grooten Uumfang.

Die Noome is oulat fon latiensk ‘alumen’ (Aluun). (Ap Britisk-Ängelsk hat dät
alumínium, man in Amerikoansk-Ängelsk alúminum.)

Dät Metal stoant nu n bitjen laanger as n Jierhunnert tou Ferföigenge un in ju
Tied häd dät ap stoarmske Wiese ju Waareld ärooberd. Dät is wirtskaftelk n
gjucht wichtich Metal. Aluminium is licht (bloot n Träädepaat fon dät Gewicht
fon Stäil of Bronze), un mäd 4% Cu 1%Mg 1% Mn 0,5% Si glieke stäark,
ferslietfääst un korrosionsbeständich, uutgenuumen Sponnengskorrosion. Dät is n
gouden Laiter, dät is nit magnetisk (man kon bie dät Inkontaktkuumen mäd n
gjucht kräftigen Magnet wäil sien oain di-magnetisk Fäild moakje), dät spoorket
nit, un dät lät sik licht foarmje. Aluminium oaint sik deermäd besunners as
Konstruktionsmaterioal foar ju Flieger- un Ruumfoart-Industrie, man nit foar
Motore, dan dät wäd wooker bie Hatte. Dät Metal häd ne Plasmonfrequenz fon 15eV
en is deermäd n uutgeteekenden Speegel foar aal Stroalenge in dät infraroode,
dät sichtboare un dät nai-ultraviolette Beräk; foarallen as toufoarkeemen wäd,
dät ju speegeljende Uurfläche Oxidation uutsät wäd. Dät kon eenfach apdamped
wäide un aluminium Speegele wäide wäil in ju Astronomie anwoand.



https://stq.wikipedia.org/wiki/Tom_Brok

Do tom Brok (uk: tom Broke, tom Brook, tom Broek, ten Brok, ten Broke) wieren n
aastfräisk Haudlingsgeslächt uut dät Norderlound. Die eerste, die in ju
Geskichtsbouke naamd is, waas Keno Kenesna, die deer 1309 aan fon do tjo
consules et advocati terrae Nordensis waas.

Kenos Suun Ocko I. (uum 1345–1391) noom dät Emsigerlound noudelk Oamde, dät
Harlingerloud un dät Aurkerlound in sien Besit. Hie moakede dät Auerkerlound mäd
ju Buurich tou dät Säntrum fon siene Heerskup. Dät waas foar do Aastfräisen ne
Ferlätsenge fon ju Fräiske Fräiegaid un hie wuud 1391 bie siene Buurich fon Aurk
fermoärend.

Widzeld, uk Widzel af Witzel tom Brok (uum 1359; † 25. April 1399) waas die Suun
fon Ocko I. Do Suldoaten fon dän Ärtsbiskup fon Bremen, fon dän Groaf fon
Ooldenbuurich un uur hieden ap n 25. April 1399 him un sien Suldoaten bie
Tjootern apluurd. Witzel un sien Suldoaten soachten Skuts in ju Säärke fon
Tjootern. Man ju Säärke wuud ounstikt un Witzel un siene Suldoaten stikkeden un
ferbaadenden. Uur Uurlääwerengen bejuchte oawers deerfon, dät Widzel bie ju
Säärke fon Tjootern fon do Seelter doodhäuwen wuud.

Keno II. tom Brok (* uum 1380; † 16. August 1417) waas Bruur fon Witzel tom Brok
un sin Ätterfoulger. Hie besiegede 1413 dän Oamder Haudling Hisko Abdena un und
wiedede sien Heerskup bit tou dät wäästelke Fräislound un Grins uut.

Ocko II. tom Brok (* 1407; † 26. April 1435) waas die Suun fon Keno II. Hie
äärwede so groote Heerskupsgebiede, dät hie sik Haudling fon Aastfräisloound
naame kuud. Ap n 27. Septämber 1426 wuud hie fon Focko Ukena bie ju Slacht fon
Tjootern sloain. Dät waas n wichtigen Ärfoulch juun do tom Broks un n Jier
leeter ap n 28. Oktoober 1427 wuud Ocko II. tom Brok bie ju Slacht ap do Wüülde
Äkkere bie Marienhafe noch moal wier fon Focko Ukena sloain un gefangen nuummen.
In 1435 is Ocko II. tom Brok as lääsde fon ju Haudlingsfamilie dan stuurwen.
Deermäd was ju Familie tom Brok uutstuurwen.

Deer Ukena dän Ocko tom Brok foulgede as Heersker, annerde sik nit fuul in
Aastfräislound. Twiske ju Heerskup fon tom Brok un Ukena häd dät neen Unnerskeed
roat. Deertruch wuude dän Juunsät fon dät Foulk juun Ukena gratter. Do lälke sik
deerjuun sättende Aastfräisen kreegen dät Geslächt Cirksena as Uppermon.
Ätterdät ferskeedene Slachte foar Ukena ferlädden wieren geen hie ätter Munster.
Bit sien Dood lieuwede Ukena bie sien twäide Wieuwmonske Hiddeke van Garreweer
in Diekhusen in do Groninger Uumelounde.



https://stq.wikipedia.org/wiki/Swieuwel

Die Swieuwel is n chemisk Element mäd Symbol S un Atomnummer 16. Dät is n jeel
Nitmetal.

Al in dät 9. Jierhunnert f.Chr. waas bekoand, dät ne Moangelse fon Swieuwel,
Kool un Taar licht in Bround koom un deeruume wuude dät oafte anwoand in n
Kriech. In dät 12. Jierhunnert wuud in China dät Schjootpulwer uutfuunen, dät ne
Moangelse waas fon Kaliumnitroat, Holtkoole un Swieuwel. In ju Mythologie wuude
Swieuwel oafte ferbuunen mäd ju Hälle. Fröiere Alchemiste ferwoanden foar
Swieuwel n Symbol dät bestuude uut n Tjokaant mäd deerap n Kjuus.
Ärfoarengsmäitich waas bekoand wuuden, dät Swieuwel mäkkelk reagierde mäd
Kwäksäälwer. Uum 1774 waas et die Wietenskupper Antoine Lavoisier, die der
äntdäkte, dät Swieuwel n chemisk Element waas un neen Ferbiendenge.

Die Noome Swieuwel is wäil oulat fon dät indoeuropäiske *suel- „apdienje läite“,
"sjoode".

In ju chemiske Industrie wäd Swieuwel oafte anwoand as Räistof foar moonigerlai
Ferbiendengen. Wichtige Ouniemere fon Swieuwel sunt ju Produktion fon
Swieuwelsuure un ju Rubberindustrie, wier dät anwoand wäd foar ju
Vulkanisierenge. Uur Anweendengen fon Swieuwel sunt:

Swieuwel is n Nitmetal mäd ne häljeele Faawe. As Element foar sik is dät
röäkloos. Bie Ferbaanjen stroalet dät n blau Lucht uut un bildet deerbie dät
bietende Swieuweldioxyd. In Woater is dät nit aplöösboar, man in Koolendisulfid
lööset dät goud ap. Ju Swieuwelchemie is ne wichtige Twiege fon ju Chemie, ju
Mineralogie, do Uumwaareldwietenskuppe un ju Technologie.

Dät Element foar sik bildet n jeelen kristallinen Fäästköärper mäd ne rhombiske
Kristalstruktuur, ju der bestoant uut ne Apstoapelenge fon ringfoarmige S8
Molekulen. As Puder lät die Stof (buute ju Faawe) bolde ap Weetmeel (uk wäil
Swieuwelblöite naamd). Dät is n Isolator. Bie 112,8 °C gungt Swieuwel uur in ne
monokline Phase, ju ätters bie 119,0 °C smilt. Ju Flussichkaid bestoant eerste
uut S8 Molekulen un is dan n bitje sieroopoardich. Bie haagere Temperatuure nimt
ju Viskosität gewaltich tou, deeruum dät Ringeepenge un Polymerisation geböärt.
Bie Schrämpen in koold Woater fon ju polymere Smilt bildet sik plastisken
zwavel, ne amorphe foarm, ju der oawers bielitjen uutkristallisiert. Swieuwel
sjut bie 444,674 °C.



https://stq.wikipedia.org/wiki/Sweerkraft

Sweerkraft of Gravitatonskraft is n Anluukengskraft ju two Massen apnunner
uutäiwe. Sweerkraft is ju Uurseeke fon ju ätter unnern gjuchte Kraft, ju aal
Köärpere ap ju Äide unnerfiende. Sweerkraft kon oawers uk uur groote Oustande
uutäiwed wäide, as toun Biespil twiske ju Äide un ju Moune un soogoar twiske
Stiernsysteme. Jusälge Sweerkraft ju deerfoar feroantwoudelk is dät n Appel ap
de Gruunde faalt, ju suurget uk deerfoar, dät ju Moune af n Satellit in hiere
Boanen blieuwe uum de Äide tou un ju Äide in hiere Boane uum de Sunne tou.

Ju Sweerkraft F twiske twäin Köärpere kon beskrieuwen wäide fon Newton sien
Sweerkraftgesäts,

wier G = Gravitationskonstante, m1 un m2 do Massen un r die Oustand twiske do
Köärpere.

Do Sweerkraftsgesätse fon Newton sunt ap eenfachste foar Punktmassen, man sunt
fon Newton uk formulierd wuuden foar kuugelfoarmige Köärpere. Ap de Äide mout me
deermäd reekenje, dät ju Äidkuugel nit homogeen is (ju Masse is nit alleweegense
gliekmäitich fersprat). Deeruum is ju Sweerkraft ap wäkke Steeden ap ju Äide wät
gratter as ap uur Steeden.

Fääre suurget ju Traalenge fon ju Äide uum hiere Oakse deerfoar, dät aal Objekte
ap de Äide uk n Zentrifugalkraft unnerfiende, ju der ap him ienwierket. Je fääre
n Objekt fon ju Oakse oawe is, je gratter is deer ju Zentrifugalkraft. Ap dän
Äquator is disse Kraft ap stäärkste un bie do Poole is ju nul. Ju resultierjende
Kraft apgruund fon ju Sweerkraft is also gratter, je naier me an do Poole (d.h.
je gratter die Brattegroad) is.

Deer is min bekoand uur ju Unnersäikenge fon ju Sweerkraft in dät Oalerdum; do
griechiske Philosophe hääbe deer oawers bietiede uur boald. Aristoteles toun
Biespil häd meend, dät alles faalt, deeruum dät in de Midde fon de Äide ju
"natüürelke Steede" fon ju Materie is in ju sonaamde Leere fon de Natuur. Unner
ju wietenskuppelke Revolution waas Galileo Galilei die eerste, ju Sweerkraft tou
unnersäiken truch Beooboachtenge fon do Boane fon Heemelsköärpere un Experimente
ap de Äide.

Isaac Newton had ju Betjuudenge fon ju Sweerkraft foar ju Astronomie fersteen.
Hie häd mäd sien Gravitationsgesäts do Boanen fon do Planete ärkläärd, do
Nikolaas Copernicus, Johannes Kepler un Tycho Brahe eer al beskrieuwen hieden,
oawers nit ärkläärje kuuden. Dät rakt ne berüümde Geskichte, dät Newton sien
Inspiration kriegen hääbe schäl, as him n Appel ap sin Kop fäl, as hie unner n
Appelboom ieuwen sliepen hiede. Hie häd uk ärkoand, dät ju Moune in Wuudelkhaid
stoadich ätter de Äide faalt, man dät ju truch hiere groote Gauegaid sieläärge
nit ju Äide träft, man altied deeruumtou troalt. Newton häd deeruum spekulierd,
dät et muugelk weese skuul, ne Kanonenkuugel in n Uumloopboan tou brangen, wan
ju mäd ne uuträkkend hooge Gauegaid (sjuch Fluchtgauegaid) ouskeeten wuude.
Technisk waas et gnauer tou kweeden, dät ju Moune un ju Äide sik bee uum n
gemeenskuppelken Punkt traale. Ju Wierkenge fon ju Moune hiere Sweerkraft ap de
Äide kon düütelk blouked wäide an ju Tiede.



https://stq.wikipedia.org/wiki/Snoabeldiert

Dät Snoabeldiert (Ornithorhynchus anatinus, dt. Schnabeltier) is n australisk
Suugediert. Dät Snoabeldiert is bekoand, wült et Oaiere lait. Buute dät
Snoabeldiert konnen dät uk do Miegelke-Iegele, do uk tou ju Unnerklasse fon do
Uursuugedierte heere.

Die Kop un die Rump fon dät Snoabeldiert sunt touhoope 3 tou 4,5 Dezimeter
loange un die Stäit is 1 tou 1,5 dm loange. Do Määrkmoale fon dät Snoabeldiert
wieren ju Uurseeke deerfoar, dät fröier fuul Biologen toachten, dät dät
Snoabeldiert, dät me ja fröier bloot fon doode Exemplare koande, n uunäächt un
touhoopesät Diert waas: Sien platte Stäit lieket dän Stäit fon dän Biber. Ju
Giftkralle, ju monnelke Snoabeldierte an do bääterste Beene häbe, lieket dän
Gifttusk fon n Slange. Do Faanderfäite liekje do Fäite fon n Fiskotter. Ju
Snoabel lieket ju Snoabel fon ne Oante.

Dät Snoabeldiert lieuwet in dät aastelke un suudaastelke Australien, in un an
dät Swäitwoater. Die Lieuwendsruum fon n Snoabeldiert umfoatet 5 km Ouger. Also
kon me dät Snoabeldiert nit goud in n Zoo hoolde. Die Moanske heelt bit däälich
bloot soogen Snoabeldierte in n Zoo, un aal in dän New York Bronx Zoo.



https://stq.wikipedia.org/wiki/Silwe

Ju Silwe (v. lat.: syllaba, griech.: συλλαβή „Touhoopefoatenge“, hier fon Luude
of Phoneme) is n grammatisken beluukengswiese linguistisken Begriep, die der ne
Eenhaid uut aan of moorere apnunnerfoulgjende Luude (Phoneme) beteekent, do sik
in aan Toach uutspreeke läite (Spreekeenhaid). Ju staalt ju litste Luudgruppe in
dän natüürelke Spreekflus deer. Ju is ne phonetiske un neen Sineenhaid. Dät
betjut, dät ju Iendeelenge in Silwen oafte nit mäd ju Iendeelenge in
betjuudengsdreegende Eenhaide (Morpheme) uureenstimt. Uk wan in dät Düütske un
uk in dät Seelterske oafte die Iendruk äntstoant, dät dät Morphemscheed mäd dät
Silwenscheed uureenstimt, is dät nit die Fal, deer ne Silwe ne oaine inhärente
Struktuur besit. So lät Huunde sik ferdeele in do Silwen Huun un de, wier do
Morpheme sik ferdeele as Huund-e (nämmelk dät Woud Huund un die Moortaaluutgong
-e). Mongs wäide Morpheme uk as 'Sproaksilwen' beteekend un dan ju hier
beschrieuwene Silwe tou Ferdüüdelkenge as 'Spreeksilwe'. Deerieuwensk wäd mongs
uk ne 'Schrieuwsilwe' definierd.

Me unnerschat 'eepene' un 'sleetene' Silwen. Ne eepene Silwe eendet ap n Luud of
Vokoal, t.B. Duu in Duu-we, slee in slee-ten, de in Huun-de. Ne sleetene Silwe
eendet ap n Meeluud of Konsonant, t.B. Huun in Huun-de, Kat in Kat-te, Kon un
nant in Konsonant, pen in ee-pen.

Ap Seeltersk (un uk ap Düütsk) is maasttied ju eerste Silwe in n Woud betoond*,
also ‘Mee un ‘Huun in ‘Mee-luud, ‘Huun-de. Do uur Silwen (hier luud, de) sunt
uunbetoond. In Touhoopestoalde Woude konnen moorere Silwen betoond weese, as in
‘Moortaal’uutgong, wierbie dan ‘Moor die 'Haudtoon' häd un ‘uut die
'Ieuwensketoon'. In Froamdwoude kon uk ju eerste Silwe uunbetoond weese, as Gram
in Gram-‘ma-tik, Kon in Konso’nant, wier dan do Silwen ‘ma un ‘nant betoond
sunt. *) Ju Betoonenge wäd ounroat fon n ‘ (Akzentteeken) foar ju betoonde
Silwe.(/small>



https://stq.wikipedia.org/wiki/R%C3%A4to-Romanisk

Dät Rätoromaniske (Rumantsch) is ne Gruppe touhoopehongjende Dialekte in do
Alpen, un in äängeren Sin ju noudelke Gruppe deerfon, ju der in dät swaitseriske
Kanton Graubünden (Grischun) boald wäd. Do Italieniske Variante wäide
touhoopefoated unner dän Noome Friaulisk. Dät rakt ätter ju Foulkställenge fon
2000 noch sowät 35.000 Ljuude, do der n rätoromanisk Dialekt baale; dät
Friauliske häd tjoonmoal sofuul Baalere.

Dät Rätoromaniske is een fon do fjauer eepentelke Sproaken fon de Swaits. Toun
Gebruuk in amtelke Situatione is 1982 ne offizielle Skrieuwwiese annuumen wuuden
(Rumantsch Grischun), ju der anwoand wäd tou sukke ferskeedene Seeken as
Jäildskiene, Gesätsreekenge un Unnergjucht. Ju Skrieuwwiese is n Kompromis, dan
do Dialekte loope wied uutnonner un deeruum wäd ju nit algemeen akzeptierd.
Wäkke Geleerde wollen dät Rätoromaniske in two Sproaken apbreeke; do suudelke
Dialekte fange jo unner dän Noome Ladinisk, do noudelke blieuwe Rätoromanisk.
Baalere fon two ferskeedene Dialekte spreeke sik oafte ap Düütsk oun. Fuul fon
dät uursproangelke Sproakgebiet is intwiske fon dät Swaitserdüütske fersleeken
wuuden.

Dät Surselviske in dät Doal fon dän Foar-Rhien un uurswain in dät Bündner
Bupperlound,

Dät Sutselviske in dät Schamserdoal un dät Surmeiriske in Oberhalbstein un dät
Albuladoal, touhoope dät Middelbündneriske,

Dät Vallader un dät Puter, beluukengswiese in dät Unner-Engadin un dät
Bupper-Engadin (dät Doal fon dän Inn) do der touhoope Engadinisk of Ladinisk
naamd wäide (die lääste Uutdruk nit tou fertuusjen mäd dät Ladiniske fon do
Dolomite). Disse bee Variante sunt moor dät Italieniske äänelk.



https://stq.wikipedia.org/wiki/Onondaga

Do Onondaga sunt aan fon do fieuw Stamme fon do Irokesen. Hiere traditionelle
Heemat is ju Onondaga County, New York, uum Syracuse tou. Deeruum dät jo twiske
do uur Stamme woonden, koomen do Irokesen altied bie do Onondaga touhoope, juust
as däälich noch hiere tradionelle Boase.

In dän amerikoanske Fräiegaidskriech (1775–1783) wieren do Onondaga eerste
näitroal, man leeter streeden do mäd do uur Irokesen juun do Fereende Stoate mäd
do Ängelske, ätter n amerikoansken Angriep ap hier wichtichste Täärp dän 20.
April 1779. Moonige Onondaga geenen deeruum ätter Six Nations Reservoat,
Ontario/Kanada, ätterdät do Fereende Stoate uunouhongich wuuden wieren. Do, do
der in New York bleeuwen (däälich 1.475 Ljuude), sunt unner ju Regierenge fon
tradionelle Boase, do der benaamd wäide fon do Clan-Määme, also nit wääld wäide.

Ju Onondaga Sproake wäd däälich noch boald fon sun 100 Ljuude in Ontario un
wäästelk New York. Fuul Bäidene wuuden nit moor in ju Sproake apleeken, deeruum
dät jo uutlaached wuuden, man nu wäd ju in do Skoulen unnergjucht. Dät is
apfaalend, dät jo juust as in Seelterlound in do Bäidenstuune ounfangd sunt.



https://stq.wikipedia.org/wiki/Oksitoansk

Oksitoansk, Lenga d'òc of Langue d'oc (Oksitoansk: occitan, lenga d'òc) is ne
romaniske Sproake, ju der in Oksitanien, dät is dät suudelke Frankriek, Monaco,
un wäkke Doale in Italien un Spanien boald wäd. Foan do Sproakkundige wäd
Frankriek ätter do ferskeedene Foarme fon dät Woud "jee" in two groote
Sproakgestriche ferdeele: Dät Noude, wät dät Woud oui foar "jee" bruukt, is dät
Gestrich fon ju langue d'oïl ("ju oïl-Sproake"), in dät Suude wäd ju langue d'oc
boald (oïl un oc betjuude bee "jee").

Oksitoanien (Oksitoansk: Occitània) is die Deel fon Suud-Frankriek, wier sik ju
oksitoanske Sproake, ju langue d'oc of Occitan, uut ju Gallisk-Roomske Variante
fon dät Vulgärlatienske äntwikkeld häd. Die Noome "Oksitanien" wäd siet dät 13.
Jierhunnert ferwoand. Sowät 15 Millione Ljuude - n Fjoondel fon ju frantsööske
Befoulkenge - lieuwet in dät Gestrich un twäinträädel fon him häd moor of minner
Kunde fon ju oksitoanske Sproake. Der wäd skätsed, dät moor as two millione
Moanskene - foarallen ap dät Lound - Oksitoansk as Uumgongssproake bruuke
konnen, wan uk do lääste Muursproakebaalere do der neen Kunde fon dät
Frantsööske (ju amtelke Sproake) häiwed hieden, al in do trüütiger Jiere fon dät
twintichste Jierhunnert stuurwen sunt. Deeruum dät ju Ferweendenge fon dät
Frantsööske uk al ap ju Skoule aptwoangen wuude, leeuwe fuul oolde Ljuude noch
altied, dät dät Oksitoanske niks moor is as ne uutoardede lokoale Variante fon
ju frantsööske Sproake.

Man dät is düütelk, dät ju oksitoanske Sproake n sälwenständich Lid fon ju
romaniske Gruppe fon Sproaken is, wan dät deerfon uk n grooten Antaal fon gjucht
ferskeedene Dialekte rakt. Do two grootste Gruppen sunt do Dialekte fon ju
Limousin un fon Auvergne in dät Noude un fon Gascogne un Languedoc (n Gestrich
wät uk dän Noome fon ju Sproake drächt) in dät Suude.

Do eerste oksitoanske Woude in latienske Geskrifte ferskiene in dät Tiedoaler
twiske 700 un 800. Die eerste bekoande Täkst, die der gans ap Oksitoansk
skrieuwen is, datiert uut dät Jier 1002.

Twiske 1229 un 1232 ärooberde Jaume I "El Conqueridor" ("Die Äroober") do
Oailounde Mallorca un Valence ap do Almohadiske Moslem-Härskere. Kataloansk, wät
in judeer Tied noch tou grooten Deel uureenstämde mäd dät middeloalerlike
Oksitoanske, ärsätte dät Arabiske as amtelke Sproake.

Ju Sproake un ju Literatuur fon Oksitanien spielt ne wichtige Rulle in ju
middeloarlike Geskichte fon Wääst-Europa. Ju Geskichte fon ju oksitoanske
Literatuur fangt oun mäd dän Dichter un Härtsoch Wülm IX fon Aquitanien
(1071-1127). Dät Oksitoanske, ju Sproake fon do Trobadore, is ju Sproake in ju
do riederlike Ljoowesgeskichten toun eersten Moal in in ju europäiske
Literatuurgeskichte foarkuumen dwo. Ju Soage fon Tristan en Isolde is uut
Oksitanien uur dät ganse Fäästlound fon Europa fersprat. Fereerenge fon do
Wieuwljuude un ne kosmopolitiske Kultuur wuuden ferstäärked unner Ienfloud fon
do Kathare, ne gnostiske Bewäägenge, ju n oainen Oard Kristendum äntwikkeld
hiede. Ju oksitoanske Kultuur fon Fräiegaid un Toleranz häd domoals fon dät
Gestrich dät maast foarskrittelke un blöiende in Europa moaked un sien Bosskup
häd sik goud fersprat un eegentelk aal europäiske Hoawe beienflouded.

In do gjouelke Kjuustoage fon 1209 bit 1244 sunt Duusende fon Ljuude fermöärend
un is ju blöiendste Kultuur in Europa fernichted wuuden. Do Kathare, do der nit
ju Goddelkhaid fon Jesus Kristus akseptierje wüülen un do der dän waareldske God
fon do hebräiske Skrifte oulienden, sunt fon do ‘kristelke’ Noud-Frantsööske
Fierdere un mäd Geneemigenge fon dät Vatikan uutrooded wuuden. Do Oksitanier, do
der do Noud-Frantsööske eegentelk altied as Uutloundere betrachteden, bleeuwen
in do naiste Jierhunnerte äärgwoanisk juunuur ju Regierenge in Paris. Ju
Frantsööske Revolution fon 1789 wuud in dät Gestrich stäärk unnerstutsed, juust
as do Toachten fon dän Antiklerikalismus un dän radikoale Sozialismus. Däälich
rakt dät wier ne litje Bewäägenge, ju der dät Antoanken un dät Äärwe bie do
Ljuude foardert.

Siet do Kjuustoage fersäkt ju Befoulkenge hiere Identität moor of minner truch
dän Gebruuk fon ju oaine Sproake tou bewoarjen. So wuud uk in dät trättienste
Jierhunnert die Noome Oksitanien foar dit Gestrich ienfierd. Man mäd dät Edikt
fon Villers-Cotterêts wuud dät Oksitoanske 1539 tougunsten fon ju
Noud-Frantsööske Sproake ouskaffed un ferskeedene Skrieuwere as Michel Eyquem de
la Montaigne un Charles Baron de Montesquieu skalteden uume ap ju Sproake fon
dät Île de France. Wier do Behöörde un do Geleerde ju Sproake eer as ne
uunkorrekte Sproake of Dialekt betrachtje, wuud ju oksitoanske Sproake fon ju
Loundbefoulkenge altied bruukt un ärreegede wier Interesse bie do romantiske
Ströömengen fon dät 19. Jierhunnert. In wäkke Gebiete, as in n Médoc bie
Bordeaux honnelt sik dät däälich uum litje Gruppen, do hiere Dialekt fon ju
Sproake pleegje.

Wäkke Romaniste meene dät ne äänge Ferwantskup bestoant twiske Oksitoansk un ju
Kataloanske Sproake, wierbie do maaste Unnerskeede fon däälich unner Ienfloud
fon ju uurhärskjende frantsööske un spoanske Sproake äntsteen weese skällen. Ju
Skrieuwwiese fon dät Oksitanske gjucht sik woanelk ätter dät Frantsööske, wier
ju spoanske Skrieuwwiese ap dät Kataloanske uurdrain is.

Ju oksitoanske Sproake wäd an dän Anfang fon dät 21. Jierhunnert noch aal nit as
Amtssproake ferwoand, man dät frantsööske Fiersjokenoal France 3 bjut räägeld
Ättergjuchte in Oksitoansk. Suud-Frantsööske Bäidene konnen ju oksitoanske Toal
leere in besunnere Bäidenstuune, do sonaamde calandretas.

Foarallen ju Oarbaid fon dän Dichter Frédéric Mistral (1830-1914) stuud an dän
Beginpunkt fon ju näie Blöitetied fon ju oksitoanske Sproake. Touhoope mäd uur
Skrieuwere gruundede hie ap n 25. Moai 1854 ju kulturäl-politiske Bewäägenge
Félibrige, ju der fersäkt ap Gruund fon ju provensaliske Dialekt ne näie
Standardsproake tou skafjen, ju sik uk foar literariske Siele oaint. Mäd
Foarloopere as Abbé Joseph Roux {die der ju Skrieuwwiese standardisierde},
Prosper Estieu un Antonin Perbosc wuud Mistral die wichtichste oksitoanske
Dichter. Foar dät Gedicht Mirèio, wät hie al 1851 skrieuwen hiede, kreech
Mistral in dät Jier 1904 dän Nobelpries foar Literatuur.

Max Rouquette (oksitoansk: Max Roqueta) is n uur grooten
oksitoansk-provensoalsken Dichter fon dät 20. Jierhunnert. Sien Wierk uumfoatet
ferskeedene Romane, Kuutgeskichten, Gedichte un Tjooterstukke, do hie uk sälwen
ätter dät Frantsööske uursätten diede. Max Rouquette stoorf in n Juni 2005 in
dät oaler fon 96 Jiere in Montpellier.



https://stq.wikipedia.org/wiki/Munster

Munster (dt. Münster) is ne kringfräie Stääd in dät Noude fon
Noudrhien-Wäästfoalen. Dät is ju Haudstääd fon dät Regierengsbetsirk Munster.
Munster häd 270.868 Ienwoonere (2010) un ne Uurfläche fon 302,83 km². Muenster
is siet 1915 ne düütske Groβstadt. Ju Universität fon Munster is een fon do
ooldste Universitäte fon Düütsklound. Dät häd dän Bienoome Wäästfoalenmetropole,
wan uk in Bochum, Dortmund, Bielefäild un loange Tied uk Gelsenkirchen moor
Moanskene woonje. Munster is ju grootste düütske Stääd sunner n gauen Stäädboan
of n Sträitenboan. Een fon do ooldste Skoulen fon Düütsklound stoant hier, dät
Gymnasium Paulinum. Fröier sunt bolde aal Sköilere fon dät Paulinum Pastoore
wuuden, un noch däälich kon me ap disse Skoule Latien un Griechisk leere. N
Attraktion foar do Tuuriste, do der Munster däälich besäike, is die
Aalweederzoo, n groot Diertepark mäd wüülde un exotiske Dierte.

Die Noome Munster kumt fon dät Latienske monasterium (Klaaster) un ferwiest ap
ju Gründenge fon dät Bisdum Munster truch Korl dän Groote in dät Jier 793. Die
eerste Biskup waas Liudger. In dät Middeloaler waas Munster ne blöiende
Hansastääd.

In dät Jier 1534 ferjoageden Dööpere dän domoalige Biskup Franz fon Waldeck. As
jo dän Gewalt deer in Hounde hieden, hiet dät, dät Munster dät näie Jerusalem
waas. Die näie Fierder fon de Stääd, Jan Matthys, ferlööwede bloot Wierdööpede
in Munster tou woonjen; do uur wuuden ferdrieuwen. Die ferdrieuwene Biskup
stoalde ne näie Armee touhoope mäd Hälpe fon de Katoolske Säärke man uk fon
Lutterske, un beleegerde ju Stääd. Binne Munster radikalisierde sik ju
Bewäägenge. Ap Eende wuud Jan van Leiden dän Fierder un hie stoalde Gemeenskup
fon Göidere un Polygamie ien. Een Jier leeter (1535) fäl ju Stääd un hääbe do
biskuppelke Truppen deer grausoam huused. Jan van Leiden wuud waigjucht un an ju
Lambertisäärke honget noch altied ju Koowe, wieroun sien Lieke uutstoald wuude.

Die Free fon Munster un Ossenbrääch in dät Jier 1648 moakede fon Munster n
uunouhongich Bisdum un deertruch bleeuw dät ganse Gestrich kattoolsk. N uur
wichtich Paat fon dän Free fon Munster waas die Eend fon dän Tachtichjierige
Kriech un ju Anärkannenge fon ju Uunouhongichkaid fon do Niederlounde truch
Spoanien.

In dät Jier 1672 dieden do Munsterske unner Fierenge fon Biskup Bernhard von
Galen n Ienfal in ju Republik fon do Soogen Fereende Niederlounde. In Groningen
wäd noch altied jierelk dän Siech betoacht ap dän Biskup fon Munster (mäd dän
Bienoome Bummen Bernd), mäd dän Groninger Äntsats.

1802 wuud Munster ärooberd fon Prüüsen un tou Haudstääd fon Wäästfoalen moaked.
Truch dän Rieksdeputationshaudslus fon dän 25. Februoar 1803 kreech dan die
lutterske Härtsoch fon Ooldenbuurich dän stoatelke Gewalt uur do Amte
Kloppenbuurich un Fächt (dät Ooldenbuurger Munsterlound). Deermäd waas dan dän
Jierhunnerte oolde waardeldske Beend twiske Munster un do Seelter truchsnieden.
Man jo bleeuwen kattoolsk!

Munster häd touhoope mäd Ossenbrääch n oainen Flugplats: Lufthoawen
Munster-Ossenbrääch.



https://stq.wikipedia.org/wiki/Minssen

Johann Friedrich Minssen (1823-1901) waas n wichtigen Unnersäiker fon ju seelter
Sproake. Hie waas bädden (gebooren) in Jever un studierde Theologie un
Philologie in Jena un Berlin. Hie waas n jungeren Fädder fon Ehrentraut un hie
wüül dät Hälgeloundske un dät Seelterske fäästlääse juust as die dät
Wangeroogiske notierd hiede.

Deertou woonde Minssen in n Suumer fon 1846 ap Hälgelound un dan fon n 7.
Oktober bit n 22. Dezember in Seelterlound, woarskienelk in Skäddel. Hie stoalde
dan fluks fääst, dät Hettema un Posthumus dät Seelterske in do Apteekengen fon
1832 toufuul uumebilded hieden ätter dät Ooldfräiske, wät jo heere wüülen. Do
eerste Paate fon sien Oarbaid (Vorwort un Das Zeitwort) koomen 1854 in ju
Tiedskrift Friesisches Archiv, man deeruum dät ju leeter nit moor ärskienen
diede, bleeuw ju Räst in Hondskrift lääsen, ju Minssen dan leeter loande an
Ludwig Strackerjan, die n Paat fon dän Anhang 1867 in hoochdüütske Uursättenge
publizierde. Man ätters (1893) waas ju Hondskrift nit wiertoufienden.

Tou n Getoankbouk bie ju Jierhunnertfier fon ju wäästfräiske Selskip foar Fryske
tael- en skriftkennisse in dät Jier 1948 wuud dät ganse Archiv fon dän Fereen in
Ljouwert truchsoacht. Deerbie foont me uk hondskriftelke Stukke fon Minssen; dät
wieren do Anhänge 3-5. Dan foont 1958 D. Hofmann in do ätterlätte Poapiere fon
Hermann Möller gans in Aarhus aal do uur Stukke. Do ganse Hondskrifte sunt dan
1965 un 1970 fon ju Fryske Akademy hääruutroat. Noch moor seelter Materioal fon
Minssen (geskichtelk, uur ju Uutsproake, Läidere) is leeter fuunen in dän
Ätterläit fon Ehrentraut un 1999 hääruutroat fon Griep un Kramer.

Al dät uur Jier 1847 look Minssen ätter Frankriek. Wo hie deer koom un wät hie
deer moakede, is kuuts beskrieuwen fon Stiles. Die foont deerbie uut, dät die
junge Winston Churchill 1891/92 n Mound bie Minssen woond häd uum sien
Frantsöösk tou ferbeeterjen.



https://stq.wikipedia.org/wiki/Kroatisk

Kroatisk is een Suudslawiske Sproake, of, beeter täld, een Skrift-Varietät fon
ju Serbokroatiske Sproake. In do boalde Dialekte kon me nit nit twiske Serben,
Kroaten un Bosniere unnerskeede, uumdät do Hauddialekte aal fon Serben, Kroaten
un Bosniere boald wäide (man Čakavisk bloot binne Kroatien)

Do eerste Dokumente, do as "Kroatisk" beteekend wäide, datierje uut dän Eend fon
dät 10. Jierhunnert. Dät waas dan wäil Wäästsuudslawisk (Serbokroatisk), dät fon
"Kroaten" skrieuwen wuden is, man mäd ju Kroatiske Skrieuwsproake fon däälich
häd dät niks tou dwoon: In ju ooldste Tied gruundede sik ju Skriftsproake ap dät
Čakaviske, wilst ju sik däälich ap dät Štokaviske gruundet (as ju Serbiske un ju
Bosniske Skriftsproake uk). Ap dät Čakaviske gruundet sik däälich bloot noch ju
Skriftsproake fon do Buurgenloundkroaten. Dät eerste kroatiske Bouk, dät een ap
dät Štokaviske gruundede Skriftsproake bruukt, is dät Beedebouk "Vatikanski
hrvatski molitvenik", dät uum 1400 skrieuwen wude. Ju moderne Skrieuwwiese stamt
uut 1604.(Bartol Kasic).



https://stq.wikipedia.org/wiki/Kanienken

Dät Kanienken (Oryctolagus cuniculus) is juu eensige Oard uut dän Sleek
Oryctolagus, die also n monotypisk Taxon is. Dät rakt uk tomme Kanienkene, doo
sowäil as Nutsdierte, oaber uk as Moat fon dän Oainer heelden wäide.

Dät Kanienken kumt uurspröängelk fon't Iberiske Hoolichailound,
Noudwäästafrikoa, Suud- un Wääst-Frankriek. Däälich is dät Kanienken in n
grootsten Deel fon Europa, in Noudwääst-Afrikoa, in Deele fon Asien, Australien
un Näiseelound tou fienden. In doo maaste Gebiete, wier dät Kanienkene rakt,
sunt doo also Neozoa un moakje fuul heemske Natuur stukken. Doo Dierte lieuwje
jädden ap n sountergen Boudem, wier joo sik hiere Höölen beeter greeuwen konnene
(Sjuch in dän Apsnit uur juu Lieuwendswiese). Dät rakt wäil neen Kanienkene in
Gebiete, doo haager as säkshunnert Meetere lääse. Hier is ne Waareldkoarte, wan
me deer mäd juu Muus ap gungt, sunner tou klikken, kricht me ne Beskriftenge.

Dät Kanienken lieuwet in groote Kolonien, un uurs as doo maaste Leporidae woont
dät oafter in fertwiegede Höölensysteme, dät is uk die Gruund, wäärume doo
jädden ap n sountergen Boudem lieuwje, wieroane me fuul beeter greeuwe kon as
toun Biespil in n steenigen Leemboudem. Joo sunt normoal snoagens unnerwaiens,
kuume also maasttieds seeuns uut hiere Hööle un gunge smäidens wier tourääch. Me
häd insen tjounsäkstich Kanienkene markierd, un füüftien deerfon häd me n Jier
leeter wier fuunen, wierfon neen oankeld Kanienken fääre as hunnert Meetere
fonne Hööle wäch waas. Doo mouten ja uk nai bie hiere Hööle blieuwe, deermäd se
bie Gefoar, juu uurigens mäd Trummeljen mäd doo bääterste Beene algemeen bekoand
moaked wäd, fluks ätter Huus wai loope konnene. Doo Höölen hääbe ne Joopte fon
bit tou tjo Meetere, un älken Gong in sunne Hööle kon bit tou fieuwunfjautich
Meetere loang weese un häd ne Truchmäite fon sowät füüftien Zentimeetere, wilst
doo Haudwoonkoomeren wäil trüütich bit säkstich Zentimeetere hooch sunt. N
Kanienkenhöölensystem häd fuul mädnunner ferbuunene Gonge un uk fuul Iengonge.
Groote Iengonge hääbe wäide nit bloot as Iengong benutsed, man uk, uum juu
uutgreeuwene Äide uut juu Hööle tou brangen. So lait foar groote Iengonge
aaltiede n Bält fon Äide, foar litje Iengonge rakt dät mongs naan. Dät is
bekoand, dät insen ne Kanienkenkolonie fon 407 Dierte n Höölensystem mäd 2080
Iengonge hiede.

Ap dät Iberiske Hoolichailound poorje sik doo Kanienkene fon Häärst bit
Fröijier, mongs uk loanger. In Änglound sunt fon Janoar bit Juni 90 % fon aal
doo uutwoaksene Wiefkene dreegend, in Middel-Europa fon Februoar bit Juli,
geläägentelk uk in uur Mounde. Een Wiefken kon älk Jier fieuw bit säks moal
Bäidene beere, dät sunt dan moorere ap eenmoal, wiertruch deer in älk Jier fon
een Wiefken sowät trüütich Bäidene apleeken wäide. Toumindest in dät Noude fon
dän Kanienken-Lieuwendsruum rakt dät oaber uungoadelke Bedingengen, so wäide
deer bloot tjoon bit tweelich Bäidene älk Jier apleeken. Sun Kanienken is sogoar
noch fuul oafter dreegend, man 60 % fon doo litje Kanienkene stierwe al in dät
Lieuw fon juu Muur.

Die Uursproang fon dät Woud "Kanienken" is woarskienelk in juu oolde Iberiske
Sproake tou säiken, juu fielicht mäd dät Baskiske fon däälich früünd is. Düt
woarskienelk iberiske Woud hääbe doo oolde Roomere uurnuumen un tou cuniculus
latinisierd. Fon düt Latienske Woud kumt dät Oold-Frantsööske Woud "conin",
wierfon dät Middel-Läichdüütske Woud "kanin" oulat is, wät wieruum die
Uursproang foar moderne Woude as Seeltersk "Kanienken" un düütsk "Kaninchen" is.
Die Diminuitiv is uk al in't Latienske tou fienden, "-ulus" is ne typiske
Diminuitiv-Eendenge foar Woude ap "-us" (ieuwenske dät rakt dät t.B. uk "-ellus"
as in dät Woud "asellus", "die litje Iesel", juunuur "asinus" foar "die Iesel").
Ne Diminuitiv-Foarm, juu dät Latienske "-ulus" moor lieket, rakt dät in dän
düütsken, foarallen dialektoal in ferskeedene regionoale Uutsproake-Varianten
bruukten Begriep "Karnickel" ap "-el". Dät Latienske Woud "cuniculus" is däälich
uk in dän wietenskuppelken Noome "Oryctolagus cuniculus" tou fienden.



https://stq.wikipedia.org/wiki/Groot-Britannien

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Foan-_un_Feenmuseum_Elisabethfeen

Dät Foan- un Feenmuseum (düütsk: Moor- und Fehnmuseum) is n Museum in ju
Feenkolonie Elisabethfeen (Meente Bäärsel). Dät Museum lait diräkt aan dän
Elisabethfeenkanoal. Dät wuud ap n 6. Juni 1986 truch dän "Orts- und
Verschönerungsverein" Elisabethfeen ap Initiative fon dän Foarsitter Dr. Gustav
Schünemann gruunded un häd ne Gruundflaakte fon 15.000 qm. Deer stounde
historiske un oolde Maskinen foar dän Oubau fon Eed. Die Geskichte fon Foan un
Feen wäd deer uk wiesed.

Dät Museum häd tjo Skiepe: Ju iersene Tjalk "Jantina" wuud in 1900 in Dokkum in
Fräislound baud, is 14,9 Meter loang, boolde 3,4 Meter breed, häd n Gewicht fon
15 Tonnen un kon 28,7 Tonnen leede. Dan häd dät Museum noch n holten Muttskip
"Johanna". Dät is n originoalen Ätterbau fon ne Mutte uut ju Tied um 1900 un häd
dät Museum särm ätterbaud un is 15,70 Meter loang un 3,60 Meter breed. Dan hääbe
se uk noch ne Pogge.

Dät Museum lait an ju "Route der Industriekultur im Nordwesten". In dät
"Kanalwärterhaus" fon dät Museum is Poater Dr. Laurentius M. Siemer O.P.
(1888-1956), wierfon dät Gymnasium in Roomelse sien Noome häd, bädden.
Museumsdirektor waas siet ju Gruundenge bit toun 30. Okober 2011 Dr. Gustav
Schünemann. Sied 1. November 2011 is dät Antje Hoffmann. Siet 2009 heerd dät
Museum tou ne Stiftenge. Do hääbe ap n 8. April 2011 hiere 25-jierich Bestounden
fierd.

Tichte bie Seelterlound, bie Burloage in ju Äästerweeder Douse is in dät
Eedoubaugebiet fon dät Moorgut Seedelsbierich ap n 27. Februoar 1939 truch dän
Eedgreeuwer Heinrich Breer ne Foanlieke fon n jungen Wänt fuunen wuuden. Ju
Lieke fon "Burli" waas al fon 2005-2009 in dät Foan- un Feenmuseum uutstoald un
is nu bie ju "Universitätsklinik Hamburg-Eppendorf" truch moderne Methoden
unnersoacht wuuden. Die Wänt was twiske 12 und 14 Jiere oold un is twiske do
Jiere 1046 un 1164 stuurwen. Ju Skelett-Lieke wuud in 2011 in dät "Landesmuseum
für Natur und Mensch" in Ooldenbuurich uutstoald un is in n Meerte 2012 wier
ätter dät Foan- un Feenmuseum tourääch keemen.



https://stq.wikipedia.org/wiki/Dresden

Dresden (sorbisk: Drježdźany; oulat uut dät ooldsorbiske Drežďany foar Sump- of
Auwoold-Bewoonere) is ju Loundeshaudstääd fon dän Fräistoat Saksen. Ju lait in
ju Dresdner Elbetoalwiedenge an do Uurgonge fon dän Buppe- tou dän Middelloop
fon ju Elbe un fon dän Middelgebiergedräppel tou dät Nouddüütske Läichlound in
dät Suude fon Aastdüütsklound. Dresden is dät politiske un kulturelle Säntrum
fon n Deelstoat Saksen.

Dresden lait an bee do Ougere fon de Elbe. Dät Säntrum fon ju Stääd lait ap n
Hööchte fon 113 m buppe NN. Die hööchste Punkt is dän Triebenbierich un lait 383
m buppe NN.

Groote Stääde do ticht bie Dresden lääse sunt (80 km) in dät Suudwääste, Leipzig
(100 km) in dät Noudwääste, un Berlin (200 km) in dät Noude. 150 km suudelk fon
Dresden lait ju tschechiske Haudstääd Prag, 230 km aastelk lait Breslau
(Wrocław).

Siet 1485, as ju härskjende Familie Wettin sik deer ansiedelde, waas Dresden ne
wichtige Stääd. Unner Fürst August die Stäärke wuud ju Stääd in dät 18.
Jierhunnert n Zentrum fon Kunst un Kultuur. Weegen ju rieke barocke- un
Rokoko-Architektuur kreech ju Stääd dän Spitsnoome Elbflorenz (Florenz an de
Elbe).

Fon 1889 an waas Dresden, tonk Heinrich Ernemann, ju Haudsteede foar ju
Europäiske fotografiske Industrie. Fuul technologiske Innovatione koomen
deerhäär, as ju eerste eenoogige Littekbielde (24 x 36 mm) Speegelreflexkamera
in de Waareld. Fääre waas Dresden in dät 20. Jierhunnert Heemat fon ju VEB
Pentacon Fabrik, ju der ieuwenske uur ju Praktica moakede. Ounfang fon dät 20.
Jierhunnert, wuud ju Kunstlergruppe "Die Brücke" in Dresden gruunded.

In ju Noacht fon n 13.-14. Februoar 1945 wuud fon do britiske ne Bombardierenge
fon Dresden truchfierd. Dät roate uur 25.000 Doode un 75.000 Huuse ferswoonten
fon de Loundkoarte. Do extrem heete Flammen feruurseekeden n Fjuurstoarm, do der
Moanskene in do Flammen oun soogen.

Ätter dän Twäide Waareldkriech wüül ju kommunistiske Ferwaltenge Dresden tou
sozialistiske Metropol uumewondelje. Dät betjutte, dät bolde aal Ruinen in de
Stääd rüümed wuuden. Historisk wäidfulle Gebäude wuuden deelrieten, trots eenige
Proteste, as ju SophienSäärk, ju der 1962 deelrieten wuude. Ne Riege fon
historiske Gebäuden wuuden wier apbaud, as dän Zwinger un dän Semperoper. Do
Ruinen fon ju Frauensäärke bleeuw stounden as n Toankmoal. Ätter ju Weende wuud
foar ne uur stäädebauelke Plaanenege wääld: ju Stääd skuul fuul moor fon sien
Foarkriechs-Uutsjoon wierkrige. Ju Frauensäärke wuud fulboodich wier apbaud un
uur Deele fon de Stääd wuuden in n historisken Stil renovierd. Deertruch häd
Dresden n historisk, barock Uutsjoon kriegeu un lukt ju aal moor Besäikere. Noch
immer wäd an disse stäädiske “Fernäierenge” oarbaided.

N 18 km loangen Paat fon ju Niede fon de Elbe, iensluutend n Deel fon Dresden,
wuud fon UNESCO in n Juli 2004 tou Waareldäärwe ärkläärd. Infoulge do Ploane
foar dän Bau fon ne Brääch koom et two Jiere leeter ap ju Roode Lieste. An n 25.
Juni 2009 wuud ju Elbniede wächhoald fon ju Lieste fon dät Waareldäärwe, dan ju
Stääd is dän Bau fon de Brääch wichtiger as ju Steede ap ju Lieste. Die Ferkier
twiske de "Altstadt" un de "Neustadt" geen aal uur ju monumentoale Brääch "Dät
blaue Wunner". Disse Brääch wuud truch dän touniemende Ferkier uurbelasted. Ju
Diskussion deeruur, of me ap ju Lieste fon dät Waareldkultuuräärwe blieuwe wüül,
of dät et foar ju Infrastruktuur fon de Stääd beeter is, ne näie Brääch tou
bauen, kon me oafte ap de Sträte mee biewoonje. Do Ienwoonere fon de Stääd sunt
oafte ju Meenenge, dät Dresden sofuul Ankloang fint, dät sun Iendraach ap de
UNESCO-Lieste neen Noodseeke weese skuul.

Flughafen Dresden is die internationale Flughoawen fon Dresden. Die lait in
Klotzsche, n Stääddeel fon Dresden, 9 KM noudelk fon de Binnenstääd oawe. Siet
September 2008 is die offizielle Noome fon dän Flughoawen: Dresden
International.

Boanferkier rakt et uur Dresden Haudboanhoaf mäd ne Ferbiendenge tou Leipzig,
Berlin, Prag, Erfurt, Magdebuurich, Frankfurt, Wiesbaden, Hambuurich, Hannover,
Bremen, Stettin, Brünn, Wien un Budapest, Boanhoaf Dresden Midde un Boanhoaf
Dresden-Näistääd.

Truch dän noudwäästelke Beräk fon de Stääd gungt ju Buundesautoboan 4 in Gjuchte
Görlitz un Chemnitz - Erfurt. In dät Noude fon de Stääd ju Buundesautoboan 13 in
Gjuchte Berlin un wäästelk fon Dresden ju Buundesautoboan 14 ätter Leipzig. Ju
näie Buundesautoboan 17 begint in dät Wääste fon Dresden ätter dät Suude. Et is
uk ju E55 un gungt truch dät Erzgebierge ätter Prag.



https://stq.wikipedia.org/wiki/Bukarest

Bukarest is ju Haudstääd fon Rumänien. Der woonje 1.931.838 Ljuude in ju Stääd
(2007) un ungefeer 2.6 Millione in ju Agglomeration. Et is ju säkstgrootste
Stääd in ju Europäiske Union.

Bukarest häd neen oolde Geschichte, man ju is truch ju Gruundenge in dät 14.
Jierhunnert täämelk näi. Dät rumäniske Woud bucurie betjut Bliedskup, un
deeruume wäd ju Stääd uk wäil 'Stääd fon ju Bliedskup' naamd. Deerätter wuude
Bukarest ouwikseljend mäd Târgovişte Haudstääd fon ju region Walachei. In 1545
kricht ju Stääd n Stäädmuure.

In do naiste Jiere kreech Bukarest ne oainständige Wirtskup. Ne Uurkunde fon n
13. Moai 1563 wiest ätter ne Präfektuur un 12 Meenteräide. Ju Stääd kreech uk ne
Fersuurgengsfunktion foar dät Lound uum ju Stääd un wuude uk wichtich foar ju
Hondel mäd dät Osmaniske Riek.

In dät 19. Jierhunnert waas Bukarest mongs Frontstääd in ferscheedene Kriege
twiske Ruslound, Aastriek un dät Osmaniske Riek. In dät Jier 1861 wuude dan die
Stoat Rumänien bilded un Bukarest wuude Haudstääd.

Ap n 6. Dezember 1916, unner ju Eerste Waareldkriech wuude ju Stääd truch
düütske Truppen besät un ju Haudstääd fon Rumänien wuude Iaşi. November 1918
wuude Bukarest wier fräi un Bukarest wuude Haudstääd.

In n Oktober 1940 looken düütske Truppen Bukarest binne. Unner ju Twäide
Waareldkriech ferboont Rumänien sik mäd dät Düütske Riek un ap Eende fon dän
Kriech ap n 23. august mäd doo Allierde. Hitler roate n Befeel tou
Bombardierenge fon ju Stääd ap n 24. August 1944. Aan dai leeter ferkloorde
Rumänien dän Kriech an Düütsklound. Do Russen looken Bukarest binne ap n 31.
August 1944.

In dän Koolde Kriech waas Rumänien n Satellitstoat fon ju Sowjetunion. Midde
Dezember 1989 waas die Begin fon ju Foulksapstand juun Nicolae Ceauşescu. Ju
Apstand foatede ap n 21. Dezember 1989 in Bukarest oun. Ap n 22. Dezember 1989
kwad ju Stoatsfiersjooseender TVR Rumänien fräi tou weesen. In Bukarest sunt
truch ju Revolution 500 moanskene stuurwen.



https://stq.wikipedia.org/wiki/Aceh

Aceh is ne Provinz fon Indonesien. Dät lait in dän Noude fon't Ailound Sumatra
un litjere Noaberailounde heere uk deertou. Dät häd ne Flakte fon 55392 km² un
4211000 Ienwoonere, wierfon do maaste hiere oaine Sproake (Aceh-Sproake af
Achinesisk) baale.

Wäil sänt dät 8. Jierhunnert rakt dät in Aceh islamiske Ienfloude, un sänt dät
13. Jierhunnert is die Islam dan deer wai keemen. Aceh waas n Sultanoat, n
Islamisk Köönichriek mäd ne groote Betjuudenge in n Honnel. As 1511 doo
Portugiesen Malakka iennoomen, geenen fuul ienheemske Koopljuude ätter uur
Stääde wai. 1602 gruundede juu Niederloundske Aastindien-Kompanie n
Honnelsstutspunkt in Aceh, daach kuude Aceh n oainständich Sultanoat blieuwe, uk
ätterdät doo Niederlounde fon britiske Siede in n Ferdraach juu Foarheerskup
uurlät wuden waas.

1821 bit 1830 wuuden doo Padri-Kriege fierd twiske doo orthodoxe Muslime fon
Aceh (Padri) un doo Minangkabau, doo innerdoat uk islamisk wieren, man uk allere
Bruuke biebehoolden hääbe. Doo Holloundere stuuden ap juu Siede fon doo
Minangkabau, un an n 26. Meerte 1873 fängen se n Kriech oun juun dät Sultanoat
un marskierden in n April in Kraton ien, wier juu Fäästenge fon n Sultoan oaber
so krewäl ferdäägend wuude, dät doo Holloundere wier wäch geen sunt. An n 11.
Dezember 1873 koomen wier holloundske Troppen unner Generoal van Swieten, doo
dät Sultanoat an n 24. Januoar 1874 iennoomen.

Dät roate in juu Geskichte fon Aceh oafter n Uunouhongiggaidskriech juun juu
jewielige Oobrieggaid: Al in juu Kolonioaltied wude n Guerilla-Kriech juun
Hollound fierd, Teuko Umar, die fon 1873 bit tou sin Dood 1899 foar n fräi Aceh
kampede, is däälich sogoar n indonesisken Nationoalheld. Bit tou n twäiden
Waareldkriech kuude die Weerstand in Aceh nit gans beeended wäide. 1942 bit 1945
waas dät Ailound Sumatra fon Japan besät, ätter n Kriech wüülen doo
Niederlounde, hieren Ienfloud wier häärtoustaalen, 1945 wude oaber die Stoat
Indonesien uunouhongich un 1949 wude dät uk anärkoand. In Aceh ferwachtede me
regionoale Uunouhongiggaid, man insteede koomen indonesiske Troppen.

In 1959 kreech Aceh ne besunnere Autonomie, man juu Uunouhongiggaidsbäwäägenge
waas deermäd nit toufree. In doo 1970er Jiere wude juu Weerstandsorganisation
GAM (Gerakan Aceh Merdaka - Bewäägenge Fräi Aceh) gruunded. 1976 ruup die
Troonfoulger fon juu oolde Sultan-Dynastie, Prins Hasan di Tiro, juu
Uunouhongiggaid uut, man hie hiede naan Ärfoulch un fluchtede 1979 ätter Sweden
wai. Dät roate fuul Kriech, wier uk oafter Moanskengjuchte beseerd wuden.
Ounfang fon dät 21. Jierhunnert koom die Fersäik, Free tou moakjen, eerste
sunner Ärfoulch. Meerte 2003 wude juu Schari'a in juu Provinz ienfierd. In n
Moai fon't sälge Jier roate dät wier Stried un 2004 wier ne groote indonesiske
Militäraktion juun doo Separatisten. Juu indonesiske Regierenge, juu Isolation
fon juu Region besleeten hiede, kwad bie dät Seebieuwjen 2004 eerste niks
deerfon, dät juu Situation in juu Region Aceh so läip waas (ätter doo Behöörden
300000 Doode), sodät internationoale Hälpe fuuls tou leet ätter Aceh wai koom.

Sänt 2005 rakt dät wier Free twiske juu GAM un juu indonesiske Regierenge. In n
Ferdraach wude fäästlaid, dät juu GAM hiere Woapen oureeke mout uum ne freedelke
Paatäi tou gruundjen. Deerfoar mouten oaber doo Indonesiske Troppen loangsoam
wäch uut Aceh un GAM-Kampere un -Sympathisanten uut dät Pieson fräiläite.

Bit tou n 27. Januoar 2006 häd juu GAM sowät 850 Woapen ouroat un 1800
GAM-Kampere un -Sympathisanten wuden uut doo Tuchthuuse lät un amnestierd.

Eenige Ljuude sunt nit toufree mäd doo strom islamiske Witte. Sänt Januoar 2010
rakt dät foar Wieuwljuude n Ferbood, ne änge Bukse tou dreegen, wan deer nit n
Rok uurleeken is, die toumindest bit tou doo Onkele gungt.



https://stq.wikipedia.org/wiki/Tw%C3%A4ide_Waareldkriech

Die Twäide Waareldkriech waas fon 1939 bit tou 1945. Et wäd die twäide naamd,
wil et die twäide Kriech waas, wier Lounde fon bienaist alle Kontinente in
meemoaked hääbe. Et is die eensige Kriech wierbie sowäil Atom- as uk biologiske
un chemiske Woapen (ABC-Woapen) bruukt wuuden sunt.

In dän 2. Waareldkriech stuurwen uungefeer 55 Millione Moanskene. 6 Millione
Juden sunt bie dän Holocaust dood moaked wuuden, fon Adolf Hitler initierd un
fon Heinrich Himmler organisierd wuuden.

Ätter dän Eerste Waareldkriech doarste Düütsklound ätter dän Versailles
Ferdraach neen groote Armee hääbe. Uk waas dät Düütske Riek fon foar dän Eerste
Waareldkriech litjer moaked wuuden. In Düütsklound spielde dän
Nationoalsozialismus ne immer grattere Rulle, wät in 1933 mäd dät Benaamen fon
Adolf Hitler toun Riekskoansler ne Hööchtepunkt foont. Hitler wüül do oolde
Gebiete wieruume hääbe un in 1935 trät dät Saargebiet bie in dät näie düütske
Riek, in 1936 is dät demilitarisierde Rhienlound wier Düütsk wuuden.

Aastriek (truch dän Anschluss) un dät Sudetenlound keemen in 1938 uk bie
Düütsklound.

Ap n 1. September 1939 begon die Twäide Waareldkriech, mäd dän Oungriep fon Nazi
Düütsklound ap Polen. Ju Kriechtaktik ju der bruukt wuude in Polen wäd
„Blitzkrieg“ naamd.

So as Frankriek un Groot-Britannien al foar dän Oungriep juun Polen woarschaud
hieden, ferkloorden do Düütsklound dän Kriech ap n 3. September 1939. An de
Wäästfront bleeuw dät bit tou 10. Moai 1940 stil, man dan griep Düütsklound do
neutroale Stoaten do Niederlounde, Belgien un Luxembuurich oun. Deerätter wäd
Frankriek oungriepen. Ap n 25. Juni 1940 keem et tou n Woapenstilstoand twiske
Frankriek un Nazi-Düütsklound.

Ätter dät Noude wai fängen do Düütske ap n 9. April 1940 oun mäd Operation
Weserübung uum Norwegen un Dänemark oun tou griepen.

In dät Aaste waas die Kriech in Ruslound. Do düütske Truppen hieden in 1941 un
1942 fuul Ärfoulch häiwed, man ju Slacht uum Stalingrad waas dän Weendepunkt
foar do Düütske in dän Twäide Waareldkriech.

Am 6. Juni 1944 loundje do Allierden in ju Normandie, die Dai wäd uk D-Day
naamd. D-Day is die grootste Invasion in ju Geschichte fon do Moanskene, 6.700
Schiepe un moor as 13.000 Luftfoartjuuge wieren deeroun bedeeligd.

Ap n 2. Moai 1945 won die Roode Armee ju Slacht uum Berlin, man Adolf Hitler
waas al an dän 30. April stuurwen. Buppebefeelhääber fon ju düütske
Kriechsmarine Karl Dönitz wäd die näie Riekskoansler. Sien Ätterfoulger,
Hans-Georg von Friedeburg, teekent ju Kaputalation fon die düütske Armee in dät
Noud-Wääste ap n 4. Moai 1945. Generaloberst Alfred Jodl teekent ne Kapulitation
fon aal do düütske Truppen ap n 6. Moai 1945.

Ap n 7. Juli 1937 fäng die twäide Japanisk-Chineeske Kriech oun. Ap n 7.
Dezember 1941 greep Japan do Fereende Stoaten fon Amerikoa in Pearl Harbor oun,
wät jält as die Begin fon dän Twäide Waareldkriech in ju Pazifik. Uur Lounde, do
der bedeeligd wieren, wieren Groot-Britannien, Australien, do Niederlounde un
Näiseelound.

Do japaniske Stääde wieren n Bietsken bombardierd wuuden fon amerikoanske
Bommendreegere, man Japan häd nit kapitulierje wüüld. Uum Japan tou Kapitulation
tou twingen, sunner groote Ferluste, äntscheede do Amerikoaner sik foar n näi
Woapen: ju Atombombe. Ap n 6. August fäl ju eerste Atomboom, Little Boy, ap
Hiroshima. N poar Deege leeter fäl ju twäide Bombe, Fat Man, ap Nagasaki. Ap n
2. September 1945 wuude ap dät US-Schlachtschip Missouri in ju Sagami-Bucht die
Pazifikkriech un deermäd uk die Twäide Waareldkriech mäd unnerteekenjen fon ju
japaniske Kapitulationsuurkunde be-eended.



https://stq.wikipedia.org/wiki/Taks

Die Taks (Meles meles) is ne Oard fon Modder. Hie is, wät oawers striedich is,
fielicht ju eensichste Oard fon dän Sleek Meles. In ju Fäksproake naamt me sun
Taxon, dät der bloot een Unnertaxon häd, n monotypisk Taxon. Buute ju
Nominatfoarm rakt dät ook ju Unneroard Meles meles anakuma uut Deele fon Japan.
Wan disse Unneroard nu, as moonige Wietenskuppere leeuwe , daach ne oaine Oard
is, is die Sleek daach nit monotypisk.

Dät rakt Takse ap dät Fäästlound fon Europa, ap do britiske Ailounde, ap moonige
Middelmeer-Ailounde (toun Biespiel Kreta, Rhodos un Sizilien). Dät rakt uk Takse
in Asien, nämmelk in Japan, Palästina, Iran, Tibet un in dät suudelke China. In
düt Gebiet kumt hie in Woolde un uur ticht bewoaksene Loundskuppe foar. Deer
lieuwet hie in Baue unner ju Äide. Mongs woonje n Taks un n Foaks in dän sälgen
Bau!

Die Taks is n Allesfreeter, dät hat, hie frät Flaask un vegetariske Kost. Gnauer
gekweeden frät hie litjere Suugedierte, Fuugele, Poagen, Moaden fon Iemen un
Häspen, Sniggen, Oas, Nuuten, Äkkenen, Bäien, uur Fruchte, Säid, Knullen,
Stubben un Piltse.



https://stq.wikipedia.org/wiki/Stroom_-_Laistenge_-_Energie

Kuut gekweeden: ju Uutwierkenge - ju "Laistenge" fon dät Woater is proportionoal
mäd ju Hööchte X dän Stroom. Af uurs gekweeden: een Druppe pro Sekunde fon 10
Meeter Hööchte moaket in ne bestimde Tied juust sun djoop Gat as twoo Druppen
Woater pro Sekunde fon 5 Meeter Hööchte.

Ju Totoal-Uutwierkenge - ju Energie - fon dät Woater honget uk noch ou fon ju
Tied: in 10 X sofuul Tied wäd dät Gat uk 10 X so groot. Ju Grööte fon dät
eendgultich äntsteene Gat is dan proportionoal mäd ju Energie, afwäil mäd
Hööchte X Stroom X Tied.

Elektriske Stroom konnen wie uk meete in altied glieke "Druppen", man do heete
dan "Elektrone". Wie konnen dän Stroom also uutdrukke in Elektrone, man deeruum
dät do Elektrone so littek sunt, ferweende wie ju Eenheid Ampêre, dät is
6.250.000.000.000.000.000 Elektrone pro Sekunde!

Un juustgliek as bie do Woaterdruppen ju Hööchte, is dät bie ju Elektrizität ju
"Sponnenge", ju uk Ienfloud ap ju Laistenge häd. Ju Sponnenge drukke wie uut in
Volt, wiel wie foar ju elektriske Laistenge ju Eenhaid Watt hääbe. Deerbie is 1
Watt = 1 Volt X 1 Ampêre. N Autolaampe foar 6 V ju der 10 Ampêre "lukt", ju
ferbruukt also 6 x 10 = 60 Watt (W). Duusend Watt hat n Kilowatt (kW).



https://stq.wikipedia.org/wiki/Stoa

Ju Stoa of die Stoizismus (ooldgriechisk: Στοά) is ne Leere fon ju antike
Philosophie, ju fon sowät 300 foar Kristus bit in dät twäide Jierhunnerd ätter
Kristus eerste fon Griechen un leeter uk fon Roomske bedrieuwen wuude. Dät waas
seküür een fon do ienfloudriekste philosophiske Gjuchten in ju Geskichte fon dät
Äiwendlound. Ju Stoa is benaamd ätter ju Στοά ποικίλη (Bemoalde Süülenhalle), n
Bauwierk ap ju Agora, dän Määrkedploats fon Athen, uumdät ju tou hiere
Uursproangstied in düt Bauwierk unnergjuchted wuude.

Die Gruunder fon ju Stoa waas Zenon uut Kition, uur wichtige Fertreedere wieren
Chrysippos uut Soloi, Panaitios uut Rhodos, Poseidonios uut Apameia, Lucius
Annaeus Seneca un sogoar die roomske Kaiser Marcus Aurelius.

Do Stoikere hieden ju Uurtjuugenge, dät ju Waareld-Oardenge as ne truchgungende
Kausoalkätte tou ferstounden is. Aal, wät geböärt, uk dät Toanken, Wollen un
Honneljen fon do Moanskene, geböärt, uumdät dät ju logiske Foulge uut Uurseeken
is. Uumdät Philosophen in't Oalerdum ätter hiere Leere lieuwje skuulen, latten
jo deer uk ne Lieuwendswiese fon ou: Groote Seekelkgaid wuude ferloanged, wilst
joop Föilen as Unduugd goolt. Stromme Stoikere foonten nit moal Kroankhaid un
Dood läip, uumdät jo dät aal nieme wüülen, as dät koom. Wan däälich fon "stoisk"
boald wäd, toanke do Ljuude maasttieds oun ju Lieuwendswiese, ju fon de Leere
oulat waas, wilst ju Leere sälwen, ju deer bääte stuude, in dät Foulk neen
groote Bekoandhaid moor häd. Daach is die stoiske Toacht fon ju determinierde
Waareldoardenge uk däälich noch fier fersprat un paaset goud tou uus
Natuurwietenskuppe.



https://stq.wikipedia.org/wiki/Stikstof

Stikstof (lat. Nitrogenium, dt. Stickstoff) is n chemisk Element mäd Symbol N un
Atomnummer 7. Stikstof is n Nit-Metal uut ju Stikstofgruppe (Gruppe Va). Loose
Atome fon dit Element sunt gjucht reaktiv un ferbiende sik fluks mäd uur
Stikstofatome. Hierbie wäd maasttied Distikstof bilged (N2 of molekulare
Stikstof), wät ju gewöönelke Ärschienengsfoarm fon Stikstof is. Ap
Ruumtemperatuur befint N2 sik in Gasfoarm. (Sjuch uk bi molekulare Stikstof).

Ferbiendengen fon Stikstof as Salpäiter wieren al in dät Oaler bekoand. Do
Alchemiste kaanden Salpäitersüüre unner dän Noome aqua fortis, kräftich Woater.
Ju Miskenge fon Salpetersüüre un Soaltsüüre waas bekoand unner dän Noome aqua
regia, Köönichswoater, deeruum dät dät instande waas sogoar Gould aptoulöösen.
Ju Äntdäkkenge fon dät Element an sik gungt tourääch ap Daniel Rutherford in
1772. Hie naamde dät noxious air, schoadelke Luft, deeruum dät ju Flamme deeroun
ärläsket. Uk die seelter Noome Stikstof wiest deerap wai, dät n Fersäiksdiert
fersmuurt, wan dät in puuren Stikstof stoald wäd. Uum jusälge Tied studierden uk
Carl Wilhelm Scheele, Henry Cavendish un Joseph Priestley Stikstof unner
Benaamengen as ferbaadende Luft un dephlogistisierde Luft.

Die Latienske Noome foar Stikstof is nitrogenium, do Griechen naamden dät nitron
un dät Ägyptiske Woud is ntr, wat God betjut.

Ju Anweendenge fon Stikstofferbiendingen is biesunners groot.
Ammoniumferbiendengen un Nitroate sunt wichtige Kunstmjuksstoffe.
Ammoniumnitroat an sik is ieuwenske n Kunstmjuksstof touhoope mäd n
Koolewoaterstof as Dieselkrafstof of Kerosine as Koolestofwälle n fuul
benutseden, billigen Sprängstof. Nitroate sunt uk Bestanddeel fon Schjootpulwer
un Nitroglycerine, wät äntstoant uut ju Reaktion twiske Glyzerin un nitriersüüre
(Salpäitersüüre plus Swieuwelsüüre), is n bekoanden Sprängstof. Zyanide wäide
ferwoand in dän Bierichbau foar dät uutlooien fon Gould. Ammoniakwoater is
bekoand as Hämmelmiddel. Ammoniak is die Gruundsleek foar ju Produktion fon
Salpäitersüüre. Anilin, ne organiske Ferbiendenge mäd ne -NH2 Gruppe, is
Gruundsleek foar ju Chemie fon fuul Faawestoffe. Stikstofoxyd NO spielt ne
groote Rulle as Neurotransmitter, dät is tou tällen bie dät Fäärereeken fon
Signoale fon ju eene Närwenzelle ätter ju uur. Buutendät wäd flüssigen Stikstof
uk ferwoand uum besunners läige Temperatuure tou kriegen.

Stikstof is n röäkloos un n faaweloos Gas, wät 78% fon ju Äidatmosphäre
uutmoaket. Dät Gas bestoant uut two-atomige Moleküle N2 mäd ne tjoofooldige
Biendenge, ju dät Molekül ne groote Stabilität rakt. Stikstof-Stikstof
Biendengen un Stikstof-Koolestof Biendengen do Kätten bildje, kuume algemeen
foar un sunt n wichtich Paat fon ju Organiske Chemie, man uk fon ju Biochemie.
Stikstof is n weesentelk Element foar dät Lieuwend ap ju Äide. Aal Oaiwiete
änthoolde Stikstof, deeruum dät do uut Aminsüüren bestounde. Uk Nukleinsüüren as
DNA un RNA änthoolde Stikstof. Ju Biendenge fon Stikstof uut de Luft kon fon
wäkke Organismen toustande broacht wäide, nämmelk do stikstofbiendende
Bakterien. Flinnerkeblöitlere, as Soja un Boone lieuwje in Symbiose mäd do
Organismen, do der in do Wuttelknollen ap do Plontewuttele sitte. Do maaste
Plonten mouten oawers die noodweendige Stikstof uut de Gruunde apnieme, die deer
truch Mjuksjen oane kuume skäl. Moonige Plonten sunt uk inne Loage, Stikstof uut
ju Luft tou hoaljen. Sukke Plonten wäide mongs ap n Fäild säided un leeter, wan
dät groote Plonten sunt, unnerplöiged. So kon me sunner Kunstmjuks Stikstof in
dän Boudem brange un die Boudem wäd foar Nutsplonten beeter. Tou beoachtjen is
deerbie, dät n Boudem, die n poor Jiere wäst laid, sik beeter ärhoald un me skäl
uk an dät Wit fon't Minimum toanke. Die Stikstofkringloop is n wichtich Paat fon
ju Biologie.



https://stq.wikipedia.org/wiki/Sorbisk

Do bee Sorbiske Toale, Bupper- un Läichsorbisk (dt. Sorbisch), wäide boald in ju
Lausitz (Łužica), n Gestrich in dät Aaste fon Sachsen (Sakska) un dät Suudaaste
fon Brandenbuurich (Bramborska). Do Sorben wuuden aleer, juust as do kärntner
Slowenen un uur slawiske Minnerhaide, wäil as Wenden betitteld. Die Noome wäd
däälich as beleedigjend blouked.

Dät Sorbiske, wat sun 54.000 Baalere häd, wäd iendeeld in two Varianten:
Buppersorbisk un Läichsorbisk. Dät Buppersorbiske, wät bie wieden do maaste
Baalere häd, wäd boald uum ju Stääd Bautzen (Budyšin) tou, dät Läichsorbiske uum
Cottbus (Chośebuz) tou. Do bee Stääde sunt dan uk do kulturelle Zentren foar do
Sorbe, wan do Baalere fon dät Sorbiske uk juust in do uumetou lääsende Täärpe
woonje un nit in do Stääde sälwen.

Do eerste skrieuwene sorbiske Texte datierje uut dät säkstienste Jierhunnert.
Bee sorbiske Sproaken hääbe älk ne oaine Skrieuwwiese. Sorbisk en Slowenisk sunt
- touhoope mäd dät Noudfräiske - do eensichste Europäiske Sproaken, do dän Dual
(twofach) noch ieuwenske dän Singular un Plural aktiv anweende. Dät
Buppersorbiske is wät moor dät Tschechiske äänelk un dät Läichsorbiske dät
Poolske. Do Sorben un do Polen woonje uurigens eerste siet dät Eende fon dän
twäiden Waareldkriech tichte bienunner.

Ju foarhärskjende Sproake in dät Woongestrich fon do Sorben is däälich dät
Düütske. Dät Düütske häd dät Sorbiske un uur slawiske Sproaken aal fääre
tourääch troangen. Fröier wuuden in groote Deele fon aastelk Düütsklound
slawiske Sproaken boald, toun Biespil sogoar uum Lüchow in Niedersachsen tou.
Fuul Stäädenoomen tjuuge deer noch fon, as Berlin, Chemnitz un Dresden
(Drježdźany).

In ju DDR-Tied goolten do Sorben as Skaufinster foar ju Minnerhaidefrüntelkhaid
fon dät kommunistiske Regime. Sorbiske Kultuurmanifestatione kreegen ruum
finanzielle Unnerstutsenge. So häd ju litje sorbiske Sälskup Ferföigenge uur n
oainen Rundfunkseender, Saitengen un Tiedskrifte in ju oaine Sproake un wäkke
sorbisksproakige of twosproakige Skoulen.

As zentrale kulturelle Instanz fungiert ju sonaamde Domowina. Wan uk in ju Stääd
Bautzen min Sorbisk boald wäd, is dät Sorbiske apfaalend deer, ap
Sträitenskildere, ap Winkele un sogoar in wäkke Winkele ap Priessäädele un
Kassenskiene. Ju Düütske Regierenge häd dät Sorbiske amtelk as
Minnerhaidssproake anärkoand un truch dät Unnerskrieuwen un Ratifizierjen fon ju
Europäiske Charta fon do Regionoal- of Minnerhaidesproaken ju Ferplichtenge
uurnuumen, dät Sorbiske tou beskutsjen un tou äntwikkeljen.

Do Sorbiske WITAJ (wäilkuumen)-Bäidenstuune luuke buute sorbisksproakige uk fuul
düütsksproakige Skoulkere. Ätter dät Foulgjen fon ne twosproakige of ne
sorbisksproakige Foulksskoule konnen Skoulkere tougjuchte ap dät Sorbiske
Gymnasium in Bautzen (Budyšin) of ap do sorbiske Middelskoulen in Radibor
(Radwor) un Bautzen. Ne sorbisksproakige Hoochskoule rakt dät nit. Me kon je
daach in Leipzig (Lipsk) n Universitätsstudium Sorabistik nieme.

N uur Äärwe uut ju DDR-Tied is ju Bruunkoole-Gewinnenge, wierfoar al ferskeedene
sorbiske Täärpe wieke moasten. Dät Uutnunnerfaalen fon do sorbisksproakige
Gemeenskuppe, do der ätter dät twoangmäitige Uumeluuken oafte ferstraid uur de
Geegend lieuwje, bildet n Gefoor foar ju Funktion fon dät Sorbiske as
Ferkierssproake ap dät Lound. Ätter ju Weende is ju Bruunkoolegewinnenge eenfach
fääre geen. Trots massenhafte Proteste is uum 2000 dät Täärp Horno rüümed uum
bit ap dät lääste Huus oubreeken tou wäiden uum ju Bruunkoole-Industrie Plats
tou moakjen.

 Wikipedia ap Läichsorbisk (326 Artikkele ap n 3.11.07, 3590 Artikkele ap n
19.4.2010)



https://stq.wikipedia.org/wiki/Slacht_fon_Tjootern

Ju Slacht fon Tjootern ap n 27. Septämber 1426 waas die Ounfang fon do
aastfräiske Befräiengskriege juun ju Haudlingsfamilie tom Brok.

Ätter dät ju Groafenfamilie tom Brok in dät 14. Jierhunnert immer moor ju
Heerskup in Aast-Fräislound uurnuumen hiede un truch Hilkeräi do
Heerskupsgebiede immer gratter wuuden, skul bie ju Slacht fon Tjootern ju
Heerskup fon do tom Broks breeken wäide.

Ju Slacht geen fon do aastfräiske Buurensuldoaten fon Focko Ukena un Sibet von
Rüstringen juun do Suldoaten fon dän Haudling Ocko II. tom Brok un do Suldoaten
fon do Ooldenbuurger, dän Ärtsbiskup fon Bremen, do Groafen fon Hoya, Diepholz
un Tecklenbuurich, do Tjootern beleegerden.

Ju Slacht wuud fon Focko Ukena wonnen. Groaf Johann fon Rietberg (die twaide
Suun fan Otto II. fon Rietberg) un Konrad X. fon Diepholz wuuden dooded un
Aartsbiskup Nikolaus fon Ooldenbuurich-Delmenhorst wuud gefangen nuumen, oawers
ätters wier fräilät.

Dät waas n wichtigen Äärfoulch juun do tom Broks un n Jier leeter ap 28.
Oktoober 1427 wuud Ocko II. tom Brok bie ju Slacht ap do Wüülde Äkkere bie
Marienhafe noch moal wier fon Focko Ukena sloain un gefangen nuummen. In 1435 is
Ocko II. tom Brok as lääsde fon ju Haudlingsfamilie dan stuurwen.



https://stq.wikipedia.org/wiki/Slacht_fon_Maiwand

Ju Slacht fon Maiwand waas aan militärisken Stried ap dän 27. Juli 1880 twiske
ju Britiske Armee un afghaniske Striedere in dän twäide ängelske-afghaniske
Kriech. Do Afghanen wonnen ju Slacht juun two britiske un indiske Brigoaden.

Ätter ju Kriechsferkloorenge wieren britiske Troppen ap dän 21. November 1878 in
Afghanistan ienmarskierd un hieden Kabul, Kandahar, Dschalalabad un Khost besät.

Die afghaniske Emir Shir Ali fluchtede, ap ruske Hälpe hoopjend, ätter Mazar i
Sharif, man hie stoorf al in dän Februoar 1879. Sin Suun un Ätterfoulger
Mohammed Yakub kuude sik nit loange hoolde un so foulgede him sien fon do Briten
stöänd Bruurs-Bäiden Abdur Rahman Khan ap dän Troon. Ätter dän Ferdraach fon
Gandamak bestimden do Briten ju Buutepolitik fon Afghanistan un kontrollierden
dät Lound mäd Garnisonen.

Man Herat liech buute ju wuddelke britiske Kontrolle un in't Foarjier 1880 roate
dät deer moor un moor Waiwiesengen ap, dät die Heersker fon junner Ayub Khan
Troppen touhoopelook.

Ap dän 21. Juni 1880 kreegen do Briten Beskeed, dät düsse säks- bit
aachteduusend Mon groote Armee ap dän 15. Juni in ju Gjuchte fon Kandahar
oumarskierd waas.

Bit dän 11. Juli tou wieren, in Outäiwen fon dän afghaniske Angriep, an dän
Hilmend unner Brigadier George Burrows 2599 Suldoaten un säks Kenunnen
touhoopeleeken wuden. Jo fereenden sik junner mäd een afghaniske Armee fon moor
as säksduusend Mon un säks Kenunnen unner dän Befeel fon Sher Ali. Man ju Tjoue
fon düsse Troppen wude fon bee do Uppermonljuude moor un moor betwieuweld. Noch
eer jo äntwoapend wäide kuuden, moiterden hiere Infanterie- un
Artillerie-Eenhaide un looken ou, uum sik ju Armee fon Ayub Khan antousluuten.
Bie ju Ferfoulgenge fon do Moitere kuuden do Kenunnen touräächhoald wäide.

Ayub Khan waas Burrows nu toalenmäitich uurlaid un Burrows besloot, sik ap een
Sträiten-Skiere bie Kushk-i-Nakhud tourääch tou luuken. Sik ätter dät
befäästigede Kandahar tourääch tou luuken, hiede Ayub Khan ju Muugelkhaid lät,
in't Lound fräi uumetou tou loopen. Burrows besloot, ju in't Foaren kuumende
Kavallerie fon do Afghanen tou sloon, eer ju fäindelke Haudmacht waikuume kuude.

Ap dän 26. Juli tälde ju britiske Apkloorenge Beskeed, dät do foaruutgungende
Fäinde Maiwand roaked häbe un die Räst fon ju Armee ap dän touken Dai waikuume
un 10500 Mon mäd 34 Kenunnen uumfoatje skuul. Burrows wüül ju Ättergjucht nit
leeuwe. Ap dän Mäiden fon dän 27. Juli marskierde ju britiske Brigaden ätter
Maiwand ou, deer ju Apkloorenge fääststoalde, dät ju afghaniske Haud-Armee
indäid bloot noch two Uuren fier wäch waas. Foar een Touräächluuken waas dät nu
tou leet, uumdät ju fäindelke Armee uurs apgruunde fon hiere grattere Gauegaid
ju Muugelkhaid häiwed hiede, Kandahar tou besätten. Nu koomen do 2599 Briten mäd
18 Kenunnen 8500 Afghanen mäd 30 Kenunnen toumäite, un do afghaniske Troppen
hieden bietou noch Stöän fon Stommes-Striedere, do sik him anslooten.

Do Briten wieren bie do Infanteriewoapen technisk fier uurlain, wilst se bie ju
Artillerie fier unnerlain wieren. Burrows liet do Transport- un
Fersuurgengs-Eenhaide fon Troppen skuuld in dät Täärp Mahmudabad. Wäästelk fon
Mahmudabad waas een joope Glieuwe, ju sik fon Suudwääste ätter Noudaaste loot un
dan in noudwäästelke Gjuchte oubeegede. Do Briten geenen nit fier fon Mahmudabad
in noudwäästelke Gjuchte uur ju Slucht. Wät moor as aan Kilomeeter fääre noomen
hiere Kenunnen Steede un skooten fon Ketier foar alwen oun ap ju afghaniske
Kolonne. Ju Infanterie geen gjuchts un links fon ju Artillerie in two Linien in
Staalenge. Do Briten waas dät slumped, in dät Toumäitekuumen in ju Slacht as
eerste Apstaalenge tou niemen un dät Fjuur tou eepenjen.

Uum hoolich tjo greepen bietoukeemene Afghanen uut ju Glieuwe dät Säntrum un ju
Linke Siede oun. Die linke Flöägel fon do Briten begon uutnuur tou faalen un ju
Artillerie geen fon dät Sleekfäild wäch. Uk dät Säntrum stuude nit moor fääst.
Aan fon Burrows anoardenden Kavallerie-Angriep wude touräächsloain un do Riedere
looken sik ätter Mahmudabad tourääch. 100 Mon fon dät '66th (Berkshire) Regiment
of Foot stoalden sik in do Fruchttuune bie Khik tou'n Kamp un wuden bit ap dän
lääste Mon dooded.

Do Briten hieden dän Fail moaked, hiere Troppen ap Kandahar Helmand un Kalat tou
ferdeelen, insteede do juun Ayub Khan in Herat ientousätten. As jo läiweloa
hiere Troppen touhoopefierd hieden, uurwon Generoal Frederick Roberts Ayub Khan
ap dän 2. September in ju Slacht fon Kandahar. Man do Briten moasten iensjo, dät
dät foar ju Truchsättenge fon hiere politiske Ineressen neen militäriske
Löösenge roate un looken sik bolde ätters uut Afghanistan tourääch.

Dät do Briten so läip juun Fäinde ferlädden häbe, do maast as unnerlain säin
wuden (uk in Isandhlwana) feruurseekede aan grooten Wierluud in Grootbritannien.



https://stq.wikipedia.org/wiki/Sekund%C3%A4r-Ione-Massen-Spektroskopie

Sekundär-Ione-Massen-Spektrometrie (SIMS) is ne Methode tou dät Analysierjen fon
Uurflächen. Deertou wäd ju Probe in Vakuum bestroald mäd Ione (litje leedene
Deele). Deertruch wäide dan Ione fon ju Probe-Uurfläche loossloain, wierfon dan
ju Masse wain wäd. Dät Weegen fon do sonaamde sekundäre Ione geböärt in n
Massen-Spektrometer, so dät ju Atommasse fääststoald wäide kon un me weet, uum
wäkker Element sik dät honnelt. Ju Methode is gans geföilich un ju Geföilegaid
kon 10-16 bit 10-12 Atome/cm3 bedreege, dät is minner as n millionste Prozent!
Deermäd is ju Methode uum ne Million Moal geföiliger as AES.

Do Resultoate kricht me as Massenspektroa, hier t.B. foar Nikkel (buppeste
Bielde). Deerbie kon me do Isotope apaat sjo, hier also ap Atommassen 58, 60,
61, 62 un 64. Gewöönelk stoant dät Ferhältnis twiske do Isotope fääst, man in
wäkke Falle kon dät uurs weese, t.B. troch nukleäre Prozesse. Dät kon me dan an
dät SIMS-Spektrum sjo.

Bie dät uur Spektrum honnelt sik dät uum Phosphor. Dät häd man aan Isotope
(Massentaal 31), man apfaalend sunt litje Spitsen ap 62 un 93. Deer honnelt sik
dät uum Clustere (Klüüten) fon two bzw. tjo Atome mäd oankelde Leedenge. Dät kon
ouhongje fon ju Bestroalengswiese. Nu is dät Läipe, dät ju Spitse ap 62 touhoope
faalt mäd n Isotope fon Nikkel. Ap ju Wiese konnen Spitsen fon ferskeedene
Elemente sik eenuur stööre un dät is n Ätterdeel fon SIMS.

N fuul gratteren Ätterdeel is, dät bloot do Ione (leedene Deele) meeten wäide un
dät nit goud fäästtoustaalen is, wo n grooten Andeel do fon do ganse loossloaine
Deele uutmoakje. Bruukt me toun Bestroaljen t.B. dät Edelgas Argon, dan wäide
neen Ferbiendengen foarmd un äntstounde man gans min sekundäre Ione. Me kon dät
ferbeeterje truch n Bitje Suurstof in dät Vakuum oun tou läiten. Fuul geföiliger
wäd ju Methode truch ju Probe mäd Ione fon n uur Gas tou bestroaljen. Uk honget
fuul deerfon ou, of dät Materioal fon ju Probe sälwen al ne Touhoopestaalenge,
t.B. n Oxyd is. Truch aal disse Uurseeken kon ju Geföilegaid fon SIMS uur n
Faktor duusend skiele un mout oafte mäd Referenzproben oarbaided wäide uum noch
n Bitjen tou wieten, wät me häd.



https://stq.wikipedia.org/wiki/Seelterlound

Seelterlound (Düütsk: Saterland) is ne Meente in dän Loundkring Kloppenbuurich
in Läichsaksen, mäd ne Fläche fon 123,62 km2 un ap n 31. Dezember 2011 13.006
Ienwoonere. Dät Seelterlound häd fjauer Täärpe: Roomelse, Strukelje,
Seedelsbierich un Skäddel.

An n 1. Meerte 1974 äntstuud mäd ju kommunoale Gebietsreform ju Meente
Seelterlound so as ju däälich is. Do bit tou ju Gebietsreform fon 1974 tjo
oainständige Meenten wieren Strukelje, Roomelse un Skäddel. Ju fräiske Sproake
fon dät Seelterlound, dät Seelterske, is ju litste anärkoande Minnerhaidesproake
fon Europa.

Dät Seelterlound lait in dät Noudwääste fon dät Ooldenbuurger Munsterlound, in
dät Trjokaant Lier, Kloppenbuurich, Ooldenbuurich. In dät Suude wäd dät
Seelterlound fon dät Kustenkanoal begränsed, in dät Noude un Noudwääste slut dät
an Aast-Fräislound oun, man bietiede wäd uk dät Seelterlound deertou reekend. Ju
Leda is een Äi un ju Noudgränse fon dät Seelterlound, ju fljut fon dät Aaste
ätter dät Wääste.

In dät Wääste wäd dät Seelterlound ougränsed fon dät tou ju Meente
Aastrauderfeen heerende Täärp Idafeen, wät fröier as Foankolonie ap seelter
Gruunde anlaid wuuden is. Disse Foan-Täärpe lääse in dät Gebiet, weer fröier die
sweer tou passierjende Foan uum dät Seelterlound tou liech. In dät Aaste wäd dät
Seelterlound truch dän Elisabethfeenkanoal ousleeten, die uur ju ganse Loangte n
geografisk Skeed bildet. Ju bit tou ju Burgeräntskeedenge fon 1949 (1951) tou
Seelterlound heerende fröiere Foanmeente Elisabethfeen an dän
Elisabethfeenkanoal heert apstuuns tou ju Meente Bäärsel.

Seelterlound wäd fon ju Seelter Äi fon dät Suude ätter dät Noude truchfleeten un
deelt et in do two behärskjende Foane: Wäästfoan un Aastfoan. Suudelk fon dät
Kustenkanoal lait Näiskäddel, dät bit tou 1974 tou dät Seelterlound heerde. Two
grattere Meere in dät Seelterlound sunt ju Hollener See appe naite fon
Hollen/Roomelse un ju Maiglöckchensee wäästelk fon Skäddel.

Dät Seelterlound gränsed an fieuw ferskeedene Noabermeenten. In dät Wääste un
Noude gränsed ju Meente Seelterlound an Aastrauderfeen un Tjootern (Samtmeente
Jümme). Do Meenten Bäärsel un Ait in dät Aaste un Suudaaste sunt juust as dät
Seelterlound uk Deel fon dän Loundkring Kloppenbuurich, ju Meente Äästerweede
(Samtmeente Noudhumling) in dät Suude heert tou dän Loundkring Oamselound.

Dät rakt fjauer Täärpe in Seelterlound: Roomelse, Skäddel, Seedelsbierich un
Strukelje.

In Seelterlound rakt et do naiste Buurskuppe: Baalenje - Bäätholt - Bieuwelte -
Fäärmesound - Hällene - Heeselbierich - Hollen - Hollenerfoan - Hollenbround -
Klaaster (Boukeläsk) - Knülke (Skillup) - Loanghoarst - Siedlenge Muddebierich -
Näiwal - Roomelse-Aast - Roomelse-Wääst mäd Hoogebierich, Häärst un Raake -
Seedelsbierich-Kolonie - Skäddelerdom - Strukelje-Wääst - Uutände - Ubbehusen -
Wietsound

Dät Seelterlound lait in n mäitige Klimazone, wät unner Ienfloud fon ju Noudsee
stound. In n Suumer sunt do Deegestemperatuuren läiger as in dät Binnenlound, in
n Winter sunt do Temperatuure maastens haager.

Ätter ju Klimaklassifikation fon Köppen lait dät Seelterlound in n Gebiet, dät
ju Iendeelenge Cfb. häd. (Klimazone C: woorm-mäitige Klima, Klimatyp f:
fuchtich-mäitige Klima, Unnertyp b: woorme Suumer) Dät Klima is maritim,
maastens is dän Suumer relativ köilich un rakt et relativ fuul Rien, man die
Winter is mild un in n Winter faalt nit fuul Snee.

Seelterlound lait ap n 15 Kilometer loang un een bit fjauer Kilometer breed
Soundailound midde in do Foane. Deertruch waas et loange Tied gjucht isolierd un
bit tou dät 19. Jierhunnert ien kuud me bloot mäd n Skip uur ju Seelter Äi in
Seelterlound kuume. Twiske 1100 un 1400 wuud ju Tecklenbuurger Groafskup Suugel,
ju dät Seelterlound fon däälich un Deele fon dän Humling uumfoatede, fon Fräisen
uut dät Aast-Fräislound fon däälich besiedeld. Of deerfoar al wäkke wäästfäälske
Siedeler in dät Gebiet woond hääbe, is striedich.

Fon ju Groafskup Suugel (Comitia Sygeltra) häd dät Seelterlound ("Sagelter
Land") uk wäil sin Noome (sjuch ju Skizze unner).

Apgruund fon ju Isolation häd sik ju oaine Sproake fon dät Seelterlound
äntwikkeld un is bewoard blieuwen. Ju Seelterfräiske Sproake is n Dialekt fon ju
Fräiske Sproake, ju in uur Deele fon Aast-Fräislound siet Jierhunnerte
uutstuurwen is.

Ju ooldste Uurkunde stamt uut 1319. Seelterlound hied goude Kontakte ätter dät
Noude, man uk ätter dät Suude wai. In dät Jier 1400 wäd dät fon dän Groaf fon
Tecklenbuurich an Munster uurdrain. Man in ju Tied wäide uk do aastfräiske
Ienfloude gratter.

Seelterlound hiede in dät Middeloaler ne oaine Ferfoatenge un ne oaine
Gjuchtsboarkaid. Toun Biespil is ne skriftelke Loundgjuchtsoardenge uut dät Jier
1587 bewoard blieuwen, wierfon die Uursproang düütelk aller waas. Muugelk wuud
dät truch Korl dän Groote, die do Fräisen ju Legende ätter eenige Privilegien
tousicherde (sjuch: Fräiske Fräiegaid). Dät Seelterlound wuude tou do symboliske
Soogen Seelounde täld un hiede ne do uur fräiske Loundesmeenten äänelke bienaist
demokratiske Ferwaltenge: Eenmoal in t Jier wuude die Tweelwerräid wääld, die
dan Ferwaltenge un Gjuchtspreekenge latte. Deer ju Loundnoome fon do Fräisen in
dät Seelterlound eerste leet ärfoulgede, waas dät Gebiet nit heerskupsfräi.
Toueerst wieren do Groafen fon Tecklenbuurich do Loundesheeren, leeter dät
Deelstift Munster, dan die Fürstbiskop fon Munster. Seelterlound hiede daach
fiergungende Fräiegaide un waas deermäd uk unner froamde Heerskup n gjucht
uunouhongich Gebiet. Do seelter Fräisen wisten hiere ounstammende
Fräiegaidsgjucht gjucht loange tou bewoarjen. Uk hier died ju isolierde Loage
hier Uuriges. In 1803 wuude Seelterlound mäd ju Säkularisierenge fon dät Bisdum
Münster dät Härtsochdum Ooldenbuurich tousloain. Nit fuul leeter roate et unner
Napoleon n kuut frantsöösk Intermezzo. In dät Jier 1934 wuude eerstmoals ne
Meente Seelterlound iengjucht, wierbie ieuwenske Roomelse un Skäddel uk dät
däälich tou Ait tällende Näiskäddel heerde. An n 1. Meerte 1974 äntstuud dan mäd
ju kommunoale Gebietsreform ju Meente Seelterlound so as ju däälich is.

Do bit tou ju Gebietsreform fon 1974 tjo oainständige Meenten wieren Strukelje,
Roomelse un Skäddel. Dät Koloniegebiet Seedelsbierich waas ne Buurskup fon
Skäddel, man hier wäd nit moor fuul Seeltersk baald.

In dät Seelterlound wäd dät Seelterfräiske fon ungefeer 2.000 Ljuude boald. Dät
Seelterfräiske is dät lääste Aast-Fräiske, wät et däälich noch rakt. Ieuwenske
dät Seelterfräiske wäd Hooch-Düütsk un Plat-Düütsk in ju Meente baald. In dät
Seelterlound woonje uk Russen, do hiere Määmesproake noch baale konnen.

Deer dät Seelterlound bit tou dät Jier 1803 politisk tou dät Läichstift Munster
heerde, is et katoolsk ääntet. Do Seelterfräisen heere tou do litje koppel
Fräisen, do der traditionel ju roomske Säärke heere. Unner ju Reformation wuuden
do Seelterfräisen innerdoat luttersk, man ätter dän wäästfoalsken Free wuuden ju
daach wier katoolsk Juunreformation). Stump wäästelk un noudelk fon Seelterlound
befint sik deertruch n gjucht skäärp Konfessionsskeed tou dät lutterske
Aast-Fräislound. Truch ju Uumsiedelenge ätter dän Twäide Waareldkriech un näie
Ienwoonere fon Seelterlound uut Ruslound annerde sik ju konfessionelle
Touhoopesättenge fon ju Befoulkenge. Däälich rakt et wier lutterske Meenten un
een fräisäärkelke Meente (Baptiste) in Seelterlound. Uk ne Moskeemeente häd sik
in Roomelse bilded, wierfon do Besäikere uursproangelk uut de Turkäi kuume.

wuuden fon dän Biskop fon Munster aphieuwed un tou ne näie Säärkenmeente "St.
Jakobus in Seelterlound" mäd sin Sit in Roomelse touhoopefoated. Dät Rektorat
St. Antonius, Boukeläsk, waas aal in 2006 aphieuwed un mäd St. Georg, Strukelje,
fereend wuuden. Pestoorsäärke fon dät Seelterlound is ju St. Jakobus-Säärke in
Roomelse. Tou ju roomsk-katoolske Pestooräi heere fääre do in de Kommunoalreform
fon ju politiske Meente outrände Gebiete fon Aastrauderfeen un Elisabethfeen. Ju
roomsk-katoolske Meente fon Seelterlound faalt as een Deel fon dät Bisdum
Munster unner dän 'Biskoppelke Munster Offizial' mäd Sit in Fächt.

Die aastelke Deel fon Strukelje heert tou ju lutterske Kristussäärke in
Elisabethfeen, die wäästelke Deel, as uk dät Täärp Roomelse, heere tou ju
lutterske Säärkenmeente Idafeen, däälich Aastrauderfeen.

Blasonierenge: "Dät wiest in Rood ap n gouldenen Troonsessel ne sittende, junge
Köönichsfiguur mäd Krullen un een blau Gewand mäd gouldene Apstiksel, gouldene
Hoike un gouldene Skoue, in ju Linke een goulden Säpter, in ju hoochheeldene
Gjuchte n gouldenen Rieksappel. An dän Troon liend is die Rieksskild, n swotten
Dubbeloadeler in Gould." Dät Woapen wiest Korl dän Groote ("carolus magnus"),
die do Fräisen ju Legende ätter hiere wiedloangjende Fräiegaidsgjuchte
tousicherd hiede.

Ju Baksteenkapälle fon ju fröiere Deelläitenge fon dän Johanniteroarden in
Boukeläsk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. So stoalt ju dän Hl. Antonius wäide Kapälle in
Klaasterbusk n kultuurhistorisk Kleenood deer. Ju is nit bloot dät ooldste
katoolske Goddeshuus in ju Meente, man uk dät ooldste Bauwierk in dät ganse
Seelterlound. In dät Jier 2005 wuude ju apweendich restaurierd.

Skäddel is dät Säntrum fon ju seelterfräiske Sproake, deer is dät Seelterfräiske
Kulturhuus tou fienden in dan oolde Boanhoaf. Dät Kultuurhuus wäd benutsed as
Fereensheem fon dän Seelter Buund un et rakt deer n Radiostudio fon ju
Ems-Vechte-Welle foar ju Seelter Seendenge ap dän regionoale Seender. In Skäddel
rakt et uk noch ju Galeriehollounderwiendmäälne fon 1870 mäd n Heimatmuseum un
Woainremise. In dät Täärp sunt buutendät ferskeedene Bautoankmoale. Fääre rakt
et dät Natuurtoankmoal 'Loanghoarster Iesk' un ju grootste Roukekolonie fon
Düütsklound.

In Seelterlound befint sik uk die Seender DHO38 fon ju Düütske Marine. Ju
Marinefunksteede is dät hoochste begungbere Bauwierk in West-Europa (man bloot
foar Suldoate). Ju oachte 354,8 Meter hooge rood-wiet Maäste sunt bit tou ne
Fierte fon moor as 20 Kilometer tou sjoon. Ju fuchtige Foanboudem häd bie ju
Woal uum ne Steede tou waälen n wichtigen Faktor weesen. Ju Marinefunksteede
bleeuw loange Tied uut militariske Gruunden n wieten Fläk ap do Koarten. Wieren
do Seelter 1973 noch bliede weese, dät jo ne deer plaande Bombenousmietsteede
ferhinnerje kuuden, stuuns hääbe do Nood uur ju Stroalengsbelastenge.

Dät Fräitiedanbod in Seelterlound is gans riek. Mädnunner rakt et 27 Sport- un
Skutsbuunde un tjo Karnevalbuunde in ju Meente. Et rakt 13 Sportsteeden, tjo
Tennisanloagen un two Tennishallen, fjauer Sporthallen un tjo Riedhallen.
Deertou kumt een Skaterboan un een Indoor- un een Outdoor Kartboan, ju der in
dät Täärp Roomelse ansiedeld sunt. Swimsport- un Boademuugelkhaide rakt et in
dät Fräitiedboad fon Roomelse, as uk in ju "Hollener See". In dät Täärp
Strukelje befint sik n "Paddel un Pedal"-Station as Anloopsteede foar dät
Flitsepee- un Woaterwonderjen. In Seedelsbierich is ne multiple
Buutensportanloage (Basketball unsofääre), as uk n Beachvolleyballfäild un ne
Skaterboan.

In Seelterlound kon bie ferskeedene Feranstaltengen dät Seelter Läid fon Pestoor
Schulte spield wäide.

In dät Seelterlound wäd däälich noch Eed greeuwen. In dän Wäästfoan wäide alle
Jiere sowät 400.000 Kubikmeter Eed uut dän Boudem hoald.

Do Buundessträiten 72, 401 un 438 ferbienden Seelterlound mäd do Autoboanen.
Truch Seelterlound fiert ju Iesenboansträkke Wäästersteede/Ocholt–Seedelsbierich
fon dän Oamsloundske Iesenboan. Disse Sträkke wäd siet loange Tied bloot noch
bruukt foar Göiderferkier, un dät rakt noch Museumsüüge.

Ap dät suudelk oungränsende Kustenkanoal wäd Binnenskipfoart twiske ju Oamse un
ju Hunte bedrieuwen. An dän Kustenkanoal wäd stuuns ju sonaamde c-Port apgjucht,
n Industriepark un Hoawen foar ju Region Ooldenbuurger Munsterlound.



https://stq.wikipedia.org/wiki/Sahel

Die Sahel (fon dät Arabiske ساحل, wät sofuul betjuudt as Ouger / Kuste, düütsk:
der Sahel / die Sahelzone) is dät Gebiet fon Afrikoa, die sik suudelk an juu
Sahara anslut.

Juu Wüüste Sahara woakst fääre ätter Suuden wai. In doo noudelke Deele fon dän
Sahel äntstounde also näie Wüüstenflakten. Sunne Wüüstenbieldenge hat inne
Fäksproake "Desertifikation". Truch dät Woaksen fonne Befoulkenge hääbe doo
Moansken in dän Sahel däälich uk moor Fäi as fröier, Kamäile, Bäiste, Schäipe,
man foarallen Säägen. Doo fernäile dan uk fuul moor Natuur, un wan joo dät ganse
Boark fon aan Boom iete, dan stäärft die Boom. Buutendät fertrappelje doo fuul
Gäärs, wäil moor, as joo iete, un stampje dän Boudem fääst un suurje him mäd
hieren Mjuks un hiere Miege uuremäite, wiertruch deer dan nit moor fuul woakst.

Ap dät Diagramm gjuchts sjucht me, dät dät sänt sowät 1970 in dän Sahel in doo
maaste Jiere minner Rien roate, as in dän Truchsleek fon't twintichste
Jierhunnert. Dät is oaber in doo lääste Jiere nit moor so joop unnern Truchsleek
as in doo tachentiger Jiere, die Sahel skäl uk däälich fuul gräiner weese as
doo. Juu Froage is, af düsse Druuchte fon juu Desertifikation kumt, of juu
Desertifikation truch düsse Druuchte meebedingd is.

Doo Ljuude dwo uk wät juun juu Desertifikation. Een Methode is dät sonaamde Zaï,
dät uk as Tassa beteekend wäd. Deer wäide litje Gate greeuwen un mäd organisk
Materioal apfälld. Doo Termiten ferdeele düt Materioal dan inne Äide un moakje
dän fästen Boudem wier loos. Wan juu fuchtige Jierstied kumt, kon me deer wät
plonted wäide. Deer wäide dan mongs Fäildere moaked, mongs wäide deer dan oaber
uk Boome plonted, wät wäil die duurhoafteste Wai is, juun juu Desertifikation
tou kampjen.

Deerfoar is n Grootprojekt ploand: "Gräine Muure fon Afrikoa in n Sahel". Dät
skäl aan fieuw Kilomeetere breeden un soogenduusend Kilometere loangen
Wooldstriepe fon Senegal in dät Wääste bit Dschibuti in dät Aaste wäide. Dät
wuude 2005 fonne Afrikoanske Union ploand.



https://stq.wikipedia.org/wiki/Plouch

Die Plouch is ne Reewe, ju bruukt wäd, uum Fäildere tou plougjen, also in Riegen
uumtougreeuwen un tougjuchte tou moakjen.

As me bie Uutgreeuwengen fon oolde Fäildere sjo kon, hieden do Ljuude eerste, as
jo inne Jungsteentied mäd dän Fäildbau begonnen, bloot Grääfstokke. Leeter hääbe
jo eenfache holtene Plouge deer uut äntwikkeld, do uur't Fäild leeken wuuden
sunt, man nit so oardentelk as däälich, dät geen aal man kjuus un uurtwäärs,
uumdät do jungsteentiedelke Plouge noch neen Blääd anne Skoar hieden, uum do
Äidklüüten tou weenden, jo kuuden bloot Riete in ju Äide moakje. Uk düsse Oard
tou plougjen kon däälich noch bie Uutgreeuwengen oun dän Boudem ärkoand wäide.

In do soogentiger Jiere fon't 1. Jierhunnert ätter Kristus skreeuw die roomske
Wietenskupper Plinius die Allere in sien Natuurgeskichte:

Eer ju Buuräi mechanisierd wuude, is also uur bolde twoduusend Jiere nit fuul
uurs wuuden. Man dät kumt uk deerfon, dät do domoalige Ärfiendengen, uk wan jo
goud wieren, aiske loange Tied bruukten, uum sik truchtousätten. In fuul Rebätte
fon Europa is noch loange Tied mäd Plouge oarbaided wuuden, do do Äidklüüten nit
weende kuudene, touminst bit in't Middeloaler.

Wan die holtene Plouch ap e Gruund stoant, dan is dät Unnerste, wierap die
Plouch stoant, die Soole. Dät is n fjauerkaantich Stuk Holt, deeroun dät
Plouchiersen, dät in e Gruund ounsnit, mäd Spiekere ounhauen is. Dät
Plouchiersen is foare spits, n gouden Fout loang un is dan buppe mäd Spiekere
fäästnaild an dän Krop, dät is dät Iersen, wäkker ju Fuurge uumesmit. Die Krop
is nu wier an dät Rüüst fäästmoaked, dät is n Stuk Holt, dät fon de Soole bit
tou dän Boom uumhooch stoant. Dät Rüüst tjoont deertou, uum dän Krop un dät
Plouchiersen mäd dän Boom tou ferbienden.

Bääte uut dän Soole kumt die Stäit hääruut, die is deroun, uum dän Plouch
fäästtouhoolden un tou regierjen. Twiske dät Rüüst un de Stäit sit unner n
Twäärsstok, die haalt dät Rüüst (beeter: dän Krop) an dän Stäit fääst. An dän
Stäit, ieuwen fon dän Boom ou, sit nu noch n Pänne, deer die Trompel ounlaid
wäd. Die Trompel wäd deertou bruukt, uum dän Plouch beeter aplichte tou konnen,
un dan uk, uum dän Plouch skeen tou hoolden. Midde truch dän Stäit deer gungt
die Boom, dät is n liek, tjuk Stuk Holt, die truch ju Mulskeede un truch dät
Rüüst stöänd wäd, un toulääst ap dät Stal lait. Ju Mulskeede is n flak Stuk
Holt, wäkker uut dän Soole hääruutkumt, truch dän Boom gungt un mäd dän Boom
truch n Bolt ferbuunden is.

In dän Boom, ieuwen foar dät Plouchiersen, sit noch dät foarnste Iersen of uk ne
iersene Skieuwe, ju sik rund traale kon. Dät Iersen of ju Skieuwe tjoont
deertou, dän eerste Snied in e Gruund tou moakjen. Foar dät foarnste Iersen
sitte midde ap dän Boom wäil n twintich Stuk litje iersene Hoaken (of Puunen),
deeruur die lääste Ring fon dän Oadel stat wäd. Bääte fon dän Boom ou, ap e
linker Siede sitte juun (ieuwenske) dät Plouchiersen un dät Rüüst, n poor
Breede, do bit tou dän Soole liek häärdeel gunge un der deeruum foar sunt, dät
ju Äide nit in dän Plouch kumt. Do Breede heete se Plonken.

Die uur Deel, die tou n fulboodigen Plouch heert, dät is dät Plouchstal, dät fon
dän Plouch ounuumen wäide kon. Dät Stal is n Oakse, ju ap älke Siede n Jool häd.
Boppe uut e Oakse kuume two Skeede hääruut, dät sunt two flakke Breede, mäd fuul
Goate deeroun. Twäärs uur do Skeede gungt dän Skoomel, deer ap bee Siede n Gat
oun is, deer do Skeede truch stat wäide. Do Goate in do Skeede, truch wäkker
Stikken stat wäide, sunt deeruum deeroun, uum dän Skoomel, ap dän die Plouchboom
lait, ap un deel stikje tou konnen. Uum dät Stal nu an dän Plouch fääst tou
moakjen, sit bääte an dät Stal ne Krompe, deer die Oadel, dät is ne tjukke
iersene Kätte, fon ju eene Siede ounhoaked wäd, wilst die uur Eend fon dän Oadel
ap dän Plouchboom stat wäd. Foar dät Stal sit n Brääd, deer die groote Knäppel
ounhoaked wäd, wier do Hoangste an ounspond wäide.



https://stq.wikipedia.org/wiki/Panamakanoal

Die Panamakanoal is ne kunstelke Ferbiendenge fon dän Pazifik un dän Atlantik
twäärs truch ju Loundbrääch fon Panama, ju twiske Noud- un Suudamerikoa ferlopt.
Die Kanoal wuude in 1914 eepend.

Uum deer truch tou kuumen, mouten do Skiepe ap ju atlantiske juust so as ju
pazifiske Siede truch Slüüsen, uum ap ju Hööchte fon dän Kanoal fon sowät 26
Meetere uur ju See tou kuumen. Hie ferlopt foar n Deel in dän kunstelke
Gatúnsee. Die See äntstuude fon 1907 bit 1913 truch Apstauenge fon dän Río
Chagres, uum dän Kanoal in't Binnelound fon Panama ap een Hööchte tou hoolden.
fääre wäästelk lait die sonaamde Gaillard-Truchsnied, wier me Bierge fon sowät
90 Meetere Hööchte truchgreuuwen häd.

Ätterdät in 1492 Christoph Kolumbus as eersten Europäer ätter do Wikingere wier
ätter Amerikoa keemen waas, duurde dät nit loange, dät die näie Kontinent fääre
ärfoarsked wuude. In 1513 koom die Äntdäkker Vasco Núñez de Balboa as eersten
ätter dät Pazifik-Ouger fon ju Lound-Äängte fon Panama.

Ju eerste Idee foar n Kanoal truch ju Lound-Äängte fon Panama koom dan fon
Kaiser Koarl V. fon't Hillige Roomske Riek, die uk spoansken Köönich waas (as
Koarl I.) in't Jier 1523. In 1527 soachte Hernando de la Serna in dän Apdraach
fon dän Kaiser un Köönich n goadelke Ferloop foar dän Kanoal. Hie foont wäil
hääruut, wo me mäd Boot uur do Äie truch groote Deele fon dät Lound kuume kuude
un wier me uur Lound moaste. In 1529 oarbaidede die Alvarado de Saavedra Colon
een Projekt uut. Man deer wuude niks uut.

In do Jierhunnerde deer ätter hääbe uk al wäkke uur n Kanoalbau ättertoacht.
Besunners Alexander von Humboldt, die fon 1799 bit 1804 tou Latien-Amerikoa
ärfoarskede, befoatede sik mäd ju Seeke. Johann Wolfgang von Goethe fermoudede
al in 1827, dät die "jugendliche Staat" (as hie dät kwad) fon do Fereende
Stoaten fon Amerikoa dän Kanoal baue skuul.

Ätter dän Ärfoulch fon dän Suez-Kanoal sunt frantsööske Sälskuppe al in 1881 mäd
dän Kanoalbau in dät domoalige noudelke Kolumbien ounfangd, man deer geen fuul
fail. Geologiske Unnersäikenen wieren ferkierd, masse Oarbaidere sunt oun
Malaria stuurwen un Eende 1888 waas neen Jäild moor deer. So wuude in 1889 ju
Oarbaid foar't eerste ienstoald. Dät roate deeruum groot Skändoal un masse
Politikere moasten touräächtreede.

In 1894 uurnoom ne Apfangsälskup dän heele Komplex un ferkoopede him in 1902 oun
do Fereende Stoaten fon Amerikoa, uumdät die US-Senator John Coit Spooner sin
Präsident Theodore Roosevelt fon dät Foarhääben uurtjuuge kuude. Do Fereende
Stoaten aaskeden fon Kolumbien, ju Loundäängte fon Panama outoutreeden, uumdät
jo toachten, dät jo so beeter mäd dän Kanoal kloor wäide kuuden. Man Kolumbien
wäigerde sik. Deeruum soanden do Fereende Stoaten n Kriechsskip mäd Suldoaten,
broachten dän lokoale Miliz-Uppermon uume un ruupen dän unouhongige Stoat Panama
uut. Mäd dän näie Stoat honnelden do Fereende Stoaten ap n 18. November 1903 in
dän Hay-Bunau-Varilla-Ferdraach ju Kontrolle uur ju Kanoal-Zone uut un dät
Gjucht, in Panama militärisk ien tou griepen. Brisant waas, dät neemens uut
Panama bie Ferdraachsouslut bie waas: Die panamaiske Minister Bunau-Varilla, die
dän Ferdraach unnerteekende, waas frantsöösken Stoatsburger. Die Kanoal wuude
kloorbaud un in 1914 eepend.

Ju US-Kontrolle uur ju Kanoal-Zone waas aaltied ne Uurseeke foar Twist twiske
Panama un do USA. Fon dän 9. bit 11. Januoar 1964 eskalierde die Twist,
besunners uum dät Gjucht, ju Flaage fon Panama ieuwenske ju US-Flaage in ju
Kanoal-Zone tou hisjen. Dät roate in düsse Deege tjountwintich doode Panamaere
un fjauer doode US-Suldoaten.

Wildääge waas dät ju Uurseeke foar ju Näi-Uuthonnelenge fon ju Kanoal-Seeke fon
do Torrijos-Carter-Ferdraage in 1977. Jo suurgeden deerfoar, dät Panama Stuk
foar Stuk moor Autorität uur dän Kanoal kreech. Sänt dän 31. Dezember 1999 häd
Panama amtelk ju aleenige Hoohaid uur dän Kanoal.

Ätter jiereloange Diskussion wuude in 2006 bekoand moaked, dät me dän
Panamakanoal uutbaue wüül. In 2007 begon ju Bauoarbaid un duurde bit 2016. Nu
konnen deer noch grattere Skiepe truch kuume.



https://stq.wikipedia.org/wiki/Noudfr%C3%A4isk

Noudfräisk (Kompromissnoome: friisk, Mooringer: frasch, Föhring-Amring: fresk)
wäd boald fon sowät 8.000 bit 10.000 Ljuude ap dät noudelke Fäästlound fon dän
Kring Noudfräislound ap ju Wäästkuste un fon Släswiek-Holstein, ap do Ailounde
Föhr, Amrum, Sylt un do Hallige, as uk ap dät Hälgelound. Dät Noudfräiske is een
fon do tjo fräiske Sproaken un heert tou ju anglofräiske Sproakfamilie. Däälich
rakt et noch njuugen Dialekte, do touhoope ju noudfräiske Sproake bildje.

Uut dät Ooldfräiske hääbe sik dät Wäästfräiske, dät Seelterfräiske un dät
Noudfräiske äntwikkeld. Do bildeden touhoope ju fräiske Sproakgruppe. Ju
Äntwikkelenge geen foar älke fräiske Sproake uurs, un so sunt uutnunner woaksen.
Die naiste Früünd tou do fräiske Sproaken is ju ängelske Sproake. Ju ängelske
Sproake un do fräiske Sproaken heere tou ju Ängelsk-Fräiske Sproakfamilie,
Anglofräisk of ju noudseegermoanske Sproakfamilie. Dät Anglofräiske wäd uk wäil
Noudwäästgermanisk naamd, un bildet ne Unnersproakgruppe binnen do Germaniske
Sproaken. Monges wäd dät Platdüütsk uk tou ju noudseegermoanske Sproakfamilie
reekend, man ju Sproake häd fuul noudseegermoanske Määrkmoale ferlädden.

Do noudfräiske Ailounde wuuden uum dät Jier 800 besiedelt fon Fräisen, do fon ju
suudelke Noudseekuuste keemen. Muugelk waas Hälgelound in disse Tied, un
deerfoar, aal fon Fräisen bewoond. Fon 689 bit tou 785 wuuden do fräiske Gebiete
fon kristelke Franken innuumen, un muugelk sunt disse Fräisen deeruum
wächleeken, uumdät do ju kristelke Religion nit annieme wüülden. Wät däälich dät
Fäästlound fon Noudfräislound is, wuude uum dät Jier 1100 fon Fräisen besiedelt.
Wier do Fräisen fon do noudfräiske Ailounde häär kuume is foar
Sproakwietenskuppere nit duudelk, uumdät ju fräiske Sproake in disse Tied noch
neen duudelke Dialektferskiele hiede. Man me gungt deerfon uut dät do Fräisen
fon dät Fäästlound, uut dät Grongerlound un Aast-Fräislound keemen.

In dät Middeloaler wuude Noudfräislound fon trättien hiirden (Harden) ferwaltet.
In do Hiirden kuuden do Fräisen sik sälwen ferwaltje, un die deenske Ienfloud in
dät Gebiet waas nit groot, wiertruch do Fräisen täämelk oainständich lieuweden.
1344 wonnen do Dänen ju Sleek bie Langsundtoft juun do Noudfräisen, un do
Fräisen ferljoose deertruch hiere uunouhongelke Position in Noudfräislound.

Truch Stoarmfloude in do Jiere 1362 un 1634 keem n groot Deel fon Noudfräislound
unner Woater. Bie ju Stoarmfloud 1362 ferswoont ju groote Hoawenstääd Rungholt,
dät domoalige wirtskuppelke un politiske Säntrum fon Noudfräislound, unner do
Woogen fon ju See. Truch ju Uurfloudenge in dät Jier 1634 wuude Stround, dät
grootste un riekste Ailound fon Noudfräislound, wächspäild. Stround waas uk ne
Hoochbuurich fon ju noudfräiske Toal, un dissen Ousleek fon ju Sproake waas aan
grooten Ferlust. Boalde tjo-fjäddel fon ju Befoulkenge - uungefeer säksduusend
Moanskene - keem bie ju Uurfloudenge uum't Lieuwen. Do Moanskene, do ju
Uurfloudenge fon Stround uurlieuwet hieden, wüülden nit moor weeruum. Man do
moasten daach tourääch uum't Lound ientoudiekjen. So äntstuuden do Ailounde
Pellworm un Noudstround, wät eegentelk man litje Uurblieuwsele sunt fon dät
oolde Stround. Dät Ounluuken fon Moanskene uut do suudelke Niederlounde hiede uk
aan grooten Ienfloud ap do Ailoundsproaken, dät Noudfräiske ferswoont deertruch
fon Pellworm un Noudstround.

Die ooldst uurlääwerde Täkste in ju noudfräiske Sproake is ju Ballade A bai a
redder (deer donse aan Rieder), fermoudelk uut dät 15. Jierhunnert, un weerfon
dän Skrieuwer nit bekoand is. Ju Ballade häd taalrieke argaiske Uuttaienge, un
däälich me kon ju oolde Ballade deertruch nit gjucht moor uursätte. Dät Läid is
in ferskeedene Variante uurlääwerd un wuude eerst in dät 19. Jierhunnert
hääruutroat. Apfaalend bie do fröie Täkste is ju Dominants fon Täkste fon dät
ferläddene Ailound Stround. Uut dät 16. Jierhunnert is n Spotläid, dät
Noudstrounder Läid fon Hans Tadesens Hammeldäifstäil, un uut ju Tied uum 1600 ne
Strounder Kategismus uurlääwerd, ju uk in aastföhrer Sproake uursät wuuden is.
Do Skrieuwere fon bee do Täkste sunt nit bekoand. Ätter ju Uurfloudenge fon
Stround sunt noch two Läide apskreeuwen, yn miren-söngh (een Mäddenläid) un yn
een-söngh (een Eeuwendläid), do fon do strounder Pestoor un Kronist Anton
Heimreich 1662 apskreeuwen wuuden sunt. Dät sunt Teekene deerfoar, dät et
fermoudelk noch taalrieke Täkste ferlädden geen sunt. Do uurlääwerd Täkste sunt
daach wät besunners, da ju noudfräiske Sproake maast boald un minner skreeuwen
wuude. Wanner do Noudfräisen skreeuwen, dan maast in ju läichdüütske,
hoochdüütske of deenske Sproake.

Eerst in dät 19. Jierhunnert, ju Tied fon ju Romantik, wuude dät uurs. Truch ju
Romantik kreegen do Ljuude Interesse foar hiere oaine Sproake. As Begin fon ju
noudfräiske Literatuur jäild dät Wierk fon Skrieuwer un Seemon Jap Peter Hansen.
So as ne Komödie in Söl'ring, dät Dialekt fon Sylt/Söl, mäd as Tittel Di
Söl’ring Pir’rersdei. Hansen waas uk dän Skrieuwer fon ju eensige loangere
Roman, ju jee in ju noudfräiske Sproake skreeuwen wuude. Di lekkelk Stjüürman
(Die glukkelk Stjuurmon) ärskien 1833, un waas uk dät eerste noudfräiske Bouk
dät taid wuude.

In dän twäiden Haaldeel fon dät 19. Jierhunnert kreech dät Noudfräiske as
Kultuursproake aan näien Impuls, do der Kontakte mäd do uur Fräislounde moaked
wuuden. Deer wuude moor un moor uur ju fräiske Beweegenge boald un uur fräisk
Unnergjucht un fräiske Literatuur. Eerst in 1924 kreech dät Noudfräiske n bitje
Plats ap do Skoulen, wät aal gjucht betieds waas, wanner me dät mäd do uur
wäästeuropäiske Sproakminnerhaide fergliekt. Die Gruund deerfoar waas dän
ferlädden Eersten Waareldkriech foar do Düütsken, un die Ienfloud fon ju deenske
Minnerhaid in Suud-Släswiek. Daach hiede ju fräiske Sproake n poor groote
praktiske un finanzielle Behinderengen, da do Ferskiele twiske do Dialekte so
groot weeren un truch dät Fäilen fon ne Standoardsproake moust älk sien oaine
Leermiddele äntwikkelje. So waas toun Biespil dät eerste noudfräiske Skoulbouk,
dät Söl'ring Leesbok, n Leesebouk in dät Dialekt fon Söl/Sylt, un wuude 1909
publisiert. Dät twäide noudfräiske Skoulleesebouk, in dät Dialekt fon Föhr un
Amrum, dät Ferreng-Ömreng Lesbuck, wuude 1925 hääruutroat. Deerätter keem dät
Frasch Leseböck, foar n poor Fäästlounddialekte, un wuude 1926 publisiert. N
Lesebouk foar dät Dialekt fon Hälgelound, mäd dän Titel Van Boppen en Bedeelen,
ärskiend eerst in dät Jier 1937.

Bie do Woalen 1933 kreech ju NSDAP in Noudfräislound 73,5 % in Suudtondern,
68,5 % in Husem un 53,3 % in Eiderstedt. Et roate nit fuul Noudfräisen, do juun
Adolf Hitler un sien NSDAP weeren, daach oankelde Ljuude juunsätten sik duudelk.
Aan fon do bekoandste Juunsätters waas Jens Mungard, die grootste Dichter uut ju
Skichte fon dät Ailound Söl/Sylt. Hie waas foar dät apniemen fon Noudfräislound
in Dänemark, un moakede duudelk dät ju fräiske un düütske Kultuur separoat fon
eenuur stuuden. 1940 stoorf hie in dät KZ-Sachsenhausen. In ju Nazitied wuude ju
noudfräiske Sproake un Kultuur nit stöänd fon do Nazis. Juust uursuum, 1938
wuude aal dät Fräisk Unnergjucht ferbeeden fon do Nazis, as die Twäide
Waareldkriech begon, roate dät foar ju noudfräiske Sproake un Kultuur goarneen
Plats moor. So kreech die Boas fon dän Foriining for nationale Friiske, Johannes
Oldsen, n Publikationsferboad un leeter uk Huusarrest.

Ätter dän Twäiden Waareldkriech wuude Noudfräislound, juust as uur Deele fon
wäästelk Düütsklound, ju näie Woonsteede foar düütske Fluchtlengen uut do
aastgebiete Pommern, Posen, Silezien, Wääst un Aast-Pruusen. Do maaste näie
Bewoonere fon Noudfräislound leerden ju noudfräiske Toal nit, wiertruch dät
Noudfräiske swäkker wuude. Dät noudfräiske Dialekt fon Hälgelound wuude truch
dän Kriech un ju Ättertied gjucht sweer träfd. Truch ju Marinehoawen ap dät
Ailound, wierfon do Bewoonere in ju Kriechstied al fuul tou ferdauen hieden,
nuumen fon do Allierten dän Besluut uum dät Ailound uum diesälge Gruund mäd
Eksplosive spränge tou läiten, deermäd do Düütsken dät Ailound nit wier as
Kriechshoawen bruuke kuuden. Die Plan waas naan Ärfoulch, man do Hälgelounders
do ap dät Fäästlound weeren, duurden eerst in dät Jier 1952 weerom ätter dät
Ailound. Deer weeren uk fuul Fluchtlengen uut do Aastgebiete bie, un ju
nit-hälgeloundske Befoulkenge waas in do säkstiger Jiere sogoar n groote
Moorhaid ap dät Ailound.

Noch n Ousleek foar do noudfräiske Ambitione waas ju Trännenge twiske do
Nationalisten fon dän Foriining for nationale Friiske un do düütsktjoue fon dän
Nordfriesischer Verein, ju ätter dän Eersten Waareldkriech äntsteen waas, man ju
sik truch dän Twäiden Waareldkriech nit annerd hiede. Eerst in dät Jier 1965
wuude dät Nordfriisk Instituut apgjuchtet, wier bee do Organisatione touhoope
oarbaideden. Wät dät Fräisk Unnergjucht angungt, waas dät ätter dän Twäiden
Waareldkriech eerst stil, dät wier apbauen fon dät Lound un do Fluchtlengen uut
do Aastgebiete weeren wichtiger. Daach wuude 1947 in dät Unnergjuchtgesäts fon
Släswiek-Holstein dät Noudfräiske as Woalfach touläiten. Eerst in do füüftiger
Jiere waas dät Noudfräiske, foarallen ap do Ailouinde, infierd as Skoulfach.

Ju Äntwikkelenge fon dät Sölring waas toun Biespiel gjucht uurs, un deertruch
däälich min tou ferstounde foar do Noudfräiskbaalere fon uur Ailounde. Do
Noudfräiskbaalere fon Föhr un Amrum hieden wäil Kontakt mädnunner, uumdät do
Ailounde nit so fier wäch fon eenuur lääse un me bie Äbbe fon dät eene ätter dät
uur Ailound loope kon. Deertruch liekje do Dialekte apnunner, un kwäd me uk fon
Föhring-Amring as een Dialekt. Dät Noudfräiske fon Hälgelound liekt,
bemäärkengswäid, moor ap dät Föhring-Amring as ap dät Sölring.

Apfaalen däd dät a insteede foar i, ä, ie, t.B. Mooring: Da latje bjarne schan
stal spale ap dåt frasche schap. "Do litje Bäidene skällen stil spielje ap dät
fräiske Skip".

Wo wäkke fon do Dialekte sik ferhoolde, kon me sjo in ju Tabelle bie Fräiske
Sproake. Hier rakt et noch wät besunnere Unnerskeede:

Truch do ferskeedene Dialekte roate dät uursprungelk nit aan Noome foar ju
noudfräiske Sproake. Do Halligfräisen kweede uur "freesk", do Mooringer uur
"frasch" un ap Föhr kwäd me "fresk". Maast kweede do Ailoundbewoonere uur
sölring, fering, öömrang of halunder, wan me uur ju oaine Sproake spräkt. As
meenskuppelke Noome foar ju ganse noudfräiske Sproake bruuke do Noudfräisen
däälich dät Woud friisk as Kompromis. Die Noome is in dän Loop fon ju Tied Deel
wuuden fon ferskeedene Noomen so as Friisk Foriining, Friisk Gesäts of
Nordfriisk Instituut.

Truch Touhoopeoarbaid in do lääste tritich Jiere sunt deer oaber n poor
Gruundreegele foar ju Skrieuwwiese fäästlaid. So wäide in ju noudfräiske Sproake
Luude mäd diakritiske Teekene bruukt ("ä", "å", "ö" en "ü") un do loange Luude
wäide antjuudet truch Dubbeldskrieuwenge fon do Bouksteeuwen ("aa", "ää", "åå",
"ee", "ii", "oo", "öö", "uu", "üü"). Un ju düütske Großschreibung, dät Gebruuk
uum bie Substantive dän eersten Boukstäf groot tou skrieuwen, wäd in do maaste
Noudfräiske Baalwiesen nit moor bruukt.

Ju Ferskeedenhaid fon do noudfräiske Luude is uungefeer dätsälge as ju Taal fon
seelterfräiske Luude. Man ju Gjuchtskrieuwenge häd disse Luude uurnuumen uut dät
Düütske un Deenske. Uut dät Düütske kuume do Bouksteeuwe "ä", "ö" un "ü" un uut
dät Deenske kuumt die Boukstäf "å".

Ju Taal fon Baalere skäl twiske do 8.000 un 10.000 weese. Disse Taale reeke ju
Loundesregierenge fon Släswiek-Holstein un ferskeedene fräiske
Sproakorganisatione. Do Sproakwietenskuppere toanke dät ju Taal fon Baalere
läiger is, Nils Århammar roate in dät Jier 2007 n Skät fon uungefeer 5.000
Baalere in Noudfräislound un noch 1.500 bit 2.000 deerbuuten.

Däälich hääbe dät Föhring-Amring ap do Ailounde Föhr un Amrum un dät Mooringer
ap dät noudelke Fäästlound relativ noch oarich wät Baalere. Fon do 11.000
Ienwoonere fon Föhr un Amrum konnen 3.500 Moanskene Noudfräisk baale. Ap dät
Föhrer Westerlound kon ju Moorhaid fon ju Befoulkenge Fräisk baale, ap dät
aastelke Deel fon et Ailound boalt ju Moorhaid Düütsk of Läichdüütsk. Ap Amrum
wäd buuten dät Täärp Wittdün noch fuul fräisk boald. Dät Mooringer wäd in do
Täärpe uum dän Risumer Foan boald. Do uur noudfräiske Dialekte sunt foar n Deel
fon uutstierwen betroued, foarallen dät Karrharder Fräisk, Middel-Goesharder un
dät Halligfräiske.

Fröier waas dät noudfräiske Sproakgebiet noch fuul gratter, man ätter
Jierhunnerte is dät Gebiet litjer wuuden, foar n groot Deel truch dän Apmarsk
fon dät Läichdüütske un leeter truch dät Düütske. Bit in dät 17. Jierhunnert
baalen do Ljuude ap dät Eiderstädter Hoolichailound noch noudfräisk, man dät
Gebiet is däälich Deel fon dän Loundkring Noudfräislound. Uk ap dät Ailound
Strand wuude bit dän Burchardiflut in dät Jier 1634 fräisk boald. Fuul Fräisen
stuurwen of sunt leeter wächleeken, deerfoar keemen oaber fuul Ienwonderer uut
do Niederlounde, un dät Fräiske stoorf uut. Ap dät Ailound Pellworm boalden do
Ienwoonere bit in dät 18. Jierhunnert fräisk, bit dän Befoulkengsstruktuur sik
deer uk ferannere. Ap n 10. Oktober 1981 stoorf uk ju lääste Baalerin fon dät
Suuder-Goesharder.

In ju Midde fon dät 19. Jierhunnert boalden noch 30.000 Moanskene noudfräisk,
foarallen in do noudelke Täärpen un Ailounde waas dät ne Moorhaid fon ju
Befoulkenge. In dät Interbellum waas ju Taal fon Noudfräiskbaalere noch
uungefeer 15.000. Dät waas daach n Träädel fon ju noudfräiske Befoulkenge un in
bepeelde Täärpe in dät Nouden hieden do Noudfräiskbaalere immer noch ne
Moorhaid.

In ju Gruundwätte fon Släswiek-Holstein (Artikkel 5) fon 1990 wäide do Gjuchte
fon do deenske un noudfräiske Minnerhaid garantiert. Ap n 11. November 2004
wuude truch dän Lounddai fon Släswiek-Holstein ju Wätte foar ju noudfräiske
Sproake, mäd dän Noomen Friisk Gesäts, annuumen, wiertruch do Noudfräisen moor
Toalgjuchte kreegen. Siet 1988 rakt et dät Gremium für Fragen der friesischen
Bevölkerungsgruppe im Lande Schleswig-Holstein ("Kommission foar Froagen fon ju
fräiske Befoulkengsgruppe in dät Lound Släswiek-Holstein") un siet 1991 wäd in
ju finanzielle Huushollenge fon Släswiek-Holstein uk Jäild reserviert uum ju
noudfräiske Sproake un Kultuur tou stöänen. Bie Bundesministerium des Innern
(BMI) rakt et ne Beratender Ausschuss für Fragen der friesischien Volksgruppe in
Deutschland beim Bundesministerium des Innern, mäd Fertreeder fon do Fräiske
Räid, Friisk Foriining, Nordfriesischer Verein, Seelter Buund, Nordfriisk
Instituut, do Lounde Läichsaksen un Släswiek-Holstein, un aan Fertreeder fon dät
BMI.

Ju noudfräiske Sproake stoant siet dät Jier 1999 unner Skuts fon ju Europäiske
Charta fon do Regionoale- un Minnerhaidssproaken, touhoope mäd dät
Seelterfräiske, Läichdüütsk, Deensk, Sorbisk un do Sproaken fon do Sinti un
Roma. Do noudfräiske Minnerhaid stoant uk, juust as ju aast-fräiske Minnerhaid
(mäd do Seelterfräisen), unner Skuts fon dät Roomuurienkuumen tou n Skuts fon
nationoale Minnerhaide, wierfon ju Sproake n groot Deel uumfoatet.

Dät rakt two noudfräiske Organisatione, do fröier oafters moal Striederäi
hieden, wät neen positive Uutwierkenge hiede ap ju noudfräiske Toal. Die
Noudfräiske Fereen (Nordfriesischer Verein) äntstuude in ju Kaisertied as
Fereenn foar Noudfräisen, do siksälwen as Düütske seegen. Dät waas n duudelk
Ferskiel mäd do Meeglide fon dän Friisk Foriining, do sik as nationoale
Minnerhaid mäd oaine Kultuur un Sproake seegen. Die Friisk Foriining stried aal
siet do 1920er Jiere foar moor Anärkannenge fon do Noudfräisen as nationoale
Minnerhaid. Siet dät Jier 1964 oarbaide bee do Organisatione touhoope in dät
Nordfriisk Instituut.

Do Noudfräiske Fereen, Friisk Foriining un Nordfriisk Instituut oarbaide
touhoope in n Fräisken Räid Sektion Noud. Ju Meente Hälgelound, Heimatbund der
Landschaft Eiderstedt e.V un dän Öömrang Ferian sunt deer uk in fertreeden. Uur
noudfräiske Organisatione, do nit tou dän Fräisken Räid Sektion Noud heere, sunt
die Söl'ring Foriining un ju Ferring Stiftung. Die Fräiske Räid häd ieuwenske ju
Sektion Noud ne Sektion Aast foar Aast-Fräislound (mäd Seelterlound) un Sektion
Wääst foar ju Provinz Fryslân in do Niederlounde.

Siet Oktober 2010 rakt et in Bredstedt/Bräist dät Friisk Hüs weer die Friisk
Foriining, Nordfriesischer Vereins un dän Fräisken Räid Sektion Noud fertreeden
sunt.

Ju Position fon dät Noudfräiske in do Medien is nit so stäärk. Of un tou rakt et
noudfräiske Artikkele in do regionoale düütske Saitengen, so as dät
Nordfriesland Tageblatt ("Noud-Fräislound Daiblääd"), ju Sylter Rundschau
("Sylter Rundkiek") un die Inselbote ("Ailoundboode"). Uk in n Flensborg Avis
("Flensbuuriger Saitenge"), ju Saitenge fon ju deenske Minnerhaid, wäd of un tou
aan Artikkel in ju noudfräiske Sproake publisiert. Ju Taal fon noudfräiske
Artikkele lait bie do Bleede Nordfriesland ("Noud-Fräislound") un dän
Helgoländer ("Hälgelounder"), do älk Fjoodendeelsjier ärskiene, lait uungefeer
twiske 10 bit 15 %. Fon 1967 bit 1988 wuude Frisica Nova hääruutroat as
Tiedskrift foar dät Jungfoulk un waas foar uungefeer foar n Haaldeel ap
Noudfräisk. Bie NDR (Norddeutsche Rundfunk - "Nouddüütsken Uumroup") is älke
Wieke ne noudfräiske Seendenge, ju uungefeer tjo Minuuten duurt. Ju NDR seendet
in gans Noud-Düütsklound, fon dät niederloundiske bit dät polniske Skeed, un
deeruum is ju litje Interesse fon disse Uumroup nit gans so froamd. Dät Nais
foon diling ("Näis fon däälich") is fon Moundai bit Fräindai op do Radioseendere
Antenna Sylt un Friisk Funk tou heeren. Friisk Funk is älke Dai een Uure loang
tou heeren ap dät Offener Kanal Schleswig-Holstein (Westküste). TV ap Noudfräisk
rakt et apstuuns nit.

In dät Skouljier 2013/14 wuude ju noudfräiske Sproake bruukt in 16 Bäidenstuune.
Touhoope 757 Bäidene leerden Fräisk an 14 Gruundskoulen. Ätter ju Gruundskoule
rakt et Fräiskunnergjucht in ju Arbeitsgemeinschaft bie de Säkundarstappe I un
in Kuurse in de Säkundarstappe II. Wät do Gymnasien angungt wäd dät Noudfräiske
bloot in Wyk ap Föhr reeket. Deer absolvierten 2012 foar dät eerste Moal two
Skoulbäidene ne mundelke Fräiskköärenge foar dät Abituur. Siet do 1990er Jiere
wäd uk fersäiked, dät Noudfräiske moor un moor in do Bäidenstuune tou benutsjen,
uum deer ju Sproake aal tou revitalisierjen, uumdät ju uurs fon uutstierwen
betroued is. An do Universitäten in Flensbuurich un Kiel wäide Uutbildengen un
Kuurse reeket. In Flensbuurich rakt et ju Uurbildengen un Kuursen foar Leerere
an do Gruundskoulen un do Säkundarsstappen. In Kiel kon me Frisistik studierje
as Haud- of Biefach studierje. Ferskeedene Skoulen, do Fräiskunnergjucht reeke,
hääbe nu aan fräisken Noomen an hiere Skoulen roat, so as Eilun Feer Skuul ap
Föhr, ju Öömrang Skuul ap Amrum un ju deensk-fräiske Risum Skole/Risem Schölj in
Risum-Lindholm. An do Folkshoochskoulen un fon dän Friisk Foriining un n
Nordfriesischer Verein wäide Kuurse feranstaltet, wieroun et älk Jier uungefeer
sun hunnert Deelniemere rakt.

In do Säärken wäd dät Noudfräiske of un tou bruukt. Et rakt nit fuul Pestoore,
do Noudfräisk baale konnen. Siet 1955 sunt do Evangelien fon Markus un Matthäus
uursät in ju noudfräiske Sproake, un in dät Jier 2000 ärskiende dät eerste
noudfräiske Läidebouk, wierfon dän Titel waas "Loow nü e Hiire" ("Loowje nu dän
Heeren"). Deeroun wuude fieuw Jiere oarbaided un häd 260 Läide un fääre Psoolme,
Gebeede un Liturgien.



https://stq.wikipedia.org/wiki/Moaiboom

Die Moaiboom (Sorbus aucuparia, dt. Vogelbeere of Eberesche) is n Boom, die fon
Iemen un uur Insekte bestäuwen wäd un sik truch Fuugele, do sien Fruchte, do
Kraans- af Fuugelbäien, freete, fier uutspreede kon. Hie is also gjucht
ouhongich fon dän Räst fon dät Ökosystem.

Do Blöiten sunt in n Juni un n Juli tou sjoon. Jo sunt Twieuwelere, un deer is
oafte ne ganse, an n Skärm ärinnerjende, Gruppe fon Blöiten tou sjoon, so äänelk
as bie dän Kiddeboom. Do eenpelde wiete bit cremefaawiche Blöiten hääbe ne
Truchmäite fon so'wät aan cm.

Foar do Fruchte rakt dät do Begriepe ju Fuugelbäie, ju Kraansbäie, ju
Dröiselkebäie af ju Moaikralle.

Jo sunt orange bit rood, smoakje truch ju Parasorbinsüüre normoal bitter, me
skäll him nit in groote Massen iete, sjuch in dän Apsats uur dän Nutsen. Jo
hääbe een Truchmäite fon so'wät aan cm un dät swotte Säid wäd bit tou säks mm
loange. Fon August bit Oktober sunt do Kraansbäien riep.

Die Moaiboom is heemsk in bienaist dät ganse Europa, buute Deele fon Ieslound,
un do suudelke Deele fon Spanien un Griechenlound. Ju aastelke Gränse fon dän
Lieuwendsruum is uungefeer bie ju Äi Wolga. Buppedeem rakt dät in dän Kaukasus
un ju aastelke Turkäi uk Moaiboome. Die Moaiboom is uk oafte in Tuune un in
Gräinanloagen fon Stääde tou fienden.

Mäd Fuugelbäie af Kraansbäie wuden fröier Fuugele fangt un dan ferkooped. Dät
wieren Dröiselke. Kraansbäie heete do fielicht deeruum, dät sun Kraans fon Bäien
moaked wude, mäd Hangstehiere wude die tougjuchte moaked, un die Fuugel dan
deermäd fangt.

Fon Moanskene sälwen skällen do Fuugelbäien beeter nit ieten wäide, in ne groote
Masse feruurseeket dät ne litje Fergiftenge un filiecht mout me uk späie. Dät
kumt fon ju Parasorbinsüüre. Me skäll oawers goude Marmeloade deerfon moakje
konne, deeruum dät ju Parasorbinsüüre, wan me dät heet moaket, oubaud wäd. Do
Bäien änthoolde Vitamin C.



https://stq.wikipedia.org/wiki/Masse

Masse is ne physikaliske Gruundgrööte, ju der n Oainskup fon Materie beteekent.
Ju Oainskup, ju me definierje kon as “wofuul” Materie, uutert sik ap two Wiesen.
Eerstens is ju Materie ‘sweer’, wät hat dät ju Sweerkraft unnerlain is, un
twäidens is Materie ‘duulich’, wät hat dät ju sik sät juun Annerenge fon
Bewäägenge. In dän eerste Fal boalt me fon “sweere Masse”, in dän twäide Fal fon
“duulige Masse”. Ju SI-Eenhaid fon Masse is dät Kilogram. Fon Dingere ap ju Äide
wäd ju Masse maastens fääststoald truch dät Gewicht tou meeten (tou weegen) of
mäd dät fon bekoande Massen tou ferglieken.

Dät Kilogramm wuud 1889 definierd as ju Masse fon n Stuk Eedelmetal (ne
Legierenge fon Platin mäd 10% Iridium), wät in dät "Bureau International des
Poids et Mesures" (Sèvres, Frankriek) bewoard wäd unner ne luffttichte Steelpe.
Disse Iekmasse is oawers nit gans dääge; dät Anklieuwjen fon Keete is oarich
goud tou fermieden, man dät Ferfljoogen fon do Metalle moaket ju Iekmasse
lichter. Deeruum wäd an ne Näidefinition ap Gruund fon Fundamentoalkonstanten
oarbaided.



https://stq.wikipedia.org/wiki/Isotop

Dät chemiske Element wier n Atom tou heert, wäd bestimd fon ju Taal Protone in
dän Kääden. Foar ne bestimde Taal Protone kon deer ieuwenske ju Taal Neutrone in
dän Kääden ferskeeden weese. Me boalt dan fon ferskeedene Isotope fon dätsälge
Element.

Die Uutdruk is ne Touhoopeluukenge fon two griechiske Woude: isos = gliek, un
topos = Steede. Dät tjut deerap wai dät ferskeedene Isotope fon dätsälge Element
jusälge Steede besätte in dät periodiske System.

Ju Masse fon n Atom wäd toun wieduut grootsten Deel bestimd truch ju Summe fon
de Taal Nukleone (Protone plus Neutrone). Disse Taal naamt me ju Massentaal.
Ferskeedene Isotope fon dätsälge Element hääbe jusälge Atomnummer man immer n
uur Massentaal (Atommasse).

Fon fuul Elemente rakt dät in de Natuur ne Moangelse fon Isotope. (In wät foar
Ferhältnis Isotope foarkuumen dwo in ne Probe kon gans genau bestimd wäide mäd
Hälpe fon Massenspektrometrie). Dät Element Chlor toun Biespil häd Atomnummer
17. Aal Chloratome hääbe also 17 Protone in dän Kääden, man dät rakt two
Isotope. Tjofjoondel fon do Atome hääbe 18 Neutrone, die Räst 20 Neutrone. Ju
Massentaal is also 17+18=35 ofwäil 17+20=37. Do Isotope wäide skrieuwen as 35Cl
un 37Cl. Mäd ju Wiese fon skrieuwen houget me also nit do Taale fon Protone un
Neutrone apaat tou ärwäänen, dan dät Symbol Cl stoant in dät periodiske System
ap ju 17. Steede un häd also grundsätselk 17 Protone un deermäd kon me ju
Bereekenge ätter ju Taal Neutrone in n Isotop uk altied uumekierd moakje.

Do chemiske Oainskuppe fon Isotope fon dätsälge Element sunt sik annaierjend
gliek. Bloot bie gans seküüre Meetenge wiese sik wäkke Unnerskeede; dät hat die
kinetiske Isotop-Effekt. Besunners bie lichte Elemente konnen do chemiske un
noch moor do physiske Oainskuppe ferskeeden weese: so is toun Biespil die
Smiltpunkt fon sweer Woater (D2O) sowät 4 °C insteede fon 0 °C.

An dät Ferhältnis fon do Koolestof-Isotope 12C un 13C fon ne Plonte kon me sjo,
wäkke Foarm fon Photosynthesis ju Plonte ferwoant. Ju Quantität 14C (n
Radio-Isotop fon Koolestof) wäd wier bruukt uum dät Oaler fon Koolestof
änthooldende organiske Räste tou taksierjen bit eenige tjoonduusende Jiere in de
Foartied (Koolestofdatierenge).

Bie dät Woud Isotop wäd oafte toacht an Radioaktivität. Un wuddelk rakt dät fon
älke Element wäil wäkke Isotope, do der nit stabil sunt un do sik ätter eenige
Tied annerje truch n Prozes fon radioaktiv Ouklingjen. Sukke Isotope wäide
Radio-Isotope naamd. Truch dät radioaktiv Ouklingjen äntstounde toulääst stabile
Isotope, maasttied fon n uur Element as dat Uutgongsmaterioal.



https://stq.wikipedia.org/wiki/Imker%C3%A4i

Ju Imkeräi häd truch dän Huunich-Ferkoop in Seelterlound oafte fuul Jäild
ienbroacht. Dät häd aal tou dwoon mäd ju Foutplontenge fon do Iemen. Ju Muur
bestiftet (lait hiere Oaiere in) do Doppe, do der fon do (Oarbaids)Iemen moaked
wuuden sunt uut Woaks. Dan kuume do Droanen un befruchtje do Oaiere, wieruut dan
do Moaden woakse (dät Broud). Do wäide fodderd mäd Huunich fon do Iemen, do
truch ju Wiese fon fodderjen moakje konnen dät deer ne Muur, ne Droane of in do
maaste Fälle wier Oarbaidsiemen uut woakse. Me kon dät uk an do Doppe sjo: do
Iemedoppe sunt man litjet, do Droanedoppe wät gratter un do Muurdoppe gans
groot.

Dän Huunich hoalje do Iemen uut Bloumen wied uumetou un in hiere Lieuwend moakje
jo deerfon uk dän Woaks tou do Doppe, do tou ne Moarte annunner baud wäide.

In ju Natuur sitte do Moarten toun Biespil in holle Boome, man do Moanskene
hääbe al eer leerd do Iemen in Kuurige tou lokjen. Deer wäide dan Woaksskieuwen
mäd Spielen oun fääststat, so dät do Iemen deer Moarten uut moakje konnen. Sun
Kuurich, wan ju loos is uk Täine of Heeuwe naamd, wäd moaked fon troald Sträi,
dät mäd Twiege touhoopesäid wäd. Do Goate tou dät Säien wäide moaked mäd n
holten Soaks - die Sool naamd. Do Twiege wäide moaked truch ne Wüülgene Jädde
mäd n Soaks uutnunner tou kleeuwen.

In dän Kuurich sit dät Üülgat, wiertruch do Iemen hääruut un häärien fljooge
konnen. Do Iemen in sun Kuurich, touhoope mäd do Droanen un ju Muur, hat dät
Iemefoulk. Wäd die Kuurich tou ful, dan wäd ju ap n uut Sträi floachtenen Ring,
di Apsättel, fääststat mäd holtene Pännen, do Stikken. In dän Apsättel konnen do
Iemen dan wier fääre oarbaidje.

Bie ju Kuurichimkeräi stounde do Kuurige ieuwenskenunner ap Poste fon Seeden in
dät Iemesküül, dät fon bääten ousleeten is fon n Waal fon Seeden un buppe oudäkt
fon two Riegen Huusponnen. In n Winter wäide Gräidplaagen ap do Kuurige laid,
uum do woorm tou hoolden.

In n Foarjier fangt sun Foulk oun tou swoormjen, dät hat, dät eegentelk näie
Foulkere äntstounde, do der wächfljooge wollen uum sik uurswain deeltousätten.
Di Imker wol do Foulkere jädden behoolde un kon do fange mäd n Swoormfuuke, ju
der dan uutskädded wäd in ne loose Täine, ju me dan mäd n Douk ouslut
(apdoukje). Äntkumt n Swoorm, dan mai sun heerenloos Foulk jädden in n Boom
gunge, wier me dät dan wier fersäkt uuttousteeten uum dät in ne Täine
aptoufangen. Die eerste Swoorm hat die Foarswoorm, un dan leeter kumt die
Haudswoorm un deerätter bietiede dan noch die Ätterleete.

In n Winter haalt me wäkke Foulkere uur in n Standkuurich, wier me se
biefodderje kon mäd Sukkerwoater in n Iemebrikke. Häd n Foulk toufällich neen
Muur, dan kon froamden Muur in dän Kuurich ounbroacht wäide mäd ju Muurpiepe,
wier ju oaneblift, bit ju sik gewoond häd.

Uum dän Huunich tou winnen, wäide do maaste Kuurige oawers doodmoaked. Deertou
stoalt man do buppe ne Dobbe wieroun n apkleeuwden Stikke stoant mäd n
Swieuwellappe, ju der ounstikt wäd. Dan gunge do Iemen dood un kon me dän
Huunich deer eenfach uut hoalje. Eerste wäide do Kuurige dan wain an ju Änster
af ap ju Wächte.

Dan lukt me do Spielen of Stikken uut sun Kuurich un do Moarten faale in ju
Huunichboolje, wier dät dan kuut un kleen stamped (truchstamped) wäd. Dan wäd
dät ganse in n iersenen Pot buppe Fjuur molkwoorm moaked, so dät me dät Woaks in
n Püüt joote kon. Die Huunich stampt me in n Huunichtunne un ferkoopet dän. Uk
kon me dän Huunich fluks mäd ju Moarte as Skieuwenhuunich kriege.

Die Püüt mäd Woaks un Huunichräste kon me in n Huunichprässe uutpräsje truch ap
dän Peel tou taien. Man me kon uk dän Skuurhuunich deeruut taie ap n Brääd un
die Räst sjoode, truchrüürje un oukäile läite tou ne Ploate Woaks. Die Räst
deerfoan kon dan apseeden wäide tou ju Meede, ju der jeese kon in n Fät toun
drinken.

N grooten Foaruutgong waas ju Kastenimkeräi, wier me neen Foulkere moor
doodmoakje houget. Do Moarten sitte hier ap Wierträidroomen, do me so uut dän
Kasten luuke kon, wan me dän Glääsroome wächnimt. Die Kasten is ferdeeld in
twäin Ruume: die Huunichruum un die Broudruum. In dän Huunichruum sitte bloot
Oarbaidsiemen, do deer do Huunichmoarten moakje. Man truch dät Ouspeergitter
konnen jo uk in dän Broudruum kuume uum deer do Broudmoarten un ju Droanemoarte
tou moakjen. Do Droanen un ju Muur sunt oawers tou tjuk foar dät Ouspeergitter
un so kumt neen Broud in dän Huunichruum oun.

Sun Kasten is fersäin mäd n Foddertroach uum dät Foulk in n Winter
bietoufodderjen. Uk stounde do Kasten fluks bienunner in dät Iemehuus. Wan do
Huunichmoarten ful sunt, wäide do deruut leeken un in dän Slöider slöidert.
Truch dät fälle rundtraalen wäd dan die Huunich deeruut sloain un druppet as
Slöiderhuunich uut dän Slöider.



https://stq.wikipedia.org/wiki/Foulkewonderenge

Ju Foulkewonderenge is die Noome foar do Toage, do der foarallen fon germaniske,
man uk fon uur Foulke fon dät fjoode Jierhunnert bit dät säkste Jierhunnert
moaked wuuden uut dät Aaste un dät Noude fon Europa un doo der dän Unnergong fon
dät Roomske Riek as Foulge hieden.

Ju Foulkewonderenge fäng al oun foar dän traditionelle Begin fon dät
Middeloaler. Do Ienfalle fon do ‘Barboare’ koomen foarallen fon do apluukende
Hunnen, do do Foulke buute do Skeede fon fon dät Roomske Riek apdreeuwen. Disse
Ienfalle wieren uk nit älkemoal gewaltsoam. Al in dät trääde Jierhunnert slooten
do Roomske Ferdraage mäd do Barboare uursiede Skeed. In do Ferdraage wuud
bestimd, dät do Barboare binne dät dät Riek woonje doarsten, wan jo do roomske
Gesätse respektierden. Jo wuuden bruukt as Pufferzone juun uur Ientringlinge. So
koomen t.B. do Saliske Franken in Taxandrien (däälich Noud-Belgien dät Riek
binne. Jo kuuden sik uutwiedje bit ätter Doornik (Tournay) bolde an dät
frantsööske Skeed fon däälich. Oarich gau skuulen disse Barboare apklieuwe in de
Sälskup truch ju Roomske Armee. Toueerste wuuden jo iendeeld in apaate
Hälptruppen, do ‘Auxilia’, man leeter uk bie do reguläre Truppen. Eende fon dät
fjoode Jierhunnert ferdäägende Stilicho, Suun fon dän Köönich fon do Vandalen,
as Generoal dät Riek juun do binnefaalende Visigoten. Bie dän Unnergong fon dät
Wäästroomske Riek waas ju Befoulkenge so ne Fersmiltenge fon Foulke, wier do
barboare n grooten Deel fon uutmoakeden.

In dät Jier 376 fällen do Visigoten dän Balkan binne un siedelden sik an in
Thrakien un Mösien (Serbien). Dan 410 plunnerden jo ju Stääd Room unner Fierenge
fon Alarik. In dät Jier 418 siedelden jo sik in Aquitanien un stifteden deer dät
Visigotiske Köönichriek Toulouse, wät ap eende fon dät füüfte Jierhunnert fon
Cádiz bit tou Nantes räkte. Man jo ferloosen 507 Aquitanien un heelten bloot
Spanien uurich. As jo 711 sloain wuuden bie Jerez de la Frontera, ferloosen jo
bolde dän ganse Iberiske Hoolfinsel an do Mauren, uutgenuumen n litjet
Köönichriek in Noud-Spanien.

Do Aast-Goten sluugen 488 Odoaker un koomen uum 490 ätter Wääst-Europa wai. In
dät Jier 493 troangten jo japper truch in Italien un bauden ne Hoafholdeenge uut
in Ravenna. Man 552 wuuden jo fon do Langobarden praktisk uutrotted.

Do Hunnen wieren Asiatiske Nomaden, do der berüchtigd wieren foar hiere
Grausoamkaid. In dät Jier 450 fällem jo unner Fierenge fon Attila Galliien
binne. Man al 451 wuuden jo sloain ap do Katalauniske Fäilde (ainewaine uum
Troyes) fon n Heer fon Germanen un Roomske, wät fierd wuude fon aan fon do
lääste ‘Roomske’Generoale fon Betjuudenge: Aetius.

Do Aastelke Germanen (do Vandalen, Sueben un Alamannen) faadenden in de Noacht
fon dän 31. Dezember 406 uur dän Rhien un rukten foar ätter dät Suude. Do
Vandalen looken plunnerjend truch Gallien un koomen 409 uur do Pyrenäen. Unner
Druk fon do Visigoten looken jo aal fääre ätter dät Suude. In dät Jier 429
faadenden jo uur ätter Marokko un toulääst sstifteden jo n Köönichriek (dät
Vandalenriek) in Noud-Afrrika mäd Zentrum Karthago. Deer bauden jo fluks ne
Flotte un geene n uur ap Piraterie. Bolde n Jierhunnert loang wieren do Vandalen
dän Skräk fon dät Middelmeer. 455 plunnerden jo sogoar Room. Toulääst 533 wuuden
jo sloain fon dän Aastroomske Fäildheer Belisarius. Do Sueben looken n Eende mäd
do Vandalen ap un siedelden leeter in Noud-Spanien, wier jo leeter sloain wuuden
fon do Visigoten.

Do Angelen, Saksen un Fräisen fuuren fon Fräislound, Jutlound un Dänemark uur
ätter Groot-Britannien, ferdreeuwen do uursproangelke Keltiske Härskere ätter
doo Uuteenden fon dät oalilound un stifteden hiere oaine Köönichrieke (sjuch uk
Hepterchie).

Do Saliske Franken toulääst koomen 358 dät Roomske Riek binne in wier
Taxandrien. In dät Jier 440 stifteden jo n Köönichriek mäd as ZentrumDoornik. Jo
wiededen hier Riek aal fääre uut ätter dät Suude, unner Childerich bit tou ju
Somme, leeter unner Chlodwig bit tou ju Loire. Bie dän Dood fon Chlodwig 511
behärskeden jo bolde de ganse roomske Provinz Gallien, ju der ätters ‘Frankriek’
heeten diede, also dät Riek fon do Franken: ju Merovingiske Dynastie.
Kategory:Middeloaler Kategory:Germanisk Oalerdum



https://stq.wikipedia.org/wiki/Element

N chemisk Element is n Element, dät nit mäd ne gewöönelke chemiske Methode in
litjere Paate tou ferdeelen is. N Element is apbaud uut Atome. N Element
unnerschat sik fon uur Stoffe (chemiske Ferbiendengen) also deertruch, dät et
bie Ferdeelen bit ap dät Litste daach sien Oainskuppe behaalt. Deerjuun sunt aal
Ferbiendengen apbaud uut moorere Elemente.

Do Oainskuppe fon n Element wäide bestimd truch sien Atomtaal, dät is ju Taal
fon Protone in sien Atomkääden. Do Atomtaale loope fon 1 bie Woaterstof bit 92
bie Uran. Dät Gewicht fon een Atom (Atommasse) wäd bestimd fon do Protone
touhoope mäd do neutroale Neutrone. Wan me ju Atommasse fon Woaterstof ap 1
definiert, dan häd Uran ne Atommasse fon uungefeer 238. Buppe Uran rakt dät noch
swarrere Elemente, man do äntstounde bloot bie Käädenreaktione un klinge ätters
wier ou, so dät do in ju fräie Natuur bolde nit bestounde. Do wäide nit stabil
naamd. Uk rakt et bie älke Element Sunnerfoarme (Isotope), do der moor of minner
Neutrone hääbe. Fon do Isotope rakt et uk wier stabile un instabile. Sun Element
is also ne Moangelse fon Isotope; deeruum sunt do Atommassen uk neen ganse heele
Taale.

Do Oainskuppe fon do Elemente annerje sik ouhongich fon ju Atomtaal in
Bulgefoarm, wät uutdrukt wäd in ju Periodiske Tabelle. Deer sjucht me t.B.
Alkalimetalle as Lithium (Atomtaal 3), Natrium (11) un Kalium (19), Edelgase as
Helium (2), Neon (10), Argon (18), do agressive Halogene as Fluor (9), Chlor
(17), Bromium (35), do Metalle Kooper (29), Säälwer (47) un Gould (79).



https://stq.wikipedia.org/wiki/Deege-Uursicht

Die Gregorioanske Kalänner, däälich uus maastbruukten Kalänner, is ne
ferbeeterde Ouwonnelenge fon dän Julioansken Kalänner, ju in't Jier 1582 truch
Poabst Gregor XIII. ounoardend wuude. Uurloang häd hie ap ju grootste
Betjuudenge fon aal do Kalänner-Systeme roaked.

Die Kalänner skuul wier duurhoaft in't Lood weese, uurspröängelk wuude deer uur
ättertoacht, dät hie sik ferhoolde skuul as in't Jier 46 f. Kr. oun tou paasjen,
do begon dät Foarjier ap n 23. Meerte.

In ju toulääst uumesätte Foatenge skuul die Kalänner sik äänelk ferhoolde as in
dät Jier 325, uumdät domoals ap't Konzil fon Nicäa (325) ju Bereekenge fon't
Paaske-Doatum ferienbeerd wuude. Die Begin fon dät Foarjier liech in 325 al ap
dän 21. Meerte.

In dän julioansken Kalänner wuude deer mäd reekend, dät dät Sunnenjier 365,25
Deege duurt, deeruut foulget, dät me aan Skaltdai in fjauer Jiere bruukt. Ju
Toal, deer ju Reekenge fon uutgungt, is oaber nit besunners niep. Die
gregorioanske Kalänner reekent nieper mäd 365,2425 Jiere. Dät wuude so uumesät,
dät maasttieds dät Sätgjucht fon een Skaltjier in fjauer Jiere fääre jält, man
nit, wan ju Jierstoal sik sunner Räst truch hunnert un deertou oaber nit truch
fjauerhunnert deele lät.

Somäd wieren do Jiere 1700, 1800 un 1900 ätter dän gregorioansken Kalänner neen
Skaltjiere, do Jiere 1600 un 2000 wieren wäkke.

Uumdät dät oaber noch 117 Jiere duurde, bit ätter dän Ploan in 1700 dät näie
Sätgjucht ounwoand wuude, slingert die Begin fon dät Foarjier twiske dän 19. un
dän 21. Meerte un lait in n Truchsleek also ap dän 20. Meerte. Dät is aan Dai
eerder, as me dät hääbe wüül, man touminst däd sik dät nit moor uurloang
ferskuuwe.

Tou ju Bestimmenge fon dät Paaske-Doatum wäd die Moune-Sirkel bruukt, ätter dän
do Mounephasen ätter 19 Jiere aaltied wier ap dän sälgen Dai faale. Deertruch
wuuden litje Failere moaked, uumdät die Sirkel nit heel niep is. Uum dän
Gregorioansken Kalänner beeter mäd do Mounephasen outoustämmen, wuude fäästlaid,
dät die Dai fon ju Foarjiers-Fulmoune insen in 312,5 Jiere uum aan Dai foarlaid
wäide mout.



https://stq.wikipedia.org/wiki/Boare

Do Boare (Ursidae) sunt ne Familie fon do Roowdierte. In Düütsklound is juu
europäiske Unneroard - juu Nominatfoarm - fon dän Bruunboar (Ursus arctos)
autochthon, man disse Boarenoard is nu in groote Deele fon Europa, ook in
Düütsklound, uutstuurwen, wült hie mongs do Huusdierte fon do Moanskene friet.
In Afrikoa roate dät ook bloot ne Unneroard fon dän Bruunboar, gnau: in do
Atlas-Bierge. Hier is hie sänt dät 19. Jierhunnert uutstuurwen (fermoudelk uum
sowät 1870-1880) un dät rakt neen gnauere Informatione uur disse Population. In
Noudamerikoa rakt dät ook two Bruunboare Unneroarden un in Asien ook n poor. Juu
Kost fon do Bruunboare is Flask, Bäien, Huunich, Gäärs, Fiske un Poagestoule.
Die Amerikoaniske Swotte Boar (Ursus americanus) lieuwet ook in Noudamerikoa un
frät foarallen Plonten, un wan hie Dierte frät, sunt dät normoal Insekte, man
säilden ook groote Suugedierte, wierbie dät maastens kroanke Dierte sunt. Äänelk
uutsjo-ende Oarde rakt dät in Asien ook: Die Asiatiske Swotte Boar (Ursus
thibetanus), die Malayiske Boar (Ursus malayanus) un, n bitje knooperger, juu
Oard Melursus ursinus. In Suudamerikoa rakt dät bloot een Boarenoard, juu Oard
Tremarctos ornatus), juu ook swot is. In juu Arktis rakt dät dän Iesboar (Ursus
maritimus). Die "Panda", as me ne chinesiske swotbunte Boare-oard naamt
(Ailuropoda melanoleuca), frät bienaist bloot Plonten, foarallen Bambus.



https://stq.wikipedia.org/wiki/Bieldet%C3%A4lster

Dät Bieldetälster (uk Bieldeskichte naamd) is een fon do ooldste Foarme fon
Literatuur, man dät rakt deer uk een näie Foarm fon, nämelk dän Comic. N
Bieldetälster bestoant uut ne Riege fon Oubieldengen, do der n Tälster
uutmoakje. N Bieldetälster wäd moaked fon n Teekener un n Skrieuwer. Bietiede
skrift die Teekener uk ju Geskichte, man bietiede oarbaidje uk moorere Ljuude an
ju Teekenoarbaid (skizzierje, in Äänket uurluuke, fon Bouksteeuwen fersjo) of an
dät Tälster.

Bieldetälstere hääbe hieren Uursproang in ju Bieldeskrift. Ne äddere Foarm fon
Bieldetälster is die Teppich fon Bayeux, wierap dän Slacht bie Hastings
uutbielded is. Mesoamerikoanske Hondskrifte roaten mythologiske Tälstere wier
truch n touhoopestoald System fon Oubieldengen un Logogramme, also n bitje ap
jusälge Wiese as in do Bieldetälstere fon däälich. Uk do uurgeskichtelke
Oubieldengen, do der in Höölen fuunen wuuden sunt (as in do Höölen fon Lascaux),
konnen betrachted wäide as ne äddere Foarm fon Bieldegeskichte. Ju Uurfoarm fon
ju egyptiske Hieroglyphenskrift is faktisk uk ne Foarm fon teekende
Bieldetälstere.

N bekoand Biespiel fon Bieldetälstere uut dät Middeloaler is ju Äärmebiebel
(biblia pauperum). In dän eerste Haaldeel fon dät 19. Jierhunnert waas unner uur
die Swaitser Rodolphe Töpffer bekoand foar sien Bieldetälstere. Hie
fereepentelkte 1845 dät eerste moderne Bieldetälster, dät in Düütsklound bekoand
wuude as “Fahrten und Abenteuer des Herrn Steckelbein”. Uk “Max und Moritz” fon
dän Düütske Wilhelm Busch, ne Skälmengeskichte uut 1865, is n Biespil weesen
foar do eerste amerikoanske Bieldegeskichten. Uur Oarbaid fon Busch waas dan al
in trüütich Sproaken uursät. Ounfang 20. Jierhunnert fäng Emile Cohl oun mäd dät
teekende bewäägjende Bieldetälster.



https://stq.wikipedia.org/wiki/Wiek

Ne Wiek is in ju Tiedreekenge fon däälich ne Periode fon soogen Deege. As
eersten Dai fon ju Wiek jält in dän kristelke un islamitiske Kalender die
Sundai, in uur Systeme (as ISO 8601 un NEN 2772) die Moundai.

Do Benaamengen fon do Deege fon de Wiek bestounde al duusende fon Jiere un
stamme uut dät Sanskrit. Disse Betjuudengen fon do Noomen fon do Deege fon de
Wiek sunt noch altied in jusälge Foulge un Betjuudenge in dät Sanskrit tourääch
tou fienden. Do Babylonier noomen disse Benaamengen uur truch dän Tuuskhondel
die oafte geböärde. Fon do Babylonier koomen do Noomen uk in Europa un dän Räst
fon de Waareld. Älken Dai waas n uur Godhaid of Heemelköärper widmed. Uk in ju
vediske Astronomie waas ju Taal 7 wichtich. Dät rakt 7 Heemelköärpere do der
deeges sichtboar weese konnen mäd dät noakende Ooge (ju Sunne, ju Moune un fieuw
Planeten). Disse Köärpere wäide älk mäd ne Godhaid identifizierd. Ätter ne uur
Theorie toankt me, dät ju 7-deegse Periode ne Fereenfachenge is fon n Fjoondel
fon dät Moune-Mound.

Uk dät Oolde Testament fon de Biebel wiest ne Wiek fon soogen Deege. Ju Waareld
wuud ärskaffed in säks Deege. Dän soogende Dai räästede God uut. In ju juudske
Religion is dät dän Sabbat. Dät Kristendum noom disse juudske Apfoatenge uur,
man ferskäuw dän Räästdai fon Snäiwende ätter Sundai. N litjet Paat fon dät
Kristendum, do Soogende-Dais-Adventiste, bleeuw deerjuun bie de Snäiwende as
Räästdai.



https://stq.wikipedia.org/wiki/W%C3%A4%C3%A4stfr%C3%A4isk

Wäästfräisk (wäästfräisk Frysk) is ne fräiske Sproake ju fon sun 500.000 Ljuude,
foarallen in Wäästfräislound, boald wäd. In ju Sproakwietenskup wäd ju Sproake
maastens Wäästerlauwers Fräisk naamd, wät een Misferstounden fermiede skäl: aan
noudholloundsken Dialekt, die wäil fräisk Substroat häd, wäd uk mongs
"Wäästfräisk" naamd.

Dät Wäästfräiske is früünd tou do uur bee fräiske Sproaken, dät Seelterske un
dät Noudfräiske. Fääre is dät Wäästfräiske uk früünd tou do angelsaksiske
Sproaken, so as dät Ängelske un dät Skottiske. Do angelsaksiske un fräiske
Sproaken bildje touhoope ju Anglofräiske Sproakgruppe binnen ju germaniske
Sproakfamilie. Truch fuul Sproakkontakt uur do Jierhunnerte wai häd dät
Wäästfräiske däälich uk fuul meenskuppelkaide mäd dät Niederloundske.

Dät Wäästfräiske wäd in ju niederloundske Provinz Fryslân baald. Ap dät
Fäästelound wäd in ju Meente Wääststellingwerf dät Wäästfräiske nit as
Määmesproake baald. In do Meenten Kollumerlound, It Bilt un Aaststellingwerf wäd
dät fon n Deel fon ju Befoulkenge as Määmesproake baald. Ap do Ailounde wäd ju
wäästfräiske Sproake ap dät aastelke un wäästelke Deel fon Skylge baald, un ap
dät Ailound Schiermönkooge. In dät Groningerlound wäd ju Sproake in do Täärpe
Marum, De Wülp un De Pein baald.

Et rakt oachte Dialekte in ju wäästfräiske Sproake. Dät Noudhouksk, Kloaifräisk,
Wooldfräisk un Suudwäästhouksk sunt do grootste Dialekte. Do Baalere fon do
fjauer grootste Dialekte konnen sik goud ferstounde. Oafte wäd dät Noudhouksk uk
Noudkloaifräisk naamd un tou dät Kloaifräisk reekend. Do Dialekte Skylgersk,
Aastersk, Hylpersk un Schiermönkoogisk sunt do fjauer litje Dialekte. Do fjauer
litje Dialekte hääbe touhoope nit moor as 1.000 Baalere. Truch hiere isolierte
Loage ferskiele foarallen do litje Dialekte ap maaste fon ju fräiske
Standoardsproake.

Do maaste Baalere fon ju wäästfräiske Sproake lieuwje in ju Provinz Fryslân. Ju
Provinz häd 647.239 Ienwoonere (2012). Foar 53,6% is dät Wäästfräiske ju
Määmesproake, dät sunt uungefeer 347.000 Moanskene. In dät Groningerlound
lieuwje noch sun 3.000 Ljuude, do dät Wäästfräiske as Määmesproake hääbe. Foar
uungefeer 150.000 Ljuude is dät Wäästfräiske ju twäide Sproake. In dät
Buutenlound rakt et noch moor Baalere. Gnaue Doaten sunt deerfoar nit bekoand.

In dät 17. Jierhunnert begon Gysbert Japiks ne oaine standoard Skrieuwwiese tou
äntwikkeljen, wäkke fääre äntwikkelt wuude fon Joast Hiddes Halbertsma in dät
fröie 19. Jierhunnert. 1834 publizierte Joast H. Halbertsma sien Skrieuwwiese.
Dät roate in dät fröie 19. Jierhunnert uk uur Skrieuwwiesen, man do hieden neen
Ärfoulch. Fuul Elemänte fon Halbertsma un Japiks wuuden bruukt in ju
Selskipsstavering, ju eerste offizielle Gjuchtskrieuwenge ju 1879 fäästlaid
wuuden is. In dät Jier 1948 ärskien ju Akademystavering, wäkke ne Ferbeeterenge
fon ju Selskipsstavering waas. In dät Jier 1980 waas ju lääste
Gjuchtskrieuwannerenge, ju Steatestavering, ju däälich noch bruukt wäd. Dät
Standoardfräisk basiert sik grattendeels ap do Dialekte Kloaifräisk un
Wooldfräisk, do grootste Dialekte fon dät Wäästfräiske.

Ju wäästfräiske Sproake is ju Sproake ju ap tichtste bie dät Seelterske stoant.
Me sjucht dät fluks an n eenfachen Sats:

Gans apaat in dät Wäästfräiske is ju (twäide) Breekenge fon Vokoale. Deerbie wäd
die twäide Deel fon n loangen Vokoal betoond un die eerste Deel wäd tou n
Konsonant:

N gruundsätselken Unnerskeed rakt dät truch ju ferskeedene Äntwikkelenge fon
oolde loange Vokoale:

Ju wääsfräiske Sproake stoant siet 1998 unner Skuts fon ju Europäiske Charta fon
do Regionoal- un Minnerhaidssproaken. Uum dät uum tou sätten wuude 2001 n
Ferdraach fon Fräiske Sproake un Kultuur unnerteekend twiske ju niederloundiske
Regierenge un ju Provinz Fryslân. Do Niederlounde hääbe do Fräisen un hiere
Sproake in dät Jier 2004 anärkand unner dät Roomuurienkuumen tou n Skuts fon
nationoale Minnerhaide.

Ap ju akademiske Ieuwene jält ju Universität Groningen as ju wichtichste
Universtät in ju Frisistik mäd as Sweerpunkt ju wäästfräiske Sproake. An do
Universitäte fon Kiel, Amsterdam un Leiden rakt et bie Geleegenhaid Fräiskkuurse
as Bie- of Woalfäk. In Ljouwert is ju Fryske Akademy 1938 begonnen as
wietenskuppelk Instituut foar ju Erfoarskenge fon ju fräiske Sproake. An ju
Noordelijke Hogeschool Leeuwerden rakt et ne Leereruutbieldenge foar ju
Sekundärstufe. Foar toukumstige Leerer an do litje Skoulen rakt et an ju Stenden
Hogeschool in Ljouwert ne tjosproakige Leereruutbieldenge.

In ju Provinz Fryslân rakt et oankelde gans fräiskesproakige Bäidenstuune,
deertou kuume uungefeer 120 twosproakige Bäidenstuune. 1980 wuude dät
Wäästfräiske Plichtfäk an do litje Skoulen, 1993 wuude dät Plichtfäk in ju
Middelstufe. Siet 1996 rakt et tjosproakige litje Skoulen un siet 2010 rakt et
do tjosproakige Sekundärskoulen. In ju Provinz Fryslân roate dät 2013 uungefeer
füüftich tjosproakige Gruundskoulen, wier Fräisk, Niederloundsik un uk Ängelsk
as Unnergjuchtssproake bruukt wäide. In dätsälge Jier roate dät tjo tjosproakige
Sekundärskoulen.



https://stq.wikipedia.org/wiki/Tellur

Tellur (latiensk tellurium is n chemisk Element mäd Symbol Te un Atomnummer 52.
Dät is n säälwergries Metalloid.

Tellur is 1782 äntdäkt fon dän aastrieksk-ungarisken Wietenskupper Franz Joseph
Müller von Reichenstein. Säkstien Jiere leeter, in 1798, wuud dät fon Martin
Heinrich Klaproth toun eersten Moal isolierd un kreech dät sin Noome. Die Noome
Tellurium kumt häär fon dät latienske Tellus, wät Äide hat.

Ätter do säkstiger Jieren 60 wuud Tellur aal oafter ferwoand in
thermo-elektriske Reewen un fräi mechenisk beoarbaideden Stäil. Tellur wäd maast
ferwoand in Legierengen mäd uur Metalle. Dät wäd an Lood bietouföiged uum dät
Metal wät stäärker tou moakjen un beständiger juun Swieuelsüüre. Wan Tellur
bietouföiged wäd an rustfräien Stäi, is dät lichter beoarbaidboar. Uur
Anweendengen sunt:

In kristalline Foarm is Tellur säälwerwiet un in skeene Foarm häd dät n
metallisken Glans. Daach is dät n bros un licht tou pulverisierjen Hoolichmetal.
Tellur is n P-Typ Hoolichlaiter, wierbie ju elektriske Laitfäiegaid ouhonget fon
ju Gjuchte, in ju do Atome oardend sunt.

Tellur deelt mäd Selen un Swieuwel ju Oainskup, dät ju Laitfäiegaid deerfon
ouhonget, wofuul Lucht deerap ienfaalt. Smolten Tellur reagiert mäd Kooper,
Iersen un Stäil. In Solarzellen is Tellur gjucht effektiv foar ju Gewinnenge fon
Energie.

Tellur ist n relativ säilden Element, dät bietiede fräi in ju Natuur foarkumt,
oawers maast in buunenen Toustand. Ap maaste kumt dät foar as dät Mineroal
Calaverit. Däs Mineroal Tellurit bestoant uut Telluriumdioxid.

Ju Haudwälle fon Tellur sunt Sniggen, do der uurichblieuwe bie ju elektrolytiske
Raffination fon Kooper

In ju Natuur rakt dät fieuw stabile Isotope fon Tellur. Deerou sunt sowät 30
radioaktive Isotope bekoand, oafte mäd relativ loange Hoolwierengstiede fon
Millionen fon Jieren.

Bolde aal Tellurferbiendengen skuulen as giftich betrachted wäide. Oarbaidere in
Jooteräie, do der litje Konzentratione (0,01 mgm-3 un bietiede noch minner) fon
Tellur in de Luft uutsät wieren, ärfuuren Foetor ex ore, ne stäärke Omme.
Sobolde Tellur bietouföiged an dät flüssige Iersen, äntstoant Teo 2 </ sub>.
Insen ienommed, wäd dit telluurdioxid in dät moanskelke Lieuwend uumesät in
Dimethyltellurid, Te(CH3)2. Dät wäd uur do Lungen uutskat un feruurseeket ne
uunferwikselboare Knuuflok-Röäk fon de Omme, die der moorere Wieke ounhoolde
kuude. .



https://stq.wikipedia.org/wiki/Tatariske_Sproake

Ju tatariske Sproake (Oainbeteekengen: татар теле [tatar tele], татарча
[tatarça] татар төрекчәсе [tatar törekçäse = tatarisk Tursk]) of kuut Tatarisk
(dt. Tatarisch) is ne fon do Tataren (in äängeren Sin) in fuul Regione fon
Ruslound, foarallen in Tatarstan un Baschkortostan un fuul uur Gestriche fon ju
eemoalige Sowjetunion boalde Turksproake. Ju jält as Haudfertreederske fon ju
turkotartariske Sproakgruppe un wäd boald fon sowät 8 Millionen Ljuude. In dät
turske Sproakgebruuk un in ju turske Turkologie wäd haudseekelk die Begriep
„tatarisk Tursk“ (Tatar Türkçesi) ferwoand.

Tatarisk is Amtssproake in ju Republik Tatarstan. Geskichtelk gungt disse
Sproake ap een fon do Amtssproaken fon ju Gouldene Horde tourääch. Ju tält also
sproakgeskichtelk tou ju Gruppe fon do Wäästturske Sproaken. Deer heert ju tou
ju Kyptschak-Gruppe. Ju besit uurweegend do Sproakoainskuppe fon dät Oguriske.
Ap Tatarisk ärskiene ferskeedenste Publikatione; dät rakt Fiersjoon un
Internetsieden in disse Sproake.

Dät Tatariske waas in ju Tied fon dät 13. Jierhunnert un dät 15. Jierhunnert in
dät Kyptschak-Tatariske ferskrifted. Deer waas dät Amtssproake fon ju Gouldene
Horde. In dät 15. Jierhunnert wuude dät Kyptschak-Tatariske fon dät
Tschagataiske oulöösd.

Bit in do 1920er Jiere wuude mäd arabiske Lättere, dan mäd latienske (eenhaidelk
tursk Alphabet un siet do 1930er Jiere toulääst mäd kyrilliske Bouksteeuwe
skrieuwen.

Twiskentiedelk wuude uk foar dät Tatariske ne Latienskrift uutoarbaided, wät
allerdings ap n grooten Wierstand fon ju ruske Minnerhaid statte. Dät Alphabet
gruundiert sik ap dät näie turske Alphabet fon ju Turkäi.

Siet dän September 2001 wuude bloot disse latienske Skrift tou Skrieuwenge fon
dät Tatariske offiziell ferwoand (fgl. Tatariske Wikipedia). Disse Praxis
ferbood dät Ruske Ferfoatengsgjucht oawers in n November 2004, mäd ju
Begruundenge, dät foar ju Eenegaid fon Ruslound ne eenhaidelke Skrift
noodweendich waas .

Dät Baschkiriske is dät Tatariske noch gjucht äänelk. Daach wiest et al fuul
Oainhaide ap, uum dät fon dät eegentelke Tatariske outougränsjen. Daach sunt do
bee Sproakfoarme sik noch so eenich, dät ne juunsiedige Ferständigenge in
Tatarisk un Baschkirisk noch muugelk is.

Ju krimtatariske Sproake wäd oafte as “Krimtursk” beteekend un dät Tatariske
toureekend. Dät stimt oawers däälich bloot toun Deel, deer ju mäd ju Skaffenge
fon ne oainständige Skriftsproake nit moor mäd ju buppe naamde Sproake identisk
is. Buppedät wiest dät Krimtatariske al so fuul Oainhaide ap, dät ne juunsiedige
Ferständigenge twiske Tatarisk un Krimtatarisk bloot noch bedingd roat is.



https://stq.wikipedia.org/wiki/Silicium

Silicium is n chemisk Element mäd Symbol Si un Atomnummer 14. Dät is n
dunkergries Metalloid (Hoolichmetal).

Silicium is toueerst 1787 identifizierd fon Antoine Lavoisier. Leeter wuud dät
fon Humphry Davy heelden foar ne Ferbiendenge. Eerste 1811 wuud düütelk, dät et
sik daach uum n Element honnelde, as Louis Gay-Lussac uunskeen amorph Silicium
kreech truch Siliciumtetrafluorid ounbätte touhoope mäd Kalium. In dät Jier 1824
moakede Jöns Jacob Berzelius skeen Silicium mäd jusälge Methode als Lussac
bruukte, oawers deerätter dät Produkt moorere Moale uuttouwaasken. Sin Noome
tonket Silicium dät Latienske Silex, "Fjuursteen". In 1854 moakede Henri
Saint-Claire Deville toun eersten Moal kristallin Silicium, ju twäide allotrope
Foarm wieroun Silicium foarkumt. . Dät Hoochtechnologie-Gestrich Silicon Valley
in Kalifornien is naamd ätter Silicium, deeruum dät Silicium n wichtigen
Gruundstof is foar Hoolichlaitere.

Silicium wäd in fuul Twiege fon Industrie ferwond. Siliciumdioxide wäd in Foam
fon Sound of Kloai bruukt foar ju Produktion fon fuul Baumaterialien. Man dät
rakt noch fuul uur Produkte, wieroun oafte Silicium feroarbaided wäd, as:

Uk kumt Siliciumdioxid foar in dät Ieten (in Koarel, as Hoawer) un kon et as
Tränmiddel iensät wäide, as Kläärhälpemiddel bie Wien un Bjoor un Äntskuumer. Ap
Etikätte wäd dät beteekend as Additive E551 of wäide do Noomen Kieseläide,
Kwarts of Kieselsüüre ferwoand.

Kristallin Silicium sjucht metallisk uut un häd ne griese Faawe. Wan uk n
relativ inert Element, reagiert et unner bestimde Bedingengen mäd Halogene, man
do maaste Süüren hääbe neen Wierkenge.

Atter Suurstof is Silicum dät maast foarkuumende Element in ju Äidkoarste. Ju
Äidkoarste bestoant uut 25,7% Silizium in sien ferskeedene Ferbiendengen. In
elementare Foarm kumt Silicium in de Natuur nit foar. Do maast foarkuumende
Ferbiendengen sunt Siliziumdioxid (SiO 2 </ sub>) as Kwartse, Opoal un
Fjuursteen un in komplexe Ione (Silikate) as Asbest, Kloai un Glimmer.

In kommerzielle Uutmäite wäd Silicium wonnen truch Bäiten fon Kieselsüüre mäd
Koolestof deertou. Die Koolestof redusiert ju Kieselsüüre tou Silicium ätter ju
Gliekenge:



https://stq.wikipedia.org/wiki/Phonem

Dät Phonem is in ju Phonologie ju Benaamenge foar een of moor Luude, do jusälge
betjuudengsunnerscheedende (distinktive) Funktion hääbe. Bestimde Luude
(Allophone) konnen fon dän Sproakbenutser as Varianten fon dätsälge Phonem heerd
wäide. Me spräkt fon n Minimoalpoor, wan two Woude weegen een eenpeld uur Phonem
ferscheedene Betjuudengen hääbe (toun Biespil Bäiden un Mäiden). Dät hat dan:
dät rakt ne 'phonologiske Opposition' twiske dät b un dät m. Je moor
Minimoalpoore me fint foar sun phonologiske Opposition, je gratter is ju
'funktionoale Belastenge' fon sun Opposition. Bie min Minimoalpoore spräkt me
fon ne ‘swäkke Oppostion’ un wan dät fon ferwante Luude neen Minimoalpoore rakt,
dan sunt do as Allophone fon een Phonem tou betrachtjen.

In dät läästnaamde Biespil hondelt dät sik uum Konsonante. Konsonantphoneme sunt
in dät Seelterske uungefeer dätsälge as ap Düütsk. Bloot sunt do ap Seeltersk
fuul minner of goarnit anbloased un is ju Uutsproake fon g, l, r, sch un st uurs
bie do maaste Spreekere.

Wie reeke do oardend ätter phonetiske Oainskuppe. Twiske [ ] sunt do phonetiske
Teekene roat in IPA-Schrift. Ju funktionoale Belastenge kon me ouleese an dän
Taal fuunene Minimoalpoore, die der twiske ( ) roat is. As Biespil is foar älke
Opposition een Minimoalpoor bietouföiged mäd ju Uursättenge in Hoochdüütsk.

KUUT - LOANG (22 touhoope) a [a] - aa [a:] (2) an ‘an’- aan ‘einer’ ä [ɛ] - ää
[ɛ:] (2) rädje ‘retten’- räädje ‘reden’ ö [œ] - öä [œ:] (0) o [ɔ] - oa [ɔ:] (3)
Okse ‘Ochse’- Oakse ‘Achse’ i [ɪ] - ee [e:] (5) kittich ‘behende’ - keetich
‘schmutzig’ ü [ʏ] - öö [ʏ:] (0) u [o] - oo [o:] (4) Tunne ‘Tonne’ - Toone ‘Zehe’
ie [i] - íe [i:] (5) Liene ‘Leine’- Líene ‘Lehne’ üü [y] - ü’ü [y:] (0) uu [u] -
úu [u:] (1) fuul ‘verdorben’ - fúul ‘viel’

EEPEN - SLEETEN (88, mäd as Twiskestappen ‘hoolich eepen’ un ‘hoolich sleeten’)
a [a] - ä [ɛ] (6) schramme ‘schrammen’- schrämme ‘räuspern’ un buppedät in
Twieluude: ai [ai] - äi [ɛi] (4) nai ‘nahe’ - näi ‘neu’ aa [a:] - ää [ɛ:] (1)
waalje ‘einen Wall aufwerfen’- wäälje ‘wählen’ a [a] - ö [œ] (0) aa [a:] - öä
[œ:] (0) a [a] - o [ɔ] (5) kanne ‘kennen’- konne ‘können’ aa [a:] - oa [ɔ:] (3)
Flaage ‘Flagge’ - Floage ‘Windflage’ ä [ɛ] - i [ɪ] (10) sätte ‘setzen’ - sitte
‘sitzen’ ää [ɛ:] - ee [e:] (4) lääse ‘liegen; legen’ - leese ‘lesen’ ö [œ] - ü
[ʏ] (0) öä [œ:] - öö [ʏ:] (1) stöäre ‘starren’ - stööre ‘stören’ o [ɔ] - u [o]
(4) Stok ‘Stock’- Stuk ‘Stück’ oa [ɔ:] - oo [oː] (11) woak ‘wach’ - wook ‘weich,
sanft’ i [ɪ] - ie [i] (9) slippe ‘schlüpfen’ - sliepe ‘schleifen’ ee [e:] - íe
[i:] (10) weende ‘wenden’ - wíende ‘winden’ ü [ʏ] - üü [y] (0) öö [:] - ü’ü [y:]
(0), uunfulkeemen in: stööberje ‘stöbern’ - Stüüwer ‘Stüber’ u [o] - uu [u] (9)
Bulle ‘Stier’- Buule ‘Beule’ oo [o:] - úu [u:] (7) Boode ‘Boten’- Búude ‘Bude’

FOARE UUNGERUNDED - FOARE RUNDED (7) ä [ɛ] - ö [œ] (0), man in Twieluude
([y]~[i]): [ɛi] - [œy] (3) Bäie ‘Beere’ - Böie ‘Schauer’ ää [ɛ:] - öä [œ:] (1)
schääre ‘scheren’ - schöäre ‘bersten, splittern’ i [ɪ] - ü [ʏ] (0) ee [e:] - öö
[øː] (2) leese ‘lesen’ - lööse ‘lösen’ ie [i] - üü [y] (0) íe [i:] - ü‘ü [y:]
(1) síerelk ‘zierlich’- süürelk ‘säuerlich’

FOARE - BÄÄTE (59) ä [ɛ] - o [ɔ] (8) Pänne ‘Schreibfeder’- Ponne ‘Pfanne’ un
buppedät in Twieluude: äi [ɛi] - oi [ɔi] (4) Mäite ‘Mass’- Moite ‘Mühe’ un: äu
[ɛu] - au [ɔu] (1) du häust ‘du hiebst’ - du haust ‘du haust’ ää [ɛ:] - oa [ɔ:]
(7) wääsje ‘Wiege wiegen’- woasje ‘gerade harken’ ö [œ] - o [ɔ] (0) öä [œ:] - oa
[ɔ:] (2) Schöär ‘Riss’ - Schoar ‘Schar’ i [ɪ] - u [o] (10) Midde ‘Mitte’- Mudde
‘Dreck, Schlamm’ ee [e:] - oo [o:] (12) Seeke ‘Sache’ - Sooke ‘Wange’ ü [ʏ] - u
[o] (0) öö [:] - oo [:] (3) röögje ‘berühren’ - roogje ‘rufen und jauchzen’ ie
[i] - uu [u] (7) Iele ‘Eile’- Uule ‘Eule’ íe [i:] - úu [u:] (5) Íere ‘Ähre’-
Úure ‘Stunde’ üü [y] - uu [u] (0) ü’ü [y:] - úu [u:] (0), uunfulkeemen in: Süüne
‘Sühne’- Suun ‘Sohn’

Besunnere Apmäärksoamkaid fertjoonje do Twieluude eei [e:i], ööi [œi] un oou
[o:u], do der apfaalen dwoo truch dän litje Juunsats twiske do bee
touhoopestaalende Elemente, wiertruch jo Nit-Seelter oafte dän Iendruk fon n
loang Eenluud reeke. Ap Seeltersk stounde jo oawers in Opposition mäd ächte
loange Eenluude. Dät jält in Skäddel un toun Deel uk in Hollen. In Strukelje un
fuul in Roomelse sunt do Luude oawers al loange häär diphthongierd tou blw. äi
[ɛi], öi [œy] un ou [ɔu] un dan wäide do Oppositione:

TWIELUUDE (17) ee [e:] - äi [ɛi] (9) Heede ‘Heide’ - Häide ‘Flachswerg’ öö [:] -
öi [œy] (0), uunfulkeemen in: Grööte ‘Grösse’- Gröitnis ‘Grüsse’ [o:] - [ɔu] (8)
ploogje ‘plagen’ - plougje ‘pflügen’

Ferglieke uk: M.C. Fort, Zur Phonologie des Saterfriesischen. In: Us Wurk 20,
37-41 (1971)



https://stq.wikipedia.org/wiki/Periodiske_Tabelle

Ju periodiske Tabelle fon do chemiske Elemente is ne Deerstaalenge fon do
bekoande chemiske Elemente, oardend ätter Elektronestruktuur sodät fuul chemiske
Oainskuppe sik truch ju Tabelle annerje ap ne räägelmäitige Wiese.

Ju foulgjende Bielde wiest ju apstuunse Tabelle fon bekoande Elemente. Älk
Element is apliested ätter sien Atomtaal un chemisk Symbol. Wan me dän Wieser
buppe n Symbol haalt, sjucht me dän Noome fon dät Element un wan me deerap
klikt, kricht me dän deerbie heerende Artikkel. Ju periodiske Tabelle is n
Biespil fon n Klassifikationssystem: Elemente in jusälge Spalte of jusälge
periodiske Tabellengruppe - also hierunner jusälge Faawe - hääbe äänelke
chemiske Oainskuppe.

Atomtaale in rood tjuude ap Elemente do der nit natüürelk ap ju Äide foarkuumen
dwo. Do Elemente Technetium (Tc) un Promethium (Pm) un tiedwiese do transuroan
Elemente (93 un haager) konnen truch Käädenreaktione kunstelk moaked wäide. Do
Nummere 112 un haager sunt bit nu bloot theoretisk.

Uursproangelk waas dät System betoacht sunner Kunde fon dän innere Bau fon dät
Atom. Do Elemente sunt oardend ätter hiere Atommasse. Die Düütske Johann
Wolfgang Döberreiner waas die Eerste, die der bemäärkt häd, dät der dan ne
Woogenfoarm in do Oainskuppe koom. Hie unnerskatte ‘Tjotaale’ fon
uureenstimmende Elemente. Die Änglounder John Alexander Reina Newlands äntdäkte,
dät deer n Räägelmäitegaid fon älke 8 Elemente bestuude, man jo hääbe him
uutlaached, wan hie kwad, dät me dät fielicht ferglieke kon mäd do Oktoawen in
ju Musik. Ap Eende hääbe die Düütske Lothar Meyer un die Russe Dmitry Mendeleyev
1879 ju eerste periodiske Tabelle publizierd. Deerbie hääbe do foar Tellur un
Jod ju Massenfoulge uumetroald. Deertruch is ju Uureenstimmenge in do Oainskuppe
ferbeeterd. Ätter dät Apkuumen fon ju Woogenmechanik is düütelk wuuden, wo dät
koom. Dät is nit toufällich, dät do Perioden fon disse Tabelle stimme mäd ju
Taal fon do Elektrone in do Skille fon Atome.



https://stq.wikipedia.org/wiki/Museumsiersenboan

Museumsboane sunt Iersenboane, do der mäd historiske Skienenfoartjuuge tou dän
Swäk fon ju bedrieuwsfäige Ärhooldenge fon historiske Technologie as uk as
Attraktion foar dän Froamdenferkier fon Iersenboanfrüünde bedrieuwen wäide. In
Juunsats tou statiske Museumsexponoate wäd so dät Publikum ju Muugelkhaid
beeden, ferkiersgeskichtelke Objekte as Damplokomotiven in dän aktive Iensats
tou belieuwjen.

Die Ferbeend fon Düütske Museums- un Touristikboane, dän do maaste düütske
Museumsboanfereene anheere, definiert so: Ne Museums- of Touristikiersenboan is
n Iersenboanunnerniemen ätter § 2 (1) AEG, dät bedrieuwen wäd, uum ne
Iersenboan(-infrastruktuur) as in ju fergeene Tied tou kriegen,
wierhäärtoustaalen of ättertoustaalen, of historiske of spezielle Foarme fon ju
Andrieuwstechnik of fon dät Rolmaterioals tou demonstrierjen of tou bedrieuwen
un alleenich of foarallen foar touristiske Swäkke, Fräitied- of Bildengsswäcke
nutsed wäd.

Ap oafteste wäide ju Ärhooldenge un dän Bedrieuw fon disse Boane fon
Fereensmeegliedere in hiere Fräitied eerenamtelk in Iersenboanfereene
truchfierd. Dät rakt oawers uk Museumsboane, do der in kommunoale
Feroantwoudenge of in ju Bedrieuwsferoantwoudenge foar dän Iersenboanbedrieuw
truch Unnerniemen (GmbH, AG) (Bedrieuwssälskuppe) fierd wäide. Die Bedrieuw
truch Privoatpersone of Personegruppen (in dän Sin fon ne GbR) is apgruund fon
do deermäd ferbuundene Haftengs- un Feroantwoudengsrisiken eer säilden. Knap 300
originoale Damploks kuume alleenich in Düütsklound noch räägelmäitich toun
Iensats.

Ouhongich fon do iensätte Foartjuuge un ju Sträkke kon me uk noch twiske
Museumsiersenboan un Museumssträitenboan unnerskeede.

As waareldwied eerste Museumsboan jält ju smälspuurige Rheilffordd Talyllyn in
Wales. Ätter Ienstaalenge fon dän Bedrieuw wuud ju Sträkke 1950 fon ne Gruppe
fon Iersenboanfrüünde uurnuumen un as eerste Iersenboansträkke fon errenamtelke
Amateure an Steede fon Beroupsiersenboanere bedrieuwen.

Ju eerste Museumsiersenboan fon Düütsklound wuud 1966 fon dän Düütsken
Iersenboan-Fereen (DEV) ap ne ige Sträkke in Bruchhausen-Vilsen iengjucht. In
dät Jier 1971 noom ju Düütske Sälskup foar Iersenboangeskichte ap ju in ju Tied
noch in Räägelbedrieuw ferkierende Jagsttalboan twiske Möckmühl un Dörzbach n
Dampfsuchbedrieuw ap, die dän Toacht fon ju Museumsiersenboan uk ätter
Suuddüütsklound druug. In ju domoalige Düütske Demokratiske Republik – DDR –
äntstuuden unner ju Toake fon dän DMV (Düütsken Modelliersenboan-Ferbeend fon ju
DDR) Oarbaidsgemeenskuppe (AGs), do in ne Kooperation mäd ju domoalige Düütske
Rieksboan do Kienzellen fon do Traditionsboane (Radebeul, Erfurt Wääst) wuuden,
as die Museumsboane in ju DDR naamd wuuden.

Ju eerste Museumsboan fon ju Swaits is ju sik in ju Wäästswaits befiendende
Museumsboan Blonay–Chamby (BC). Ju noom an dän 1. Moai 1968 ap ju 1966 fon ju
Chemins de fer électriques Veveysans (CEV) ienstoalde, oawers nit oubreekene
Boansträkke Blonay–Chamby dän Museumsbedrieuw ap.

Ju eerste Museumsboan fon Aastriek wuud 1974 ap n 3 km loang Räststuk fon ju
Gurktalboan in Kärnten gruunded.

Twiskentiedelk wuuden in moonige Regione fon Europa Fereene gruunded, do der
Iersenboanfoartjuuge as uk Sträkken pleegje un somäd foar ju Ätterwaareld
ärhoolde.

So fiert truch Seelterlound ju Museumsiersenboan Ammerlound-Seelterlound MAS. In
de Naite fon Seelterlound fiert noch ju Humlinger Kringboan twiske Wäidelte un
Loaten.

Nit aal Fereene un Foartjuuchsammelengen ferföigje uur oaine Sträkken, oafte
wäide Boansträkken fon eepentelke Sträkkennätte, deelwiese sunner planmäitigen
Personenferkier, of Industrieboane foar Sunnerfoarte nutsed. In moorere
Sträitenboannätte wäide, toun Deel ätter Foarplan, Foarte mäd historisk
Woainmaterioal truchfierd. Uut Berlin un Hamburg is uk geläägentelken
Foarbedrieuw mäd historiske Unnergruundboane bekoand.



https://stq.wikipedia.org/wiki/Molkstr%C3%A4ite

Ju Molksträite of Galaxis (fon dät Griechiske galaxias (γαλαξίας), af kyklos
galaktikos = "Molkzirkel") is die Noome foar dät spiroalfoarmige Stiernensystem
fon truchsnittelke Grööte, wieroun sik uus Sunnensystem mäd de Äide fint. Truch
hiere Foarm as flakke Skieuwe sjo wie ju hier fon binnen hääruut as n luchtjend
Beend uur de Luft, wan dät man tjuusterch nouch is. Truch Luchtfersmutsenge is
ju Molksträite an wäkke Steeden stuur of nit goarnit moor tou sjoon.

Wan wie ju Molksträite fonsieden bekiekje kuuden, wuud ju uutkiekje as n Skoale
(ju galaktiske Skieuwe) mäd fertjukten Kääden (ju zentroale Fertjukkenge). Ju
galaktiske Skieuwe häd n Truchmeeter fon 100 000 - 120 000 Luchtjiere; ju Tjukte
is buute ju zentroale Fertjukkenge soowät 3000 Luchtjiere. Ju Molksträite is
touhoopestoald uut mindestens 200 Milliarden Stiernen (näiere Skätsengen baale
sogoar fon uum 400 Milliarden Stiernen), wierfon die grootste Deel sik in ju
Skieuwe fint.

Dät System änthaalt oolde un näie Stiernen, Stoaf un molekuläre Gaswulken. Dät
bestoant uut ne zentroale Fertjukkenge, ne Skieuwe mäd fjauer groote un eenige
litjere Spiroalierme un n Halo. Ju zentroale Fertjukkenge fon de Molksträite is
woarskienelk boolkenfoarmich un fon jeelwiete Faawe. Ju häd n Truchmäite fon
sowät 20 000 Luchtjiere un ne Tjukte fon sowät 6000 Luchtjiere un änthaalt uur
dän Tume wäch 50 Milliarden Stiernen in n e tichte Konzentroation.

In de Midde fon ju Molksträite fint sik gjucht woarskienelk n supersweer Swot
Gat, Sagittarius A. Dät is oawers nit gjucht aktiv, dan - in Juunsats tou ju
Loage in ju galaktiske Skieuwe - is in dät Zentrum man min interstellär Gas
uurichblieuwen.

Ju galaktiske Skieuwe wäd bilded fon ferskeedene Spiroalierme, Steeden wier ju
Tichte fon Stiernen (un foarallen fon junge, luchtkraftige Stiernen) gratter is
as uurswain. Ju Molksträite häd fjauer Haudierme un minimoaal twäin litje Ierme.
Do fjauer Haudierme sunt die Sagittariusierm, die Perseusierm, die Cygnusierm un
die Centaurusierm. Uus Sunnensystem fint sik in een fon do litjere Ierme, die
Orionierm, sowät hoolfwai dän Raant fon ju Skieuwe. Do Ierme bestounde uut
Stoafwulken, Dooke un junge un oolde Stierne.



https://stq.wikipedia.org/wiki/L%C3%A4ichsaksen

Läichsaksen (Plattdüütsk Neddersassen, de. Niedersachsen) is een fon do säkstien
Buundeslounde fon Düütsklound, wier uk dät Seelterlound tou heert. Ätter Beieren
is et dät twäide Lound wät Fläche anbeträft; dät is et fjoode in Taal
Ienwoonere. Haudstääd is Hannover.

Läichsaksen häd Skeede mäd do Niederlounde, Noudrhien-Wäästfoalen, Hessen,
Thüringen, Saksen-Anhalt, Brandenbuurich, Mecklenbuurich-Foarpommern,
Släswiek-Holstein, Hamburg un uk mäd Bremen, do der as two Enklaven oane lääse.
Buppedät lait et in dät Noudwääste an ju Noudsee. Dät Skeed mäd
Sleeswiek-Holstein wäd foar n groote Deel truch ju Elbe bilded.

Groote Äie sunt fon dät Wääste ätter dät Aaste ju Oamse, ju Weser, ju Aller un
ju Elbe. Gebiete sunt dät Oamselound, dät Ooldenbuurger Lound, dät Ooldenbuurger
Munsterlound un Aastfräislound in dät Waaste, un die Harz, dät
Weserbierichlound, dät Lainebierichlound, dät Schaumbuurger Lound, dät
Braunsweiger Lound un ju Lunebuurger Heede in dät Aaste. Die hoochste Bierich is
die Wurmbierich in dän Harz.

Läichsaksen bestoant stuuns uut dän Region Hannover un do foulgjende
Loundkringe:



https://stq.wikipedia.org/wiki/Kondensatore

Die Kondensator is n Bauelement, dät elektriske Leedenge fäästhoolde kon un
deertruch bloot Wikselstroom truchlät.

Wan wie two metallene Platten tränje truch ne Isolations-Platte, dan kon sun
Struktuur Elektrizität af beeter kweeden Leedenge apnieme. Ferbiende wie nämmelk
ju eene Platte mäd dän Plus-Pool fon ne Batterie un ju uur Kaante mäd dän
Minus-Pool, dan wäide do Elektrone fon ju Platte an de Minus-Kaante ounleeken
truch ju Plus-Kaante, dan Uungliek lukt sik an. Un je tänner ju
Isolations-Platte is, je stäärker ju Ounluukenge is un je moor Leedenge bietou
kon. Fonsälwen kon deer uk moor oane, wan wie do Platten gratter moakje. Moakje
wie dän Kondensator loos fon ju Batterie un hoolde do bee Träide juunnunner
("Kuutslus"), dan springt uk wuddelk ne Spoorke uur!

In ju Praxis is die Farad fuuls tou groot. N Kondensator fon 1 Mikrofarad (1 μF)
is al n fikse grooten, un dät is man 1 millionste Farad af 10 − 6 {\displaystyle
10^{-6}} Farad. Gewöönelker is die Nanofarad (nF) = 10 − 9 {\displaystyle
10^{-9}} Farad, af noch litjer die Pikofarad (pF) = 10 − 12 {\displaystyle
10^{-12}} Farad.

Noch uurs: wan me twiske twäin Träide ne Glieksponnenge häd mäd deerap ne
stöörende Wikselsponnenge, dan kon me ju Wikselsponnenge litjer moakje truch n
Kondensator twiske do Träide tou skaltjen (Stöörengsunnerdrukkenge).

Besunnere Soarten sunt do Traal-Kondensatore do der Luft as Dielektrikum hääbe
un do elektrolytiske Kondensatore.



https://stq.wikipedia.org/wiki/K%C3%A4%C3%A4denfusion

Käädenfusion is dät Touhoopesmilten fon do Käädene fon ferskeedene Atome,
wierbie n uur chemisk Element bilded wäd. Wan Atome fon lichte Elemente as
Woaterstof touhoopesmilte, wäd hierbie sowät 0,67% fon ju Masse uumesät in
Energie, ju der uurswain bruukt wäide kon. Dät Fusierjen fon sweere Atome
deerjuun kostet Energie. Die Uurgong twiske ‘licht’ un ‘sweer’ lait hierbie bie
dät Element Iersen.

Eer in 1938 die düütske Physiker Hans Bethe dän Idee foarstoalde dät ju Sunne un
do Stiernen hiere Energie ärreegje truch Käädenfusion, waas dät n Räätsel wier
aal ju Energie häärkoom. Aal in ju Tied bekoande chemiske Reaktione lääwerden
deerfoar fuuls tou min Energie. Ju Sunne wondelt pro Sekunde 600 Millionen
Tonnen Woaterstof uume in 596 Millione Tonnen Helium. Die Unnerskeed in Masse,
fjauer Millione Tonnen, is in Energie uumewondeld, wierbie ju berüümde Formel
fon Albert Einstein, E = mc² jält. Käädenfusion is uk ju Energiewälle fon n
Woaterstofbombe, ju fuul kräftiger waas as ju in do fjautiger Jieren äntwikkelde
Atomkleeuwengsbombe.

Käädenfusion is nit ne Kättenreaktion, deer wäide neen litje Deele bie fräi, do
ne näie Fusion feruurseekje konnen. Die Prozess kon bloot tougoang heelden wäide
unner extrem hooge Temperatuur un Druk, as do uk härskje ruund dän Middelpunkt
fon ne Stierne. Käädenfusion lät, uurs as Käädenkleeuwenge, nit
noodweendigerwiese radioaktive Materioalien bääte as Ougefal. Deeruum fersäike
Wietenskuppere Käädenfusion ap Äide tou äntwikkeljen as skeene un sichere
Energiewälle. Dät Gefeete oawers, wierbinne ju Reaktion geböärt, kon truch
Bestroalenge wäil radioaktiv wäide.

Bie ju Käädenfusion, ju der foar Gebruuk in Fusionreaktion ferwoand wäide skäl,
wäd n Deuteriumkääden D (Woaterstof mäd 1 Neutron) un n Tritiumkääden T
(Woaterstof mäd 2 Neutrone) uumewondeld in n Heliumkääden He, Energie, un een
Neutron n.

Hierbie ferträt die Bedraach 17,6 ju fräiwäidende Energie, in Mega-Elektronvolt
(kiekje uk bie Massen-Energierelation).

Uum Käädene touhoopesmilte tou läiten is ne groote kinetiske Energie nöödich uum
do Käädene bienuur tou brangen, do der hiere Elektroneskille al looswuuden sunt.
N Gas dät der bestoant uut positiv leedene Atomkäädene un negative fräie
Elektrone hat n Plasma, wät wäil ju fjoode Aggregattoustand naamd wäd. Eerste
wan do Käädene tichte genouch bienuur kuume, kricht ju ounluukende stäärke
Wikselwierkenge der Ienfloud ap un kon ju ousteetende Kraft twiske positive
Käädenleedengen tounichte moaked wäide un fangt ju Fusion oun. Atomkäädene hääbe
in n Prinzip genöigend Gauegaid bie sowät 15 Millione Groad Celsius. Foar n
akzeptoabelen Fusionärdraach skäl ju Temperatuur oawers noch sowät tjoonmoal
haager lääse, sowät 150 Millione Groad Celsius.

Uum do Atome unner äidske Uumstände so heet tou kriegen dät jo n Plasma bildje,
wäd oafte n elektrisken Stroom truch dät Gas loope lät of wäide do Atomkäädene
bestroald mäd Mikrowällen-Stroalenge.

Neen eensich Materioal kon do foar Fusion nöödige Temperatuure wierstounde. In
dän Fusionreaktor mout dät Plasma deeruum altied ap sicheren Oustand fon ju
Wooge heelden wäide. Uum deerfoar tou suurgjen, wäd dät Plasma fäästheelden in n
magnetisk Fäild: Atomkäädene sunt positiv leeden un ju Lorentzkraft ap do
Käädene suurget deerfoar, dät dät Plasma in dät magnetiske Fäild n uungefeer
kring- of spiroalfoarmigen Boan foulget uum do Fäildlienjen tou. Dät Magnetfäild
is sodoane bilded, dät Käädene do der uut dän Kring äntkuume wollen, deeroun
truch dän Lorentzkraft tourääch taid wäide.

Bie ne twäide Methode uum tou behärskede Käädenfusion tou kuumen, wäide litje
holle Kuugele fäld mäd ne Deuterium-Tritium-Miskenge, fon moorere Sieden
beskeeten mäd Hoochlaitengs-Energie-Bunnele (Lasere). Ju Buutersiede fon sun
litje Kuugel explodiert, wiertruch dän Inhoold touhoopetaid wäd, so dät
Käädenfusion aptreede kon. Moorere tjoon Kuugele mouten ap ju Wiese tou
Käädenfusion broacht wäide uum n substantiellen Energie-Ärdraach tou kriegen.
Foarallen in do USA wäd mäd ju Methode experimentierd. Reekenprogrammatuur ju
der foar dät Touhoopetaien fon do litje Kuugele anwoand wäd, stimt uureen mäd ju
der bie ju Äntwikkelenge fon Woaterstofbomben anwoand wäd. Ju Laserapparatuur,
ju der bie dissen Typ Unnersäikenge benutsed wäd, is gans groot. Dissen Wai
ätter behärskede Käädenfusion foar Elektrizitäts-Ärreegenge in grooten Uumfang
häd in de Waareld nit ju grootste Priorität.

In 1979 wuude in Groot-Britannien ounfangd mäd dän Bau fon dän Joint European
Torus (JET), die der 1983 in Bedrieuw nuumen wuude. Die JET waas die eerste
Tokamak in de Waareld, wieroun mäd ju ächte Fusionfjuurenge, Deuterium un
Tritium, oarbaided wuude. In disse Zentroale is dät geloangen, 16 Megawatt an
Laistengte tou ärreegjen, man deertou bruukten do 25 Megawatt! Wan der also neen
netto Energie-Produktion waas, is die JET noch altied Waareldmäster in dät
Ärreegjen fon Fusionsenergie.

Siet 2006 oarbaidet ju Fusion-Gemeenskup an n groot internationoal
Fusions-Experiment, die ITER. ITER hat International Thermonuclear Experimental
Reactor un is n Unnerniemen fon Europa, Ruslound, do USA, China, Indien un
Suud-Korea. ITER, die der ätter ju Ferwachtenge uum 2016 in Bedrieuw kumt, mout
wiese dät Fusion ap Äide muugelk is. ITER wol 500 Megawatt produzierje,
tjoonmoal moor as nöödich uum ju Reaktion tougoang tou brangen. Die Reaktor wäd
baud in Caderache in Suud-Frankriek

Wäkke Unnersäikere sunt tougoang mäd Unnersäikenge ätter koolde Fusion, d.h.
Käädenfusion bie Ruumtemperatuur. Bit nu sunt do Fersäike noch altied nit
reproduzierboar un disse Lienje fon Unnersäikenge wäd min iedenst nuumen. Pons
un Fleischmann kwieden, dät jo Käädenreaktion kreegen bie
Sonolumineszenzfersäike in deuterierd Azeton, wierbie gans litje Luftbläisen in
ne Flüssigkaid kräftich kollabierje. Bee sunt bit ap nu nit bewiesd.



https://stq.wikipedia.org/wiki/Jeel

Jeel is ne primäre Faawe bie ju subtraktive Faawenmiskenge. Bie ju additive
Faawenmiskenge is dät ne sekundäre Faawe, ju der kriegen wäd truch Moangen fon
rood un gräin. Spektroal bekieked sit ju Faawe jeel twiske orange un gräin. Jeel
is ju komplementäre Faawe fon blau in technisken Sin, wäkker blau uureenstimt
mäd dän allere techniske Uutdruk (spektroal) violet. In dät Spektrum fint sik
jeel Lucht bie Stroalenge mäd Woogenlaangte twiske 565 un 590 Nanometer.

Jeel is ne sunnige un lustige Faawe, wan hie toumindest wät woorm faawed is un
ätter orange lät. Dät schäärpe koolde Näitroaljeel hier buppe is oawers eer ju
Faawe fon Haatenskup. Die negative Kloang fon jeel kumt uk foar in dän Uutdruk:
Gräin un jeel foar Äärger wäide.

In fuul Lounde is jeel Symbol fon dät Paaskefäst, jierhunnerteloang dät
Christelke Hoochfäst, mäd t.B. poabstelke Foonen. Ju Ferbiendenge mäd jeele
Suukene is eer toufälllich. Jeel waas uk dät Symbool foar dän Kaiser fon China
un fon ju chinesiske Monarchie.

Jeel wäd as Faawe in ju Heraldik beteekend mäd Gould. Gould is uk ne liturgiske
Faawe, ju der ap älke bliede Fier bruukt wäide duur insteede foar wiet.

Jeel is uk bekoand as “floamske” Faawe, dan die Floamske Lööwe is swot ap n
jeelen (gouldenen) Bäätergruund.



https://stq.wikipedia.org/wiki/Hoochchinesisk

Hoochchinesisk (uk Mandarin naamd) is een Sproake, ju fon moor as 845 Millionen
Moanskene as Määmesproake boald wäd. Dät Hoochchinesiske is ju offizielle
Sproake in ju Foulksrepublik China, ju Republik China un in Singapur. In
Indonesien un Malaysia woonje grattere chinesiske Minnerhäide do Hoochchineesk
baale. Dät rakt neen Flektione in dät Chinesiske, man fjauer Toone. In dät
Chinesiske kon me fuul luudmoaleriske Woude fiende, t.B. gǒu (dät hat Huund) un
māo (dät hat Kat). Doo chinesiske Woude fon dissen Artikkel sunt in juu
Pinyin-Uumskrift skrieuwen, man dät rakt ook ne oaine chinesiske Skrift mäd ne
traditionelle un ne eenfache Version.

Buute Toon: ma kwäd me an dän Eend fon ne Froage, ju uurs neen Fräigewoud häd
(Wan du n Biespiel säikst, kiek in dän grammatiske Deel unner "Fräigesatse"!)

Toun Biespiel: Gǒu shòuliè miányáng. hat Die/N Huund joaget dät/n Skäip., man
dät hat fon Woud tou Woud Huund joagje Skäip.

Wan t uurs neen Fräigewoud in ne Fräige rakt, kwäd me ma bääte dän Fräigesats,
uum tou wiesen, dät düssen Sats n Fräigesats is:



https://stq.wikipedia.org/wiki/Gnauedierte

Doo Gnauedierte (Rodentia) sunt ne Oardenge fon doo Suugedierte. Deertou heert
toun Biespil alles, wät me so as "Muus" beteekend, man toun Biespil uk die
Kateeker.

Doo Gnauedierte sunt wäil mäd 29 rezente Familien, 468 Sleeke un 2052 Oarde juu
grootste Oardenge fon doo Suugedierte. Traditionell häd me joo, foarallen mäd
doo Määrkmoale fon juu Keeuwenmuskulatuur un dän Schäädel, in 3 Unneroardengen
ienoardend. Doo Sciuromorpha (t.B.: die Kateeker), doo Myomorpha (t.B.:alles,
wät me so as Rotten un Muuse beteekend) un doo Hystricomorpha (t.B.: Hystrix
cristata, düütsk: Gewöhnliches/Westafrikanisches Stachelschwein). Owwol disse
Systematik bit däälich noch mongs in Gebruuk is, kweede moonige Ljuude, dät dät
komplisierder is: Dät rakt n näier System, wät innerdoat bloot 2 Unneroardengen
häd, doo mäd Hälpe fon dän Unnerkeeuwenapbau apdeeld wäide, man deel wäd dät
komplisierder mäd Deeloardengen, Uurfamilien un Familien, doo foarallen mäd
Hälpe fon Keeuwen-Anatomie un doo Tusk-Määrkmoale oardend wuuden:



https://stq.wikipedia.org/wiki/Friedrich_Paulsen

Friedrich Paulsen (bädden in Langenhorn/Sleeswik, dän 16. Juli 1846, stuurwen
Berlin/Steglitz dän 14. August 1908) waas n Noudfräisken Philosoph un Pädagoge.
Sien Oolden wieren Buurenljuude: Paul Frerck un Christine Ketelsen. Fon dät
füüfte Lieuwendsjier ou koom hie in ju Täärpsskoule un dan 1859 in ju Skoule fon
dän Koaster Sönke Brodersen. Die föärderde Paulsen mäd alle Kräfte un so kuud
hie dan 1863 in dät Christianeum in Altona. Deerätter studierde hie in Erlangen,
Bonn un Berlin, wier hie 1878 n buutengewöönelken Posten kreech as Professor in
Philosophie un Pädagogik. In 1896 foulgede hie Eduard Zeller ätter as Professor
in ju Moroalphilosophie in Berlin.

Hie waas die Grootste fon do Sköilkere fon Gustav Theodor Fechner, wäls Doktrin
fon Panpsychismus hie groote Betjuudenge roate truch sien Einleitung in die
Philosophie (1892; 7. Aploage 1900). Man hie geen fuul fääre as Fechner in dät
hie fersoachte ne epistemologiske Deerstaalenge tou reeken fon dät Wieten fon
dät Psychophysiske. Wan hie uk Kant sien Hypothese anärkoande, dät wie truch
innerelk Geföil us bloot bewust sunt fon dän Seelentoustand, so meende hie daach
dät dit Bewustweesen n Wieten is fon dät Dingen sälwen, wier sik Kant juun
sätte. Ju Seele is deerätter ne praktiske Realität, ju Paulsen, mäd
Schopenhauer, betrachtede as bekoand truch ju Wille. Man disse is naan
rationellen Wonsk, neen uunbewuste irrationelle Wille un uk neen bewuste
intelligente Wille, man n Instinkt, ne Wille tou Lieuwjen (Zielstrebigkeit),
oafte unnerbewust, Ziele ferfoulgjend, man sunner deeruur ättertoutoanken. Disse
Apfoatenge fon Wille, wan uk beständich un mäkkelk foar ju algemeene These, skäl
düütelk unnerskat wäide fon ju gewöönelke Betjuudenge fon Wille, dät is
rationell Begierjen.



https://stq.wikipedia.org/wiki/Focko_Ukena

Focko Ukena (* uum 1370; † 29. August 1436 in Diekhusen) waas n Aastfräisken
Haudling fon dät Moormerlound un Lengenerlound.

In dät leete 14. un dät äddere 15. Jierhunnert wuude die Ienfloud fon dät
aastfräiske Haudlinggeslächt Kenesna tom Brok longsom gratter. Dät was striedich
mäd dät Prinzip fon ju Fräiske Fräiegaid. Do Fräisen sätten sik juun do tom
Broke un Focko Ukena wuud die Uppermon fon do lälke Aastfräisen. In n September
1426 wuude Ocko II. tom Brok in ju Slacht fon Tjootern fon Ukena sloain.

Bloot een Jier deer ätter won Ukena ju Slacht ap do Wüülde Äkkere -twiske
Marienhafe-Upgant un Oldeborg-Engerhafe- fon sien Rivoal Ocko tom Brok ap n 28.
Oktober 1427. Deermäd wuude Ukena Härsker uur Aastfräislound. Deer Ukena dän
Ocko tom Brok foulgede as Härsker, annerde sik nit fuul in Aastfräislound.
Twiske ju Härskup fon tom Brok un Ukena häd dät neen Unnerskeed rakt. Deertruch
wuude die Wierstand fon dät Foulk juun Ukena gratter. Do lälke sik deerjuun
sättende Aastfräisen kreegen dät Geslächt Cirksena as Uppermon. Ätter dät
ferskeedene Slachte foar Ukena ferlädden wieren geen hie ätter Munster. Bit tou
sien Dood lieuwede Ukena bie sien twäide Wieuwmoanske Hiddeke van Garreweer in
Diekhusen in do Uumelounde.



https://stq.wikipedia.org/wiki/Foaks

Die Foaks (Vulpes vulpes) is ne Oard fon Roowdiert. Hie is fier wieded. As
Neozoa raakt dät sogoar Foakse in Australien.

Die Körper fon dän Foaks is buute dän Stäit 45,5 bit 90 Zentimetere loange, die
Stäit is 30 bit 55,5 Zentimetere loange. Hie wächt 3 bit 14 Kilo: In
Noudamerikoa] is ju middelmäitige Sweeregaid fon n Wiefken 4,1 bit 4,5 Kilo un
dät fon n Montje 4,5 bit 5,4 Kilo In [[Europa}} wächt n middelmäitigen Foaks 8
bit 10 Kilo

N Foaks is normoal toun grootsten Deel roodhierich, man dät rakt uk
Faawe-Varianten, do me ap Ängelsk "Silverfox" (Ap Seeltersk betjut
dät:Säälwerfoaks) un "Crossfox" (Ap Seeltersk betjudt dät:Miskling-Foaks) naamt.
N "Silverfox" häd wiete un swotte Hiere, do so bunt truchnunner ferdeeld sunt,
dät me toanke kuud, die Foaks waas säälwer-faawich. Die "Crossfox" sjucht so uut
as af hie n Miskling uut n roodhierigen Foaks un n "Silverfox" waas. Dät is die
Gruund foar sin Noome. Dät raakt uuk ne Variation fon dän "Silverfox", die der
min wiete Hiere häd, man moor swotte. Dät is die sonaamde "Swotte Foaks" In
Europa is bloot 1 Prozent fon aal Foakse swot, in Amerikoa fuul moor

N Foaks frät Flaask. Hie fangt Muuse. Grattere Dierte fangt hie bienaist bloot
dan, wan se säik sunt, wan se uut n uur Gruund eenfach tou fangen sunt (as
inrichelde Huusdierte) of wan hie n n gjucht stäärken Foaks is.



https://stq.wikipedia.org/wiki/Fl%C3%A4ddermuuse

Do Fläddermuuse (Microchiroptera, dt. Fledermäuse) sunt buute do nai früünde
Pteropodidae do eensichste Suugedierte, do gjucht fljooge konnen. Aal uur
"fljoogende" Suugedierte, toun Biespiel do Pteromyini (Düütsk:Gleithörchen)
konnen bloot gliede. In Europa heemske Oarden freete Insekte, man dät rakt
uurswain ne ganse Unnerfamilie, ju sik maastendeels fon Fruchte ärneert. Aal
Oarden fon disse Unnerfamilie lieuwje in Middel- un Suudamerikoa. Do
Fläddermuuse orientierje sik mäd Echolot.

Do Fläddermuuse sunt foarallen an hiere Flöägele goud tou ärkannen, ju
Juuke-häid gungt oafte bit tou dän Stäit, uurs as bie do nai früünde
Pteropodidae, do bääte bloot n bitje Häid uum do Beene hääbe. Die Bupperierm
(„Bupperjuuke“) is gjucht kuut, man die Unnerierm („Unnerjuuke“) is loange.
Gjucht wichtich sunt oawers, as bie aal Flädderdierte, do Hounde. Die Tuume
stoant, ju Fläddermuus kon deermäd klatterje un sik fäästhoolde, wierbie jo sik
in n Släip maasttied bloot mäd do Fäite fäästhoolde un mäd dän Kop deel
bummelje. Sunne Juuke kon foolded wäide un ju Fläddermuus kon sik deermäd
bewikkelje.



https://stq.wikipedia.org/wiki/Elektron

N Elektron is n gans littik Elementar-Paat, wät heert tou n Atom of sik fräi in
ju Ruumte befint. Wan dät sik in ju Ruumte befint, fäilt dät (juust as een Ion)
Ienfloud fon n elektrisk Fäild un wan dät bewääget in n magnetisk Fäild uk
Ienfloud deerfon. Dät Woud Elektron äntstamt dät griechiske Woud ελεκτρον foar
Bernsteen, deeruum dät Bernsteen elektrisk leeden wäd, wan dät wrieuwen wäd mäd
n Douk..

Atome bestounde ätter Rutherfords Atommodel uut n positiv leedenen Atomkääden,
wier uumetou glieke fuul negativ leedene Elektrone traale, as dät positiv
leedene Protone rakt in dän Kääden. Do Protone un Neutrone in dän Kääden fon dät
Atom änthoolde bolde ju ganse Masse fon n Atom. Do sunt 1800 moal swarre as n
Elektron.

N Elektron is n Elementar-Paat mäd Spin 1/2, un is also n Fermion, as uk n
Proton, n Neutron un n Positron. N Antipaat fon n Elektron hat Positron. So wied
me weet häd n Elektron neen innere Struktuur.

Dät Elektron häd ne negative Leedenge gliek as dät elementäre Leedengskwantum e
(1,6022×10-19 Coulomb), toueerst meeten fon Robert Andrews Millikan mäd sien
Ouljedruppe-Experiment. Elektriske Leedengen konnen bloot foarkuume in dat
Fuulfache fon 1 e.

Ju Rauemasse fon dät Elektron is 9,109534×10-31 kg, wät 1/1836e is fon ju Masse
fon n Proton un wät uureenstimt mäd ne Raue-Energie fon 511,007 keV.

Ju Elektronekonfiguration bestimt in hooge Mäite dät chemiske Ferhoolden fon n
Atom.

Dät Elektron heert tou ju Klasse fon do Leptone. Dät rakt säks Leptone, älk mäd
n Antipaat (sjuch Toafel).

Elektrone heere tou ju eerste Generation of Familie, dät hat: jo heere tou ju
sichtboare Familie. Do Elementar-Paate fon ju twäide un ju trääde Generation
sunt instabil: sjuch Standardmodel.

In n Atom kon n Elektron bloot in bestimde Gebiete un mäd ne bestimde Energie E
n {\displaystyle E_{n}} uum dän Atomkääden tou bewäägje; ju Taal n hat ju
Haudquantumtaal. Foar n=1 befint dät Elektron sik in dän Gruundtoustand, foar
n>1 befint dät sik in n anräägeden Toustand. Die Wäid fon n kon bloot n Ganstaal
weese. Do toulätte Toustanden wäide diskrete Energieniveaus naamd.



https://stq.wikipedia.org/wiki/Doobel

N Doobel (de. Würfel} is n Dingen, dät ätter aan Smiet ap ne woage Ieuwene een
fon moorere unnerskeedboare stabile Raueloagen iennimt un in fuul Spiele as
Toufalsgenerator tjoont. Deertou drächt n Doobel Symbole, fon do een ätter dän
Smiet ne uutteekende Loage (t.B. ju Bupperkaante) iennimt. Dät Symbol wiest dan
dät Resultoat fon dän Smiet an. Dät Woud Doobel rakt dät uk ap Wäästfäälsk un
skäl früünd weese tou Middelhoochdüütsk topelen un fielicht ndl. dobbelen.

Die mäd Oustand maastferbratte Spieldoobel is die mäd do Ziffere 1 bit 6 of
äntspreekend fuul Punkte, do Oogene, beskriftede Kubus of Hexaeder. Gewöönelk
wäd mäd dän Begrip Doobel maast bloot disse Säkssieder meend un so wuud die
Noome uk foar dän geometriske Körper uurnuumen. Daach existierje uk fuul uur
Doobele. Räägelmäitige Benutsere fon unnerskeedelke Doobeltypen beteekenje do
oafte mäd ju Oukuutenge W foar düütsk Würfel , of uk d foar ängelsk dice,
foulged fon de Angoawe fon de Siedenantaal, also biespilswiese W6 foar n
säkssiedigen, W10, W20, W30 foar tjoon-, twintich- un trüütichsiedige Doobele.



https://stq.wikipedia.org/wiki/Dom%C3%ADnikos_Theotok%C3%B3poulos

Domínikos Theotokópoulos (In griechiske Skrift "Δομήνικος Θεοτοκόπουλος", uk
bekoand as "El Greco"; bädden uum 1541 ap Kreta, stuurwen 1614 in Toledo,
Spanien), waas aan Moaler. Hie moalde toufäärme in dän Stil fon ju Skoule fon
Kreta, ju dän oolde Ikonen-Stil mäd ju Renaissance fermiskede, leeter, as hie in
Venedig un Rom waas, moalde hie in ju Renaissance, in Spanien moalde hie in dän
Manierismus un ap't lääste is hie gjucht oainwillich wuden.

Toufäärme waas hie Ikonen-Moaler ap Kreta. Kreta waas in düsse Tied unner ju
Heerskup fon ju Republik Venedig, man ju Kultuur fon dät unnergeene byzantienske
Riek wierkede noch ätter. Theotokópoulos heerde tou ju Skoule fon Kreta ju do
Stile fon ju Renaissance un fon ju oolde Ikonen-Moaleräi ferboont.

Uum 1565 begon hie, in ju Wierksteede fon Tiziano Vecellio ("Tizian") in Venedig
tou wierkjen un stuude uk unner dän Ienfloud fon Jacopo Bassano un Jacopo
Tintoretto. In 1570 geen hie ätter Rom wai, deer in düsse Tied ju Kunst fon
Michelangelo in Moude waas. Dät wüül Theotokópoulos nit un look in 1577
toufäärme ätter Madrid, fon deer uut fääre ätter Toledo wai, deer hie bit tou
sin Dood tou wierkede.

Foar aal'n dät leete Wierk fon Theotokópoulos is untypisk foar ju Tied. Wan me
wäkke fon düsse Bielden sjucht, kon me licht toanke, dät do uut dät twintichste
Jierhunnert wieren. Dät kumt deerfon, dät sik in dät 20. Jierhunnert fuul
Kunstlere ätter dät leete Wierk fon Theotokópoulos gjuchted häbe.



https://stq.wikipedia.org/wiki/Buutere

Buutere (dt. Butter) wäd moaked fon Room fon Molk. Deertou kumt di Room in ne
Säddene, dät is n Oard Fät, wieroun n Stamper mäd Goate (die Pulst) ap un deel
bewääged wäd.

[Buutere wuud fröier in Seelterlound fon Wieuwljuude so moaked:] Ju Molk, ju
drooget me in n Roompot soloange, dät me sofuul häd, as me säddenje wol. Dan
mout me ju Molk soloange stounde läite, dät se suur is un scheeten, dan kon me
se säddenje. Is dät Suumerdai, dan kon me se so koold säddenje, is dät
Winterdai, dan mout der heet Woater in de Säddene, uurs kon man dät nit touhoope
kriege. Häd me dan n Sät säddend, dan foatet dät oun tou schiffen, deerbie kon
me sjo, of dät buuterje wol. Wan me dan n Sätje wier säddent, dan kumt der
Buutere ap de Molk. Dan mout me noch ieuwkes säddenje, dät ju Buutere in een
Stuk kumt, dät hat ‘touhoope’. Dan kriege do Wieuwljuude n holtenen Näp häär un
n holtene Lätse, deer kriege se ju Buutere mäd uut de Säddene in dän Näp. Dan
mout ju Buutere truchmoaked wäide un hiered, un dan mout der Soalt oun. Dan wäd
se in n ounsjoonelk Stuk moaked un dan is se kloor. Sies wäd hier in
Seelterlound nit moaked, wäil wie hier nit so fuul Molk hääbe". Vk220R (Apnoame
uum 1884).



https://stq.wikipedia.org/wiki/Bangkok

Bangkok, Thaisk: Krung Thep Mahanakhon, is ju Haudstääd fon Thailound. Die ganse
Noome Krung Thep Mahanakhon Amon Rattanakosin Mahinthara Ayuthaya Mahadilok Phop
Noppharat Ratchathani Burirom Udomratchaniwet Mahasathan Amon Piman Awatan
Sathit Sakkathattiya Witsanukam Prasit häd 164 Bouksteeuwe, in ju thaiske Skrift
95 Bouksteeuwe.

Die Noome stuud in dät Guinness Rekordbouk un hat: Stääd fon do Ängele, groote
Stääd [un] Residenz fon dät hälge Juweel fon Indra [Smaragd-Buddha],
uunienniemboare Stääd fon God, groote Haudstääd fon de Waareld, aptunderd mäd
njuugen wäidfulste Eedelsteene, riek an gewaltige köönigelke Palaste, do dät
heemelske Heem fon dän wiergeboorene God glieke, Stääd, ju der fon Indra skoankt
un fon Vishnukarm baud wuude.

Bangkok is siet 1782 ju Haudstääd fon dät Köönichriek Thailound un is mäd
8.280.925 (2010) Ienwoonere ju grootste Stääd fon dät Lound. In ju
Metropolregion Bangkok woonje 14.565.547 (2010) Moanskene. Dät Nationalmuseum
fon Bangkok is dät grootste in Suud-Aast-Asien.



https://stq.wikipedia.org/wiki/Woudebouk

a. Woudebouk, n Bouk wieroun me Information uur bestimde Woude apsäike kon. b.
Woudebouk, dät, Mz. Woudebouke, 'Wörterbuch'. c. Woudebouk, Wuddebouk,
Wooudeboouk.

Dät rakt ferscheedene Soarten fon Woudebouke. Sats a is n Biespil uut n
foarschrieuwend (präskriptiv) Woudebouk. Deeruut kon me leere wät dät Bouk
betjut un wo me dät schrift. Sats b deerjuun stamt uut n twosproakich Woudebouk;
deeruut kon me leere, wo dät Woud in n uur Sproake hat. Sun Woudebouk bruukt me,
wan me n uur Sproake leere wol. Sats c eendelk is n Biespil uut n beschrieuwend
(deskriptiv) Woudebouk; deeroun kon me t.B. aal do ferscheedene Foarme un
Anweendengen fiende, do dät Woud in n praktisken Gebruuk häd. Dät wäd foarallen
bruukt in ju Sproakwietenskup.

Dät Apsäiken gungt maast ätter ABC (alphabetisk Woudebouk), man dät kon uk ätter
bestimde Themoas, t.B. ju Eedgreeuweräi (systematisk Woudebouk).

Fröier moast die Skrieuwer fon n Woudebouk eerste aal Woude, do hie heerde of
luus, touhoope mäd ju Fiendesteede ap litje Koarten skrieuwe, do der dan ätters
alfabetisierd wuuden. Leeter wuuden ganse Textdeele t.B. 50-fooldich ap sukke
Koarten drukt, sodät me ap älke Koarte wier n uur Woud anstriepje kuude,
wierätter do dan alfabetisierd wäide kuuden. Noch fuul gauer gungt dät däälich
mäd n Doatenboank, wieroun me dan uk wier fluks sjo kon, in wäkke Satse un
Betjudengen n Woud brukt wäd.

Seelter Woudeliesten un Woudebouke rakt dät al siet 1798. Hier sunt do roat mäd
Biespilsieden. Do Nuumere 10, 11 un 13 mäd do Liesten 12 un 15 sunt foarallen as
foarschrieuwend tou betrachtjen, wan wäkke uk fuul Näies reeke. Do uur,
besunners Nuumere 5, 9 un 15 sunt beschrieuwend. Tougliek sunt do aal two- of
moorsproakich. Dät ferstoant sik deerbie, dät n Woudebouk maasstied ap do
Schullere fon sien Foargungere stoant , wan me dät truch Annerengen in ju
Skrieuwwiese un ju Anoardnenge uk nit altied fluks sjucht.



https://stq.wikipedia.org/wiki/Wiendm%C3%A4%C3%A4lne

Ne Wiendmäälne (dt. Windmühle, wfr. wynmûne) is ne Määlne, ju ju
Bewäägengsenergie fon ju Luft (Wiend) uumesät in Rotations-Energie fon do
Juuken, ju der dan nutselk anwoand wäide kon, toun Biespiel foar dät Määlnjen
fon Koarel, dät Pumpjen fon Woater un däälich uk foar ju Ferwondelenge tou
elektriske Energie in Wiendkraftanloagen.

Dät belukt sik ap do groote Määlnen fon Hollen (6) un Skäddel (10), dt.
Holländermühle..

Die Wiend wäd fangd fon do Juuken. Bie hädden Wiend genöigje do Stoarmbreede,
man uurs wäide do Häkskeeden beleeken mäd do Saile, do der mäd Träkskienen
fäästsät wäide. Do Häkskeeden fon two Juuken sunt befäästiged ap aan Rouboolke,
die der eerste truch dän Kop fon ju Oakse stat is. Mäd twäin Rouboolken kricht
me also dät ganse Kjuus fon do Juuken.

Ju Oakse troalt ap dän Katsteen ap dän Wiendboolke. Ap ju Oakse sit dät groote
Kamrääd, dät mäd hiere Tuske dät Bunkelrääd ap dän in t Lood stoundende
Köönichsboolke meenimt, die sik läiger troalt ap dät Sluutholt. Ap dän traalende
Köönichsboolke sit dät Stoarkenääst un dät Stiernrääd, dät dät Spinnelrääd
andrift, wiertruch uur dän Spinnelboolke die Steen in dän Moalgong meetroalt.

Ju Määlne is baud ap dät Achtkant, wier haager ju Swichtställenge mäd dät
Geländer uumetou baud is. Ap ju Swichtställenge kon me dän Kop fon ju Määlne
traale un ap ju Wiese do Juuken liek in dän Wiend sätte. Deertou winnelt me ne
Kätte uum ju Oakse fon de Kröihaspel un moaket do bee Eenden fääst an dät
Achtkant. Troalt me nu dän Haspel, dan lukt die Stäit dän ganse Kop loangsoam
rund. Deertou is die Stäit mäd groote un litje Sprüüte un Skoaren strääwich an
dän Kop befäästiged.

Wan me ju Määlne gunge läite wol, mout me bie dän Stäit ju Kätte deelluuke un
fäästsätte, deermäd die Fangstok uk deelgungt un so ju Fange aptilt, ju der bit
sowied fääst uum dät groote Kamrääd liech.

Ap dän Köönichsboolke sit uk noch n Rääd mäd Noome Stoarkenääst, dät ju Oakse
andrift, wiermäd do Säkke mäd Roage hoochleeken wäide konnen (ju Laieräi).
Ätters wäide so uk doo Meelsäkke deellät, do der ap dän Meelbeen leegerd wäide
konnen. [moor foulget]



https://stq.wikipedia.org/wiki/Transistore

Die Transistor is n Bauelement, wiermäd me elektriske Sponnengen ferstäärkje
kon.

Dät grootste Wunner fon ju Elektronik is foar fuul Ljuude die Ferstäärker: deer
gungt n gans swäk Signoal oane un fuul Gewalt kumt hääruut! Un dät is die
Transistor, die ju Ferstäärkenge muugelk moaket.

Bie Dioden hääbe wie blouked, dät do in eene Gjuchte - ju Speergjuchte - nit
laitje. Hier unner hääbe wie gjuchts sun Diode teekend, man wie hääbe links n
Uur in Foudelsgjuchte deer mäd in de Riege schalted. "Wät moaket dät nu foar
Unnerscheed?" kon me kweede, "Deer lapt daach naan Stroom."

Dät is uk weer, man dät annert sik wan wie do bee Dioden tichte bienunner
brange, in een Kristal. Dan is dät nämmelk so, dät wäkke Elektrone fon ju in
Foudelsgjuchte stoundende Diode noch juust ju in Speergjuchte stoundende
Barriere beloangje konnen. Do reeke deer dan daach n litje Stroom, die sonaamde
Kollektorstroom. Wie naame deeruume ju gjuchte Barriere die Kollektor (C), wült
ju linke - ju do Elektrone lääwert - as Emitter (E) beteekend wäd.

Nu is dät je so, dät die Kollektorstroom gjucht geföilich is foar ju Sponnenge
ap dän Emitter, un ju konnen wie eenfach räägelje mäd dät litje Stuk deer
twiske, ju Basis (B). Un dät Interessante is nu, dät n gans litjen
Äkstroa-Stroom in ju Basis n gans grooten Stroom in dän Kollektor reeke kon.

Hier unner stounde do Schaltbielden fon n Transistor. Dät rakt two Soarten,
ouhongich deerfon af ju Basis uut P-Typ-Materioal bestoant af uut
N-Typ-Materioal. Dät sunt bäätenunner NPN- un PNP-Transistore. N gans uur Soarte
sunt doo FET's.



https://stq.wikipedia.org/wiki/Terbium

Terbium is n chemisk Element mäd Symbol Tb un Atomnummer 65. Dät is ne
griesfaawige Lanthanide.

Terbium is 1843 äntdäkt wuuden fon Carl Gustaf Mosander. Dissen sweedisken
Chemiker foont dät Element as Keete in Yttriumoxid. Dät duurde bit uungefeer
1900 eer Georges Urbain instande waas, dät Element toun eersten Moal tou
isolierjen mäd Hälpe fon Ionenuutwikselenge.

In de Natuur kumt Terbium nit foar as fräi Element, man dät ferskient in läige
Konzentratione (bit 0,03%) in moorere Mineralien, wieroun uk uur Lanthanide
fuunen wäide, as Gadolinit, Monasit un Bastnasit. De Mineralien Xenotim un
Euxenit änthoolde bietiede bit tou 1% Terbium.

Ju maast anwoande Isolationsmethode is Reduktion fon Terbiumfluorid of -Chlorid
mäd Kalzium.

159Tb is dät eensige stabile Isotop. Dät rakt 33 bekoande radioactive
Terbiumisotope. 158Tb häd deerfon mäd 180 Jiere ju loangste Hoolwierengstied.
Die grootste Deel fon disse Radionucleotide häd Hoolwierengstiede fon minner as
eenpelde Sekunden.



https://stq.wikipedia.org/wiki/Sark

Sark (Ängelske Noome, uutboald [sɑːk]; Standard-Frantsöösk Sercq [sɛʀk],
Sèrtchais Sèr [sɛʀ]) is mäd 5,5 km² Flakte ju fjoodgrootste fon do
Kanoal-Ailounde. Dät fon 600 Ljuude bewoonde Ailound heert tou ju Foogdäi
(bailwick) Guernsey. Do Kanoalailounde sunt nit Deel fon dät Fereende
Köönichriek noch Kroun-Kolonien, man as Kroun-Oaindum (ängelsk: crown
dependencies: Foogdäie Guernsey un Jersey) fluks ju britiske Kroune unnerstoald.
Wäästelk, tichte-bie in ju Noaberskup, lait dät politisk tou Sark heerende
litjere Ailound Brecqhou, deerfon do Oainere jädden uunouhongich fon Sark wäide
moaten.

Sark wäd toumäts as „lääst Bolwierk fon dän Feudoalismus“ beliekteekend, dät
oaber fergeene Jiertjaand tou ju „Demokratie“ uurgeen weese skäl. „Bit foar nit
so loange Tied, bit 2008, uum niep tou baalen, wuden do Sarkees [...] fon dän
lääste Feudoalstoat fon Europa behäärsked.“ Indäid is dät Leen hier - un dät häd
sik bit däälich tou nit uurd - ju oankelde Foarm fon Lound-Besit; „äächt
Gruundoaindum rakt dät nit“. Man ju wuddelke Wichtegaid häd Seeke fon Refoarmen
in't fergeene Jiertjaand weesen; in't Besunnere bestimt dät sänt do fäärme
demokroatiske Köäre in 2008 nit moor ju Touhoopesättenge fon dät
Ailound-Parlemänt.

Wilst die grootste Deel fon ju Befoulkenge ätter dät Ängelske uurgeen is, konnen
bloot min Ljuude ju oolde Toal fon Sark baale, dät Sèrtchais
(Standard-Frantsöösk: "Sèrcquiais"). Dät honnelt sik uum een
normannisk-frantsööske Baalwiese, ju besunners mäd dät Jèrriais fjuund is, dät
ap Jersey (Jèrri) boald wäd. Aaldät dät Ailound heel un aal nit groot is, deelde
sik dät Sèrtchais aleer in two Baalwiesen. Fääre lät sik mongs uk noch kanne,
dät do Normannen "Noudmonljuude" wieren un uurspröänelk een Noudgermaniske Toal
boalden: So lät sik die Noome fon dät litje Noaber-Ailound, Brecqhou, as
romanisierde Foarm fon ooldnoudisk "Brekkaholm", ferkloorje, dät so ful as
"Ailound mäd oubreekene Kuste" betjudt.



https://stq.wikipedia.org/wiki/Ounm%C3%A4ldje_as_Bruuker

Me kon sik as Benutser ounmäldje truch gans gjuchts buppe ap Anmäldje tou
klikken un, wan me noch neen Benutserkonto häd, ap "Hier laist du n Konto an".
Oafte brukt me deerfoar n Däknoome. Dät kon uk din oaine Noome weese af din
Noome in ne fertroalde Foarm af sogoar n gansen Phantasienoome.

Sun Benutsernoome is foar allen nutselk, wan me sälwen wät biedrächt af
ferbeetert. In juu Geschichte is dät dan tou sjoon. Ap ju Wiese kon uk beeter
Vandalismus bestrieden wäide. Wichtich is deerbie, dät in juu Geschichte uk aal
do allere Versione fon n Artikkel apwoard wäide. Sunner Bruukernoome kumt in juu
Geschichte din IP-Nummer, wiermäd du dan identifizierd bäst.

Mäd sun Benutsernoome kon me uk mäd do Uur baale uur n Artikkel in ju
Diskussions-Siede, ju älke Artikkel häd. Wan du deer dan sälwen ap oantwoudest,
dan koast du dät unnerschrieuwe, truch tou klikken ap dän twäide blaue Knoop fon
gjuchts buppe dät edit-Fäild. Do Artikkele sälwen unnerschrift me nit.

Wan me as Benutser ounmälded is, dan is die Benutsernoome tou sjoon gans buppe
in dät Wiki-Schierm. Klikst du ap dän Noome, dan krichst du dien oaine
Benutsersiede tou sjoon, wier du ne Beschrieuwenge fon die sälwen reeke koast.
Klik nu man ap Pyt, dan koast du sjo wo mien Benutserside uutsjucht. Tou ju
Benutsersiede heert dan uk noch wier ne Diskussions-Siede, wier uur Benutsere
die Ättergjuchte seende konnen. Fluks wan du ap ne Wiki-Siede kumst, krichst du
dan ne Woarschauenge, dät deer n Ättergjucht foar die is. Man Wikipedia is neen
Chatroom, sunnern ne Enzyklopädie. Juu Haudseeke schäl blieuwe, dät me Artikkele
schrift un/af ferbeetert.



https://stq.wikipedia.org/wiki/Neutrino

Dät Neutrino is n uungeleeden subatomar Elementarpaat. Dät häd n Spin fon 1/2 un
is deermäd n Fermion.

Dät Neutrino is n Lepton. Ju wichtichste Interaktion, do der Neutrinos apwiese,
is ju swäkke Käädenkraft: Neutrinos sunt nit geföilich foar ju stäärke
Käädenkraft of foar elektromagnetiske Interaktione. Loange wuud toacht, dät ju
Masse fon dät Neutrino nul waas, man experimentelle Resultoate fon toun Biespil
dän Super-Kamiokande-Detektor hääbe wiesd, dät ju gratter as nul is. Deermäd
unnerlääse Neutrinos uk ju Sweerkraft.

Do maaste Neutrinos, do der ju Äide beloangje, kuume fon ju Sunne häär. Pro
Sekunde wäd älke Kwadroatzentimeter fon dän Ruum in de Naite fon de Äide, dät
der lood op ju Gjuchte fon do Sunnenstroale stoant, passierd fon 65 Milliard
Sunnenneutrinos.

In n September 2011 mäldeden Unnersäikere fon dät CERN in de Swaits un fon dät
Laboratori Nazionali del Gran Sasso in Italien, dät jo muugelkerwiese woarnuumen
hääbe, dät hooch-energetiske Nuon-Neutrinos juust ieuwen gauer raisje as ju
Luchtgauegaid.



https://stq.wikipedia.org/wiki/Nantes

Nantes (ap Bretonisk Naoned; ap Gallo: Naunnt, Latiensk: Portus Namnetus) is ne
Stääd in dät Wääste fon Frankriek. Dät lait bie ju Mundenge fon ju Äi Loire.

As in 56. f. Kr. unner Gaius Iulius Caesar do Galliere fon dät Roomske Riek
deelsmieten wuuden wieren, duurde dät nit loange, bit in 50 f. Kr. ju Stääd
Nantes unner sin latienske Noome Portus Namnetus gruunded wuude.

In't trääde Jierhunnert trieden do Bewoonere fon ju Stääd uur tou't Kristendum,
tou ju sälge Tied begonnen do Oolde Saksen, in dät Rebät uutfaale tou moakjen.
Düsse Uutfaale uum dän Sleeuwe-Kanoal wieren die Begin fon ju Äntwikkelenge, ju
in't füüfte Jierhunnert tou ju angelsaksiske Besiedelenge fon Grootbritannien
fiere skuul.

In't füüfte un säkste Jierhunnert skällen do Bretonen uut Grootbritannien keemen
weese. Do archäologiske Indizien deerfoar sunt oaber täämelk tän.

In 843 is ju eerste Fjuurlääse truch do Loire-Normannen uurlääwerd. Dät wieren
Wikingere, do sik oun ju Mundenge fon ju Loire deelsätten.

In 1066 roate sik die Groaf fon Nantes dät Heertoachdum Bretagne. In't Jier 1154
wuude Nantes oun Hinnerk II. roat, die in't sälge Jier dän Troon fon Änglound
kreech. In 1460 wuude in Nantes een Universität gruunded. Ätter dän Dood fon
Anne de Bretagne (1477 - 1514) wuude ju Bretagne oun dät frantsööske Stomlound
ounsleeten.

Ätter ju Deeltaaienge fon do Hugenotten, also do frantsööske Protestanten, ju in
do Massakere fon ju Bartholomäusnoacht n bloudergen Hööchtepunkt foont, wuude ap
n 13. April 1598 truch Hinnerk IV. dät Edikt fon Nantes (Toleranzedikt) uutroat.
Dät roate do frantsööske Protestanten Religionsfräiegaid. In 1685 wuude dät
oaber fon Ludwig XIV. mäd dät Edikt fon Fontainebleau touräächnuumen.

Uumdät dät oun ju Mundenge fon ju Loire so goadelk lain waas, wuude Nantes in't
18. Jierhunnert ju betjuudendste Hoawenstääd fon Frankriek. Jo dreeuwen domoals
Honnel mäd Asien, oaber jo bedeeligeden sik foaraaln oun dän Sklouenhonnel.
Sowät n Haaldeel fon do frantsööske Sklouenskiepe geen domoals fon Nantes uut ap
Foart.

Fon 1789 bit 1799 waas ju Frantsööske Revolutsjoon. Do touniemend radikoale
Mäitnoamen monken ju näie Revolutsjoons-Regierenge paasede oaber ju
köönichs-tjoue katoolske Loundbefoulkenge nit, ju fon 1793 tou 1796 tou in un
uum dät Département Vendée dän Vendée-Apstound juun ju Eerste Frantsööske
Republik prouwede. Uk Nantes heerde tou dät apstoundiske Rebät.

In dän Juni 1940 wuude ju Stääd in Nazi-Düütsklound sin Wääst-Fäildtoach truch
ju Wehrmacht besät. Ap dän 20. Oktober 1941 wuude die düütske Stääd-Kommandant
Oberstleutnant Karl Hotz truch ju Résistance (dän Frantsööske Weerstound)
uumebroacht. As Wräike deer foar broachten do düütske 48 Jeesele uume.

As in dän Juni 1941 in Frankriek unner ju Vichy-Regierenge do Regionen iendeeld
wuuden sunt, wuude Nantes, ju histooriske Haudstääd fon ju Bretagne, mäd dät
näie Département Loire-Atlantique, wier dät Präfektuur fon wuude, fon ju
Bretagne outränd. Däälich heert dät also tou ju Region Pays de la Loire.

Fon 1943 oun hiede ju Kriechsmarine een Lazarett in ju Stääd. Twiske dän 16. un
dän 23. September wuude Nantes truch aliierde Lucht-Oungriepe läip meenuumen.
Ätter ju Loundenge fon do Aliierde in ju Normandie Ounfang Juni 1944 wuude ju
Stääd ap n 12. August 1944 fon do düütske Besättengstroppen rüümd.



https://stq.wikipedia.org/wiki/Kaschub%C3%A4i

Ju Kaschubäi (uk Kaschubien) is n Gestrich in ju historiske Region Pommerellen
in Polen, wier Kaschubisk boald wäd, wäästelk un suudwäästelk fon do Stääde
Danzig un Gdynia.

Ju Kaschubäi bildet dän aastelke Deel fon ju pommerske Seenplatte ap ju baltiske
Loundrääch. Sowät 40 km suudwäästelk fon Danzig beloanget kju mäd 331 m sin
hoochste Punkt in dän Toudenbierich. Die is dän Middelpunkt fon ju kaschubiske
Swaits, die fluchste un bekoandest Deel fon ju Kaschubäi. Ju Kaschubäi is hooch
lääsend Höäwellound ap iestiedelke Gruund- un Eendmoränen. Ätter dät Wääste
failt n skäärp Skeed, geologisk as uk ethnographisk, in dät Noude häd ju dät
Skeed an ju Aastsee, in dät Aaste an ju Danziger Läichte, un in dát Suude bildje
do sounterge Flächen fon ju Tucheler Heede hieren Ouslus.

Die grootste Paat fon do in ju Kaschubäi äntspringende Flusse heert tou dät
Stroomgebiet fon ju Weichsel. Ätter hier stroome ju Brahe mäd hiere Touflusse,
dät Swotwoater, dät dät groote Wiedmeer äntwoatert, fääre ju Ferse mäd ju Fietze
un toulääst ju wichtichste Äi fon ju Kaschubäi, ju Radaune, ju do Woatere fon
taalrieke Meere eerste ju Mottlau un dan ju Weichsel toufiert.

Benaamd wuude ju Kaschubäi ätter ju Foulksgruppe fon do Kaschuben, ju hier
lieuwet. In sien Oarbaid Geografia współczesnych Kaszub [Geographie der heutigen
Kaschubei] (Gdańsk 1999) häd die Danziger Wietenskupper Jan Modrawski
ethnologiske Kriterien apstoald, ätter do Gestriche fon dät Polen fon däälich as
Kaschubäi betrachted wäide duuren. Ju Bedingenge, dät mindestens n Träädel fon
do Bewoonere Kaschuben sunt, ärfälle 43 Meenten in ju Wojewodschaft Pommern. Do
Meenten (Gmina) fiende sik in do foulgjende Kringe/Powiats (in Klammere do
kaschubiske Noomen/un eenige düütske):

Apnoame in ju Waareldliteratuur foont ju Kaschubäi in Günter Grass' Wierk „Die
Blechtrommel“.



https://stq.wikipedia.org/wiki/Kartographie

Kartographie belukt sik ap dät Moakjen fon Loundkoarten un ju Geschichte
deerfon.

Ju eerste Koarte fon Seelterlound stamt uut 1588. Ju rakt neen Loundnoomen, man
daach ju äddere Loage, besunners in t Noude. Ju Koarte belukt sik ap ju
Scheedstried juun Klaaster). Ju lapt fon Filsum in t Noude bit ju Skäddeler
Säärke in t Suude un wiest uk Bäärsel. Do Täärpe sunt ounroat mäd realistiske
Teekengen fon Säärken, Huuse un Määlnen; Weege un Paade sunt schematisk ounroat.
Ap dät Woater sunt Schiepe ienteekend. Eerste 200 Jier leeter koomen wier goude
Koarten fon Seelterlound.

Le Coq's Koarte fon Westfalen in Mäite 1:86400 stoalt uum 1800 ju eerste
Triangulation fon Seelterlound deer. Ju Koarte rakt neen Loundnoomen, man ju
Kulturwise is wäil ounroat, wierbie groote Bouketenäkkere in de Foan apfaalen
dwo. Do läite sik mäd ne litje Ferfoarmenge ap leetere Koarten uurbrange. Dit is
also ju eerste goude Koarte fon gans Seelterlound.

Dan kumt ju Loundesfermeetenge fon 1836. Dät waas ne Parzellarfermeetenge, ju
truchfierd wuude tou ju Näi-Oardnenge fon dät Gruundstjuurweesen. In n
Agrarstoat as Ooldenbuurich waas ju Gruundstjuur ju Hauptiennoamewälle fon dän
Stoat. Disse Fermeetenge is foar ju Noomenkunde gjucht nutselk weesen, dan ju
liech nit bloot fääst wier do Stukke liegen, man uk wo do hieten. Do
"Originalhandrisse" wieren do eerste Koarten, wier uk fluks do Noomen ap
ounteekend wuuden. Fon do leetere Fluurkoarten sunt do man ieuwen ferscheeden,
toun Biespil in ju Schrieuwwiese. Uk stoant hier un deer die Noome man in n Paat
fon n Flaage, wier hi ap do Fluurkoarten un in do Fluurbouke ap ju ganse Flaage
beleeken wäd. Älke Fluur häd n Sammelkoarte un moorere Sunnerkoarten, wät do
ächte "Originalhandrisse" wieren. Dan koomen do eepentelke Fluurkoarten. Hierap
stounde do Parzellen, wült do Flaagen mäd tjukkere Lienjen uumroat sunt. Hier
sunt do Noomen ounteekend. Do Fluurkoarten änthoolde neen topographiske
Angoawen. In Seelterlound sunt do maaste in Mäite 1:2000 af 1:3000, mäd as
Uutnoame wäkke Foane in Mäite 1:4000 af 1:5000. Dan rakt et noch do
Säspelkoarten in Mäite 1:20.000. Do sunt bie do Fermeetengen mee äntsteen un
änthoolde topographiske Angoawen. Dät sunt Angoawen uur Benutsengswiese un
Hööchteschraffierenge. Lit.: Otto Harms, Die amtliche Topographie in Oldenburg
und ihre kartographischen Ergebnisse. Oldenburger Jahrbuch 60, 1-38 (1961), 62
123-174 (1963), 68 1-76 (1969).

[Ätter mien Oarbaid: P. Kramer, Lound un Noomen. Die saterfriesischen Orts- und
Flurnamen, 1. Beend: Text, Mildaam 1994.] S. 71-75. Tou disse Oarbaid teekende
iek ne Loundnoomenkoarte in Mäite 1:10 000 fon gans Seelterlound, foarallen ap
Gruund fon do Fluurkoarten fon 1836, mäd topographiske Doaten fon ju
Loundesapnoame fon 1900. Do Noomen sunt roat in ju seelter Foarm, ju bie allere
Ljuude befräiged wuude.



https://stq.wikipedia.org/wiki/Inka

Do Inka (benaamd ätter dän Titel fon hieren Heersker) wieren ne ienheemske
Stääd-Kultuur in Suudamerikoa, uum nau tou weesen in dät Rebät fon do Anden.

Jo boalden Quechua as wichtichste Sproake. Hiere Sproake kuuden jo nit skrieuwe,
eer do Spaniere koomen, man jo hieden dät Knät-System Quipu, uum Toalen in n
Dezimoal-System deer tou staalen.

Jo hääbe twiske dät trättienste un dät säkstienste Jierhunnert uur n groot Riek
heersket, in dät moor as twohunnert Foulke lieuwden. Dät Riek hiet tawantinsuyu
(tawantin „Fjauerfooldegaid“, suyu „Lound“), uumdät dät uut fjauer Deele
bestuude: Antisuyu, Chinchaysuyu, Kuntisuyu un Qullasuyu.

Die bupperste Heersker waas die Sapa Inka, (dät hat, die "oankelde Inka"), die
sik as n God fer'eerje liet, uumdät hie in Ounspröäk noom, dän Sunnengod Inti
monken sien Foaroolden tou hääben.

In 1532 loundede Francisco Pizarro oun ju Kuste fon Peru un foont dät Riek fon
do Inka foar. Dät hiede juust ne stuure Binne-Politik, uumdät do Bruure
Atahualpa un Huáscar sik uum ju Moacht streeden, wät do Foulke fäile moasten un
in Foulge nit moor so toufree mäd hiere Politik wieren. Francisco Pizarro sien
Troppen fernäilden dät Inka-Riek in kuute Tied (Spoanske Ärooberenge fon Peru.
Ne wichtige Slacht waas ju Slacht fon Cajamarca, n gjucht Massaker.



https://stq.wikipedia.org/wiki/Heinrich_Christian_Wilhelm_Busch

Heinrich Christian Wilhelm Busch (15. April 1832 in Wiedensahl bie Stadthagen -
9. Januoar 1908 in Mechtshausen, däälich n Stääddeel fon Seesen in dän Harz)
waas n betjuudenden Humorist un Satiriker, un wäd reekend as Stamfoar fon do
Bieldefertälstere (Comics).

Busch waas die Ooldste fon ne Familie mäd soogen Bäidene. As hie 9 Jiere oold
waas, koom hie 1841 unner ju Suurge fon sin Oom Georg Kleine, Pestoor fon
Ebergötzen bie Göttingen). Eerst trjo Jiere leeter saach er sien Oolden wier.
Busch sin Oom roat him Privoatunnergjucht. In n Häärst 1846 look Wilhelm Busch
mäd ju Familie Kleine ätter Lüthorst bie Solling, wier hie 1847 fon Pestoor
Kleine konfirmierd wuud.

In dätsälge Jier begon hie n Maskinenbau-Studium an ju Polytechniske Universität
fon Hannover. 1851 unnerbriek hie sien Studium un studierde Bieldjende Kunst in
Düsseldorf, Antwerpen un toulääst in München.

In dät Jier 1854 wuud Wilhelm Busch Meeglid fon dän Kunstfereen Jung München.
Ätterdät sien Suster stoorf in n Juni 1858, konzentrierde hie sik intensiv ap
anatomisk Teekenjen un Moaljen. Do Gjuchte ap Max un Moritz ferkoopede er in dät
Jier 1865, as hie Student waas, foar 1700 GouldMaak an sin Ferlääser Kaspar
Braun, die deermäd n Fermuugen fertjoonde. Eerste in n hoogen Oaler kreech
Wilhelm Busch fon dän Ferlaach noch n Bedraach fon 20.000 Gouldmaak, die er
fääreroate foar wäildeedige Swäkke.

1864 roate hie dät satiriske Stuk Der Heilige Antonius von Padua uut, dät
ferbeeden wuude un eerste säks Jiere leeter ärskeen. 1872 look Busch ätter
Wiedensahl, fon wier hie oafte ap Raisen in t Uutlound geen, bit Italien un do
Niederlounde. 1872 skreeuw un teekende Busch do trjoo Bieldegeskichten Die
fromme Helene, Bilder zur Jobsiade un Pater Filuzius. 1873 ärskeen Der
Geburtstag un 1874 Dideldum. 1898 wikselde hie tou sien Bruursbäiden in
Mechtshausen.



https://stq.wikipedia.org/wiki/Heedendum

Dät Heedendum is n Begriep in do Religionswietenskuppe, die bruukt wäd foar
religiöse Traditione, weerbie ferskeedene Godhäide fereerd wäide. Uut kristelk
Perspektiv sunt aal do nit-monotheistiske religiöse Uurtjuugengen, do sik nit ap
ju Biebel basierje, heedensk. In Noudwääst-Europa gungt dät maast uum
foarkristelke, nit-abrahamitiske Religionen, do foarallen fon keltiske of
germaniske Uursproang sunt.

Do heedenske Traditione sunt bekoand um hiere rieke Mythologie un ferskeedene
Rituale. Bie do heedenske Traditione rakt et neen Proselytismus, dät hat, ju
Bekierdrift juunuur Moanskene mäd uur religiöse Uurtjuugengen fäilt.
Deerieuwenske wäide ferskeedene Godhäide fereerd. In dät germaniske Heedendum
rakt et t.B. Godhäide so as Woodan un Thuner. In ju fräiske Mythologie spielje
do Gode Forseti un Freya ne groote Rulle. Do grootste Fäste in dät germaniske
Heedendum sunt dät Midsuumerfäst un Midwinterfäst (Julfäst).

Foar ju Kristianisierenge wieren do maaste Ljuude in Noud-Europa heedensk, uur
Religione roate et in Noud-Europa nit. Do hieden hiere oaine Bruuke un Fäste.
Ätter ju Kristianisierenge doarste do Ljuude nit moor an do ferskeedene Godhäide
leeuwe. Daach sunt noch ferskeedene Bruuke un Fäste behoolden bleeuwen,
integriert in dät Kristendum. Biespiele deerfon sunt dän Wienoachtsboom, dät
Paaske-oai, un dät Paaskefjuur.

In dät leete 19. Jierhunnert un dät 20. Jierhunnert äntstuude dät modärne
Heedendum. Dät modärne Heedendum wäd uk Neopaganismus of Näiheedendum naamd, un
funktioniert däälich maastens as n Subkultuur mäd ferskeedene Uurtjuugengen. Et
rakt t.B. Gruppen, do dät oolde Heedendum so fier dät gungt rekonstuierje
wollen, un Gruppen, do uur Elemänte wichtich fiende (t.B. bloot Natuur, Bruuke,
Fäste).



https://stq.wikipedia.org/wiki/Gotik

Ju Gotik waas n Kunststil in dät leete Middeloaler. Die Kunststil äntstuude in
Frankriek un spratte sik noudelk fon do Alpen gau uut. Ju Gotik is bikoand uum
hiere Säärken mäd ju (Glääs-)Moalerkunst un do Spitboogen. Do gotiske Säärken
weeren deerbie een Uumsättenge fon kristelke Toachte mäd fuul Symbolik.

Man ju Gotik is nit bloot aan Stil fon ju Baukunst, afwäil ju deerfoar fonsäärm
ap bikoandste is. Uk ap ju Musik, spesjoal ap ju Säärkemusik, hiede ju Gotik aan
grooten Ienfloud: Ju Oargel wude nu tou aan wichtigen Deel fon dän
Goddestjoonst.

Ju Gotik häd sik in dät 12. Jierhunnert uut dän romaniske Kunststil äntwikkeld.
In dät 16. Jierhunnert spratte ju Renaissance sik uut uur Europa, wiertruch ju
Gotik hiere Ienfloud gau ferloos.

Die Bigriep "Gotik" wude uurigens toufäärme in Italien fon Giorgio Vasari (1511
bit 1574) bruukt; it waas een Skäildwoud, dät sik fon dät Germanenfoulk fon do
Goten oulatte. Vasari saach ju Gotik as babariske Kunst oun un wonskede sik ju
Kunst fon dät Oalerdum (Antike) tourääch. Loange Tied bruukte me foar ju Gotik
in ferskeedene Toale Woude, do sik mäd "Spitboogestil" af "Frantsööske Stil"
uursätte läite.

Daach häbe foarallen in dät njuugentienste Jierhunnert eenige Ljuude nit wist,
dät ju Gotik uut Frankriek kumt. Ju wude in eenige Lounde as
"Nasjonoal-Architektuur" romantisierd, foarallen in Düütsklound.

Ju äddere Gotik äntwikkelde sik fon sowät 1140 bit 1200 af 1250 tou, ju
foarallen tou fienden in Frankriek, wier ju äntsteen is. Do typisk gotiske
Spitboogen wieren in düsse Tied noch nit so jäntich as leeter, sunnern noch een
bitje ruunder - un in ju Romanik wieren je uk mongs Ountjuudengen fon een Spit.
Uk ju Ornamentik lait oafter noch tichte bie ju Romanik. Dät kumt eenfach
deerfon, dät ju Gotik tou bigin uurs niks waas as een rieker uutsmukkede
Romanik. Ju Äntwikkelenge fon ju Gotik honget touhoope mäd een wirtskuppelke
Groienge in Frankriek, dan kuude me juurere Säärken mäd moor Smuk bitoalje, un
dan waas deer moor Kunst un moor Symbolik in ju Säärke, un dät häd fonsäärm uk
dän Toank-Ounsteet roat, sik näie Seeken uuttoutoanken, wo me ju Theologie in
Kunst uumesätte kon. So is die Stil äntsteen.

In do Regionen, wier ju Gotik leeter koom, fermiskede sik dät fonsäärm uk noch
mäd ju Romanik un lieket ju ädderste gotiske Kunst fon Frankriek. So läite sik
t.B. in ju leet-romaniske Abtäisäärke Otterbierich (Abteikirche Otterberg) ju
fon 1168 bit 1254 baud wude - do waas in Frankriek al ju Hoochgotik! - häd bloot
een poor eenpelde gotiske Elemente.

As Hoochgotik biteekent me dän gotiske Stil fon 1200 af 1250 bit 1350 tou. In
düsse Tied hiede sik al aan fäästen Stil äntwikkeld, die uurloang in groote
Deele fon Europa ättermoaked wude. Baumäästere un Mönke fon näi gruundede
Klaastere koomen oafter nit uut ju Region, so broachten do dät dan fon uurswain
mee. In ju Hoochgotik hiede dät sik uurigens uk so äntwikkeld, dät do Woogen
grattere Finsterflakten hieden. Dät Ljoacht, dät smäidens fon Aaste truch do
Chor-Finstere fäl, wude je aaltied as een Sinbielde foar dät goddelke Ljoacht
fersteen - Aaste is je uk ju sinbieldelke Gjuchte, ju foar dät Hillige Lound un
deermäd foar Christus stoant - man nu hiede dät een grattere Bitjuudenge. Seküür
spiedelde dät uk mee roane, dät me eenfach beeter baue kuude: Eer häbe do Ljuude
woarskienelk uut stoatiske Gruunde ap sukke groote Finstere fertichted.

Ju leete Gotik ätter 1350 bit in dät 16. Jierhunnert. In ju leete Gotik wuden
insteede fon Basiliken foarallen Hallensäärken baud. Oafter häd me uk insteede
fon groote, massive Boogen twiske do Jukke een Oard fon ruumteuurgriepende,
fiene Ferrankenge in ju Wölfte ienbaud, uum ju Loangs-Lienje nit in twäärs
Stukke tou snieden. In Änglound roate dät tiedwiese uk ju Moude, tichte
bieeenuur jäntige steenene Stiepele in do Finstere ientousätten, sodät dät
uutsaach as wan deer een Fleeke foar dät Finster waas. In Änglound roate dät uk
ju Moude, dät do Spitboogen aaltiede flakker wuden, bit deer suk aan heel
flakken, die so naamde Tuudor-Booge, ruutkoom.

Säilden uk al in't 18. Jierhunnert, man foarallen in't 19. Jierhunnert, un bit
tou dät äddere 20. Jierhunnert tou, roate it ju Kunstapfoatenge fon dän
Historismus. Oafter wuden in dän Historismus Elemente fon ferskeedene oolde
Baustile ättermoaked un trucheenuur smieten, man mongs häbe sik do Historisten
uk ap een Stilgjuchte fäästlaid, t.B. ap ju Gotik. Man so fuul beeter waas dät
dan uk nit, uumdät düssen ättermoakeden oolden Stil nit äächt uutsjucht, man
kunstelk un uurleeden. Dät is ju Näigotik.

Ju Näigotik stoant uurigens nit in een Traditsjoon mäd ju Ättergotik, ju sik
eenfach oun dät Oolde heelden häd, ju Näigotik häd fuul moor fersoacht, ju Gotik
ap hiere Bistounddeele tou analysierjen un uut ju Analyse näi tou ärfienden. Un
mongs, so t.B. oun do gotiske Deele fon dän Stephansdom in Wien, häbe do
Fertreedere fon ju Näigotik toacht, dät jo dät beeter kuuden un häbe
"Korektuuren" ounbroacht.



https://stq.wikipedia.org/wiki/Gesina_Lechte-Siemer

Gesina Siemer (*13. Oktober 1911 in Roomelse; † 6. August 2007 in Ait) wuuks in
Roomelse ap as Dochter fon dän Smid Nikolaus Siemer. Fon Siemer kon me kweede,
dät jo as eerste in dät Seelterske dichtede.

Ju beginde 1928 mäd dichtjen, wierbie ju ap Anräägenge fon Pestoor Kokenge hiere
seelter Määmesproake benutsede. In ju Skrieuwwiese kuud ju sik deerbie stutsje
ap ju seelter Spräkwoudesamlenge, ju Julius Bröring 1901 hääruutroat hiede.

Hiere eerste Gedicht – wäil Din unbekoande Stierwedai - waas ätter ne Preetenje
fon dän Pestoor. Do Gedichte ärskeenen domoals in do Heimatblätter fon ju
Oldenburgische Volkszeitung. Ju häd Louts Hinerks Tjoue (hiere eensige Prosa) in
1931-32 skrieuwen. Ätters hilkede ju ätter dät Rhienlound un dan ap t Oaler
sätten jo sik in Ait deel.

Ätter 1970 is ju fääre geen mäd skrieuwen. Hiere Dichtsammelnenge is in 1977 in
Ju Seelter Kroune ärskienen. Louts Hinerks Tjoue is leeter nochmoal in Seelter
Tjoue uutroat. As Hermann Janssen uut Amerikoa tourääch keem häd hie foar ju
Säitenge skrieuwen (Lesebouk foar Seelterlound, 1953-1965) un ferskäidene
Gedichte fon Siemer publiziert.

In 2007 sunt two Bouke fon Siemer ärskienen, Dät ganse Lieuwend un Fiene
Stemmen.

Ap 6. August 2008, an hieren eersten Stierwedai, is foar Gesina Lechte-Siemer n
Toanksteen deelsät. Die stoant bie dät naie "Pfarrheim" an ju Määrkedsträite in
Roomelse.

Dät Wierk fon Siemers belukt sik ap Dööntjene fon do Jierstiede, dät Lieuwend
fon alle Deege un uur dät Seelterlound un sien Geskichte.



https://stq.wikipedia.org/wiki/Europ%C3%A4iske_Ruumtefoartorganisation

Ju Europäiske Ruumtefoartorganisation (ängelsk: European Space Agency, kuut ESA)
is een internationoale Waareldruumte-Organisatsjoon mäd hiere Sit in Paris. Ju
wuude an n 30. Moai 1975 foar beetere Koordinierenge fon do europäiske
Ruumtefoart-Aktivitäten gruunded, as die technologiske Rukstound in ju Ruumfoart
juun ju USSR un do FSA aal gratter wuude. Ju ESA häd 17 Meeglidstoaten un
beschäftiget 1.905 Mee-Oarbaidere (2006).

Ju ESA is ju Ätterfoulgeorganisation fon ju europäiske ELDO, ju ESRO un ju
Europäiske Fiermeldesatelliten-Konferens (CETS). Ätter dät Art. II fon hiere
Statuute sunt do Ruumtefoart-Aktivitäte foar „bloot freedelke Swäkke“.

Sänt dän 1. Januoar 1979 is Kanada n assoziert Meeglid. Deerfoar wuude n
Kooperationsferdraach moaked, wierbie dät Lound ju Deelnoame an do
Äntskeedengprozesse un Programme fon ju ESA un ne gjuchte Ferdeelenge fon
Industrieferdraage kricht.

Oafte toanke Moanskene dät ju ESA tou ju Europäiske Union heert. Ju ESA is ne
oaine Organisatsjoon, man ju häd oafte Kontakt mäd ju EU. Buute ju Swaits un
Portugal sunt aal do ESA Meeglidstoaten uk Meeglid in ju EU.

Die Sproang twiske Nit-Lidskup un Ful-Lidskup waas foar een poor Lounde tou
groot, deeruume rakt et n trääden Lidstoatus. Lounde mäd dän trääde Lidstoatus
sunt European Cooperating States (ECS) un mäd dän Plan for European Co-operating
States (PECS) is äängere Touhoupeoarbaid muugelk.

BepiColombo - Cervantes Mission - CHRIS/Proba - Cluster - Corot - Cos-B -
Cryosat - Darwin - Double Star - Eddington - Envisat - ERS-1 - ERS-2 - Exosat -
Gaia - Galileo (navigatie) - Giotto - Herschel - Hipparcos - Huygens - HYPER -
Integral - ISO - IUW - JWST - LISA - Mars Express - Meteosat - Planck - Rosetta
- SMART-1 - SOHO - Solar Orbiter - Ulysses - Vega - Venus Express - XEUS -
XMM-Newton



https://stq.wikipedia.org/wiki/Eedgreeuwen

Eed (dt. Torf) wuude greeuwen foar oaine Fjuurenge un tou n Ferkoop. Däälich wäd
dät wäil maasttieds industriell moaked, toun Biespil in n Wäästfoan af Aastfoan.

Eerste wuude oubunked, dät hat dät me ju buppeste Loage fon de Foan - dät
Bunkeed of Grieseed - ougreeuwen diede un do Bunkstukke in dät oolde Eedgrääb
smeet. Eerste dan koom me ap dan eegentelke Foan. Wan me foar dän Froast tou
fuul oubunked hiede, dan ferfroos die blootlääsende Foan tou Smuus, wät nit
bruukt wäide kuude. Dät waas träiderch (Taaks) un dät Taaks wuud wäil fon do
Wänte rooked, bit jo der sljucht fon wuuden.

Foar dät Greeuwen wuud dät Eedgrääb (ju Putte) mäd dän 3,07m loange Stok
oumeeten in Bratte fon 2,70m (32 Sooden). Sun Eedmuure hat Woodenje of Boank.
Foar älke Lichtenge (Steede wier me gräft) waas n Greeuwer. Die waas dan eerste
mäd dän Stikker tougong. Eerste stikkede hie dät in e Bratte fon do Sooden un
dan miet er dät ou ap Laangte fon do Sooden, sun 30 cm. Deerätter wuud mäd de
Stikker deer bääte loangs stikked un dan koom die Joager. Dät waas n holtenen
Spoade mäd n lieken Steele. Deer wuud mäd unner loangs stat un dan klappeden se
dät so ap de Koare ap, of eerste ap dät Holt.

Twäin Sooden geenen ap n Joager. Deer heerde uk noch n kruumen Joager tou; die
noom man wan man do unnerste Sooden noom (ju Unnerlichtenge). Dät buppeste Eed
waas hoolich gries un swot un wuude Splinteed naamd; dät Unnerste waas aal
Swoteed; dät waas dät bääste Eed. Dät Eedgreeuwen fröier, dät waas n stuure
Oarbaid.

an dän Waal kippe, anbunkje, apbreeke, aphaue, aplääse, bältje, Boank m.,
Bunkeed n., Bunkstukke pl., Buppelichtenge f., deeran kippe, deerjuun haue, Eed
n., Eedbält m., Eedgrääb n., Eedkoare f., Eedputte f., Eedwoain m., fläie, Foan
m., foarbunkje, Glaise pl., greeuwe, griepe, Grieseed m., groote Ringe f.,
Gruundsoode m., Holt n., Hooldaiwierksbält m., ienlääse, in de Lääge kippe,
Joager m., Kiploore f., kippe, Kläm n., Kop m., kruume Joager m., Leeger n.,
lieke Joager m., litje Ringe f., Loage f., oubunkje, oumeete, Oundoabe m.,
ounlääse, oustikje, Plonke f., Prikke f., Rim n., Ringe f., ringje, Sätfuurke
f., sätte , Skäärsoode m., skuuwe, Sleek n., Sleekfäild n., Smuus m., Soode Eed
m., Splinteed n., Spreedenje f., stikje, Stikker m., Stok m., Stuuke m.,
stuukje, suchje, Swoteed n., truchfläie, truchringje, Unnerlichtenge f.,
uumekippe, uumesloo, uurlääse, uutkoarje, uutsuchje, Waal m., waalje,
wächkoarje, Woodenje f.

Deerätter wuud dan dät Eed fon dän Koarder mäd de Sätfuurke ap de Koare sät un
wächbroacht ätter dat Sleek. Mäd de Koare, dät waas tjukseljen. Un dan moasten
deer immer Plonken wailaid wäide, dät dät Koarrääd je nit ounsakjen diede.

Ätter sowät 1918 moakeden se Glaise; do bauden se sukke litje Kiplooren
(Eedwoaine). Sun Woain deer geenen 32 Sooden ap; in two Riege koom dät dan ap
dän Woain. Un dan suchede die deermäd wäch un dan wuud eerste n Loage (Leeger)
laid: twäin Sooden apnunner. Un dan koom deer aan Skäärsoode twäärs uur un deer
wuud dät Eed mäd dän Woain juun uumekipt. Dan stuud dät so hoolich skeeuw ap.

Dät waas maastens Räägel, die dät kuude, die gruuf n hoolich Daiwierk deeges.
Dät sunt 15 (eegentelk 16) Stok un n Stok dät sunt füüftien Sooden hooch un 32
Sooden in de Bratte deer uurhäär. Oafte däd me dät mäd träi Mon: die Eene bunket
foar un ätter, die Uur däd dät Greeuwen un die Trääde mout dät Eedsuchjen je
moakje. Dät Sleek häd n Laangte fon 1 Stok foar älke Fout (0,30m) Jüpte.

Wan dät Eed in dät Sleek andruuged waas, moaste dät apbreeken wäide. Dan wuud
die eerste Soode foarwäch nuumen un wuud deer buppe ap laid. Die Twäide, die
Trääde un die Fjoode uk noch. Un wan dät dan sowied andruuged waas, dan wuud dät
in n Waal moaked. Dan wuuden immer twäin Sooden ieuwenskenunner laid un dan aan
deer twäärs foar. So geen dät bit die Waal sun Meeter hooch waas. Un wan dät dan
druugede, dan wuud dät läiger. Wan dät dan noch nit goud waas, dan wuud dät uk
noch wäil moal truchfläid, aal wo dät Weeder waas.

Wan dät gans wäite Jieren wieren, dan wuud dät insteede fon waald uk stuuked.
Foar sun Stuuke wuud ounfangd mäd fjauer Sooden in Fjauerkaant mäd groote
Ruumten deertwiske, dät dät hol waas un die Wiend deer truch kuude. Dan wuud so
immer haager baud bit n gouden Meeter. Noch eenfacher wieren Ringe: twäin Sooden
ieuwenskenunner mäd twäin deer twäärs ap, uk wier mäd Twiskenruumten. Dät
apbreeken wuud maast fon Wieuwljuude däin, älken Mäiden deerwai.

Wan dät Eed druuch waas, dan wuude bäälted. Dan wuude n Kring moaked foar n
fjoodendeels Daiwierksbäält of n hoolwen Daiwierksbäält. Un hoolwe
Daiwierksbäälte moasten genau 17 Sooden hooch weese un dan mäd n Truchmäite fon
n Stok loang. Do Bäälte wuuden dan ferkooped.

Leeter wai dieden se t an n Waggon lääwerjen un dan fierden se dät mäd n grooten
Woain mäd de Hoangst uut de Foan. Bie de Boan stuuden dan Ställoasjen, deer geen
dät dan so bie uumhooch. Dan dieden se dät Eed in sukke Kroiten, do wuuden mäd
twäin Mon drain en deer geenen se dan sun Ställoasje mäd hooch un kipten dät in
dän Waggon oun. Un dan wuud deer noch sun Hööchte uurfläid, dan moast die Waggon
20.000 Puund weege.

Däälich wäd dät Eed maast mechanisk greeuwen un dan feroarbaided tou Eedmul (de.
Torfstreu), t.B. in dät Mulfabrik bie Roomelse. Dät fint Ferweendenge as
Gruundferbeeternge bie Tuunkeräie, in Medizin un Kosmetik un dan as Aktivkoole
un sogoar tou Textilien.

Ap YouTube sünt fuul Fideos uur ju traditionelle un ju moderne maskinelle
Eedgreeuweräi tou fiende. Hier ne Uutwoal:



https://stq.wikipedia.org/wiki/Dante_Alighieri

Dante degli Alighieri (Florenz, 29. Moai 1265 - Ravenna, 13/14. September 1321)
waas n italieensken Dichter un Politiker. Sien wichtichste Oarbaid is bekoand as
"La divina commedia" (ju goddelke Komödie). Dät is n loang Gedicht in träi Paate
uur ne Raise truch ju Hälle (Inferno), truch dät Feegefjuur (Purgatorio) ätter
dät Paradies (Paradiso) un wäd betrachted as n Toppunkt fon ju
Waareldliteratuur. Do italieenske 2-Euromunten änthoolde n Porträt fon Dante,
teekend fon Raffael.

In ju Tied fon Dante waas Dichtjen dät Gewöönelke, Prosa roat dät bolde nit.
Poesie waas oawers gans uurs apbaud as däälich. Insteede fon ap Riem wuud
foarallen ap dät Metrum oachted, wan uk Dante in ju Divina commedia ne
touhoopestoalde Oard Riem ferwoant. Un al ap n Oaler fon njuugen Jiere fäng
Dante tou dichtjen oun.

Dante lieuwede in Florenz, doomoals mäd 80.000 Ienwoonere ätter Paris ju
grootste Stääd fon Europa un een fon doo wichtichste Middelpunkte fon Kultuur un
Hondel. 1302 wuud er, as hie Bosskupper bie dän Poapst waas, uut sien Stääd
ferband fon do Swotte Guelfe, sien politiske Juunstonnere. Dante, die der sälwen
tou do Wiete Guelfe heerde, stuud sälwen foar n milderen politisken Kurs, wier
säärkelke un waareldske Ferhältnisse uurs wieren as bie do Swotte Guelfe. Do
Wiete wüülen n Oard Trännenge twiske Säärke un Stoat un wieren uk foar n
Juunroup fon ju Konstantiniske Skoankenge. Ätter n misglukkeden Putsk fon do
Wiete Guelfe, äntslooten sik do Swotte Guelfe, Dante un sien Familie foar two
Jiere tou ferbannen. Deeruum dät Dante standoardmäitich feruurdeeld waas, wuud
ju Stroafe al bolde uumesät tou lieuendsloange Ferbannenge.

Sien Lieuwend loang is Dante fernarred blieuwen ap ju foar him nit tou
beloangjene Beatrice, n hilked Wieuwmoanske, ju hie man twäie wuudelk blouked
häd. Ju spielt uk ne Rolle in La divina commedia. Dantes Skrieuwen Vita nuova
fon 1293 is sogoar hier gans widmed un honnelt uur sien süüwere abstrakte Ljoowe
foar hier. Uungeoachted sien Ljoowe foar Beatrice waas Dante Foar fon moorere
Bäidene, wierfon Pietro Alighieri die Bekoandste is.

In sien Exil wonderde Dante truch gans Italien, foarallen truch dät rieke un
beeter äntwikkelde Noude. Italien uumfoatede in ju Tied noch moorere
Köönichrieke un al bolde plädierde Dante foar een touhoopesleeten Italien.
Foarallen ju Sproake waas deerbie n wichtich Middel foar Eenhaid. La divina
commedia is skrieuwen in ju Foulkssproake, dät Toskaniske fon uut ju Tied uum
1307. Ju Foarljoowe foar ju Foulkssproake is Subjekt fon sien Traktoat De
vulgari eloquentia (Uur ju Baalkittegaid in ju Foulkssproake). Uur Wierke sunt
Monarchia uur dät Köönichdum, Questio de aqua et terra uur ju Wietenskup,
Convivio (Gastmäil) uur dät Genäit fon ju Philosophie, un Vita Nuova, ne Ode ap
Beatrice. N uur Thema dät in sien Oarbaid aal wierkumt, is ju buppe ärwäände
Stried twiske Guelfe un do Ghibelline, wier uk oafte ap waiwiesd wäd in sien
Divina commedia.

Dante stoorf 1321, noch immer in Exil, in Ravenna, wier hie begreeuwen lait.
Loange Tied hääbe do Stääde Florenz un Ravenna kibbelt uum sien Uurräste, man
Dante bleeuw in Ravenna.



https://stq.wikipedia.org/wiki/Brille

Ne Brille, uk "aan Bril" naamd, is n optisk Instrument, dät foar do Oogene drain
wäd un ju Ametropie (Refraktionsfailer) fon dät Ooge kompensiert, weertruch die
Dreeger skäärper sjucht. Ne Brille bestoant uut ju Foatenge un do Gleese
(optiske Linsen).

Buute fon dät Ooge sälwen honget ju benöödigde Stäärke fon n Glääs uk ou fon dän
Oustand twiske dät Ooge un ju Linse, die sonaamde Houdenhäidoustand. Dissen
Oustand is truchwäch 12 bit 14 Millimeter un wäd bestimd truch ju Foatenge. Je
gratter die Oustand tou dät Ooge, je stäärker ne negative Linse weese mout un je
swäkker ne positive Linse. Mäd n speziellen Reekner kon dät seküür bereekend
wäide.

So uum dät 40e Lieuwensjier wol dät Ooge loangsoam Akkomodiationsfermuugen
ferljoose, deertruch dät ju Oogenlinse minner beegsoam wäd un deertruch nit
ruundelk genouch moor wäide kon, uum Seeken skäärp tou sjoon, do der sik
tichtebie befiende. Dät hat Presbyopie (Oalerssichtegaid). Dät is ne normoale
Äntwikkelnge, ju an dät Oaler buunen is un also älkuneen träft. Ne Leesebrille
fangt dät Defizit an Akkomodation ap, wiertruch me wier tichtebie sjo kon. Wan
wäl deerieuwenske uk al kuutsichtich of wiedsichtich is, wäd ju foar Presbyopie
nöödige “touhoopetäld” mäd ju al bestoundene Myopie- of Hypermetropiekorrektion
(sjuch bie Linsenstäärke). Ju touföigede Stäärke foar ju Presbyopiekorrektion
wäd Leeseaddition of kuut Addition naamd.

Ju Leeseaddition kon uk in ne gewöönelke Brille apnuumen wäide. Dät lääwert dan
ne Bifokoalbrille of sogoar ne Multifokoalbrille. Ju lääste rakt n
räägelmäitigen Uurgong twiske dän Wiedwäch- un dän Leesedeel. Me „akkommodiert”
sotoutällen also truch dän Kop wät haager of läiger tou hoolden. Die Foardeel
is, dät me ne nit älkemoal ju Brille wikselje houget.

Oafte is ju Breekenge fon dät Ooge (Houdenhäid un Linse touhoope) nit in aal
Gjuchten glieke stäärk. Dät naamt me Astigmatismus. Dät Glääs fon ju Brille mout
dan in ju eene Gjuchte moor korrigierje as in ju uur. In n Praxis wäd dan
kweeden, dät der ne Zylinderfoarm oane sleepen wäd. In dät Brillenrezept wäd
ounroat, wo stäärk die Zylinder weese skäl un in wäkke Gjuchte ju Zylinderoakse
wiese skäl.

Wan do Oogene nit goud touhoope-oarbaidje, mout me anduurjend Moite moakje, nit
dubbeld tou sjoon. Dät hat Skieljen. Wan dät noch mäd Moite glukket, do bee
Oogene in jusälge Gjuchte kiekje tou läiten, is dät Skieljen “latent”, dät kon
oawers wäil Kopkällen un Wuuregaid reeke. Do Kloagen konnen oafte ferminnerd
wäide truch ne Prismafoarm in ju Brille tou sliepen. Dät kumt hääruut , dät
Foar- un Bääterfläche fon dät Brillenglääs äits juunnonner kaanted wäide. Die
Luchtbünnel wäd deertruch n bitje biesiede beeged. Dät skieljende Ooge kon dan
äntspond kiekje, wült daach ju gjuchte Bielde blouked wäd.

N Brillenrezept wäd apstoald ap Gruund fon ne Oogenmeetenge. Dät kon fon n
Oogendokter, n Optometrist of n Optiker moaked wäide. Wan die Optiker noch uur
Oogenouwiekengen fääststoalt, wol hie dän Kunde ätter dän Oogendokter ferwiese.

Ne Brille kon uk anwoand wäide tou Beskutsenge fon do Oogene. So beskutset ne
Sunnenbrille mäd faawige Gleese juun riekelk Sunnenlucht un rakt ne Skibrille
extroa Beskutsenge juun ultraviolett Lucht (tou Fermiedenge fon Sneebliedegaid).
Ne Sicherhaidsbrille beskutset do Oogene juun uumetou fljoogende litje Stukke
(t.B. bie Metalbeoarbaidenge) of juun spritsjen fon Flüssichkaide (bie ju
Oarbaid mäd Chemikalien). Duukere ferweende n Duukbrille sodät jo hiere Oogene
unner Woater eepen hoolde konnen. Aal disse Brillensoarten konnen uk mäd ne
Korrektion fersäin wäide. Swaisere ferweende ne Swaisbrille mäd gjucht dunkere
Gleese juun dät fälle Lucht, dät bie dät Swaisjen fon Metalle äntstoant. Disse
Gleese konnen oafte 'hoochklapped' wäide, dät nit ju ganse Brille ousät houget
tou wäiden foar normoal Sicht. Bietiede kon ju Swaisbrille uur ne normoale
Brille häär drain wäide.

Dät Woud 'Brille' stamt fon dät Mineroal Beryl. Dät wuud fröier ferwoand uum
Brillengleese fon tou sliepen.

Geskichtsskrieuwere mäldje, dät Kaiser Nero truch n Smaragd ätter do
Gladiatorekompe kiekede. Me is fermoudjen, dät hie dät diede, deeruum dät hie
kuutsichtich waas. Dät is dan ju ooldste Mäldenge fon wät ne Brille naamd wäide
kon. Smaragd is ne Variëtät fon Beryl.

In n Ounfang befoont ju Linse sik in n Stonner, die der mäd de Hounde
fäästheelden wuude. Ju ap de Noose klämde Brille (Knieper of Pincenez) mäd two
Gleese koom wät leeter. Uk koomen Brille mäd an ju eene Siede ne litje Stikke
uum fäästtouhoolden, ju sonaamde Lorgnette.

Uk in Äntwikloundlounde bruuke fuul Ljuude ne Brille, man in groote Deele fon do
Lounde sunt man min fäkkundige Optikere, oafte bloot aan ap ne Millione
Ienwoonere.

Joshua Silver, Professor in ju Physik un Direktor fon dät Centre for Vision in
the Developing World an ju Universität fon Oxford, häd ne Brille mäd
ferstaalboare Stäärke äntwikkeld, foar ne Pries unner € 15,00. Twiske two Bleede
klooren Kunststof sit Silikonenoulje, wierfon die Druk ätter Bedarf annerd wäide
kom uum do gjuchte Wölbengen un deermäd ju gjuchte Brillenstäärke tou kriegen.

Joshua Silver foarsjucht bit 2020 n Bedarf foar ne Milliarde fon sukke Brillen.
Apstuuns wäide in Afrikoa un Aasteuropa 30.000 benutsed, wierfon twäinträädel
tou Ferföigenge stoald is in de Roome fon humanitäre Programme.

Ne gans uur Löösenge foar dit Problem fon Äntwiklengslounde wäd beeden truch ju
Stiftenge Focus on vision in Eindhoven/Niederlounde, ju der Brillen produsiert
wieroun dubbelde Gleese juunonner ferskuuwe konnen uum ju effektieve Stäärke
ientoustaalen



https://stq.wikipedia.org/wiki/Bor

Bor of Borium is n chemisk Element mäd Symbol B un Atomnummer 5. Dät is n swot
Metalloid.

Borferbiendengen wieren al in dät Oaler bekoand. Die Noome kumt fon dät Arabiske
Buraq foar Borax, n Mineroal dät dät wichtichste Arst foar ju Borgewinnenge is.
Borax is n Boroat, n Soalt fon Borsuur. Dät Element is deeruut nit so eenfach
fräitoumoakjen, deeruum dät deerfoar stäärke Reduktore nöödich sunt, as
Magnesium of Aluminium. Dät Element wuud deeruum eerste 1808 fon Sir Humphry
Davy, Louis Gay-Lussac un Louis Jacques Thénard deerstoald. Ap disse Wiese wäd
dät Bor oawers keetich moaked truch dät Metal. Truch Uutnunnerhoaljen fon
fluchtige Halogeniden kon dät Element oawers mäd min Keete deerstoald wäide.

Borsuur wäd fuul anwoand in ju Textilindustrie. Borsilikoatgleese sunt technisk
gjucht wichtich. In Fjuurwierk rakt Bietouföigenge fon dät Element in amorphe
Foarm ne flugge gräine Faawe. Borferbiendengen wäide unnersoacht un anwoand in n
breed Spektrum fon biochemiske Seeken, as sukkertruchläitende Membroane, Sensore
foar Koolehydroate, Bekampenge fon Arthritis un in ju Neutronetherapie. 10B häd
n grooten Wierkengstwäärssnit foar Neutronefang un wäd deeruum uk in ju
Atomindustrie anwoand. Borane sunt wäil foarsloain as Raketenfjuurenge, deeruum
dät bie dät Ferbaadenjen deerfon ne groote Masse Energie fräi wäd. Bor is fääre
in gans skeene Foarm wichtich as "Keetegaid" (Dope) in Hoolichlaitere.



https://stq.wikipedia.org/wiki/Andy_Warhol

Andy Warhol, uurspröängelk Andrew Warhola (bädden ap dän 6. August 1928 in
Pittsburgh, Pensylvanien; stuurwen ap dän 22. Februoar 1987 in New York City) is
wäil die bekoandste Fertreeder fon ju Pop Art. Hie waas aan Suun fon russiniske
Oolden un begon al in sien Bäidenstied, tou teekenjen un tou moaljen. Uum 1950
begon hie, uut Hoat ap ju elitäre Kunst fon do Expressionisten, mäd ju Pop Art.
In düssen Stil äntwikkelde hie sik fon aan ärfoulchrieken Rekloamegrafiker tou
aan waareldwied bekoanden "Star" fon ju Bieldende Kunst. Tou Begin moakede hie
fergratterde Comic-Bielden, man bolde määrkede hie, dät Roy Lichtenstein in
düsse Tied in New York juust dät sälge diede - un beeter! Also moaste sik Andy
Warhol uurswät ienfaale läite. Leeter wude hie foarallen deerfoar bekoand, dät
hie Photographien moakede un mäd ju Sieuw-Pränt-Technik präntede. Man hie
moakede uk uur Seeken, so troalde hie t.B. uk Filme.

Sien twodimensjonoale Bielden, t. B. ju bekoande Bielde fon Ju Marilyn Monroe,
aan Sieuwpränt, konnen hier nit oubielded wäide, uumdät deer noch
Uurhieuwergjucht ap is.



https://stq.wikipedia.org/wiki/Anden

Do Anden, do sik loangs ju Wäästkuste fon Suudamerikoa luuke, sunt ju loangste
Bierichkätte ap dät Fäästlound fon uus Äide. Jo hääbe ne Uutdienenge fon 7500
Kilomeetere fon't Noude ätter't Suude un fon bit tou 600 Kilomeetere fon't Aaste
ätter't Wääste. Die hoochste Bierich is die Aconcagua mäd 6962 Meetere.

Do Anden bestounde uut moorere Deel-Bierichkätten, do ieuwenskenuur in ju sälge
Gjuchte ferloope. In ju Midde, twiske Peru, Bolivien, dät Noude fon Chile un dät
Noude fon Argentinien is Ruumte twiske do Deelkätten, deer lait dät säntroale
Hoochlound Altiplano mäd dän Titicaca-See oane.

In do Anden rakt two wüülde Oarde fon Kamäile, dät Vikunja (Lama vicugna) un dät
Guanako (Lama guanicoe). Düsse Näiwaareld-Kamäile (Lama) hääbe uurs as do
Ooldwaareld-Kamäile (Camelus) neen Hökkere, uumdät jo in hiere Lieuwendsruumte
ne beetere Woaterfersuurgenge hääbe. Jo sunt uk tom moaked wuuden, tomme
Vikunjas heete Alpakas, tomme Guanakos heete Lamas.

Uur Suugedierte sunt Chinchillas (Chinchillidae), Pudus (Pudu), Bierich-Tapire
(Tapirus pinchaque), Struuk-Rotten (Octodon), Anden-Boare (Tremarctos ornatus),
Pumas (Puma concolor) un säildener Jaguare (Panthera onca).

Die Anden-Kondor (Vultur gryphus) is ju grootste Roowfuugel-Oard ap ju Waareld.
Hie kon sien Juuken 3,20 Meetere wied uutsponne.

In dät Noude fon dän Altiplano lait dät Säntrum fon dät Inka-Riek mäd sien
domoalige Haudstääd Cusco. 75 Kilomeetere noudwäästelk sunt do bekoande Ruinen
fon ju Inka-Stääd Machu Picchu tou fienden. Uk ju Inka-Stääd Llactapata lait in
düt Rebät.

Dät Inka-Riek mäd sien hooge Kultuur is läider truch dän Kolonioalismus stukken
geen, man ju Sproake fon do Inka, dät Quechua, wäd bit däälich noch masse fon
Anden-Foulke boald. Uurs ne wichtige ienheemske Sproake is dät Aymara.

Ju noudelke Anden-Regioon is een fon moorere Rebätte fon ju Neolithisierenge,
dät hat, een fon do Rebätte, wier Buuräi, fääste Siedelengen un sliepene
Steenreewen ärfuunen wuuden sunt. Wilst uus Buuräi in Europa foar dän grootsten
Deel uut dät Naie Aaste kumt, wier dät uum sowät 9000 foar Kristus begon un sik
in do foulgjende Jierduusende ätter Europa uutspratte, begon dät in do Anden
sowät 2000 bit 3000 foar Kristus. Wäkke Seeken sunt in ju Tied fon dän
Kolonioalismus uut ju Suudamerikoanske Buuräi-Traditsjoon ätter Europa keemen,
dät wichtichste Biespil is ju Tuffelke. Wät in Europa man exotisk blieuwen is,
sunt dät Lama un dät Alpaka, two tomme Kamäil-Oarden, ju in Suudamerikoa
haudseekelk tuchted wäd, uum Wulle un Flask tou kriegen; dät Lama uk, uum Lasten
tou dreegen.



https://stq.wikipedia.org/wiki/Aast-Fr%C3%A4islound

Aast-Fräislound lait an ju Noudsee twiske do Flusse Oamse un Elbe. Twiske do
Aastfräiske Ailounde un dät Fäästlound rakt et dät Wattenmeer (Wääd). N uur Flus
in Aast-Fräislound is ju Weser.

In ju Tied fon ju fräiske Fraiegaid wieren do aast-fräiske Gaue Meeglid in dän
Upstalsboom-Buund. In dät 16. Jierhunnert is ju fräiske Sproake toun grooten
Deel ferswuunen, tougunsten fon dät Platdüütske. In dät Wääste wuude in do
Säärken noch loange Holloundsk preeted, wült ju Reformation in Aast-Fräislound
ne groote Betjuudenge hiede, foarallen in Oamde.

Ätter dän Ferljus fon ju fräiske Fraiegaid wuude Aastfräislound n Lound in dät
Hillige Roomske Riek bit tou 1744. In dät Jier 1744 hiede Carl Edzard Cirksena
neen Bäidene, do der Aast-Fräislound äärwje kuuden un ju Groafskup wuude Prüüsk.

In dät Noude fon dän hüütige Loundkring Fräislound un Wilhelmshoawen trände dät
Jeverlound sik in 1575 fon ju Groafskup Aastfräislound. In dät Jier 1588 koom
Jeverlound definitiv unner oldenbuurichske Heerskup.

In dät Suude fon dän hüütige Loundkring Fräislound wuude ju Fräiske Weede
uursproangelk fon Fräisen besiedeld, man wuude in dät 14. Jierhunnert fon do
Groafe fon Ooldenbuurich iennuumen.

Uut dät 14. un dät 15. Jierhunnert uurlääwerde Uurkunden wiese foarallen
Kontakte fon Seelterlound ätter dät Noude wai. Sproakelke Ärwäägengen läite
sluute ap ne Besiedelenge foar dät 11. Jierhunnert fon ju Oamsemundenge häär.
Siet 1400 waas Seelterlound unner munsterske Härskup bit 1812, as et tou
Ooldenbuurich koom.

Bit in dät Middeloaler waas dät fräiske Butjadingen praktisk ne fräie
„Buurerepublik“, un as Deel fon dän Gau Rüstringen Meeglid fon do Fräiske
Seelounde, eer et ätter ferlustrieke Slachte tiedwiese fon dän fräie Riekstääd
Bremen un uuteendelk fon do Groafen fon Oldenbuurich uurmästerd wuude.

Dät rakt neen Ferwaltengseenhaid, man ferskeedene Organisatione sunt in dän
Fräiske Räid Sektion Aast fertreeden.

In Aast-Fräislound wäd Platt un Hoochdüütsk boald. Fröier wuude allerwaiens in
Aast-Fräislound Aastfräisk boald. Dät oolde Aastfräisk is däälich bloot noch
uurlääwerd in Seelterlound, wier do Ljuude dät Seelterfräiske baale.

Moin is dät algemeene Gröitwoud in Aast-Fräislound, dät wäd uk smiddeeges un
säiwends bruukt, egoal wäkke Sproake me boalt.



https://stq.wikipedia.org/wiki/Transvaal

Transvaal, dät däälich neen gultich Ferwaltengsrebät moor is, lait twiske do bee
Äie Limpopo un Vaal.

Sänt dät oachte Jierhunnert lieuwden deer eerste Venda un Sotho, in 1817 koomen
deer Stomme bietou, do fon dän Zulu-Köönich Shaka uut hiere Heemat ferdrieuwen
wuuden sunt. Twiske 1830 un 1850 wonnerden deer do Buuren of "Voortrekker" uut
ju britiske Kap-Kolonie ien, do dät Rebät sunner fuul Juunweer kolonisierden. Jo
gruundeden in dät Noude eerste two litjere Stoaten, do ätter do Steede Winburg
un Potchefstroom benaamd wieren. Jo fereenden sik in 1844. Dät sik leeter wier
apdeelde in dän Oranje-Fräistoat twiske do Äie Oranje un Vaal un appe uur Siede
ju Suudafrikoanske Republik ap dät Rebät fon Transvaal, ju nit tou ferwikseljen
is mäd ju Republik Suudafrikoa fon däälich. In 1852 ärkoanden do Briten ju
Uunouhongegaid fon do Rebätte noudelk fon ju Äi Vaal oun.

Die junge Stoat hiede dät wirtskuppelk stuur un waas buppedät noch fon do Zulu
betruued, deer häbe do Briten hiere Kansje blouked un dät Lound as "Räddenge"
anektierd. Man suk een Räddenge wüülen do Buuren nit, sodät uum 1880 die Eerste
Buurenkriech begon. 1881 waas dan wier Free, do kriegen jo eerste een deelwiese
Sälwenferwaltenge unner britiske Foarheerskup. 1884 kreegen jo dan wier fulle
Uunouhongegaid. In do 1890er Jiere koomen noch Rebätte buute fon Transvaal tou
ju Republik bietou.

In do 1880er wuude oun'n Witwatersrand Gould fuunen, wät fuul nit-buuriske
Ljuude in't Lound look. Jo wieren bolde in ju Moorhaid. Tjoon Jiere leeter, fon
dän 29. Dezember 1895 bit tou dän 2. Januoar 1896 fersoachten do Briten, aan
Putsk fon ju buutloundske Moorhaid juun ju buuriske Heerskup loostoubreeken un
Suldoaten toun Stöän tou seenden. Man uumdät jo sik in ju Organisatsjoon nit
eenich wieren un dät noch Misferstounden roate, geen dät nit so, as jo ploanden.
In't Eende waas deer bloot een Eenhaid fon säkshunnerd Mon unner dän Uppermon
Leander Starr Jameson, juu dän Uurfaal uur ju Suudafrikoanske Republik begon, un
jo moasten sik bolde do buuriske Troppen reeke.

Man düssen Uurfaal, die Jameson Raid, moakede dät Ferhooldnis twiske do Buuren
un do Briten noch läpper, as dät in't Foaren al waas. Bee Sieden moakeden an't
Skeed mobil. Paul Kruger, die Präsidänt fon ju Suudafrikoanske Republik, stoalde
n Ultimoatum, do Briten skuulen hiere Troppen touräächluuke. Dät dieden jo nit,
un so begon in 1899 die twäide Buurenkriech, dät britiske Waareldriek juun ju
Suudafrikoanske Republik un dän Oranje-Fräistoat.

Toueerste wieren do Buuren in ju Moorhaid un koomen goud juun do Briten oun, man
as die Kriech in 1902 tou Eende geen, wieren do Briten do Winnere. Man die Free
fon Fereeniging, ätter dän do bee Republiken annektierd wuuden, roate do Buuren
foar domoalige Ferhooldnisse noch goude Bedingengen: Jo doarsten britiske
Buurgere mäd fulle Gjuchte wäide un Afrikoansk wuude Amtssproake.

Eerste noch as britiske Provins, bestuude Transvaal fon 1910 oun as Provins fon
ju Suudafrikoanske Union fääre, ju wuude in 1931 juust as do uur Dominions
uunouhongich un deer äntstuude in 1961 ju Republik Suudafrikoa uut.

As ju Apartheid-Politik, dät waas ju stoatelke Deeltaaienge fon do Swotte,
stäärker wuude, wuuden in do 1960er Jiere sonaamde Homelands fon düsse un uur
Provinsen outränd. Dät wieren skienbeer uunouhongige Rebätte, do as Uutflucht
tjoonden, uum Swotte nit as gjuchte Buurgere fon Suudafrikoa tou behonneljen.

Fon dän 26. bit tou dän 29. April 1994 roate dät ju eerste meene un fräie
Parlemäntsköär in Suudafrikoa. Aal do fuljierige Ljuude, Swotte un Wiete,
doarsten hiere Stämme oureeke. Ätter dät die African National Congress do maaste
Stämmen kreech, wuude ap dän 9. Moai fon dät sälge Jier Nelson Mandela as
eersten Swotten toun Präsidänt fon Suudafrikoa kädden. Truch dän Machtwiksel
wuude ju Provinsoardenge näi moaked. Transvaal un do aleer bietouheerende
Homelands wuuden apdeeld in do näie Provinse Noudwääst, Limpopo, Mpumalanga un
Gauteng.



https://stq.wikipedia.org/wiki/Sranan_Tongo

Sranan (uk Surinamisk, Taki-taki, Surinaams of Sranan Tongo, «ju surinamiske
Sproake») is ne Sproake, ju der as Muursproake boald wäd fon 120 000 Moanskene
in dät suudamerikoanske Lound Suriname. Dät is ne Kreolesproake mäd Elemente uut
foarallen Niederloundsk, Ängelsk, Portugiesisk un ferskeedene zentroal- un
wäästafrikoanske Sproaken, oawers dät rakt uk Elemente uut dät Spoanske,
Frantsööske, Hindi, Javanesiske, Chinesiske un ferskeedene indiske Sproaken.

Düütsklound - doysrikondre Huund - dagu Kat - puspusi Moundai - munde njuugen -
neygi soogen - seybi Sproake - tongo Woudebouk - wortubuku

Wi Tata na hemel, joe nem moe de santa ! Joe kondre moe kom ! Joe wani moe go
doro na grontapo so leki na hemel ! Gi wi tidei da njanjam vo wi ! Gi wi pardon
vo dem ogri, di wi doe, so leki wi toe de gi pardon na dem soema, disi doe wi
ogri ! No meki wi kom na ini tesi ! Ma poeloe wi na da ogriwan ! Bikasi ala
kondre da vo joe en ala tranga nanga glori da vo joe, teego. Amen .



https://stq.wikipedia.org/wiki/Sonic_the_Hedgehog

Sonic the Hedgehog (japanisk:ソニック・ザ・ヘッジホッグ) is aan fon do bekoandste
Videospilfiguure fon dän Videospilmoaker SEGA. Dät eerste Spil waas ap n 23.
Juni 1991 peroat tou ferkoopjen. Sietdäm is Sonic n gjucht bekoand Spil, wierfon
45 Millione ferkooped wuuden sunt.

Moor as tjoon Jiere sunt Sonic un die Nintendo Maskotte Mario Konkurrent
fonnunner weesen, bit tou Sega dän Heemkonsolemäärked ferlät hiede. Et rakt nu
Sonic Spiele foar Nintendo-Systeme un uur Platfoarme.

Sonic is n blauen Koodiegel. Hie kon mäd Skalgauegaid loope, deer kumt sin Noome
fon (ängl. Sonic = Skal). Hie kon sik mäd dän Kraft fon Emeralde in Super- un
Hypersonic ferwondelje. In allere Sonic-Spiele un -Comics wuude dät as ne Oard
Suchttoustand beskrieuwen, wierbie hie n riesigen Fernäilwuut häd un sik nit
kontrollierje kon.

In do maaste Sonic-Spiele gungt et deeruum, dät die ferdulde Wietenskupper
Doctor Eggman (Professor Ivo Robotnik in allere Spiele in Noudamerika un Europa)
fersäkt ju Waareld tou ärooberjen), wierbie hie Dierte in Robote, sonaamde
Badniks ferwondelt. Sonic mout do Dierte hälpe. In leetere Spiele stounde him
deer Fjunde bie, wierbie him die Foaks Miles „Tails“ Prower, dät Koodiegelwucht
Amy Rose un ju Echinda (Miegelke-Iegel) Knuckles as uk eenige uur Karaktere him
tou Siede stounde. Sonic mout gouldene Ringe touhoopesäike, uum sik in dän
uunbesiegde jeele Super Sonic tou ferwondeljen. Dät Touhoupesäiken fon do
Emeralde is oaber nit so wichtich; Haudapdraach is, tou fersäiken dät Eggman nit
aal kricht un ju Waareld äroobert. In eenige Spiele kon Sonic sunner do Chaos
Emeralde oaber dän lääste Level nit beloangje.

Et rakt uk ferskeedene Sonic-Teekengebouke, toun Biespil Sonic X. Buuten dät
rakt et noch eenige Comics un uur Seeken so as Boadedouke un Turnskoue un
Pastagerichte un sogoar oaine Marmelade. Et rakt uk ne oaine FS-Riege, Sonic
Underground. In dät Jier 1999 wuude n Sonic-Film moaked. Die Film is bloot in ju
ängelske un ju japaniske Sproake moaked.



https://stq.wikipedia.org/wiki/Sixtus_Schr%C3%B6er

Sixtus Schröer ("Sikke" Schröer) (bädden dän 22. April 1915, stuurwen dän 08.
Februoar 1995, Baalenje) waas Buur, Architekt un Meentepolitiker fon CDU un
(Wählergemeinschaft Saterland) in ju Meente Strukelje. Hie waas fon 1954 - 1974
Buurmäster fon ju oolde Meente Strukelje un deermäd die lääste Buurmäster fon
Strukelje. Hie häd oarich fuul foar de Meente Strukelje un dät Seelterlound däin
un was aan fon do bekoandste Moanskene in Strukelje, Seelterlound un dän gansen
Loundkring Kloppenbuurich. In Strukelje is ju Sträite "Bürgermeister
Schröer-Straße" ätter him naamd.

Sixtus Schröer häd "Klempner- und Installateur" leerd. Hie wuude leeter
"Ingenieur" un Koaster an ju "Meisterschule für Elektrotechnik in Bremen". Truch
dän Dood fon sin Bruur, die der Buur waas, in dän Twäiden Waareldkriech geen hie
weer tourääch ätter ju Buuräi fon sien Oolden in Baalenje.

Hie was Meeglid in dät "Kuratorium des St. Michaelstiftes Bollingen" un died
aktief mee bie dän Apbau un Uutbau fon dät "Altenheim St. Michaelstift" in
Baaljene. Sixtus Schröer was intwiske uk "Architekt" wuuden. In do 1960-er Jiere
died hie mee bie ju "Flurbereinigung des Wester- und Ostermoores". Hie hoalde
fuul Bedrieuwe ätter Strukelje wai un suurgede so foar ju Industrialisierenge in
de Meente Strukelje. Hie suurgede deerfoar, dät do Meenten fon Seelterlound bie
dän "Oldenburgisch – Ostfriesischen Wasserverband" ansleeten wuuden un suurgede
foar dän Apbau fon dät "Ferienhausgebiet Sonnenau“ an de Seelter Äi in
Strukelje. 1976 gjuchte hie dän "Orts-und Verkehrsverein Strukelje" ap, däälich
ju "Bürgerverein Strukelje". Hie waas loange Tied Meeglid fon ju CDU un gjuchte
leeter ju "Wählergemeinschaft Strukelje" ap.



https://stq.wikipedia.org/wiki/Roomelse

Roomelse (Düütsk Ramsloh af Saterland-Ramsloh) is n Täärp in Seelterlound un mäd
soowät 4600 Ienwoonere dät grootste Täärp fon ju Meente. Tou Roomelse heere do
Buurskuppe Hollen, Hollenerfoan mäd Hollebierich, Roomelse-Aast, Hollenbround,
un Roomelse-Wääst mäd Hoogebierich, Häärst un Raake.

Die Noome Roomelse kuud häärkuume fon Ooldfräisk *Rames-la mäd as Gruundwoud
(twäide Lid) la, Hoochdüütsk Loh ' Woold af eepene Steede deeroun', wät in fuul
Noomen apträt. Tou ferglieken is dät an uur Steeden foarkuumende Ramsel, Ramslo,
Ramelsloh. As Bestimmengswoud is tou ferglieken dät Middelläichdüütske ramese,
remese ' Bärenlauch/ Allium Ursinum' af hraban, hramn ' Rabe' (die Fuugel af n
Persoonennoome). Also ' Woold mäd Boarenlook af Roawen'.

Roomelse lait midde in Seelterlound. Truch Roomelse fljut ju Seelter Äi un die
Seelter-Äi-Paad lapt truch dät Täärp.

Roomelse waas bit tou 1974 ne oaine Meente, nu häd deer die Meenteräid sin Sit.
Bie ju Gebietsreform fon 1974 wuude Skäddel un Seedelsbierich mäd do Meenten
Roomelse un Strukelje tou ju Meente Seelterlound touhoopefoatet. In Roomelse
stoant dät Räidhuus fon ju Meente Seelterlound.

Ätter dät in 1970 dät Grote Skoule fon't Seelterlound äntsteen is, waas deer al
gau nit genouch Plats foar do Skoulkere fon ju Gruund-, Haud- un Realskoule.
1974 wuud deer ne näie groote Skoule baud, ju deer 1977 fergratterd wuud. 1970
wieren deer 334 Skoulkere in 10 Klassen, 1975 wieren dät al 846 Skoulkere in 28
Klassen un 1983 wieren dät 869 Skoulkere in 31 Klassen.

Dät Gymnasium wuud 2004 as Deelsättenge fon dät Albertus-Magnus-Gymnasium in Ait
gruunded. 2007 wuud dät Gymnasium oainständich un kreech dän Noome
"Laurentius-Siemer-Gymnasium". Deer sunt 27 Koastere un 436 Skoulkere. Die
Laiter is Reinhard Dreker.

Aastelk Roomelse is bie Steensbierich ne groote näie Siedlenge foar do
Uutsiedlere uut ju fröiere Sowjetunion baud wuuden. Därtruch häd ju Befoulkenge
där do lääsden 20 Jiere sterk tounouumen.



https://stq.wikipedia.org/wiki/Roode_Armee

Ju Roode Armee waas ju Armee fon de Sowjetunion twiske 1918 un 1991. Ju Roode
Armee umfoatede do Loundstriedkrääfte un do Luchtstriedkrääfte. In 1948 keem ju
Luchtferdäägenge deertou, in 1960 do strategiske Rakettruppen. Die Noome wuude
in Februoar 1946 annerd tou Sowjet Armee.

In ju ruske Revolution äntstuude ju Roode Armee uut de Roode Garde, ju
Foulksarmee fon do Bolschewiste. Leo Trotzki waas in 1918 ferountwoudelk foar ju
Gruundenge fon de Roode Armee. Ätter ju Gruundenge wuuks ju Armee fon 500.000
Suldoate in 1920 bit tou moor as 1 Million in 1933. In 1937 roate Stalin dän
Befeel, aal do haagere Offiziere tou eksekutierjen. Hie hiede Oangst foar ne
militariske Machtsuurnoome, so as dät uk in Spanien mäd Francisco Franco die
Faal waas.

Do junge Offisiere inne Armee hieden in 1941, as die Twäide Waareldkriech begun,
neen Unnerfiendenge. Deertruch kuude ju düütske Armee in Dezember 1941 bit tou
Moskau kuume. Eerst in ju Winter fon 1942/43 kuude ju Roode Armee in de Slacht
uum Stalingrad ju Initiative in de Kriech nieme. Ätter Stalingrad begon die
ruske Oumaars fääre ätter dät Wääste wai un eendigde mäd de Slacht uum Berlin.

In do Jiere 1945-1948 geen ju Taal Suldoate fon 11,3 Million ätter 2,8 Million,
man do wäästerske Geheimtjoonste toanke dät ju Taal fon doo Suldoate in dän
Koolde Kriech ungefeer twiske 2,8 Million un 5,3 Million weesen is. Die grootste
Iensats ätter dän Twäide Waareldkriech waas die Afghanistankriech (1979-1989).
Ätter ju Oulöösenge fon de Sowjetunion in dät Jier 1991 kreech Ruslound dän
grootste Deel fon do Suldoate un Materiel fon ju Roode Armee.



https://stq.wikipedia.org/wiki/Relativit%C3%A4tstheorie

Mäd Relativitätstheorie wäide in ju Physik two Theorien fon Albert Einstein
beteekend, nämmelk:

Ju zentroale Idee fon ju Relativitätstheorie is, dät do Gesätse fon ju Mechanik,
af ju Physik in Algemeenen, nit ouhongich weese duuren fon ju Gauegaid ju n
Woarniemer häd juunuur uur Woarniemere. Galileo Galilei hied uum 1600 al ne
Vision op dit Prinzip. Jierhunnerte leeter wuuden ju spezielle un ju algemeene
Relativitätstheorie äntwikkeld.

Ju Relativitätstheorie fon Galilei gungt uut fon dät foulgjende Prinzip: Do
Gesätse fon ju Mechanik sunt dosälge foar Woarniemere in two Stiernsysteme do
der gliekfoarmich juunuur enunner bewäägje, also in ne Bewäägenge ju der
sieläärge nit gauer of loangsoamer gungt. Sukke Systeme naamt me
Inertioalsysteme. Uurs gekweeden: dät is foar dosälge two Woarniemere
uunmuugelk, an de Hounde fon do Gesätse fon ju Mechanik tou bestimmen, wäl fon
do bee ne absolute Bewäägenge uutfiert af muugelk stilstoant. Dit häd as direkte
Foulge, dät et bloot relative un neen absolute Gauegaide rakt – deerätter dän
Noome Relativitätsprinzip.

In ju Relativitätstheorie fon Galilei sunt Koordinoatensysteme do der
gliekfoarmich juunuur enunner bewäägje, relatierd as foulget. Oungenuumen dät ju
Gauegaid fon dät System S juunuur ju Gauegaid fon n uur System S' gliek is an v,
un dät do Nulsteeden fon bee Systeme ap Tiedpunkt t = 0 touhoopefaale. Wan wie
Steeden in S mäd r beteekenje un in S' mäd r', jält ätter Ferloop fon ne Tied t:

Ju klassiske Mechanik ätter do Gesätse fon Newton noom dit Relativitätsprinzip
uur fon Galileo Galilei.

Ju spezielle Relativitätstheorie wuud äntwikkeld in 1905 fon Albert Einstein.
Disse Theorie basiert ap ju Gruundloage fon do foulgjende two Axiome:

Dät eerste Postuloat lient in Fakt ticht an bie dän Gruundtoacht fon ju
Relativitätstheorie fon Galilei. Dät twäide Postuloat waas (in ju Tied fon
Einstein) n gans näi Prinzip, mäd (trots sien formelle Eenfachhaid) besunners
wied räkkende Foulgen. Uum disse bee Gruundideen mädnunner in Eenkloang tou
brangen, bruukt me specielle Transformatione, do sonaamde
Lorentztransformatione, uum Steede un Tied fon dän eene Woarniemer uum tou
reekenjen in Steede un Tied fon dän uur. Deeruut foulget, dät Steede un Tied
mádnunner ferbuunen sunt. Ieuwenso sunt elektriske Fäildere un e (E un B) foar
ferskeedene Woarniemere innunner uum tou reekenjen mäd Lorentztransformatione.

Die Artikkel fon Einstein ärskeen 1905 unner dän Tittel Zur Elektrodynamik
bewegter Körper. Ju Theorie häd as Postuloat dät ju Luchtgauegaid in Vacuum
jusälge is foar aal Woarniemere. Dät stuud in Eenkloang mäd do Resultoate fon
dät Experiment fon Michelson un Morley, wiermäd ju Wietenskup bit dan eegentelk
nit goud Räid wiste. In disse Experimente wuude wiesd, dät et neen absolut
stilstoundend Medium, dän ether, rakt, wät as Dreeger fon Luchtwoogen fungierje
skuul.

Ju spezielle Relativitätstheorie is uk in fullen Eenkloang mäd do
Maxwell-Gesätse foar Elektromagnetismus. Magnetismus is die relativistiske
Effekt fon Elektrizität. Oungenuumen dät n Woarniemer ne stilstoundene
elektriske Leedenge sjucht un also n elektrisk Fäild. N uur Woarniemer in
gliekfoarmige Bewäägenge juunuur dän Eerste sjucht dan ne bewäägende Leedenge,
also n elektrisken Stroom, also n Magnetfäild.

Uut ju spezielle Relativitätstheorie foulget uk Einsteins beröimde Formule E =
mc², ju ju Gliekwäidegaid fon Masse un Energie uutdrukt. Ju Theorie drukt uk
uut, dät Ruumte un Tied Ärskienengen fon jusälge Ruumte-Tied mäd fjauer
Dimensione sunt: ju Tied spielt ju Rulle fon ju fjoode Dimension. Gliektiedegaid
is relativ: two Ärskienengen do der foar aan Woarniemer gliektiedich aptreede,
konnen foar n uur Woarniemer ap ferskeedene Tieden aptreede. Wan sik ju Gauegaid
moor ju Luchtgauegaid naierjen däd, kwäd ju Theorie in t foaren, dät ju Loangte
ferkuutet - ju soonaamde Loangtekontraktion af Lorentzkontraktion - un ju Tied
loangsoamer lapt - ju soonaamde Tieddilatation, ätter dän Lorentzfaktor. Dät is
biespilswiese in Synchrotrons demonstrierd un uk mäd Myone uut kosmiske
Stroalenge. Dät eepent in Prinzip ju Muugelkhaid tou Tiedraise, moor bestimd
ätter de Toukumst. Kiek hierfoar bie dän Twillingsparadoxon. Ju Luchtgauegaid is
ju hoochst muugelke Gauegaid: Partikele, do der gauer as Lucht bewäägje wüülen -
Tachyone, wüülen tou aal Oarden fon Paradoxe fiere.

Ju algemeene Relativitätstheorie wuud foarstoald fon Albert Einstein in ne Riege
Foardraage foar ju Prüüsiske Akademie fon Wietenskuppe in 1915.

Disse Theorie gungt fon ju These, dät Woarniemere do der sik in Raue in n
gliekmäitich Gravitationsfäild fiende, gliekwäidich sunt mäd uur Woarniemere do
ne uniforme Akzeleration unnerfiende.

Disse Feralgemeenerenge fon dät Relativitätsprinzip kumt touhoope mäd ne näie
Theorie fon ju Sweerkraft. In disse Theorie wäd Sweerkraft nit moor as n Kraft
betrachtet, as bie do Gesätse fon Newton dän Fal waas, oawers as ne geometriske
Oainskup fon de Ruumte sälwen. Ne Masse lukt ju Ruumte uum sik tou kruum,
wiertruch et lät, as wan ju Masse uur Massen ounlukt. Ätter Newton is ju
Sweerkraft gauer as dät Lucht. As toun Biespil ju Moune apmoal ferswienden
diede, wüül me eerste sjo dät do Tieden sik touräächluuken dieden un dan eerste
dät ju Mouneskieuwe fon dän Heemel ferswienden diede.

Einstein tälde soo Oubeegenge fon Lucht fon ne Stierne truch ju Sunne foaruut.
Arthur Eddington noom dät woar bie ju Sunnenferdjunkelenge ap dät Oailound
Principe ap dän 29 Moai 1919. Wan uk Photone neen Rauemasse hääbe, sunt do ätter
ju Relation E = hν van Max Planck ne Foarm fon Energie. Weegen E = mc² sunt
Energie un Masse äquivalent un lukt dät Gravitationsfäild fon ju Sunne Lucht an.
Hie ferkloorde so uk ju Boan fon dän Planet Merkur, die der neen Ellipse
foulget, as do Gesätse fon Kepler ounreeke, man ne Rosette. Hie tälde uk
foaruut, dät haager stoundende Klokken gauer loope, wät mäd Atomklokken wuddelk
wiesed is.



https://stq.wikipedia.org/wiki/Publius_Vergilius_Maro

Publius Vergilius Maro (däälich maast kuut Vergil, leet-antik un middellatiensk
Virgil; (15. Oktober 70 f. Kr. bie Mantua; † 21. September 19 f. Kr. in
Brundisium (däälich:Brindisi)) waas aan roomsken Dichter, die fonsäärm ap
Latiensk skreeuw.

Dät bekoandste Wierk fon Vergil is ju Aeneis, een Epos tou ju Äntstoundenge fon
dät roomske Foulk. Dät baut in dän Ienhoold ap Homer sien Illias ap - ju
Haudfigur, Aeneas, fljuchtet uut dät fernäilde Troja - un lieket uk, wät do
Belieuwnisse fon Aeneas angungt, Homer sien Odyssee un Illias. Me kon kweede,
dät Homer ju Foarbielde fon Vergil waas. Vergil kreech sien Aeneis bit tou sin
Dood tou nit kloor un laide in sin lääste Wille fääst, dät dät ounfangde Wierk
fernäilt wäide skuul. Man dät skaach nit, wiertruch ju Aeneis däälich ärheelden
is un bit däälich oafter tou ju Waareldliteratuur täld wäd. Fääre skreeuw hie uk
do Bucolica (Höideriemsele) un do Georgica (Leer-Riemsel uur ju Buuräi).
Fonsäärm rakt dät uk noch uurswäkke Seeken, do oafter in Ferbiendenge mäd Vergil
sien Wierke uurlääwerd wuden, man deer is nit heel kloor, af dät wuddelk aal fon
him is.



https://stq.wikipedia.org/wiki/Proton

N Proton is n subatomär litje Paat mäd ne positive elektriske Leedenge. Ernest
Rutherford häd dät 1919 äntdäkt. Die Atomkääden (of Nukleus) fon dän maast
foarkuumende Typ (sjuch uk Isotop) Woaterstof-Atom, H, is een eenpeld Proton. Do
Nuklei fon uur Atome änthoolde Neutrone as uk Protone. Ju Taal Protone fon dän
Kääden bestimt do chemiske Oainskuppe fon dät Atom un wäkker chemisk Element dät
is.

Me häd oumoaked, dät me ju Leedenge fon een Proton betrachtet as ju Eenhaid fon
Leedenge. Ju Leedenge fon n Elektron is seküür gliek an ju fon dät Proton, man
juunstoald. In n neutroal Atom is ju Antaal Protone in dän Kääden gliek an ju
Antaal Elektrone in do 'Elektroneskille' deer uumetou. In ju Loage kompensierje
do positive Leedengen fon do Protone ätter buuten do negative Leedengen fon do
Elektrone. Dät Atom is dan fon buuten gesäin neutroal.

N Proton häd ne Rauemasse fon 1,6726231x10-27 kg, wät n bitje minner is as ju
Masse fon een Neutron. Deermäd is dät sowät 1800 moal swarre as n Elektron. Ju
Leedenge fon een Proton is uungefäär gliek an 1,6x10-19 Coulomb.

Protone wäide klassifizierd as Baryone un bestounde an sik wier uut Quarke,
nämmelk Valenzquarks un Seequarks. Do Valenzquarks sunt twäin 'up' Quarke u un
aan 'down' Quark d. Do Seequarke sunt 'up', 'down' un 'strange' Quark-Antiquark
Poore. Disse Quarke wäide touhoope heelden fon Gluone, do Dreegere fon ju
stäärke Käädenkraft.

Deeruum dät ju elektromagnetiske Kraft fuul Moale stäärker is as ju Sweerkraft,
mout me deerap sluute, dät ju Taal Protone in dät Waareldal gliek ju Taal
Elektrone is. Waas dät nit dän Fal, dan wuude ju Netto-Ousteetenge truch ju
Uurmäite an positive of negative Leedenge (ouhongich deerfon of Protone of
Elektrone foarhärskjen dieden) n määrkboaren Ienfloud hääbe ap ju Expansion fon
dät Waareldal un ap aal Materie unner Ienfloud fon ju Sweerkraft (Planete,
Stiernen un aal sowät).



https://stq.wikipedia.org/wiki/Paltsersk

Paltsersk (Düütsk: Pfälzisch; oaine Beteekenge:Pälzisch [ pɛltsɪʃ ]) is n
Dialekt fon dät Düütske. Dät Paltserske kon besunners in ju Uutsproake fon Täärp
tou Täärp unnerskeedelk weese. Toun Biespiel kon dät Woud "noa"
(hoochdüütsk:nein) ap Paltsersk disse Lokal-Varianten hääbe: nǽ [næ ̃ː], ney
[nɛɪ] un nää [nɛː]. Dät Paltserske häd as n Dialekt ook neen ofizielle
Skrieuw'wiese, un so skrift, wäl dissen Dialekt uurhaud skrift, as hie wol. In
Pensilvanien baale moonige Ljuude ook n düütsken Dialekt, die dät
ooldewaareldske Faanderpaltserske gans äänelk is, wült fuul fon do Ljuude uut ju
Faanderpfalz ätter Amerikoa uutwonderd sunt. Sälwen beteekend sik dissen Dialekt
as "Deitsch", wät die Paltserske Noome foar "Düütsk" is, af as "Pensilfaanisch",
ap Seeltersk "Pensilvanisk".

Ju Paltserske Miskenge uut dät Hoochdüütske „sch“ un dät hoochdüütske „ch“ is
hier as n „sh“ skrieuwen. N gjucht ch rakt dät bloot in dät Suudpaltserske. Dät
„ái“ wäd bienaist so boald as dät hoochdüütske „ai / ei“, man dät A is n bitje
stäärker betoond. Dät hier is ne Oard fon Noud-Paltsersk.



https://stq.wikipedia.org/wiki/Mammute

Do Mammute (Mammuthus) wieren n Sleek fon Elefante. Dät roate bloot een rezente
Oard, nämmelk dät Wullmammut (Mammuthus primigenius). Foar 4000 Jiere stoorf die
lääste uurich blieuwene Koppel fon Dwärch-Wullmammute ap dät Wrangel-Ailound bie
Sibirien uut.

Do Mammute hieten mäd hieren wietenskuppelke Noome (ju Nomenklatuur)
"Mammuthus", man dät raakt uk ju Nomenklatur Mammut. Man dät Diert mäd ju
Nomenklatur "Mammut" waas neen Mammut, sunnern n Mastodon (Dät sjucht so äänelk
uut, is oaber uurs wät). Uk heerden do Mammute nit tou ju Familie fon do
Mastodonten, afwäil ju Nomenklatur fon do Mastodonten "Mammutidae" hat. Do
Mammute heere, juust so as do moderne Elefanten uk, tou ju Familie Elephantidae.

Disse Nomenklatur, ju Nomenklatur fon dät Wullmammut, is uk ferbiesterjend.
primigenius is uut dät Latienske un hat so fuul as toufäärme bädden. Der kuud me
leeuwe, ju Oard Mammuthus primigenius waas ju ooldste Mammut-Oard weesen. Man
dät is nit gjucht: Mammuthus primigenius is een fon do "modernste"
Mammut-Oarden!



https://stq.wikipedia.org/wiki/Kreationismus

Kreationismus (fon lat. creatio „Skaffenge”) is ju Apfoatenge, dät dät
Universum, dät Lieuwend un die Moanske truch n uunmiddelboaren Iengriep fon n
Schaffergod in natüürelke Foargonge äntsteen sunt. Hie begruundet dit mäd ju
woudelke Interpretation fon do Hälge Skrifte fon do abrahamitiske Religione
(besunners dät 1. Bouk Mose).

Die Kreationismus äntstuud in dät 19. Jierhunnert as Wierstand juun dät
Postuloat fon n hooch Äidoaler un ju darwinske Evolutionstheorie. Däälich
gjuchtet sik die Wierstand juun ju moderne Natuurwietenskup un dän Atheismus.

Sien grootste Betjuudenge häd die Kreationismus in do
kristelk-fundamentalistiske un evangelikoale Gjuchtengen in do USA. Deer häd er
unner Wäälere fon do konservative Republikoaner fuul Anhängere, do sonaamde
religiöse Gjuchte. Jo spreeke sik deerfoar uut, dän Kreationismus toun Inhoold
fon dät Biologieunnergjucht an Skoulen tou moakjen. Deer ju US-amerikoaniske
Ferfoatenge oawers n Ferboad fon religiöse Inhoolde in dät Skoulunnergjucht
änthaalt un uk naan gesunnerden Religionsunnergjucht foarsjucht, behauptje jo,
die Kreationismus läit sik as wietenskuppelke Theorie fertreede un kon in Foulge
sunner Konflikt mäd de Ferfoatenge unnergjucht wäide. Gjuchte hääbe oawers in
lääste Instans altied juun disse Ansicht uurdeeld. In sien ferscheedene Foarmen
wikselt die Kreationismus twiske Religionsleere un Pseudowietenskup.

In dän Islam ferträt däälich u. u. Harun Yahya dän Kreationismus, in dät
Juudendum sunt et foar allen Anhängere fon orthodoxe Gjuchtengen.



https://stq.wikipedia.org/wiki/Koolestof

Koolestof (dt. Kohlenstoff, la. Carbonium) is n chemisk element mäd Symbol C un
Atomnummer 6. Dät is n Nit-metal, dät in ferskeedene Modifikatione foarkuumen
däd. Een deerfon is n faaweloosen Hoolichlaiter, een uuren n swot Hoolichmetal.

Koolestof wuud al in ju Foargeskichte äntdäkt un bruukt as Holtkoole, ju der
moaked wuud truch organisk Materioal (maasttied Holt) heet tou moakjen in ne
Suurstof-äärme Atmosphäre. Dät ängelske carbon is deeruume uk oulat fon dän
Latienske Noome Carbonium foar Holtkoole, juust as die Noome fon dän
Carbonium-Tiedruum, wieroun dät bilded wuude.

Uk Diamante, do der ne uur allotrope Foarm fon Koolestof sunt, sunt siet loang
bekoand. Eerst siet eenige Jiertjaande kon me do synthetisk häärstaale.
Fullerene, ju trääde allotrope Foarm, wuude in do tachentiger Jiere fon dät 20.
Jierhunnert toufällich äntdäkt.

Die Koolestof kumt maastens foar in Foarm fon Koolewoaterstoffe, foarallen ju
fossile Fjuurenge Äidgas un räie Oulje. Uut räie Oulje wäd in ju petrochemiske
Industrie toun Biespil Petroleum, Benzin un Kerosin destillierd un dät tjoont as
Gruundloage foar fuul synthetiske Stoffe, as Plastiks.



https://stq.wikipedia.org/wiki/Kleopatra_VII.

Kleopatra VII. Philopator (Ooldgriechisk:Κλεοπάτρα Θεά Φιλοπάτωρ); * 69 f. Kr.;
†  12. August 30 v. Chr. in Alexandria) heerskede as lääste Kööniginne fon dät
ägyptiske Ptolemäer-Riek un as läästen wieuwelken Pharao fon 51 bit 30 foar
Kristus. Uur hieren Foar koom ju uut ne griechisk-stommige Heerskerlinje (do
Ptolemäere), hiere Muur kuude oaber ne Ienheemske weesen hääbe. Touminst is
uurlääwerd, dät ju sälwen ieuwenske Griechisk uk Ägyptisk baale kuud. Ju
heerskede in ju eerste Tied nit aleenich, sunnern mäd hieren Bruur un leeter mäd
uur Monljuude touhoope, uumdät die Troon nit fon een Persoon besät wäide
doarste.

Ju wüül dät ägyptiske Riek fäästigje un uutbaue, man ju kuude dät Siel nit juun
Room truchsätte. Uum Foardeele foar Ägypten tou roakjen, begon ju eerste n
Ljoofte-Ferhooldnis mäd Gaius Iulius Caesar, mäd dän ju uk n Suun (Ptolemaios
XV. Kaisar) hiede. Caesar wuude in 44 f. Kr. uumebroacht. Ätters begon ju uk mäd
Marcus Antonius n Ferhooldnis, man dät fierde tou ne joope Ferwikkelenge in
binnere Striedegaiden fon't Roomske Riek, wiertruch Octavianus in 32 f. Kr. dän
Ptolemäisken Kriech juun hiere un Antonius sien Troppen begon. In ju Slacht bie
Actium (31 f. Kr.) wuuden groote Deele fon Antonius sien Flotte fernäild, man
Kleopatra un hie kuuden ätter Ägypten fluchtje. Man sowät n Jier leeter wuude
truch n Siedenwiksel fon ägyptiske Troppen Alexandria fon Octavian iennuumen.
Antonius un Kleopatra broachten sik sälwen uume un Ägypten wuude tou ju roomske
Provins Aegyptus.



https://stq.wikipedia.org/wiki/Ju_goddelke_Kom%C3%B6die

Ju goddelke Komödie (La Divina Commedia) is n Epos fon dän Florentiniske Dichter
Dante Alighieri, skrieuwen in dän eerste Haaldeel fon dät 14. Jierhunnert. Dät
heert tou do anärkoande Mästerwierke fon de Waareldliteratuur, un tou do
grootste kulturelle Laistengen fon dät Middeloaler.

Dante beskrift in ju Komödie sien toachte Raise truch dät Juunsiedige: Hälle,
Feegefjuur un Heemel. Hie is auctor (Autor) as uk actor (Tjooterspieler) in sien
oaine Dichtenge, ju loangewai Il Dante naamd wuud.

In n Ounfang naamde Dante sien magnum opus eenfach Mien Komödie; et waas
Boccaccio die dät 1360 sin Eerentittel fon däälich roate. In dät Middeloaler
waas ne 'Komödie' n Fertälster wät goud uutfäl, in n Juunsats tou ne Tragödie.
Deer wuud also nit wät Spoasiges mee meend.

Dante skreeuw Je goddelke Komödie in ne Tied, dät Italien in n Uurgong waas
twiske dät Middeloaler un dän Renaissance. Dit wäd kloor ouspeegeld in ju
Komödie: middeloalerelke as uk klassiske Themen treede stäärk in n
Foardergruuund. Dantes Wierk is truch un truch kristelk un stoant in ne
Tradition fon fiktive Raisen truch dät Juunsiedige, man touglieketied is ju
Oarbaid mäd klassiske Figuuren, as Vergil, wäkker Dante in woudelken un
uurdreegenen Sin foaruutgungt in Inferno. Dantes Bewunnerenge foar dät Roomske
Riek, wät hie as Biespil foar sien oaine Tied saach, kumt hier in n
Foardergruund: Vergil waas die Autor fon Aeneis, ju episke Geskichte fon ju
Stiftenge fon Room. Disse lääste Oarbaid waas ne groote Inspiration foar ju
Komödie: Zitate un Paraphrasen uut dän Aeneis rakt et oafte.

In Dante sien Tied roat et n Stried in Italien twiske Guelfe (Guelfi), Anhongere
fon dän Poapst un Ghibelline (Ghibellini ), Anhongere fon dän Kaiser. Ätter dän
Siech fon do Guelfe in Florenz 1289 kleeuwde ju Paatäi sik in do wiete un do
swotte Guelfe. Dante sälwen heerde tou do kaiserelk gesinde Wiete Guelfe. Hie
waas deerfon uurtjuugd, dät n stäärken Kaiser do politiske Bestrieuwengen fon
dän Poapst breeke kuude un Europa Free un Wäilstand brange wüül.

In dät Jier 1302 wuud Dante fon do swotte Guelfe, ätterdät jo de Macht griepen
hieden, in Ouweesenhaid feruurdeeld tou Ferbannenge uut Florenz. Hie saach sien
Heematstääd sieläärge nit wier un skreeuw Ju Goddelke Komödie in Exil,
woarskienelk twiske 1308 un sin Dood in dät Jier 1321.

Ju Komödie is n Epos in träi Deele, mäd do Tittele Inferno (Hälle), Purgatorio
(Luuterengsbierich of Feegefjuur) un Paradiso (Paradies). Älke Paat änthaalt 33
Canti ("Läidere"), fon allemoale 100 Terzinen (tjo Strophe). Dät rakt uk n
ienleedend Canto bie Inferno, wät ne Gesamtaal fon 100 rakt. Dät ganse Wierk is
in ne ärfienderiske Oard uumiermjend Riem skrieuwen. Ju eerste un ju trääde
Riege fon älke Terzine riemje mädnunner, ju twäide Riege riemet mäd ju eerste un
ju trääde Riege fon ju foulgjende Terzine. Dät Riemskema is somäd ABA BCB CDC
... usw. Ne Probe (Inferno 1, 1-6):

Vita (1) riemet sik ap smarrita (3), oscura (2) auf dura (4) un paura (6). Forte
riemet wier ap do lääste Woude fon do Verse 7 un 9, usw.

Ju Iendeelenge fon Ju Goddelke Komödie is nit toufällich toustande keemen, as
fuul middeloalerelke Wierke is dät ful fon Symbolik fon Taale. Do Terzine un do
träi Deele (canticas of Hymnen) beluuke sik ap ju Träifooldegaid. 33, ju Taal
Canti pro Deel, beluukt sik ap dät Oaler, in dät Christus stoorf. Uk 100, ju
Gesamttaal Canti un ju Antaal Terzinen pro Canto, wuud as perfekte, hillige Taal
betrachted (deerhäär die ienleedende Gesoang uurhoop).

Ju Komödie is skrieuwen in dät Italieenske, nauer gekweeden, in ju Florentiner
Dialekt, un is deermäd een fon do eerste Wierke in ju Italieenske Foulkssproake.
In Dante sien Tied wuud uurs noch maast ap Latiensk skrieuwen. Dante sin Woal
foar ju Foulkssproake spielde ne wichtige Rulle bie ju Ärkannenge fon dät
Florentiner as Standoard-Italieensk, n Stoatus, die dät noch häd.

Ju Goddelke Komödie hied uk n nit uunwichtigen Ienfloud ap ju Foulkssproake.
Toun Biespil die Uutdruk "an dän Fout fon dän Bierich" wuud fon Dante betoacht.
Foar do Tiedgenossen fon Dante waas disse Beskrieuwenge foar dän unnerste Deel
fon n Bierich ne gans näie, poetiske Metapher: wan n Bierich is as n Riese, dan
is die unnerste Deel fon dän Bierich as n Fout, so ju Begründenge. In dän Loop
fon de Tied wuud dissen Uutdruk so algemeen in bolde aal Foulkssproaken, dät et
ne soonaamde 'fersteende Metapher' wuud: neemens toankt noch an n Riese of Fäite
(mäd Toonen), wan er boalt uur dän Fout fon n Bierich.

In ju geozentriske ptolemäiske Waareldbielde fon ju Komödie is ju Äide ne Kugel
wierfon een Hemisphäre bewoond wäd un ju uur bolde gans uut Woater bestoant.
Jerusalem is dät Zentrum fon ju bewoonde Hemisphäre.

In dät Binnere fon de Äide, unner dän bewoonde Deel, is ju Hälle: ne
tjoachterfoarmige Hööle, ju der bilded wuud, as God dän rebelske Ängel Luzifer
(Satan) uut dän Heemel smeet. Dät aal mout foar ju Skäppenge fon dän Moanske
geböärd weese. Luzifer loundede juust in de Midde fon de Äide un is wuddelk dät
Zentrum fon dät Universum (Al). Ju Symbolik, ju deeroun lait, is dät Luzifer dät
maast äidiske Kreatuur in dät Al is, un ap fierste fon dän Heemel.

Die Luuterengsbierich fint sik midde in ju Woater-Hemisphäre, liek juunuur
Jerusalem, un is bilded uut ju Äide, ju der hoochkoom as ju Hälle äntstuude.
Dante beloanget dän Bierich deertruch, dät hie truch ju Äide gungt of klift,
truch n Oard Tunnel mäd Iengong an ju djoopste Steede fon de Hälle. Uum bie dän
Iengong tou kuumen, mout Dante uur Luzifer sien hierige Lieuw klieuwe. Ap ju
Spitse fon dän Luuterengsbierich is die Tuun Eden, dät äidske Paradies, wier
Adam un Eva uut ferdrieuwen wuuden. Disse Platzierenge is apfaalend, deeruum dät
dät äidske Paradies in ju middeloalerelke Tradition in dät Fiere Aaste laid
wuud.

Dante nimt dän Leeser mee ap ne Raise truch dät Juunsiedige. Ju Geskichte fon
sien Raise spielt in ju stille Wiek fon dät Jubeljier 1300 un ju eerste Stappe
fon sien Raise brangt him in do Djupten fon de Äide, truch de Hälle (Inferno),
wier hie ieuwenske mythologiske Figuure uk berüümde un machtige Ljuude uut
Toskana mät. Dan sticht er ap dän Luuterengsbierich (Purgatorium), wier hie uk
boalt mäd eemoalige Wöidedreegere. Jo wäide luuterd (skeeniged), eer jo Tougong
tou dän Heemel (Paradiso) kriege .

Unner sien Raise truch ju Hälle un uur dän Luuterengsbierich wäd Dante
unnerstöänd fon sin Ljoowlingsdichter, Vergil, n Roomsken, die der lieuwde in ju
Tied fon Kaiser Augustus. Vergil gungt mäd Dante truch de Hälle, loangs Luzifer
sälwen, uur dän Luuterengsbierich bit tou do Pouten fon dän Heemel, wier hie
sien naiste Fierenge, Beatrice, mät. Beatrice basiert ap Beatrice Portinari, n
Wucht, dät Dante in sin Juugd twäie mät hiede un dät er sieläärge nit ferjeeten
hiede. Beatrice fiert Dante truch dän Heemel, bit an dät goddelke Lucht.

An dän Stille Fräindai fon dät Jier 1300 is Dante 35 Jier oold, "In de Midde fon
uus Lieuwend" (Canto 1:1). Hie is in n tjuustergen Woold, ne Allegorie foar ne
djoope persöönelke Krise, un muugelkerwiese foar dät Plotten fon Sälwenmoord: in
Canto 13 wäide do Sälwenmöärender in n Woold bestroafed. Hie wäd oungriepen fon
wüülde Dierte, do sien Säänden symbolisierje: n Panther symbolisiert ju Lust, n
Leeuwe die Stolts un ne Wulfin ju Gier. Hie wäd fon sien Juugdljoowe Beatrice un
Vergil (Canto 2) rädded un do wiese him dän Wai.

Vergil un Dante betreede ju Hälle truch ne Poute mäd deerap n Spruch fon njuugen
Riegen, wierfon ju lääste berüümd wuuden is: "Läit foare aal Hoopenge, du die
hier binne gungst" (Lasciate ogni speranza, voi ch'intrate; Canto 3).

Ju Hälle is in njuugen Kringe iendeeld. Do buutere Kringe wäide befoulked fon
Doode, do der skeeldich wieren an Inkontinenz, ju Uunfäiegaid, hiere
Liedenskuppe un Begieren tou kontrollierjen, do Binnere fon Gewaltdeedere un
Bedjoogere. Dät Skeed twiske do bee Gruppen wäd bilded fon do Muuren fon ju
Stääd Dis, do dät Binnere fon de Hälle uumsluute, un fon ju Äi Styx, ju deer
uumetou lapt. In ju allerdjoopste Kaverne fon de Hälle, dät Giudecca
("Judassood," uk n italieensk Woud foar juudsk Fjoondel), sit Luzifer in dät Ies
iensleeten.

Die moderne Leeser wol bemäärke, dät man min fon do Stroafen, do Säändere in de
Hälle liede, mäd Fjuur tou dwoon hääbe. In dät Middeloaler wuud ju Hälle oawers
säilden as ne bloot heete Steede foarstoald, Folter mäd Keelde wuud uk oafte
beskrieuwen. Gans in Eenkloang mäd disse Foarstaalenge lait Dante Luzifer in n
See fon Ies. In de Hälle wäide uk Contrapassos oafte ferwoand, ätter do
Beskrieuwengen.

Inferno is gjucht politisk fon Natuur: Dante sät fuul fon sien politiske
Juunstonnere (deerbie eenige Poapste), man uk eenige fon sien Meeoarbaidere, in
de Hälle. Do Ferkööpere fon do säärkelke Amte, do Simoniste, sunt in dän oachte
Kring.

Bääte ju Poute is n Beräk, wier sik do Ferstuurwene fiende, do der in hiere
Lieuwend naan Woal moaked hääbe twiske Goud un Kwood. Jo sunt noch nit in de
ächte Hälle, man sunt feruurdeeld, foar altied as Maale hääruume tou loopen
bääte n Banner, unnerdowiele plooged fon Häspen.

Ferdamde Seelen wäide ju Äi Acheron uurfaadend fon Charon, die Feermon fon do
Doode uus ju griechiske Mythologie. Hie wäigert sik, dän lieuwjende Dante
uurtoufaadenjen. Allerdings wäd Dante beduust bie n Äidbieuwjen un woaket an dät
uur Ouger ap,

Die eerste Kring is ju Foarhälle of Limbus (Canto 4). Hier sunt do däägede
Heeden, deerunner Vergil. Deeruum dät jo nit dööpt sunt, hääbe jo naan Tougoang
tou dän Heemel. Jo wäide oawers nit kwääld fon Düüwele, deer jo neen Skoade däin
hääbe, is hiere Stroafe eewich Lieuwend in Tjuusterge, sunner ju goddelke
Ljoowe.

In de Foarhälle sunt unner uur Averroes, Cicero, Euklid, Homer, Ovid Sokrates,
Platon un Saladin, man uk mythiske Figuuren as Aeneas. Die Limbus is uk Vergil
sin gewöönelke Apänthoold, die hie ferläite duur foar ju Geläägenhaid, Dante dän
Wai tou wiesen. Do bibelske Patriarche (as Adam, Abraham, Köönich David)
ferbleeuwen eerste in dän Limbo, oawers sunt deer fon Christus wäch hoald.

In dän twäide Kring stoant Köönich Minos kloor, do binnekeemene Seelen tou
gjuchten un tou do gjuchte Kringe tou feruurdeeljen (Canto 5). Uk in ju
griechiske Mythologie goolt Minos as aan fon do träi Gjuchtere fon de
Unnerwaareld.

In dissen Kring waait n eewigen Stoarm, die do Seelen fout bloaset fon do
Wäillustige, do hiere erotiske Wonske nit behärskje kuuden, as toun Biespil
Francesca da Rimini, Kleopatra VII. und Köönigin DidoDido von Karthago.
(Uurigens begeenen do lääste Bee Sälwenmoort, oawers jo sunt oogenskienelk nit
bie do Sälwenmöärdere in dän soogende Kring deelsät.)

In dän trääde Kring, wier dät eewich rient, sunt do Happerge, do der bewoaked un
folterd wäide fon Cerberus (Canto 6).

In dän fjoode Kring skuuwe do Grapske un do Apmoakere sinloos sweere Lasten wai
un wier (Canto 7). Fgl. Sisyphos.

Die füüfte Kring uumfoatet ju sumpige Styx, in ju do aggressive Monljuude foar
altied juunnonner kampje. Do Ätterdreegere lääse deer unner Woater.

Phlegyas brangt Dante un Vergil uur dän Styx (Canto 8). Ätterdät n Ängel ju
Poute eepend häd (Canto 9), kuume jo in ju Stääd Dis (aan fon do latienske
Noomen fon dän God Hades), wier do Baldoarige stroafed wäide. Die eerste Deel
fon Dis, die säkste Kring fon ju Hälle, is n Greewefäild mäd baadenjende eepene
Greewe, wieroun do Kätsere lääse (as Epikur in Canto 10).

Do Sälwenmöärdere unnerskeede sik in n wichtigen Punkt fon do uur Säändere.: An
dän Dai fon dät Jungste Gjucht skällen uur kwäälde Seelen hiere Köärper wier
bewoonje, wät do Smaaten ferstäärket. Do Köärpere fon do Sälwenmöärdere wäide
oawers an hiere näie Boomköärpere aphonged.

Die oachte Kring fon ju Hälle hat do Malebolge, Italieensk foar "Püüte fon dät
Läipe." Do Dichtere beloangje dissen Kreis, die der n djoopen un stailen
Ougruund bildet, fljoogend ap dän Rääch fon dän Droake Geryones. Et rakt tjoon
"Püüte", Sluchte, foar tjoon Soarten fon Bedjoogere:

Uursiede do Malebolge is ju Kokytos, die njuugende Kring un deermäd die djoopste
Punkt fon de Hälle. Uum deer wai tou kuumen, mout Dante truch n Gestrich, wier
ne Gruppe fon Riesen ounkätted sit, as Stroafe foar hiere Rebellion juun God
(Canto 31). Disse Riesen sunt basierd ap do mythologiske Riesen un Titane as uk
ap do bibelske Nephilim. Sun Riese waas ätter Dante so groot, dät trai Fräisen
apnunner noch nit ätter sien Stierne wai räkten. (Do Fräisen wieren domoals also
wäil as gans groote Ljude bekoand!). Die Riese Antaios lichtet Dante un Vergil
häärdeel ap dän fäärsenen See, wier do Ferräidere fääst sitte. Ju Kokytos is
ferdeeld in fjauer Deele, naamd ätter beruchtigde ferräidere:

Dante un Vergil stiege ap dän Luuterengsbierich, n Ailound ap ju uur Siede fon
de Äide (sjuch Waarelbielde, buppe). Ap dissen Bierich, die der äänelk is mäd
dät Feegefjuur, wäide do Buusfäidige luuterd fon hiere Säänden, eer jo in dät
Paradies ountreede duuren.

Uurigens is ju Existenz fon sowät as dät Feegefjuur neen säärkelk Dogma in Dante
sien Tied, man ju Idee waas in dän Foulksgloowe stäärk.

Purgatorium is die persöönelkste Paat fon de Komödie. Ap n bestimden Oogenblik
stoalt Dante toun Biespil fääst, dät hie dän Luuterengsbierich wier sjo mout un
noch fuul Tied deer ferbrange skäl. Purgatorium is ne Allegorie foar Dante sien
oaine Luuterenge, ju him tourääch broachte ap dän "gjuchte Wai" (La diritta via,
Inferno 1:3).

An dän Fout fon dän Luuterengsbierich mät Dante Cato die Jungere, die dän
Tougong tou dät Ailound ferwaltet (Canto 1). Wan Cato uk dän Ärtsfäind fon Dante
sin Häld Julius Caesar is, un hie Sälwenmoort begeen, fint er sik daach nit in
ju Hälle. Dät is woarskienelk deeruum, dät er in dän Aeneis uk as Gjuchter in de
Unnerwaareld apträt.

In Canto 2 kumt n Boot mäd Seelen oun, deerunner Dante sin Fründ Casella, die
der Gedichte fon him fertoond hiede. Apfaalend is, dät hie al eenige Tied dood
is, un eerste hierhäär kumt, ätter dät hie n Oulas kriegen häd; Dante betrachtet
dän Oulashondel as Simonie.

An dän Fout fon dän Bierich rakt dät fjauer Gruppen fon Säändere, do der täiwe
mouten, bit jo toulät wäide. Dät sunt do Exkommunizierden (Canto 3), do do der
leet tou Rjou koomen (Canto 4), do do neen Absolution kriegen hääbe (Canto 5) un
Härskere, do der waareldske Seeken toufuul Tied roat hääbe (Cantos 8.7).

Die Luuterengsbierich bestoant uut soogen Uumegonge, do der soogen Haudsäänden
äntspreeke. Dät sunt, fon buppen ätter unnern:

Dante gungt uur ju Äi Lethe un träft n Moanske mäd Noome Matelda. Dät is
uunbekoand, of ju ne historiske of ne allegoriske Figuur deerstoalt.

Dante nimt Ouskeed fon Virgil. Virgil duur, as n Heeden, dät Paradies nit
betreede. Allegorisk nimt Dante Ouskeed fon ju Ratio, ju him nit fääre fiere
kuude; nu is Beatrice, ju Personifizierenge fon ju goddelke Ljoowe, sin Fierder.

Dissen Stand fon do Dinge is ne symboliske, persöönelke Oureekenenge mäd Dante
sien fröiere Begäisterenge foar Philosophie, foarallen foar Averroes, wieroun
Dante in sien Juugd interessierd weesen waas. Averroes sien Idee fon ju dubbelde
Weerhaid (fon Philosophie un fon Theologie), lient er ou, in Eenkloang mäd ju
Vision fon de Säärke. Ju Fernunft brangt him hier, man ju Ärleesenge kon hie
bloot fiende truch sien Gloowe.

Wier Inferno politisk fon Thema waas un Purgatorio persöönelk, deer is Paradiso
in eerste Lienje theologisk. Dante fuleendet sien Luuterenge truch de weere
Gloowe tou akzeptierjen, fertreeden fon Beatrice.

Dantes sin Köärper wäd foarbiegungend tän moaked truch sien Raise uur dän
Luuterengsbierich, so dät hie uut dät äidske Paradies mäd Beatrice in dän Heemel
stiege kon. Hie passiert ju Atmosphäre un dän "Fjuurgäddel", dät Skil fon Fjuur,
dät ätter Ptolemäus (Cantos 1-2) ju Äide uumrakt. Buute dän Fjuurkring rakt dät
njuugen heemelske Kringe, do der älk fon n uur Oard fon Ängele befoulked sunt.
Disse lääste Toacht is uurnuumen uut De coelesti hierarchia fon dän
Pseudo-Dionysius.

In Canto 3 sticht Dante in dän Heemel fon ju Moune, ju der truch "gewöönelke"
Ängele fierd wäd, un wier hie do eerste Heemelbewoonere träft (mäd Uutnoame fon
Beatrice). In Juunsats tou do Seelen in de Hälle un ap dän Luuterengsbierich
hääbe do Heemelsken naan moanskelken Gestalt moor. Gewöönelk blieuwe jo aal in
dän buppeste Heemel, man jo kuume deel uum Dante unnerwaiens tou träffen.

Deerbuute fint sik dät Empyreum (fon Gr. πυρ, pyr of pur, "Fjuur"), wier sik God
un do däägede Seelen fiende. Do seelige sitte in n Oard Amphitheater in Foarm
fon ne Rouse. Dantes Fierder in dät Empyreum is Bernhard fon Clairvaux. Hie
sjucht Maria, Jesus un toulääst God sälwen.

Aan fon do Ljuude, do Dante träft in dän Heemel is sin Foar Cacciaguida, die in
Canto 17 sien Ferbannenge uut Florenz wikket.

Apfaalend is ju groote Taal fon "aktuelle" Ferwiese, do Dante in sin Bouk
ferwoant. Politiske Juunstonnere fon Dante, do poapstelkgesinde Ghibbeline un
Swotte Guelfe, do der feroantwoudelk wieren foar sien Exil in dät Jier 1302,
sunt in de Räägel in ju Hälle sät. Eenige Wiete Guelfe, Oaine un Fründe fon
Dante, in dän Heemel. (Dante waas eerelk genouch, uum Unnerstöänere, do er as
Säändere betrachtede, uk in ju Hälle tou sätten.) Et is deeruum uunmuugelk, ju
Goddelke Komödie nit uk as n politisk Pamphlet tou leesen. Die wichtichste Kamp
deeroane is, as kweeden, twiske do Guelfe un do Ghibbeline, do der ap Läipste is
in dät Sätten fon Poapst Bonifatius VIII., Dante sin politisken Juunstonner, in
aan fon do läichste Kringe fon ju Hälle.



https://stq.wikipedia.org/wiki/Hermann_Janssen

Hermann Janssen (sen.) waas bädden dän 8. Oktober 1888 in Roomelse as
Tuunkerssuun. In do 1920-er Jiere wonnerde hie uut ätter Amerikoa uum in ju
Geegend fon Cincinnati in jusälge Wirtskup sien Gluk tou fersäiken. Kroankhaid
fon sien Moanske broachte ju Familie tourääch ätter Roomelse, wier hie dan mäd
Ärfoulch dän oolde Bedrieuw foutsätte mäd Boomskoulen, Stiefmutterken usw.

Hermann Janssen waas Mee-Apgjuchter fon dän Seelterbuund fon 1952 un Meeglied
fon dän Tweelwerräid. As dan 1953 do Saitengsstukke Lesebouk foar Seelterlound
in dän General Anzeiger ounfängen, waas Janssen die wichtichste un ätter eenige
Tied bolde die eensichste Mee-Oarbaider. Janssen uursätte maast Stukke uut dät
Düütske un deerbie geen dät him moor uum algemeene Anweendenge (Geböärnisse,
Geskichte, Technik) as uum literariske Qualität. Sien Wällen wieren also n
Leesebouk fon ju roomelster Foulksskoule uut 1900, n Bäidensbouk, Saitengsstukke
un populär-wietenskuppelke Bouke. Daach hie feroarbaidede uk sien Kunde fon t.B.
Plonten un besunners ju Iemetucht in do Stukke, as uk oolde Fertälstere un
Geböärnisse uut Seelterlound. Besunner sunt sien Samlengen fon Räätsele un
Spräkwoude, wier hie sik maast gruundede ap Bröring, man uk Näies biebroachte.
Uk roate hie ganse Woudeliesten. So geen hie mäd Uutduur fääre, bit dät ju
Saitenge ätter 378 Sieden dät Lesebouk 1965 be-eendede.

Man Janssen waas noch goarnit uutskrieuwen un so wuud hie 1966 die wichtichste
Mee-Oarbaider fon ju näie Tiedskrift Seelter Trjoue. Hier geen hie fäare mäd
foarallen historiske Stukke, man uk oolde Fertälstere un eenige Gedichte.
Besunner is uk sien Lieste fon Roomelster Huusnoomen. Sien lääste Stuk uur
Säärkenbauen in Roomelse ärskeen in ju Nuumer fon Häärst 1970. Ap n 5. April
1971 is Hermann Janssen stuurwen. Hie häd bolde bit tou sien Eende skrieuwen un
waas fielicht die produktivste seelter Skrieuwer. Truch dät Uursätten fon do
ferskeedenste Texte häd hie uk n slonken Wai tou Sproakuutbau wiesd, un deermäd
tou disse seelter Wikipedia.

“Us Seelter Buund is ap n Huund. Awick/ Scharrel & E. Wallschlag/Utende, do sunt
dood. Junge Ljude moakje noch nit mee; ljauer Foutbal spielje un Eurovision
bikiekje, as ut do oolde Tieden schriue. Us Heinrich Kramer is uur 80 un meldet
sik ou fon alle Amtere. Ik bän uk 77 Jier un kon neen Ferflichtungen moor
oungunge.”

Man n Aantje fääre: “Ju Idee mäd n litje Saitenge mai ik wäil liede”. (Un so is
dan mäd “Seelter Trjoue” (1966-1972) ounfangd.)



https://stq.wikipedia.org/wiki/Hans_Holbein_(die_Jungere)

Hans Holbein die Jungere (bädden in 1497 af 1498 in Augsbuurich; stuurwen ap dän
29. November 1543 in London), die Suun fon Hans Holbein dän Allere, waas aan
Moaler, Teekner un Grafiker fon ju Renaissance.

In 1515 touhoope mäd sin Bruur Ambrosius Holbein een Loopboan as Illustrator in
ju flöörige Boukpränt-Stääd Basel beginnend, illustrierde hie Wierke fon
bekoande Skrieuwere, t.B. fon Desiderius Erasmus un Thomas Morus, mäd do hie
leeter noch bekoand wäide skuul.

In 1519, dät Jier, as weerskienelk uk sin Bruur stoorf, die mäd him ju
Wierksteede hiede, hilkede hie dät fjauer Jiere allere Wiedewieuw fon aan
Baseler Leeder-Beräider. So kuude hie in 1520 Burger fon ju Stääd un Lid fon ju
Baseler Moaler-Gilde wäide.

Twisketruch (in 1523/24 in Frankriek, ätters fon 1526 bit 1528 in Änglound,
lieuwde noch bit 1532 in Basel. Man do roate dät ätter aan protestantisken
Bieldenstoarm, un dät moaljen fon religiöse Bielden waas ferbeeden. Also hiede
die Moaler minner tou dwoon, un hie geen wier ätter Änglound wai. Deer moakede
hie truch ju Fermiddelenge fon Desiderius Erasmus ju Bekoandskup fon Thomas
Morus, die him tou ferskeedene Apdraage ferholp un him uk dän Keening Hinnerk
VIII. foarstoalde, foar dän sien Weerskup mäd Anne Boleyn hie ju Dekoratsjoon
äntwoorp.

Die Keening heelt gjucht ful fon Holbein: Insen, as aan Lord koom, un sik
besweerde, dät hie fon dän Moaler beleediged wuden waas, kwad die Keening: "Jie
skällen wiete, dät iek fon soogen Buuren in een Minute soogen Lords moakje kon,
man fon soogen Lords fon Jou Sleek kon iek nit insen aan Holbein moakje."

Hinnerk VIII. (bekoand deerfoar, dät hie 6 Wieuwmoansken ätter eenuur hiede)
soande, as hie insen wier hilkje wüül, Hans Holbein in 1539 ap dät Fäästlound,
uum Christina fon Deenemäärk un in Kleve do bee Dochtere fon dän Heertoach
Johann III. tou moaljen. Uumdät hie ju Bielde fon Anna fon Kleve gjucht froai
foont, wüül hie hier hilkje. As ju dan in äächt foar him stuude, foont hie hier
minner froai as ap ju Bielde. In ju Foulge doarste Holbein, indäid noch
Hoafmoaler, nooit moor een Lid fon dän Keening sien Foamielje moalje.



https://stq.wikipedia.org/wiki/Germanisk_N%C3%A4iheedendum

Dät Germaniske Näiheedendum (uk wäil Heedendum) is n Wieraplieuwjen fon dät
oolde germaniske Heedendum, wät foar ju Kristianisierenge ju ienheemiske
Natuurreligion fon do Germoanen waas. Bie dät germaniske Näiheedendum sunt ju
Kultuur, ju Mythologie un ju Gloowenswaareld fon do Germoanen wichtich. Do
Gloowensfoarstaalengen un Sweerpunkte fon do Foulgere konnen gjucht fuul
ferskiele.

Germaniske Näiheedene lieuwje foarallen in do germanisksproakige Lounde, as
Midden-Europa, do britiske Ailounde, Skandinavien, Noudamerikoa un Australien.
Ap Ieslound is Ásatrú n stoatelk anärkoande Religion.

Et rakt fuul ferskeedene Begriepe foar ferskielende Gjuchtengen binnen dät
germaniske Näiheedendum. So rakt et Begriepe do spezifisk mäd een Gruppe
touhoope hongje, wilst uur Begriepe foar n gratter Spektrum bruukt wäide. In dät
Jier 1997 wuude in n Artikel fon dät Tiedskrift Pagan Dawn, ferskeedene Begriepe
benaamd do moor of minner früünd toununner sunt. N poar fon sukke Begriepe
wieren Nordiske Tradition, Nordiske Sitte, Ásatrú, Odinismus, Germanisk
Paganismus un Teutoniske Religion.

Algemeen (sowäil fon Laien as uk in ju Fäkliteratuur) wäd dän Begriep Germanisk
(Näi-) Heedendum bruukt as n Sammelbegriep foar aal do Gjuchtengen binnen dät
germaniske Näiheedendum. Uum spezifiske kulturelle Gjuchtengen of religiöse
Sweerpunkte binnen dät germaniske Näiheedendum tou benaamen wäide uur Begriepe
bruukt.

Ju Etymologie fon dät Adjektiv heedensk (ooldhoochdüütsk: heidan, ooldängelsk:
hæðen, ooldnordisk heiðinn) gungt wieruume ätter ju gotiske Foarm *haiþi of
haiþno, wät uut ju gotiske Biebel fon Wulfila kuumt. Dät Adjektiv is nit
ouleeden fon ju Heede-Loundskup, man gungt wierumme ätter dät armeniske Leenwoud
hethanos, dät uk wier ouliend is fon dät griechiske Begriep ethnos. Däälich
tjuudet me mäd Heedendum maastens do nit-abrahamitiske Religione an.

In dät 19. Jierhunnert koom näie Interesse foar dät Gloowen fon do oolde
Germoanen. Interesse foar ju foarkristelke germaniske Kultuur waas foarallen dät
Resultoat fon ju Romantik. In dät äddere 20. Jierhunnert wuuden ferskeedene
näiheedenske Organisatione gruunded. Deerbie wieren uk okkulte Gruppen aktiv. In
do 1930er Jiere wuude dät germaniske Näiheedendum unner dän Noomen 'Odinism' in
Australien bekoand as Gloowe.

In Nazi-Düütsklound wuude dät germaniske Näiheedendum fon ju Regierenge as
Propagandamiddel bruukt. In ferskeedene Bouke, do hääruutroat wuuden sunt fon do
Nazi's, wuuden do Moanskene motivierd uum dät Midwinterfäst un Midsuumerfäst tou
fierjen. Ju Germanische Glaubens-Gemeinschaft, ju fon 1912/1913 bit tou 1964
aktiv waas, häd fersoacht dät Kristendum uut Nazi-Düütsklound tou ferdrieuwen,
man do Nazi's wieren deer nit mäd ienfersteen.

N näi Wieraplieuwjen fon dät germaniske Näiheedendum waas in do leete 1960er un
äddere 1970er Jiere. Gruundloage foar dät näie Wieraplieuwjen wieren Folklore un
historisk Unnersäikenge insteede fon Mystifizierenge un Spekulatione. Ap
Ieslound wuude ju näiheedenske Organisation Ásatrúarfélagið, ju fon Sveinbjörn
Beinteinsson apgjucht wuude in dät Jier 1972, fon dän Stoat as offizielle
Religion anärkoand. Däälich häd dän Ásatrúarfélagið 2.093 Foulgere.

In Düütsklound wuude ju Heidnische Gemeinschaft 1985 apgjucht fon Géza von
Neményi. 1991 foulgede ju Germanische Glaubens-Gemeinschaft, wäkke uut ju HG
äntstuude. In do 1980er un 1990er Jiere ärskeenen ferskeedene Organisatione, do
sik ap dät germaniske Näiheedendum beluuke. In Düütsklound rakt et siet dän
Twäide Waareldkriech Diskussione uur dät germaniske Näiheedendum un
ekstreemgjuchtse Gruppen. Do maaste näiheedenske Gruppen sätte sik deerjuun, un
hääbe neen Kontakt tou sukke Organisatione.

In dän Suumer fon 2000 wuude in do Niederlounde dät Nederlands Heidendom
apgjucht. Ju Forn Siðr - Asa- og Vanetrosamfundet i Danmark wuude apgjucht ap n
15. November 1997, un wuude ap n 6. November 2003 fon dät däniske
Säärkenministerium offiziell as Gloowensmeenskup anërkoand. Ap n 3. April 2006
wuude mäd dät Reykjavíkurgoðorð n twäide Asengloowensmeenskup fon dän isloundske
Stoat anärkoand. Dät Reykjavíkurgoðorð wuude fon Jörmundur Ingi Hansen, n
fröieren 'Allsherjargoði' fon ju Ásatrúarfélagið, gruunded.

Ju Edda is foar do maaste germaniske Näiheedene een fon do maast bruukte Wällen.
Et rakt two Edda's, ju Läidere-Edda un ju Snorra-Edda (Prosa-Edda). Ju
Läidere-Edda fertält in Stäfriemläidere fon do Godde un do Hälde. Ju Snorra-Edda
is eegentelk n Leerbouk foar Skalden. In ju Snorra-Edda rakt et ne Beskrieuwenge
fon ju germaniske Goddewaareld. Fon aal do Eddaläidere ferskielt „Dät Läid fon
de Hooge“ (ooldnordisk: Hávamál) fon do uur Läidere truch sien mythologiske
Elemänte un Wiesegaide, do der ferskeedene ethiske Orientierengen muugelk
moakje. Foar fuul germaniske Näiheedene is dät ooldängelske Hälderiemsel Beowulf
ne Wälle wier foarkristelke Apfoatengen in beskreeuwen sunt. Dät Hildebrandsläid
uut dät 9. Jierhunnert is ne Fereerenge foar do Foaroolden. So rakt et moor
foarkristelke Täkste un Bouke, mäd heedenske Elemänte, do fon germaniske
Näiheedene studierd wäide. N Deel fon do heedenske Fertällengen sunt uurlääwerd
in Runenskrift.

Bie do Bouke un Täkste, do in ju Kristianisierengstied kuume of deerätter
skrieuwen sunt, oachtje germaniske Näiheedene ap do heedenske Elemänte. Ju Edda
is t.B. in dät 13. Jierhunnert skrieuwen. Dät kon also weese, dät deer neen
heedenske, man kristelke Elemänte oane stounde. Wan dät dan uum ju Fereerenge
fon do Foaroolden gungt, dan kon me deer maastens wisse fon weesen, dät et uum
ne heedenske Geskichte gungt. Bie Seeken so as Skeeld un Buuse kon me deer
maastens wisse fon weesen dät et uum ne kristelke Geskichte gungt.

Läästens rakt et Bouke, do nit uut ju foarkristelke Tied sunt, man daach ju
foarkristelke Tied beskrieuwe. Dät sunt tou Biespil archeoliske Bouke, do dät
foarkristelke Lieuwend fon do Germoanen beskrieuwe, un deermäd ne Bielde reeke
fon ju Lieuwendswaareld fon do oolde Germoanen. Uk Foulkssoagen, do der leeter
apskrieuwen wuuden sunt, wäide fon germaniske Näiheedenen bruukt, wan do ne
Ferbiendenge mäd ju foarkristelke germaniske Lieuwendswaareld reeke. Dät sunt
maastens oolde Foulkssoagen, do fon Wietenskuppere apskrieuwen wuuden sunt.
Sukke Wietenskuppere hääbe sukke Fertälstere heerd fon oolde Ljuude, un disse
oolde Ljuude hääbe do Fertälstere heerd fon hiere oaine Foaroolden. Do
Wietenskuppere konnen apgruund fon ferskeedene Elemänte in sukke Geskichte
bestimme, of do uk wuddelk oold sunt. Moonige heedenske Elemänte uut sukke
Fertälstere wäide fon germaniske Näiheedenen bruukt uum ju foarkristelke Waareld
fon do Germoanen beeter tou ferstounden.

Nit aal do germaniske Näiheedenen leeuwe an do Gode. Et rakt uk Näiheedenen, do
dät germaniske Näiheedendum bloot as ne Subkultuur betrachtje. Wan do fereerd
wäide, dan sunt dät foarallen Woodan, Thuner, Tyr, Freya un Frigg. Foar do Gode
rakt et ferskeedene Noomen. Oafte wäide do nordiske Noome bruukt, man mongelse
uk do ooldängelske, ooldfräisk of oolddüütske Noomen.

Ieuwenske do Gode rakt et noch do Jötun of Riesen. Disse Riesen konnen goddelke
Krääfte hääbe. Et rakt ferskeedene Riesen wäkke fjuntelk of nit fjuntelk juunuur
do Gode un Moanskene sunt. Do unfjuntelke Riesen wäide altied fon Thuner
bekämped.

N Blót is dät ritual Sloachtjen mäd ferskielende Kulthondelenge, wät tou n
Fereerenge fon do Gode tjoont. Dät wuude fröier fon do oolde Heedenen fierd as n
Fäst. Wan me dät Woud 'Blót' uursät kricht me "Bloud" ap Seeltersk. In
foarkristelke Tiede heerde dät Sloachtjen tou n Middenpunkt fon dät Ritual. Do
germaniske Näiheedenen moakje dät nit. Do fierje dän Blót buuten in de Natuur,
weerbie foarallen Ieten en Drinken wichtich is.

Dät Sumbel is n Drinkritual of Drinkfäst foar do Gode. Dät Ritual wäd in n
Fästhalle hoolden. Do wichtichste Elemänte fon dät Sumbel sunt dät drinken fon
Bier of Met uut n Drinkhouden, do Deelniemere skälle ferskielende Sweere un Eede
uutspreeke, un dät uutdeelen fon Gifte.

Seiðr of Seidr sunt "Zauberei" of "Häksenoarbaid". Bie do germaniske Näiheedenen
rakt et nit fuul Foulgere, do sik mäd Seidr beskäftigje. Uut dät germaniske
Näiheedendum äntstuude Wicca, n näireligïose Beweegene wäkke Seiðr of Seidr as
Middel bruukt.

Foar germaniske Näiheedenen sunt bepeelde Steeden gans wichtich. Sukke Steeden
sunt maastens besunnere Steenformatione of Bierichtoppe, Woolde mäd bepeelde
Boomsoarten, un wäkke Steeden, do fon sukke Gruppen as Kraftsteeden betrachtet
wäide. Foarallen bie heedenske Fäste kuume germaniske Näiheedenen ap sukke
Steeden touhoope. Biespile fon sukke Kultsteeden sunt do Externsteene in dät
Teutoborger Woold, bie dän Questenbierich in dän Harz, dät ganse Äilound
Hälgelound, un bie do Hüünegreewe so as in dän Hümmling of in Drenthe.

„Folketro“ (Foulksgloowen) is ne Gjuchtenge binnen dät germaniske Näiheedendum,
ju Deele fon dät foarkristelke Häideendum so fier as dät gungt rekonstruierje
wol. Deerfoar wäd dät oolde Häideendum unnersoacht. Ju Folketro wol ju oolde
Religion nit gans rekonstruierje, man Seeke so as hiere Rituale un Fäste
basierje ap ju Kunde fon regionale Folklore. Ju Folketro distansiert sik fon
Ienfloude uut New Age un Wicca. Ju Folketro wäd uk "Funtrad" naamd, wät ne
Oukuutenge is foar "Fundamentalistisk Traditionalisme".

In dät germaniske Näiheedendum rakt et uk n Ferskiel twiske do universaliste un
foulkiske Gruppen. Foar Anhongere fon dät Universalismus is ju nationoale of
etniske Oustammenge nit bepeelend, weertruch älkuneen dät germaniske
Näiheedendum annieme kon. Ieuwenske do Universaliste rakt et binnen dät
germaniske Näiheedendum uk foulkiske Gruppen. Foar foulkiske (äng. folkish)
Gruppen is dät germaniske Näiheedendum bloot ju etniske Religion fon do
Germoanen. Bie do foulkiske Gruppen is ju Muugelkaid gratter, dät deerbie uk
ekstreemgjuchtse Toachte lieuwje. Wäkke Gruppen tou do Universaliste heere un
tou do foulkiske Gruppen is nit altied duudelk, deer ju Definitione foar fuul
Näiheedenen striedich un prikkelch sunt.

In Spanien is ju Gruppe Comunidad Odinista de España-Asatru in dät Jier 1981
apgjuchtet. Ju heert uk tou dät germaniske Näiheedendum, wilst Spanien nit tou
do Lounde reekend wäd, weer do Ljuude een fon do germaniske Sproake baale. Jo
basierje sik ap dät gotiske Äärwskup fon dät modärne Spanien.

Dät maast bekoande Symbool fon do germaniske Näiheedenen is dän Hoomer fon
Thuner (die "Mjölnir"). Dät Symbool wuude in dät fröie Middeloaler fon heedenske
Wikinge dreegen, un bie argeologiske Uutgreeuwengen sunt ferskeedene fon sukke
Hoomere fuunen. Die Mjölnir wäd fon fuul germaniske Näiheeden dreegen as Symbol
fon hiere Gloowen. Me sjucht dät uk in ju Musikszene (t.B. Gothic, Heavy Metal).

Ju Irminsul waas bie do foarkristelke germaniske Foulke n Kultobjekt. Ju heert
typologisk tou n Waareldboom in ju germaniske Mythologie. So as moor heedenske
Symboole wäd ju Irminsul misbruukt in foulksnationoale Gruppen. Foarallen in
Düütsklound sunt do Runetäkste n ekstreemgjuchts Teeken, deerbuuten wäide do
Runen maastens mäd dät oolde Heedendum ferbuunen.



https://stq.wikipedia.org/wiki/Gebruuksanwiesenge

Gans links fint sik ju smälle algemeene Spalte fon ju seelter Wikipedia. In ju
Oudeelenge Navigation kon me immer ju Haudsiede beloangje (as uk truch dät
Wikipedia-Symbol links boppe) un bie Donate kon me Jäild foar Wikipedia reeke.
Reewen is nutselk foar Mee-Oarbaidere un bie uur Sproaken kon me jusälge
Artikkel in uur Sproaken bekiekje.

Disse gans breede Spalte gjuchts wiest do seelter Wikipedia-Sieden ap. Do hääbe
gans buppe dän Tittel un dan foulget dän Text. Fääre kon sun Siede iendeeld
weese in een af moorere Spalten. Wäkke Woude sunt blau (as hier Haudsiede) un
kriege ne Unnerstriekenge, wan me deer mäd ju Muus ap kumt. Klikt me deerap, dan
kricht me n uur Siede. Wäkke Woude sunt rood; deerfoar is ne Siede foarsäin, man
noch nit moaked wuuden.

Ap ju Haudsiede rakt dät gans boppe dän Tittel un wät deer touheert un dan
deerunner two Spalten. Ju linke Spalte deerfon rakt algemeene Seeken, as die
Artikkel fon dät Mound un ju Nais-Rubrik.

Ju gjuchte Spalte änthoold ne Uursicht uur alle Portoal-Sieden un dän ächte
Enzyklopädie-Ruum. Ju is iendeeld in sjoogen Kapittele, t.B. Dät Seelterlound,
mäd deerbie moorere blaue Woude, wier me ap klikke kon uum fääre tou säiken.

Wan du die as näien Benutser anmäldje wolt, koast du hier leese wo dät gungt. In
ju Spielsteede koast du üübje un do Muugelkhaide fon Wikipedia uutprobierje.

Dän Wälltext koast du deer (Klik ap dän blauen Ferwies!) fiende un in ju
Spielsteede (Klik!) uutprobierje.

Flugge Bielden fon algemeene Seeken rakt dät in Commons, ju meenskuppelke Wälle
fon aal Wikipedien.

Liesten fon wonskede Artikkele fiende sik ap *Wikipedia:Artikkele do't in älke
Wikipedia reeke skäl un ap *Wikipedia:Foarsleek fon aan Jiersploan.



https://stq.wikipedia.org/wiki/Foulksdons

Foulksdonse (de. Volkstänze) of Folkloredonse sunt Donse, do der bie
traditionelle Foulksfäste of in traditionelle Sälskuppe donsed wuuden un wäide.
Jo kuume praktisk in aal Kultuure foar un bildje touhoope mäd ju Foulksmusik ne
uuntränboare Eenhaid. In Juunsats tou Standoarddonse sunt do Bewäägengsouloope
nit so strikt fäästlaid, wät nit hat, dät do gans foarmloos donsed wäide. Uk ju
bie dän Dons druugene Dracht unnerskat sik truch Smuk, ferwoande Stoffe,
Kopbedäkkengen un Sieroat oafte düütelk fon do Deegeskloodere.

As 1952 die oolde Seelterbuund apgjucht waas, koom Sixtus Schröer ätter ju
Koasterske Leni Hanekamp (Seeger), ju in Fächt al ne Donsgruppe laited hiede.
Jädden moakede ju mee un kuut deerätter gruundeden 16 Persoone ju Dons- un
Drachtegruppe Seelter Buund. Uum dän Jierwiksel fängen jo oun, wierbie uk wäil
ap Hoske donsed wuude. Deerbie wieren dät ap maaste Wuchtere. As ju Leni 1956
hilkede, kuud ju nit moor meemoakje un fäl ju Gruppe uutnonner.

Ju Geskichte deerfon fäng 1970 oun, as n poor Strukeljer Kolpings-Meegliedere
(Gisela Wallschlag un Maria Janssen) in Teisendorf ne Gruppe saagen, ju der
Foulksdonse foarfierde. Dan wüülen jo sälwen uk sunne Gruppe gruundje. Do
Gruundere wieren dan Margret und Gisela Wallschlag un kuute Tied leeter üübeden
in Struukelje al sun 17 Wäänte un Wuchtere iewerch Foulksdonse. Wan dät aal
beeter geen, wuud dän Noome annuumen fon Volkstanzgruppe Strücklingen.

Ätters koomen dan uk junge Ljuude uut uur Täärpe bietou. Dan wuud 1978
besleeten, ne Dracht ätter ju historiske Seelter Dracht tou dreegen. In dätsälge
Jier wuud ju Gruppe in dän Seelter Buund apnuumen. Do fierden in 1995 hiere
25-jierich Bestounden un hääbe deertou uk n Toankebouk uutroat. Ju Gruppe häd
däälich 28 aktive Meegliedere. Ju Laiterin is Elfriede Deeken uut Roomelse. Ap
3. September 2010 hääbe do hiere 40-jierich Bestounden touhoope mäd moorere uur
Foulksdonsgruppen fierd.

Uk in Skäddel roat dät ne Foulksdonsgruppe, ju Seelter Dons- un Drachtenkoppel
Skäddel. Ju Gruppe wuud 1979 truch Lenchen Stolle gruunded. Deer moakje sun 24
Wäänte un Wuchtere mee. Do sünt uk al in dät Uutlound, so as in Belgien, Ungarn
un do Niederlounde aptreden. Do hieden in 2004 hiere 25-jierich Bestounden.
Deerbie wieren die "Burgumer Folksdounsploech" uut Burgum, Meente
Tytsjerksteradiel in Wäästfräislound, ju "Fering Ferian" uut dät noudfräiske Wyk
ap Föhr, ju "Winzertanzgruppe Klüsserath" , ju "Volkstanzgruppe des historischen
Vereins Pfalz-Mutterstadt" un ne Latien-Amerikoanske Show-Donsgruppe. Al
mädnunner wieren deer 16 Donsgruppen bie dät Fäst. Die Laiter fon ju Gruppe is
Leo Schlangen.



https://stq.wikipedia.org/wiki/Emilianisk

Emilianisk of Emiliano-Romagnolo (dt. Emilianisch) is ne Romaniske Sproake.
Geographisk un sproakelk kon ju iendeeld wäide bie do Gallo-Romaniske Sproaken,
juust as dät Frantsööske, dät Katalaniske, dät Oksitaniske, dät Lombardiske, dät
Piemontesisk, dät Liguriske un dät Venetiske. Dät wäd betrachted as ne
Minnerhaidssproake, is strukturell schat fon dät Italieenske un stoant ap ju
Roode Lieste fon betruuede Sproaken fon UNESCO. Wan do Italjener un sogoar
Baalere fon ju Sproake sälwen dät as n Italjeensk Dialekt betrachtje, so
äntstamt ju Sproake daach nit dät Italjeenske.

Dät Emilianiske wäd boald in do noud-italjeenske Regione Emilia-Romagna un
[Lombardije]] (in do Provinze Pavia un Mantua, do zentroal-italjeenske Regione
Toskana (Provinz Massa-Carrara) un Marche (Italien) (Provinz Pesaro e Urbino) un
in ju Republik San Marino.

Pèder nòster, ch't î int al zîl, ch'al séppa santifichè al tô nómm, ch'ai véggna
al tô raggn, ch'ai séppa fâta la tô volontè, cómm in zîl, acsé anc in tèra. Dâs
incû al nòster pan d ògni dé, e dscanzèla i nûster dèbet, cme nuèter a i
dscanzlän ai nûster debitûr, e brîsa lasèr ch'a cascaggna in tentaziån, mo
lébbres dal mèl. Âmen.

Padre Nostro Che sei nei cieli Sia santificato il tuo nome Venga il tuo regno
Sia fatta la tua volontà Come in cielo, così in terra Dacci oggi il nostro pane
quotidiano E rimetti a noi i nostri debiti Come noi li rimettiamo ai nostri
debitori E non ci indurre in tentazione Ma liberaci dal male Amen.



https://stq.wikipedia.org/wiki/Cincinnati

Cincinnati is n Stääd in dät Suudwääste fon dän Stoat Ohio in do Fereende
Stoate. Ju Stääd lait an de Ohio-Äi un häd ätter ju Foulkställenge fon 2006 n
Ienwoonertaal fon 332.252 binne do Meenteskeede, wiermäd se ju bit ap two
grootste Stääd fon Ohio is. Ju Agglomeration, ju sik uutdient uur Deele fon do
Stoaten Ohio, Kentucky un Indiana, is oawers fuul gratter un tält bolde 2
millione Ienwoonere.

Ätter dän Bau fon dän Eriekanoal un dän Miamikanoal wuud ju Stääd al bolde n
wichtich Zentrum fon ju Skipfoart ap e Ohio-Äi. In dät Jier 1850 hied ju Stääd
al 115.000 Ienwoonere un waas deermäd een fon do two grootste Stääde wäästelk
fon dät Appalachen-Gebierge.

Ju Stääd wuud 1788 gruunded un 1790 "Cincinnati" naamd ätter ju "Sälskup fon do
Cincinnati", n Fereen fon fröiere Offiziere uut dän Amerikoanske
Uunouhongegaidsskriech, do ätter dän Kriech ätter hiere Burger-Beroup
touräächkeemen wieren. Deermäd foulgeden jo dät Biespil fon dän roomske Diktator
Cincinnatus, die der ätter n fon him fierden Kriechstoach fluks wier bääte dän
Plouch stounde geen. Foar ju Ouskaffenge fon ju Sklaaweräi waas Cincinnati ne
wichtige Twiskestation fon dän Underground Railroad.

Sjuch uk: Do Seelter in Cincinnati. Fon ju Befoulkenge is 12,3 % aller as 65
Jiere un bestoant foar 42,8 % uut Eenpersonehuushollengen. Ju Oarbaidsloosegaid
bedrächt 5,1 % (Foulkställenge 2000).

Sowät 1,3 % fon ju Befoulkenge fon Cincinnati bestoant uut Hispanics un Latinos,
42,9 % is fon afrikoansken Uursproang un 1,5 % fon asiatisken Uursproang.



https://stq.wikipedia.org/wiki/Amphibien

Do Amphibien (Amphibia) sunt ju ooldste Klasse fon do Tetrapoda (Dät sunt aal do
Wirbelde Dierte buute do Fiske). Aal uur Tetrapoda stamme fon do Amphibien ou.
Fuul Amphibien-Oarde naamt me uk Pudde.

Ju Häid fon n Amphib bestoant, as bie Moanskene uk, uut Uurhäid, Leederhäid un
Unnerhäid. Dät rakt ferskeedene Käddele in ju Leederhäid: Neen Sweet-Käddele, as
bie Moanskene, man Sliem- un Giftkäddele. Do Sliem-Käddele sunt goud, uum ju
Häid fuchtich tou hoolden, wiertruch dät Amphib beeter uur ju Häid omje kon. Mäd
Giftkäddele kon sik dät Diert goud ferdäägenje. Man gjucht gefoarelk is dät Gift
bloot bie moonige Oarde. So fergiftje ferskeedene suudamerikoanske Indioanere
hiere Piele mäd dät gjucht gefoarelke Gift fon Poagen uut ju Familie
Dendrobatidae. Bie ju heemske Oard Salamandra salamandra
(Düütsk:Feuersalamander) kon dät Gift bloot säilden litje Huunde un Katte
doodje, foar Moanskene däd dät bloot n bitje seer. Seer däd dät uk bie uur
Amphibien, wan me jo ounfoated häd un sik ätters in dät Ooge loanget. Twiske do
Käddele sunt do litje Dingere, do Faawen feruurseekje: Melanophoren moakje ju
Häid swot af bruun, do Xanthophoren un Erythrophoren moakje dät Diert jeel af
rood. Amphibien häidje sik, dät hat, ju oolde Uurhäid wäd in Fludden af mongs uk
gans wäch moaked un oafte apfreeten.

Do Oaiere fon Amphibien, do me as Glidderske af bie Poagen as Poageglidderske
beteekent, ap Strukeljers uk Puddegrauelse naamd, sunt normoal in dät Woater,
wier uk do Poagestäite leeter lieuwje. Man mongs, in n tropisken Rienwoold, is
ju Luft so fuchtich, dät do Dierte hiere Glidderske nit in dät Woater lääse
hougje. Dan sjucht me mongs sogoar, dät do Amphibien hiere Broud pleegje. So
lääse do Centrolenidae hiere Glidderske ap Bleede, do uur ne loangsoam
fljootende Äi hongje, un een Diert, dät is oafte dät Montje, mout ju Glidderske
bewoakje. Man wan do litje Poagestäite sluupje, moaket hie niks moor, dan glippe
jo ou un sunt in dät Woater, as do heemske Poagestäite uk. Bie do Dendrobatidae
gungt dät mongs so fier, dät jo hiere Poagestäite hääruumedreege. Do maaste
Amphibien moakje ne Metamorphose, dät betjut, Ferannerenge fon hieren Phänotyp
bie dän Uurgong fon dät Stadium Jungdiert tou dät Stadium Uutwoaksen Diert. N
Poagestäit ommet Woater, dan hie häd noch neen Lungen, man bloot Fiske-oardige
Omme-Deele. Do funktionierje so: Dät Woater kumt tou dän Bäk ien, wier dät Diert
dän Suurstof in sien Bloud apnimt. Deerätter kumt dät Woater wier tou n Slits
bääte dän Kop hääruut. Ätter n bitje Tied sjucht die Poagestäit immer moor so
uut as n uutwoaksenen Poage. Die Stäit wäd litjer un do Lungen immer gratter.
Leeter kumt die Poagestäit, die nu al bienaist as n Poage uutsjucht, oafte an ju
Luft, uum dät normoale Omjen tou leeren. Noch n bitje leeter is hie uutwoaksen.
Man dät rakt ook Oarden, do neoten sunt. Dät betjut, ju Metamorphose is fuul eer
as normoal foarbie un jo blieuwe hier Lieuwend loang unner dät Woater. Dät
betjut nit, dät jo uunfruchtboar sunt, man dät jo hier Lieuwend loang ju
Lieuwendswiese fon n Poagestäit hääbe un ook so uutsjo. Sunne Oard is toun
Biespiel dät Axolotl (Ambystoma mexicanum) uut Mexiko, ne Oard fon ju Familie
Ambystomidae. Hie kon sien Metamorphose nit be'eendje, wült hie dät Hormon
Thyroxin nit uut sin Skildkäddel flappe kon. Man wan me dät Axolotl mäd Thyroxin
foddert af dät Tjuuch in dät Aquarium uutflapt, moaket dät Diert sien
Metamorphose as do uur Amphibien ook, man normoal stärft hie deerätter, wült hie
truch ju Evolution nit an sunne Lieuwendswiese an Lound anpaaset is.

N uutwoaksen europäisk Amphib blift mongs uk noch in af ieuwenske dät Woater,
wier hie sluuped is. Poagen gunge t.B. nit oafte fier deerfon wäch (un wan, dan
nit moor as so'wät n Kilometer), un wan deer ne Gefoar is, springe jo fluks in
dät Woater un swimme wäch. Ju Pudde Bufo bufo gungt 2200 m wäch un kumt normoal
bloot an dät Woater tourääch, uum Bäidene tou kriegen: Ju is uk bekoand foar
hiere Wonderengen, wier ju oafte fon Autos doodfierd wäd. Oarde uut dän Sleek
Triturus gunge oawers nit fääre as 400 m fon dät Woater wäch. Sun Diert blift uk
in ganse Jierestiede bloot in dät Woater af bloot an dät Lound.

Loange Tied waas dät nit kloor, af do Amphibien n gjucht Taxon sunt. Der waas
ook ju Fermoudenge, dät do trjo Oardengen (sjuch in dän Apsats Systematik) nit
so nai früünd sunt. 1995 wuude in Texas n Fossil fuunen: Ju Oard Gerobatrachus
hottini. Mäd disse Oard, ju Määrkmoale fon Poagenoardige un fon Stäitpudden
hiede, wuude fon ne kanadiske Universität ärfoarsket, dät disse two Oardengen
foar 240 bit 275 Millione Jiere n gemeensoamen Foarfoar hieden. Dät waas
äntweeder ju Oard Gerobatrachus hottini, af ne äänelke Oard, ju fon dät Taxon
Temnospondyli oustamt. Do Bliendwroutere stamme fon dät Taxon Lepospondyli ou.
Gans kloor is dät ganse immer noch nit, man woarsienelk häd ju kanadiske
Universität gjucht. Wo nai do Temnospondyli un do Lepospondyli früünd sunt, weet
me noch nit gnau, man wät me weet, is, dät aal Amphibien fon do Knookenfiske
oustamme, moonige Wietenskupler leewe, dät Knookenfisk-Oardenge
Coelacanthimorpha, ju bloot two rezente Oarden häd, die Foarfoar fon aal
Amphibien is.



https://stq.wikipedia.org/wiki/Wikselsponnenge

Uut ne Stäkdöise kumt ne Wikselsponnenge. Ju gungt nit ap moal fon Plus ätter
Minus, man räägelmäitich (sjuch eerste Teekenge). Sun Ferloop hat
"sinusfoarmich" un is ne Foulge fon ju Oarbaidswiese fon n Dynamo.

In ju twäide Teekenge is dät fereenfacht deerstoald mäd ne Spoule fon een
Slinge, ju sik troalt in n Magnet. Ju Sponnenge V wäd unner ounuumen truch
Sliepkontakte. Wan ju Spoule twäärs ap dät magnetiske Fäild stoant - as teekend
- annert sik dät fon ju Spoule uumfoatede Paat fon dät magnetiske Fäild ap
stäärkste un is ju Sponnenge in ju Spoule dät grootste. Wan do hoochstoundende
Kaanten fon ju Spoule ap tichtste bie dän Magnet stounde, annert sik dät
magnetiske Fäild man n bitsken un wikselt ju Annerenge fon Gjuchte: dan is ju
Sponnenge littek un wikselt fon Polarität.

Die groote Nutsen fon Wikselsponnenge is unner uuren, dät ju eenfach ap un deel
transformierd wäide kon. Bie dän Transport fon Elektrizität uur groote Oustande
wäd ne Hoochsponnenge anwoand fon Duusende Volts, deeruum dät dan die Stroom
fuul läiger is un do Träide nit so tjuk hougje tou weesen. Bie Ankumst in dät
lokale Nät wäd dan eerste wier tou dän praktisken Wäid fon 230 Volt deel
transformierd. Die 230 Volt is nit die grootste Wäid, man dän sonaamden
Effektivwäid. Die Spitsenwäid (sjuch eerste Teekenge 325V) is 2 {\displaystyle
{\sqrt {2}}} moal so groot, afwäil 325 Volt. Dat is so fääststoald deeruum dät
dan ju effektive Sponnenge x die effektive Stroom juust wier ju ferbruukte
Laistenge aplääwert.

Fääre is die Nutsen fon Wikselsponnenge, dät ju eenfacher n Motor andrieuwe kon
as ne Glieksponnenge, wült dät foar ju Beljuchtenge niks uutmoaket.



https://stq.wikipedia.org/wiki/W%C3%BClmshoawen

Ju Stääd Wülmshoawen (Düütsk un Plat Wilhelmshaven) is ne Stääd in dän
Loundkring Fräislound in Läichsaksen. Ju lait in dän ooldenbuurchske Deel fon
Fräislound an dän Jadebousem. Ju wuude 1937 mäd uurs een Stääd, Rüstringen,
fereenigd. Un so hied ju uur 100.000 Ienwoonere, man däälich nit moor.
Wilhemshoawen is ne Stääd mäd n siet dät 19. Jierhunnert grooten Hoawen foar do
Koopljuude un ju Marine.

1853 wuude twiske dän Stoat Ooldenbuurich un dän Stoat Prüüssen die
Jadeferdraach ousleeten. Do Prüüske wüülen an de Noudsee jädden n Kriechshoawen
baue un koopeden deeruume fon Ooldenbuurich 334 Hektoar Lound, dät an dän
noudwäastelke Houk fon dän Jadebousem liech. Dät Gestrich heerde historisk tou
Aast-Fräislound. 1869 roate Köönich Wilhelm fon Prüüssen ju Stääd dän Noome
Wilhelmshaven. Ju platdüütske Skrieuwwiese wuude apsichtelk an ju fon
Bremerhaven un Cuxhaven anpaased.

Dät ferkoopede Lound heerde tou do Säspele Heppens un Näieende. 1883 koopeden do
Prüüssen noch 127 Hektoar deertou. Truch dän Bau fon dän Kriechshoawen wuuksen
do Oarbaidersiedlengen, do an dän Stäädraant ap ju ooldenbuurchske Siede liegen,
stäärk an. So koom dät 1879 tou ju Gruundenge fon dät Säspel Bant, un touhoope
mäd Heppens un Näieende äntstuude deeruut ju ooldenbuurchske Stääd Rüstringen.
Jiertjaande lieuweden two Stääde, ju eene unner ooldenbuurchske un ju uur unner
prüüske Heerskup bienunner un mädnunner. Eerste 1937 wuuden do bee Jadestääde
unner dän Noome "Wilhelmshaven" fereenigd un ju prüüske Deel wier an den
Fräistoat Ooldenbuurich ouroat.

Wilhelmshoawen is mäd dät Skiksoal fon ju düütske Kriechsmarine ääng ferbuunen.
Ätter dän Touhoopebreek 1945 stuud ju Stääd foar ju stuurste Apgoawe in hiere
Geskichte. Groote Woongestriche un Hoawenanloagen wieren in 100 Bombenangriepe
tou Skanne moaked un do Hällengen demontierd wuuden. Foar fuul Wierkere waas
neen Wierk deer. Wülmshoawen waas ju Stääd mäd do maaste Wierkloosen in gans
Läichsaksen. Dät annerde sik loangsoam, as Düütsklound ju Buundesweer apstaalde
un Wilhelmshoawen wier Marinestandplats wuude. Ju Kriechsmarinehällenge kuud
wier apbaud wäide, un ok ju zivile Industrie noom n grooten Apswung.

N Gluksfal foar Wilhelmshoawen waas dät joope Fierwoater foar dän Voslapper
Groden an ju Buutenjade. Deer kuuden uk do moderne Ouljetankere ounloope, un so
wuude Wülmshoawen toun grootsten düütsken Ouljehoawen. Wo insen dän Kaiser sien
Slachtskipe onkerden, sunt nu Brääge foar do Tankskipe fier in dät Woater roane
baud wuuden. Tanke un Raffinerien stounde bääte dän Diek, un Ouljeleedengen
loope fon hier fluks in do rhienske Industriegestriche.



https://stq.wikipedia.org/wiki/W%C3%A4t_is_Wikipedia%3F

Ju Wikipedia is n Projekt fon fräiwillige Autore toun Apbau fon ne Enzyklopädie
un niks uurs. Do Artikkele skällen bloot interessant Wieten änthoolde uut
belaide un däägede Wällen. Die Noome Wikipedia sät sik touhoope uut wikiwiki,
dät hawaiiske Woud foar “gau”, un “encyclopedia”, dät ängelske Woud foar
“Enzyklopädie”. N Wiki is ne Websiede, wierfon do Sieden licht un sunner
techniske Foarkäntnisse fluks in dän Internetbrowser annerje kon.

Ju Wikipedia rakt dät in fuul Sproaken. Ju in 2005 as Test ounfangde un siet 12.
Januoar 2008 definitive seelter Wikipedia is mäd 3.754 Artikkele noch man gans
littik juunuur do groote, man änthaalt daach al eensichoardige Information. Mäd
uur 1.300.000 is ju düütske Wikipedia apstuuns ju twäidgrootste ätter ju
ängelske, ju der uur 3.800.00 Artikkele änthaalt. Ap Wikipedia:Sproaken fint sik
ne Lieste fon aal Sproaken fon ju Wikipedia. Ju niederloundske häd uur 1.000.000
Artikkele. Litjet deerjuun sunt ju läichdüütske mäd uur 18.000, ju wäästfräiske
mäd uur 23.000, ju noudfräiske mäd uur 1.700 un ju (holloundsk)- läichsaksiske
mäd uur 4.600 Artikkele.

Uurs as häärkuumelke Enzyklopädien is ju Wikipdia fräi. Dät rakt hier nu
kostenloos in dät Internet, uk älkuneen duur hier mäd Angoawe fon ju Wälle un do
Autore kopierje un ferweende. Deerfoar suurget ju GNU-Lizenz foar fräie
Dokumentation, unner ju do Autore hiere Texte fereepentlikje. Moor Informatione
tou ju Wikipedia.



https://stq.wikipedia.org/wiki/Uurknal

Uurknal af big bang is ne populäre Benaamenge fon ju kosmologiske Theorie ju der
ap Gruunde fon ju algemeene Relativitätstheorie annimt dät 13,8 Milliarden Jiere
häär dät Al äntstuud uut n enorm heeten Punkt (uum 1028 K), mäd n uuneendelk
groote Tichtegaid, afwäil ne Singularität. Tou glieke Tied mäd dän Uurknal
skulen Ruumte un Tied äntsteen weese. Dät is mathematisk tou formulierjen wo
tjo-dimensionoale Ruumte äntstoant uut n Punkt, man nit visuel foarstaalboar. Ju
Bielde fon ne analoge 2-dimensionoale Ruumte hälpt oawers: ju Uurfläche fon n
Baal die der answält fon aan Punkt häär. Ju Uurfläche is kruumbeeged, ju häd
neen Raante un ju is eendelk, Oainskuppe do ne 3-dimensionoale Ruumte uk hääbe
kon. An ju Bielde fon n Ballon die der apbloased wäd is dän Uutdruk äntloand.

Ju Theorie is unner moor gruunded ap ju Woarniemenge fon dät anduurjend
answällende Al, as besunners tou sjoon an ju Roodferskuuwenge fon do
Spektroallienjen in dät Lucht fon fiere Stiernsysteme, die Dopplereffekt. Ju
algemeene Relativitätstheorie is in dissen Punkt oawers noch nit fulboodich,
deeruum dät ju Idee fon ne uuneendelk groote Tichtegaid striedich is mäd do
gruundlääsende Gesätse fon ju Physik.

Gruundlääser fon ju Uurknaltheorie is die Löwenske Professor Georges Lemaître.
Die Utdruk 'big bang' wuud toun eersten Moal benutsed fon Fred Hoyle in 1950 as
ne sarkastiske Beteekenge uum sien Ounaigenge fon ju Theorie toun Uutdruk tou
brangen. Hoyle waas sälwen Fertreeder fon ju konkurrierjende man nu ferlätte
Steady-statetheorie.



https://stq.wikipedia.org/wiki/Synapse

Een Synapse is een Kontaktsteede twiske two Näärwensällen. Synapsen tjoonje ju
Uurdreegenge fon Ärröögenge, ferlööwje oawers uk ju Modulation fon ju
Signoaluurdreegenge. Jo konnen buppedät truch anpaasjene Ferannergen Information
spiekerje. Ju Antaal fon do Synapsen bedrächt in de Brainge fon n Uutwoaksenen
sowät 100 Billione (1014) – beleeken ap n eenpeld Neuron swonket ju twiske 1 un
200.000.

Truch een elektrisk Signoal, dät Aktions-Potentioal, wäide uut dän Eendknoop fon
een Näärwensälle Neurotransmitter (Boodenstoffe) uutskädded, do dan uur ju
synaptiske Glieuwe ätter do Receptooren fon dän Dendrit fon ju uur Näärwensälle
wai gunge. Ju Sälle foar ju Glieuwe is die präsynaptiske Deel, wät ätter ju
Glieuwe kumt, die postsynaptiske Deel. Heel säilden rakt dät uk een
Beienfloudenge fon n postsynaptiske ätter n präsynaptiske Deel.

Do Neurotransmittere wäide in ju Näärwensälle produsierd un wonnerje dan in
litje Bleesen (Vesikele) ätter dän Synapsen-Eendknoop fon ju Sälle. Sticht truch
een Aktions-Potentioal ju Calcium-Concentration in ju Sälle oun, dan wäide do
Neurotransmittere uutskädded. Düt böärt truch ju Eepenenge fon
sponnengs-aktivierde Calcium-Kanoale. Truch Conformations-Annerengen fon Calcium
biendende Oaiwiete, foarallen Synaptotagmin wäd ju exocytotiske Fersmiltenge fon
ju Vesikel-Membran un ju Säl-Membran härbiefierd, wiertruch dät dan uutskädded
wäd (as ap ju Bielde tou sjon.

Buute Synaptotagmin is uurigens uk een Riege fon uur Oaiwiete deer oun
bedeeliged, t.B. Complexin I un II, do ju Uutskäddenge fon do Neurotransmittere
gauer moakje. Failje do bee, kon die Organismus nit lieuwje. Failt bloot een
deerfon, faale him Leeren af sik Röögjen stuur.

Oun ju postsynaptiske Membran, ju ap ju uur Kaante fon ju synaptiske Glieuwe
lait, biende do Neurotransmittere oun Receptooren. Deertruch kon it tou een
Eepenenge fon ligenden-ouhongige Ionen-Kanoale uun deermet tou een Annerenge fon
dät Membran-Potentioal in ju postsynaptiske Näärwensälle kuume. Jee ätter
Receptortyp kon uk een "Second-Messenger-Kaskade" uutlöösd wäide, ju juust so
tou een Annerenge fon dät Membran-Potentioal un mongs uk tou moor Ouloope in ju
postsynaptiske Sälle lat. Ju "Second-Messenger-Kaskade" kon een hooge
Signoalferstäärkenge ärtjuuge, wierbie ju Wierkenge fon düsse
Signoalferstäärkenge loangsoamer is as ju direkte Wierkenge ap Ionen-Kanoale.

Twiske Näärwensällen rakt dät ärröögjende (excitatoriske) un bedoarjende
(inhibitoriske) Synapsen, do äntspreekend ärröögjende (EPSP = excitatorisk
postsynaptisk Potentioal) af bedoarjende (IPSP = inhibitorisk postsynaptisk
Potentioal) Wierkenge häbe. Bloot, wan moorere ärröögjende EPSPs tou lieke Tied
oun ferskeedene Steeden (ruumelke Summation) af in uutroakjend gaue tiedelke
Foulge (tiedelke Summation) in een Neuron (Näärwensälle) ienträffe, äntstoant
deer oane een Aktions-Potentioal. Ju Aktivierenge fon bedoarjende Synapsen lat
tou ju Hyperpolarisation fon ju Näärwensälle. Dät hat hier Membran-Potentioal
sakket ou un ju is stuurer ärröögboar. EPSPs fiere tou Depolarisation, moakje
dät Membran-Potentioal also haager un deermäd uk ju Ärröögboargaid fon ju
Näärwensälle.

Elektriske Synapsen sunt säildener as chemiske, man do rakt it uk. In elektriske
Synapsen wäd dät Aktions-Potentioal juust so fäärelat, as dät is un nit in een
chemisk Signoal uursät. Deertou sunt do bee Näärwensällen dan truch sonaamde
Glieuwen-Ounsluute (Ängelsk: Gap junctions) mädnunner ferbuunen, dät hat, deer
is n Kanoal uut Oaiwiet, die staalt een Ferbiendenge twiske two Näärwensällen
häär.



https://stq.wikipedia.org/wiki/Sproakuutbau

Sproakuutbau (dt. Sprachausbau) is n näien Begriep, die der t.B. definierd wäd
as “Bäidene kriege näie Muugelkhaide, ju Sproake tou ferweenden ap ne Wiese, ju
der tou ju Situation paasjen däd”. Dät hat also, dät Bäidene leere mäd hiere
Määmesproake uumetougungen. Däälich gjucht ju Skoule sik deerap, man immer noch
wichtiger is dät Baalen fon do Oolden mäd do Bäidene. Deer konnen jo hiere ganse
Lieuwend ap fäärebaue.

Deer gungt dät also uur ju oaine Sproake, man dätsälge jält wan me n uur Sproake
leert, t.B. Ängelsk of Turske Bäidene Düütsk. Man hier jält uk: Wan do Begriepe
in ju oaine Sproake al deer sunt, dan kon me do in ju näie Sproake uk eer
ferstounde.

Dät aal is bloot muugelk, wan ju Määmesproake sik uk mäd do Situatione fon ju
moderne Waareld befoatje kon, sik deeroun uutdrukke kon. So kumt me tou dän
Uutbau fon ju Sproake sälwen. Dät kon sik gjuchte ap ne ‘groote’ Sproake as dät
Düütske, man uk ap Regionoal- un Minnerhaidesproaken. Deer kon ne Wikipedia in
sunne Sproake fielicht nutselkweese.

Dät lät ne eenfache Uursättenge fon düütsk Fernsehen, man fuul Seelter hääbe
Probleme deermäd, dan dät is neen Sjoon wät me däd, oaber Kiekjen: me kon
deerwai kiekje, man wan dät Dingen uutskalted is, kon me niks deerap sjo. Man
Fierkieker gungt uk je wier nit, dan dät is n ‘Fernrohr’. Fiersjoon fäilt also
nit gans goud, man in Wiedkiekjen is dät Problem, dät wied in ju Betjuudenge
‘fern’ nit suk goud Seeltersk is. Dät is wäil moor ‘geräumig, breit’.

Me kon uk moal bie do Noabere kiekje: do Mooringer Noudfräiske bruuke fiirsiien
(dåt) un fiirsiier (di), un do Platdüütske Feernseher of Kiekkassen.



https://stq.wikipedia.org/wiki/Sproakkundige_Teekene

[ ] hinzugefügt/ Bemäärkengen fon dän Ferfoater in anfierde Texte/ added. [..],
... ausgelassen/ beteekent wäägelätte Textdeele/ left out ' Betonung folgt/
beteekent Betoonenge fon ju foulgjende Silwe/ stress on next syllable. So is
Heälle Dom ['---] gliekwäidich mäd 'Hälle Dom | Silbengrenze/ beteekent ju
Deelenge fon n Noome in Silwen/ syllable separation ~ vertritt Stichwort/
ferträt dät Kopwoud in do Artikkele/ represents lemma. ~ ungefähr/ sowät/
approximately - Strecke /P1-30 beteekent aal do Parzellen twiske do Numere 1 un
30 iensluutend/ interval ... unterbrochene Strecke/ P1...30 beteekent moorere
Parzellen wierfon P1 ju läichste un P30 ju hoochste Numer drächt/ discontinuous
interval . * entschlossen/ beteekent, dät ju foulgjende Foarm rekonstruierd is,
also nit wuddelk belaid .. Zweifel/ Twieuwel/ doubt (» 119U) ? unbekannt/
uunbekoand/ unknown » siehe/ sjuch/ see > wird zu/ wäd tou/ becomes < entsteht
aus/ äntstoant uut/ originates from &, + und/ un/ and Ätter mien Oarbaid Kramer
1994:407-408.



https://stq.wikipedia.org/wiki/Slacht_bie_Actium

Ju Slacht bie Actium (of Slacht bie Aktion, uumdät dät ne griechiske Stääd waas)
waas ne Seeslacht twikse do Leegere fon Octavianus (uk bekoand as Augustus) un
Marcus Antonius ap dän 2. September 32 f. Kr. oun dän Uutgong fon dän
Ambrakisken Gulf. Dät waas ne wichtige Slacht in dän Ptolemäisken Kriech. Ju
Slacht wuude fon Octavianus sien Leeger wunnen, wiermäd dät Eende fon ju Roomske
Republik fääststuude un die Begin fon de Kaisertied in't Roomske Riek
häärounkoom.

Dät Twäide Triumviroat, n Buund fon Octavian, Marcus Antonius Marcus Aemilius
Lepidus hiede sik in Twistegaid aploosed. Antonius hiede naan gouden Roup moor
in't roomske Foulk, uumdät sien Ooldske ju ägyptiske Kööniginne Kleopatra VII.
waas: Do Ljuude kwieden, dät hie sik fon buutloundske Moachthääbere
be'ienfloudje liet, buppedät bestuude die Fertoacht, dät truch dät Ferhooldnis
ätter Antonius sin Dood Deele fon't Roomske Riek oun muugelke (ägyptiske)
Bäidene fon do bee gunge kuuden.

Octavianus, die sik aaltied as gjuchtmäitigen Ätterfoulger fon Caesar saach un
Wräike oun sien Möärendere nieme wüül, waas truch ju Skeedenge fon sien Suster
Octavia un Antonius eendgultich tou Antonius sin Juunstrieder wuuden. Bloot
militäärisk kuude dät ne Äntskeedenge reeke. So briek die Ptolämiske Kriech uut.

Antonius sien Strategie waas nit die Oungriep fon't italieenske Hoolichailound,
hie wüül Octavianus uurswain staale. Wildääge waas dät uk die Räid fon
Kleopatra, ju uut Suurge uum Ägypten ne defensive Strategie beeter foont.
Antonius häd oaber Besteetengs-Jäild ätter Room seende lät, uum juun Octavianus
foar tou gungen.

Bee do Sieden hieden hunnerde Skiepe, man Octavianus sien Paatäi hiede moor as
dubbeld so fuul as Antonius sien. Dät mout uk kweeden wäide, dät Octavianus sien
Skiepe maast litjer un gauer, wilst Antonius sien Skiepe maast gratter un beeter
befäästiged wieren. Kleopatra, ju Ooldske un deermäd Ferbuundede fon Antonius,
hiede hiere gaue Sailskiepe touhoope bääte ju Slachtoardenge fon Antonius
lääsen. Deer wieren uk groote Skätte so as ju Kriechskasse ap Kleopatra hiere
Skiepe, do skuulen seeker weese.

Antonius koom truch ju See-Äängte uut dän Ambrakisken Gulf un liet sien Skiepe
in n Hoolichkring äänge Apstaalenge iennieme. Hie wiste, dät do Skiepe ääng
bienuur blieuwe moasten, uumdät do litje Liburnen fon Octavianus sien Paatäi
deer nit truch kuume. Hie wüül in düsse goadelke Staalenge blieuwe un outäiwe,
bit ju uur siede mäd dän Oungriep begint. Dan wüül hie ap ju Juunsiede skjoote,
bit ju läip meenuumen is un ätters ju Blokoade truchbreeke un mäd dän deegelk
smiddegees apkuumenden Noudwäästwiend ätter Suude sailje.

Octavianus sien Siede look sik tourääch, uumdät hiere litje Skiepe besunners
in't joope Woater n Foardeel hieden. As jo dät wüülen, begon Sosius, die nit
outäiwe wüül, mäd ju Ferfoulgenge. Do troalden jo sik wier uume un ju Slacht
begon. Masse Skiepe fon Octavianus sien Siede roiden twiske Antonius sien Skiepe
truch un kuuden fon aal do Sieden oungriepe. Antonius kuude mäd Katapulte groote
Steene ap do litje Skiepe smiete, do fersoachten, Antonius sien Skiepe tou
fersinken of ju Stjuuerenge stukken tou moakjen.

Antonius un Kleopatra wieren foar't eerste seeker in Ägypten, man een Jier
leeter wuude (uk truch dän Sieden-Wiksel fon ju ägyptiske Flotte un Kavallerie,
Alexandria iennuumen. Antonius broachte dän 1. August 30 f. Kr. sik sälwen uume,
Kleopatra n poor Deege leeter, ap dän 12. August, juust so.



https://stq.wikipedia.org/wiki/Seelterfr%C3%A4isk

Dät Seelterske of, wietenskuppelk, Seelterfräiske is ne fräiske Sproake, ju fon
sowät 1500 bit 2500 Moanskene boald wäd in Seelterlound. 1991 wuude ju
seelterfräiske Sproake in dät Guinness-Bouk fon Rekorde fon 1991 indreegen as
litste Sproakailound fon Europa. Dät Seelterfräiske is dät lääste Uurblieuwsel
fon ju aastlauwersfräiske Uurtoal fon dät Seelterlound, do Groninger Uumelounde,
Aastfräislound, dät Jeverlound un Butjoarlound.

Bit in dät säkstienste Jierhunnert waas dät Fräiske (Ooldfräisk) ju eepentelke
Sproake fon Ferwaltenge un Gjucht in do fräiske Kustenlounde twiske dät Vlie in
't Wääste un ju Weser in 't Aaste. Ätters is ju Sproake in Aast-Fräislound
uutstuurwen, man in Seelterlound is ju an 't Lieuwend blieuwen.

Binne ju ooldfräiske Sproake in Aast-Fräislound roate dät two Dialektgruppen, do
oamsfräiske Dialekte un do weserfräiske Dialekte. Do oamsfräiske Dialekte wuuden
in dän wäästelke Deel fon dät aastfräiske Hoolichailound boald, as uk in do
Groninger Uumelounde bit tou ju Lauwers. Do weserfräiske Dialekte wuuden in dän
aastelke Deel fon dät aastfräiske Hoolichailound boald, bit in dät Lound
Wursten, uursiede fon ju Weser.

Uut dät Ooldfräiske hääbe sik dät Wäästfräiske, dät Seelterfräiske un dät
Noudfräiske äntwikkeld. Do bildeden touhoope ju fräiske Sproakgruppe. Ju
Äntwikkelenge geen foar älke fräiske Sproake uurs, un so sunt do uutnunner
woaksen. Fon do fräiske Dialekte, do noch an 't Lieuwend sunt, is dät
hälgeloundske Fräisk dän naiste Früünd tou dät Seelterske. Die naiste Früünd tou
do fräiske Sproaken is ju ängelske Sproake.

Ju ängelske Sproake un do fräiske Sproaken heere tou ju Ängelsk-Fräiske
Sproakfamilie (Anglofräisk). Dät Anglofräiske wäd uk wäil Noudwäästgermanisk
naamd, un bildet ne Unnersproakgruppe binnen do Germaniske Sproaken. Ju seelter
Sproake is fon Uursproang Fräisk, man häd platdüütske un hoochdüütske Ienfloude
unnergeen. Deerbie sunt ferskeedene Woude in dät Seelterske keemen, do nit
originoal Fräisk sunt. Ap ju uur Siede häd dät Seelterske ooldfräiske Woude (as
kweede, Soaks) bewoard, do dät uurswain nit moor rakt, as uk grammatiske
Besunnerhaide (t.B. Gäise, sjo).

Dät Sproakgebiet uumfoatet trjo Täärpe: Strukelje, Roomelse un Skäddel. In ju
junge Kolonie Seedelsbierich wäd nit fuul Seeltersk boald. Däälich bildje do
fjauer Täärpe un hiere Buurskuppe mädnunner ju Meente Seelterlound mäd n
Uurfläche fon 123 km2 un sun 13.000 Ienwoonere. Ieuwenske Seeltersk un
Hoochdüütsk behärsket n Deel fon ju seelterske Befoulkenge dät Platdüütske.

Uur ju Spreekerantaal rakt et ferskeedene Unnersäikengen un Skättengen. Bie aal
do Skättengen lait ju Spreekerantaal twiske do 1500 un 2500 Moanskene.

Ju lääste Unnersäikenge wuude 1995 moaked fon Dieter Stellmacher in dät
Saterlandprojekt fon ju Universität Göttingen. Deerbie wuuden 10% fon do
Ienwoonere uur hiere Sproakgebruuk ätterfräiged an Hound fon ne Froagebooge mäd
34 Froagen. Fon do 12.100 Ienwoonere wuuden uutnuumen Bäidene unner 14 Jiere, as
uk Uutloundere, Uutsiedlere un Personen mäd twäide Woonenge in Seelterlound. So
ferbleeuwen 8.334 Persone, so dät 833 Ljuude tou befräigjen wieren. Deerfon
koomen 766 (92%) uutfälde Froageboogen. Seeltersk ferstounden dwo 4.058
Ienwoonere (49%), Seeltersk baale konnen 2.250 Persone. Fon do 8.334 Ienwoonere
baale also 27% Seeltersk, ap maaste in Roomelse (39,7%). In Skäddel kon 28,9%
Seeltersk baale, in Strukelje waas dät 26,2% un in Seedelsbierich 9,6%.

In dät historiske Gebiet Seelterlound lääse do uk nit fräiskbaalende Täärpe
Idafeen, Elisabethfeen un Näiskäddel. Disse Täärpe heere Däälich nit tou ju
Meente Seelterlound. Idafeen heert tou ju Meente Aastrauderfeen), Elisabethfeen
tou ju Meente Bäärsel) un Näiskäddel tou ju Stääd Ait. Do näie Bewoonere fon
disse Foantäärpe koomen fon Anfang an uut Ooldenbuurich of Aastfräislound un do
kuuden neen Fräisk baale. Näiskäddel äntstuude in dät 19. Jierhunnert fon
Skäddel uut, man so as uk in dät Foantäärp Seedelsbierich waas ju Antaal fräisk
baalende Ienwoonere littik. Tou dät Eende fon dät 19. Jierhunnert tälde Paul
Kollmann in Näiskäddel noch 59 fräiskbaalende Ienwoonere (12,7%).

Dät Seelterske kon in do trjo Dialekte fon Roomelse, Utände (Strukelje), un
Skäddel ferdeeld wäide. Do Ferskiele sunt gjucht littik. Daach sunt do, wan me
Seeltersk baale kon, goud tou kannen. Hier een poor Biespilsatse in do
unweerskienelk ful Ferskiele ansammeld sunt, man daach kon me deer an sjo, dät
jo daach nit uuremäte foneenuur ouwieke:

Ju Muur fon mien Naaberljüüde fon ju Hachte in't Nouden, do aaltied mäd ju Saise
Gäärs faar hiere Haangste mjo, häd aan Lüünich blouked, die knulääst in dät
froaie Fuugelhuus jieuwenske hier aain Huus Aaiere laid häd un bolde litsje
Suukene häbe skuul. Mongs soacht hie Fodder un bikket litsje Miegelken un
uurswät uut ju Äide bääte dän Staal, eer hie wier tourääch ätter't Fuugelhuus
wäifljucht. Sieuwends (/Seeuwends) staant deer aaltied aan fraamden Mon, die
uurs niks mäi as dän Fuugel tou bekieken. Wildääge kumt hie uut dät Bopperlound.

Ju Muur fon mien Noaberljuude fon ju Hööchte in't Nouden, do aaltied mäd ju
Saise Gäärs foar hiere Hoangste mjo, häd een Lüüntje blouked, dät knulääst in
dät froaie Fuugelhuus ieuwenske hier oain Huus Oaiere laid häd un bolde litje
Suukene häbe skuul. Mongs soacht dät Fodder un bikket litje Miegelken un uurswät
uut ju Äide bääte dän Staal, eer dät wier tourääch ätter't Fuugelhuus
waifljucht. Säiwends stoant deer aaltied aan froamden Mon, die uurs niks mai as
dän Fuugel tou bekieken. Wildääge kumt hie uut dät Bupperlound.

Ju Mour fon mien Naaberljuudene fon ju Hööchte in't Nudden, do aaltied mäd ju
Soise Gäärs faar hiere Haangste (/Hangste) mjo, häd een Lüüntje blouked, dät
knulääst in dät froaie Fuugelhuus ieuwenske hier aain Huus Aaiere laid häd un
bolde litje Suukene häbe skuul. Mongs soacht dät Fodder un bikket litje
Miechhäimken un ourswät uut ju Idde bääfte dän Staal, eer dät wier tourääch
ätter't Fuugelhuus waifljucht. Säiwends staant deer aaltied aan fraamden Mon,
die uurs niks mai as dät Fuugel tou bekieken. Wildääge kumt hie uut dät
Bupperlound.

Ieuwenske dät in do Biespilsatse bruukte "bekieke" kumt uk hyperkorrekt
"bekiekje" foar, dät kweeden wäd, uumdät do je-Tiedwoude fon wäkke as typisk
Seeltersk apfoated wäide. Ieuwenske "soacht" kumt in aal do Täärpe uk "säkt"
foar, wildääge uk aan Faal fon Hyperkorrektuur: Uk Foarmen mäd "ch" rakt dät al
in dät Ooldfräiske "sēka" ("säike"). Muugelk honnelt sik dät uk bie ju Foarm
"säkt" uum Hyperkorrektuur, man dät is nit seeker. Bee düsse Faale sunt -
hyperkorrekt af nit - so in dät Seelterske ienburgerd, dät me him nit moor
iedensthoaftich as ferkierd beteekenje kon.

Oold un näi spielt uk een groote Rulle in Luudferskuuwengen, do juust tou düsse
Tied in dän Gong sunt, un do fon wäkke Ljuude meemoaked wuden sunt un fon wäkke
noch nit:

In dän Sproakuutbau kumt dät tou masse Lienuursättengen un besunners uk
Fäkwoud-Uurnoamen: Juust hier in ju Seelterske Wikipedia, ju sunner Sproakuutbau
nit weese kon, rakt dät deerfoar masse Biespile. Hier sunt dät t.B.:

Man me kon nit ferwachtje, dät die Sproakuutbau fon älkunaan gliek moaked wäd un
do näie Themen aaltied juust gliek foarmulierd wäide (Biespil: "In do tjo Täärpe
rakt dät unnerskeedelke Baalwiesen" af "in do tjo Täärpe rakt dät unnerskeedelke
Dialekte"). Uurs een Biespil is dät Woud "Stoafsuuger" (Lienuursättenge uut dät
Düütske) deertou dät dät Synonym "Huulbäisem" rakt, een Woud, dät weerskienelk
fon een äänelk Platdüütsk Woud oulat is, un, as me licht ärkoant, uurspröängelk
moor snurrich as iedenst meend waas. Daach kweede dät wäkke Ljuude nu uk in dän
Iedenst.

Twiske 1100 un 1400 wuude dät Seelterlound fon Fräisen uut dät Aast-Fräislound
fon däälich besiedeld. Woarskienelk koomen do Ljuude uut dät aastfräiske
Kustgebiet, wier do, ätter ferskeedene Natuurkatastrophen, hiere Woonsteede
ferlädden hieden. Dät Seelterlound wäd naamd in n Uurkunde fon n 25. Okt. 1400
as een fon do Lounde do fon Groaf Nicolaus fon Tecklenburg an dän Biskup fon
Münster uurdrain wuuden. Tou ju Groafskup Aastfräislound, ju äntstuude in dät
15. Jierhunnert, häd dät Seelterlound silläärge nit heerd. Unner dän Biskup fon
Münster hieden do Seelter noch loange ne bestimde Oainständegaid un kreegen uk
noch ne Sunnerloage truch Honnel un Skipfoart. Dät ooldste Seeltersk sunt two
Woude in een Uurkunde uut dät Jier 1415.

Ap dät aastfräiske Hoolichailound wuude in dät 16. Jierhunnert minner Fräisk
boald, insteede deerfon boalden do Ljuude deer immer moor Platdüütsk. Weegen ju
isolierde Loage un ne bestimde Oainständegaid waas die platdüütsken Ienfloud in
Seelterlound gjucht littik. Bit in dät 19. Jierhunnert waas dät Seelterlound n
Soundinsel midde in oafte uunbegungboare hooge Foane, me kuude bloot mäd n Skip
uur ju Seelter Äi in Seelterlound kuume. Uum 1900 wuude ju Buuräi ap do
kultivierde hooge Foane gans wichtich. Truch näie Sträiten un n Iersenboan
kreech dät Seelterlound fääste Ferbiendengen mäd ju 'Buutewaareld'. Uum 1945
waas ju Loage fon ju Sproake in do oolde Käädentäärpe noch so stäärk, dät
ferskeedene Fluchtlinge uut Aast-Düütsklound sloank Seeltersk baalen leerden.
Ätters geenen fuul Seelter Oolden deertou uur, hiere Bäidene ap Hoochdüütsk
aptouluuken. Do lääste Jiertjaande koom deerap ne Reaktion un wäd uk n Bitje
Seeltersk an do Skoulen roat. Ne Seeke ju foar bee Sieden fuul Ärfoulch rakt,
läite do seelter Uuren fon allere Ljuude in Bäidenstuune. Uk kuume hier un deer
seelter Beteekengen ap Huuse un sunt nu do seelter Täärpnoomen uk ap do Skilde
anroat. Dät is foar n grooten Deel bewierked fon dän Seelter Buund.

Al in dän Begin fon dät 20. Jierhunnert kwieden ferskeedene Ljuude, dät ju
seelterfräiske Sproake uutstierwe wüül. Ju absolute Baalertaal is bit tou dät
Eende fon dät 20. Jierhunnert relativ konstant bleeuwen, man do Baalere fon dät
Seelterfräiske sunt däälich ne Minnerhaid in ju Meente Seelterlound.

Ju seelter Sproake stoant siet 1999 unner Skuts fon ju Europäiske Charta fon do
Regionoal- un Minnerhaidssproaken. In dät Seelterlound is ju Sproake uk as
Amtsproake toulät. Do fjauer Täärpe in Seelterlound hääbe twosproakige
Täärpnoomen.

In Seelterlound sunt in aal fjauer Täärpe touhoope fieuw Bäidenstuune, wier do
Bäidene mäd Seeltersk-Unnergjucht truch Fräiwilliger fersuurged wäide. An aal do
Litje Skoulen (Gruundskoulen) in Seelterlound kriege do Bäidene
Seeltersk-Unnergjucht. An ju "Grote Skoule fon't Seelterlound" (dät Schulzentrum
Saterland) konnen do Sköilere an ju Realskoule Seeltersk as Wahlpflichtkurs
kriege, an ju Hauptskoule rakt dät apstuuns naan Seeltersk-Unnergjucht. Uk an
dät Gymnasium (Laurentius-Siemer-Gymnasium in Roomelse) rakt dät apstuuns noch
naan Seeltersk-Unnergjucht. An do Beroupskoulen, Fachskoulen un Hoochskoulen
rakt et uk naan Seeltersk-Unnergjucht. An do Universitäte fon Göttingen, Kiel un
Ooldenbuurich rakt et Seminoare uur dät Seelterfräiske. Uunräägelmäitich rakt et
Kuurse fon t. B. dän Seelter Buund of ju Foulkshoochskoule in Lier.

In do 1950er Jiere fangt ju Geskichte fon ju seelterfräiske Literatuur eerst
gjucht oun. Dät Lesebouk foar Seelterlound waas ne Riege fon seelter
Saitengstukke, do fon 1953 bit tou 1965 in dän 'General Anzeiger' publiziert
wuuden sunt. As dät Lesebouk foar Seelterlound apheerde, fängen Hermann Janssen
un Pyt Kramer oun mäd "Seelter Trjoue, Tidschrift foar alle Seelter". Dät fäng
oun in n Suumer 1966 un die soogende un lääste Jiergong koom 1972. In dät
Lesebouk un in Seelter Trjoue sunt ferskeedene literariske Seeken publiziert
wuuden. Hermann Janssen skreeuw uk foar dät Lesebouk un häd 1964 "Dät
Ooldenhuus" uutroat. Marron C. Fort häd in 1985 un 1990 two Bouke mäd
Täkstsamlengen uutroat, in dät Jier 2000 ärskeen sien seelter Uursättenge fon
dät Näie Tästamänt un do Psoolme. Margaretha Grosser is een fon do maast
produktive Autorinnen in ju seelter Sproake, ju häd Fertälstere un Dööntjene
skreeuwen in do Saitengen, un ferskeedene bekoande Bäidensbouke, so as Die litje
Prins (2009) un Tuusterpäiter (2010) uursät.

Ju Ems-Vechte-Welle häd älke two Wieke fon 11:00 bit 13:00 ne Seendenge uut
Seelterlound ap Seeltersk un Plat. In Internet skrift ju Näissiede
www.stuuns.com ap Seelterfräisk. In dän "General-Anzeiger" fon Rhauderfehn un ju
"Nordwest-Zeitung" fon Ooldenbuurich ärskiene räägelmäitich Artikkele uur dät
Seelterfräisk of ap Seeltersk.

Toumindest eenmoal in do two Jiere wäd in ju roomske Säärke ne Misse ap Seelter
ouheelden. Dät Näie Testament (un do Psoolme) is fon Marron Fort uursät ap
Seelterfräisk.

Dät Seelterske is in dän Loop fon do Jiere ap gans ferskeedene Wiesen skrieuwen
wuuden. Do Sproakgeleerden hääbe in dät 19. Jierhunnert bit tou do 1950er Jiere
moor of minner phonetiske Skrieuwwiesen bruukt. Deerfon waas Julius Bröring sien
Wierk ap maaste bekoand in Seelterlound. Deerap basierde sik dan uk Gesina
Lechte-Siemer, as ju in do trüütiger Jiere mäd seelter Gedichte ounfäng, wierbie
ju oawers aal do Lienjen un Teekene wäägeläite moaste, deeruum dät do sik foar n
praktisken Druk nit oainden.

As dan in do füüftiger Jiere foarallen fon Hermann Janssen näi ounfangd wuude
mäd dät Lesebouk foar Seelterlound, wieren Ienfloude fon ju hoochdüütske un ju
ängelske Skrieuwwiese deeroun. Al ap ju eerste Siede fon dät Lesebouk foar
Seelterlound (Aproup) stuuden Woude as 'brought', 'ienfiehrd', 'utschniede'.
Leeter geen dät n bitje wäch, oawers do loange Luude wuuden in dät Lesebouk foar
Seelterlound noch nit konsequent skrieuwen.

In jusälge Tied wuud bie ju Fryske Akademy in Ljouwert toacht an n Woudebouk
(Hermann Janssen rakt in dät Lesebouk foar Seelterlound uk al ne groote Lieste
fon 4000 Woude) un dan skuul dät deerfoar ne konsequente Skrieuwwiese reeke,
ätter dän Prinzip "een Luud - een Teeken", sodät uk nit-Seelter ju Uutsproake
deeran ouleese kuuden. Die Direktor Professor Jelle Brouwer waas ju Meenenge,
dät do Seelter sik deeruur uk uutspreeke skuulen. Deerap moakede Pyt Kramer
eenige Äntwurpe, do dan 1958 fon ne Delegation unner Fierenge fon Brouwer in
moorere Äiwende an Hound fon Biespiele mäd de Tweelwerrräid truchnuumen wuuden.
Toulääst wuud dan ju Foatenge mäd "loange Säwenluude altied dubbeld" wääld, ju
dan leeter as "Skrieuwwiese fon 1958" anwoand wuude in dät "Seelter Woudebouk"
fon 1961 un uur Bouke, as "Dät Ooldenhuus".

Consequenz waas, dät do kuute Luude [i] un [u] (in 'Tied', 'kuut') dan as i un u
skrieuwen wuuden, wieruum do Luude [I] un [U] (in 'dit', 'Buk') dan skrieuwen
wuuden as ì, ù. In n Praxis wuuden do apaate Akzentteekene nit bruukt un dät
roate Ferwikselenge. Dät wuud löösd fon Professor Marron C. Fort in sien
"Saterfriesisches Wörterbuch" fon 1980. Deeroun wuud 'Tied' un 'kuut' skrieuwen,
also mäd ie un uu, wierbie dan do loange Luude [i:], [u:] as íe, úu skrieuwen
wuuden (also slíepje, súur). Wan deer do Akzentteekene wächfaale, stöörde dät
bolde naagends, deeruum dät dät fon do Luude uk bolde neen Minimoalpoore rakt. N
uur Näierenge fiert Fort truch in sien Uursättenge fon dät Näie Tästamänt in et
Seeltersk, wier hie sk skrift insteede fon sch, wät foarallen ap Skoulen nutselk
is uum ju gjuchte seelter Uutsproake [sx] tou kriegen, insteede fon ju Düütske.
Fort sien Skrieuwwiese wäd in groote Lienjen däälich maast ferwoand. Bloot dät
Eenpeldskrieuwen in eepene Silwe (also epen insteede foar eepen) wuude nit
altied uurnuumen.

Truch sien isolierte Loage un do deeruut resultierende Oainhäide keemen in dät
Seelterlound al in dät fröie 19. Jierhunnert ferskeedene Unnersäikere fon ju
seelter Sproake ap Besäik. Al in 1794 skreeuw die Antropologe Mauritz Detten uur
do Fräisen fon dät Seelterlound. Hie beskreeuw ju seelter Sproake as verdorbenes
Plattdeutsch un notierde sik n poor Woude. Die Theologe un Historiker Johann
Gottfried Hoche skreeuw moor uur ju Sproake in sien Räisebeskrieuwenge truch
Osnabrück un Niedermünster in dät Seelterlound, Aast-Fräislound un
Groningerlound. Foar him waas dät Seelterske dät ooldste Dialekt fon Düütsklound
un ju Uursproake fon dät Ängelske, Niederloundiske, Ooldsaksiske un Platdüütske.

In dät Jier 1836 wuude dät Wierk Onze Reis naar Sagelterland uutroat fon do
wäästfräisen Montanus Hettema un Rinse Posthumus. Dät is n tjuk Bouk wuuden, dät
bolde toun Haaldeel uut oolde Uurkunden bestuude. Interessant sunt eenige Texte,
ne Sproakleere (wier Hettema dät Seelterske in dän ooldfräiske Roome twinge wol)
un ne Woudelieste fon 31 Sieden. In dät Jier 1846 koom die Jeverloundiske
Theologe Johann Friedrich Minssen foar moorere Mounde ap Besäik. Hie beskreeuw
ju Sproake gans gnau un sammelde fuul Fertälstere un Spräkwoude in ju seelter
Sproake. Sien Unnersäikengen wuuden toun Deel in dät Tiedskrift Friesisches
Archiv publisiert, n groot Deel fon sien Wierk wuude eerste ätter dän Twäide
Waareldkriech fuunen un uutroat.

Die Begruunder fon ju modärne Frisistik, Theodor Siebs, diede uk Unnersäik ätter
ju seelter Sproake. Sien Geschichte der friesischen Sprache (1901) änthaalt ne
bolde fulständige historiske Grammatik fon dät Seelterske, wierfon hie in Zur
Geschichte de englisch-friesischen al fuul Biespiele roat hiede. Bloot ap
Seelterlound beluuke sik Das Saterland, Flurnamen un sien lääste Uutgoawe in
1934 Zur friesischen Volkskunde des Saterlandes.

Do Unnersäikengen fon dät Seelterfräiske ätter dän Twäide Waareldkriech dieden
foarallen Pyt Kramer un Marron Curtis Fort. Die wäästfräiske Ingenieur Kramer
waas 25 Jiere oold as hie sien Seelter Woudebouk (1961) uutroate, fon sien Näi
seelter Woudebouk is Beend I (A–E) in 1992 ärskienen. In 1982 wuude sien Kuute
Seelter Sproakleere publisiert. Hie häd ferskeedene Unnersäikengen däin man hie
häd uk ferskeedene Bouke skreeuwen un uutroat, fon 1966 bit 1972 waas hie foar
dät seelterske Tiedskrift Seelter Trjoue aktiv, un hie publisierde ferskeedene
wieräntdekte Wierke fon t. B. Minssen.

Die amerikoanske Germanist Marron Curtis Fort begon in do 1970er Jiere mäd sien
Unnersäikengen ätter dät Seelterske un arbaidede bit tou dät Jier 2003 an ju
Universität Ooldenbuurich wier hie sik iensätte foar dät Platdüütske un dät
Seelterske. Mäd Hermann Dumstorf stoalde Fort dät Saterfriesisches Wörterbuch
touhoope, dät 1980 publisierd wuude. Ieuwenske sien Woudebouk roate hie do
Tekstsamlengen Saterfriesisches Volksleben (1985) un Saterfriesische Stimmen
(1990) uut un uursätte dät Näie Tästamänt un do Psoolme in dät Seelterske
(2000).



https://stq.wikipedia.org/wiki/Satellit

In ju Astronomie is n Satellit n Objekt, dät unner Ienfloud fon ju Sweerkraft in
ne Boane uum n uur Objekt tou bewääget. Der wäd uk wäil kweeden, dät die
Satellit sik binne dän Sweerkraft-Horizon fon dät uur Objekt befint.

N Satellit, die der sik befint in ne Boane uum n Heemelköärper as n Planet, wäd
uk wäil Moune naamd. Natüürelke Mounen sunt maasttied Objekte mäd ju Struktuur
fon n litjen Planet of Planetoide, do der ienfangd wuuden sunt fon ju Sweerkraft
fon dän Planet. Kunstelke Satellite sunt uunbemonde Reewen, do der fon do
Moanskene in ne Boane broacht sunt uum ju Äide tou.

Objekte, do der uum n Stiern as uus Sunne tou traale, wäide maasttied naan
Satellit, man Planet, Dwärchplanet, Planetoid of Komet naamd. Bloot bie
Dubbelstierne wäide do Stierne in Boanen uum dän Haudstiern tou wäil Satellit
naamd.

In grooteren Uumfang wäide litjere Molksträite-Systeme (as toun Biespil Messier
32 en Messier 110) un Kuugelstiernhoope, do der rundtraale uum groote
Molksträite-Systeme uk Satellite of Satellit-Systeme naamd.



https://stq.wikipedia.org/wiki/Riegenskaltenge_un_Parallelskaltenge

Riegenskaltenge un Parallelskaltenge (dt. Reihenschaltung un Parallelschaltung,
äng. Series and parallel circuits} sunt do gruundsätselke Skaltengswiesen foar
elektroniske Bauelemente.

Skaltje wie twäin Wierstande R1 un R2 bäätenunner, dan is die Wierstand Rtot an
do uuterste Eenden gliek an ju Summe: Rtot = R1 + R2. Dät hat Riegenskaltenge.

Skaltje wie 2 Wierstande R1 un R2 ieuwenskenunner, dan is ju totoale Laitenge
Gtot gliek an ju Summe: Gtot = G1 + G2. Dät hat Parallelskaltenge. Die totoale
Wierstand is dan Rtot = 1/Gtot = 1/(1/R1 + 1/R2). Af uurs skrieuwen: Rtot =
(R1.R2)/(R1+R2). [Die Punkt stoant foar "x"].

Skaltje wie 2 Kondensatore C1 un C2 parallel (d.h. ieuwenskenunner), dan kumt
dät deerap hääruut, dät do Flächen fon do Platten touhoope täld wäid. Dät hat
dät ju totoale Kapazität gliek wäd an Ctot = C1 + C2.

Die Kondensator häd foar Wikselstroom ne Oard fon Wierstand; die naame wie
Impedanz (Y). Ju Impedanz wäd litjer as die Kondensator gratter wäd, also Y =
k/C, wierbie k ne Konstante is.



https://stq.wikipedia.org/wiki/Oamde

Oamde (de. Emden) is ne Stääd in dät düütske Buundeslound Läichsaksen, an ju
Oamse-Stroom. Oamde is ju grootste Stääd in ju Region Aast-Fräislound un ju
maast wäästelke Hoawenstääd in Düütsklound. As kringfräie Stääd heert Oamde nit
tou dän Loundkring Aurk. Ju Stäädferwaltenge häd uk Kringgewalt. Dät Stäädgebiet
is uur 112 km² groot un häd bolde 52.000 Ienwoonere.

Oamde lait in dät Wääste fon dän Region Aast-Fräislound, in dät düütske
Buundeslound Läichsaksen. Ju Stääd lait uungefeer 25 Km. noudwäästelk fon Lier,
un uk uungefeer 25 Km. suudwäästelk fon Auerk. Ju Stääd lait is an ju Mundenge
fon ju Oamse in ju Noudsee, suudelk fon ju Stääd lait n Dullert. Die Hoawen fon
Oamde lait 38 Seemeilen fon ju Mundenge fon ju Oamse. Ju Stääd lait juust n
bitje buppe Normaalnul. Do hööchste Punkte sunt n Warft (7,5 Meter buppe NN) uut
n Middeloaler weerap ju Stääd äntstuude, un n Mulbierich (15 Meter buppe NN).

Dät Säntrum fon Oamde läit sik so ferdeele: Altstadt, Behördenviertel,
Bentinkshof, Boltentor, Groß-Faldern un Klein-Faldern. Ätter ju Statistik fon ju
Stääd Oamde sunt do grootste Stääddeele dät Stäädsäntrum (sowät 8700
Ienwoonere), Barenburg (sowät 7000 Ienwoonere) un Borssum/Hilmarsum (sowät 6100
Ienwoonere).

Die Hoawen fon Oamde lait in ferskeedene Stääddeele: Port Arthur/Transvaal,
Borssum, (Kolonie) Friesland un Stäädsäntrum.

Oamde lait in n mäitige Klimazone, wät unner Ienfloud fon ju Noudsee stound. In
n Suumer sunt do Deegestemperatuuren läiger as in dät Binnenlound, in n Winter
sunt do Temperatuure maastens haager. Ätter ju Klimaklassifikation fon Köppen
lait Oamde in n Gebiet, dät ju Iendeelenge Cfb. häd. (Klimazone C: woorm-mäitige
Klima, Klimatyp f: fuchtich-mäitige Klima, Unnertyp b: woorme Suumer). Binnen ju
mäitige Zone heert Oamde bie dän Klimabezirk Niedersächsisches Flachland
Nordsee-Küste. Dät Klima is maritim, maastens is dän Suumer relativ köilich un
rakt et relativ fuul Rien, man die Winter is mild un in n Winter faalt nit fuul
Snee.

Dät is nit sicher wanner Oamde äntsteen is, man et rakt Oamde sänt dät oachte
Jierhunnert as Hondelstäärp an ju Oamse. Allere Noomen sunt Amuthon, Embda,
Emda, Embden. In dät Middeloaler waas Oamde Deel fon dät Emsigerlound
(Oamselound). In dät 14. un 15. Jierhunnert häd Oamde fuul Konflikte häiwed mäd
de machtige Hanse, deer fon Oamde un uur Täärpe in Aast-Fräislound häär do
Seeroowere uum Klaus Störtebeker stöänd wuuden. Truch disse Konflikte is Oamde
moormoals fon Hanseatiske Krafte (ap maaste Hamburger) besät wuuden. 1433 wuude
ju Stääd, mäd Stöän fon ju Hanse, äroberd truch ju Hööftmonfamilie Cirksena. Do
Hamburger looken in 1447 foar dät lääste Moal uut ju Stääd uut. Käiser
Maximilian I roate ju Stääd 1495 Stäädgjucht un Woapen, dät "Engelke up de
Muer".

In dät 16. Jierhunnert wuude ju Stääd un dän Hoawen fon Oamde gratter. Dät koom
truch do oamder Koopljuude un Reeder, man in dät twäide Hoolichdeel fon dät 16.
Jierhunnert koom dät foarallen truch ne politiske Äntwikkelenge: die
Uunouhongelkaidstried fon Niederlounder juun do Spanier in n Tachentichjierige
Kriech. Fon do Spanier ferdrieuwen un ferfoulgte Niederlounder, foareerst do
Patrizier, Koopljuuder, Reeder un Houndwierker, keemen ätter Oamde wai - ju
neutroale Hoawenstääd tichtebie do Niederlounde. Truch do näie
Hondelsferbiendengen mäd do Niederlounder, kuude Oamde gratter wäide un wuude so
een fon do wichtichste Hoawensteeden in Noud-Europa. Tougliek äntwikkelde Oamde
sik truch do Wierke fon Johannes á Lascos un uur reformierte Theologen tou een
wichtige kalvanistiske Stääd. Bie ju Oamder Revolution wuude Groaf Edzard II.
ätter ju Noaberstääd Aurk ferdrieuwen. Die Gjuchtsgeleerde Johannes Althusius
stäärkede ju Staalenge fon Oamde juun uur Groafen un Stääde. Mäd do Niederlounde
as Skutsstoat waas Oamde bolde ne oaine fräie Stäädstoat. Ätter dän Ferljus fon
ju Aast-Fräiske Fräiegaid in 1744, ferloos ju Stääd hiere Fräiegaid unner
Prüüske Behöörden.

An dän Begin fon dät 19. Jierhunnert heerde Oamde tou do Niederlounde
(1806-1813). Deerätter heerde dät bit tou 1815 bie Prüüsen, wierätter ju Stääd
bit tou 1866 tou dät Köönichriek Hannover heerde. Ätter 1866 waas Oamde wier
Prüüsk un koom so leeter tou dän düütske Stoat. In dät Jier 1944 is Oamde foar
80% stukken bombardierd wuuden. Man ätter ju Twäide Waareldkriech geen dät gau
beeter. Dät Wirtskupswunner waas uk in Oamde. In do 50er un 60 Jiere sunt deer
fuul näie Skiepe baud wuuden, man ju Stääd häd mäd dät Volkswagenwerk Emden in
1964 dän grootste Ärfoulch häiwed.

Do Taale foar 1600 un 1744 sunt Skatsengen. Do Ienwoonertaale bit tou 1970 sunt
uut dät Bestand fon n Ostfriesischen Landschaft. Do Taale siet 1975 sunt do
amtelke Ienwoonertaale un beluuke sik ap do Hauptwohnsitze.

Oamde häd Two Autoboanen, dät sunt ju Buundesautoboane 31 un ju Buundessträite
210. Ju Stääd häd twäin Boanhoawe, dän Oamder Haudboanhoaf un Boanhoaf Oamder
Buutenhoawen. Uur dät Woater häd Oamde ne Foarferbiendenge ätter Borkum. In
Oamde rakt et ieuwenske do maaste groote Sträiten uk Räädweege.

Die ÖPNV (eepentelke Persoone-Nai-Ferkier) in Oamde wäd mäd Omnibusse
sicherstoald. Ieuwenske do Stäädbuslinien fon dän Stäädferkier Oamde GmbH(SVE),
ne Dochterfirma fon do Stäädwäärke Oamde un deermäd läästelk ju Stääd sälwen,
rakt et uk Ferbiendengen ätter dät Uumlound, do fon Regionalbusse fon ju
Düütske-Boan-Dochter Weser-Ems-Bus GmbH betjoond wäide.

Oamde häd mäd BSV Kickers Emden ne Foutbalmonskup ju der sänt 2005 in ju
Regionalliga Nord foutbaalt: dät is ju trääde Liga. Dät Stadion hat dät
Embdena-Stadion.

In Oamde rakt et two regionale Tsaitengen: ju Emder Zeitung un ne regionale
Uutgoawe fon ju Ostfriesen-Zeitung. In ju Stääd rakt et ju Haudredaktion fon dät
Regionoalradio Radio Ostfriesland.



https://stq.wikipedia.org/wiki/Nooten

Älken Toon wäd fertreeden fon wät uutsjucht as n tjukken Punkt ap ne Riege
Lienjen. Deerbie wäd ju Toonhööchte beteekend fon ju Hööchte fon dän Punkt ap ju
Riege. In Bielde 1 is dät wiesd foar ne Riege aal haager wäidende Toone. An älke
Noote sjo wie n litjen Striep, ju Hoals, wiermäd ju Laangte beteekend wäd.

Tougliek is deer buppe anroat, wo do Toone stimme tou do wiete Tasten fon n
Klavier. Deerbie ferträt ju linke Taste dät aanstriekede C (c'), wät midde ap n
Klavier sit, oafte bie dät Slot, wät in saang anroat wuuden is. Bie n elektrisk
Keyboard is dät dät eerste C gjuchts fon do Begleittasten.

Sun Riege Tasten as t.B. c' d' e' f' g' a' h' c" uumfoated ne skeene Oktoawe,
also n Intervall mäd tweelich Hoolichtoonstappen, hier links ju aanstriekede
Oktoawe (uk c’d’ usw.) un gjuchts ju twäinstriekede Oktoawe (uk c” d”usw.) . Ju
flugge Krulle gans links hat Fjoolekoaie of g-Koaie, deeruum dät ju mäd hiere
grootste Krulle juust ju Hööchte fon ju g'-Noote uumsirkelt.

In Bielde 2 is gjuchts nochmoal ju aanstriekede Oktoawe wiesed, mäd dät Slot un
dan links deerfon noch two Oktoawen moor, eerste ju litje Oktoawe un dan gans
links ju groote Oktoawe. Uum do tou skrieuwen, bruukt me me noch ne twäide Riege
Lienjen, unner do uur. Foar ju Riege stoant dan noch wier ne uur Koaie, ju
Basskoaie of f-Koaie, deeruum dät ju dät litje f uumsirkelt.

Fääre sjo wie in disse Bielde in do Lienjenriegen do liekapstoundene Striepe mäd
Määrke 2 3 4 5 6, do dän Takt beteekenje.

Do swotte Tasten hääbe Toone, do der twiske do fon do wiete Tasten lääse. Uum do
in ju Nooteskrift tou beteekenjen, bruukt me do Foarteekene: dät Kjuus (1), dät
Aplöösengsteeken (2) un dät "b" (3).

Uum nu t.B. ju swotte Taste gjuchts fon dät G tou beteekenjen, sät me deer n
Kjuus (1) foar, wiertruch ju Noote ferhaagerd wäd toun Gis, as in ju Bielde mäd
ne roode Lienje ounroat. Dät jält dan foar ju Noote älke Moal deerätter (in ju
Bielde also twäie), bit me n Aplöösengsteeken (2) sät. So rakt dät uk Ais, Cis,
Dis un Fis bie A, C, D un F.

Wol me deerjuun n Toon ferläigerje, dan sät me n b deerfoar, wät korrespondiert
tou ju swotte Taste links fon dät G. So kricht me n Ges, wät wier jält bit tou
dät Aplöösengsteeken. Ap jusälge Wiese kricht me As, Bes, Des, Es bie dät A, B,
D un E.

Wan me nu ap ju Tastatuur fon dät Klavier kieket, sjucht me, dät t.B. As un Gis
ap een Taste lääse, uk Es un Dis un aal sowät. Bie ju Pythagoräiske Stämmenge
roate dät deer noch n litjen Unnerskeed, also, wan me Intervalle mäd Hälpe fon
bestimmde Ferhooldnisse fon Säidenloangten bereekend. Däälich ap n Klavier rakt
dät dän Unnerskeed nit moor, deer is näämelk eenfach ju Oktoawe in tweelich
Hoolichtoonstappen gliekmäitich iendeeld, deer is dan t.B. As un Gis wuddelk dät
sälge. Man gnau nuumen rakt dät n Unnerskeed, me boalt fon Enharmoniske
Ferwikselenge. Wan me also As enharmonisk ferwikseld, is dät Gis; wan me Dis
enharmonisk ferwikseld, kricht me Es un so gungt dät uuraal.

Bit nu hieden wie tichte (swotte) Nooten mäd n Hoals un deerfon rakt et hier
fjauer in n Takt. Deeruum sunt dät Fjoondelnooten. Dät rakt oawers uk heele
Nooten; do sunt eepen (wiet) un deerfon paaset man een in n Takt. So rakt et uk
hoolwe Nooten (eepen mäd n Hoals), wierfon dan two in n Takt paasje. Wan me deer
n Punkt bääte sät, is dät ne Tjofjoondelnoote, ju der dan touhoope mäd n
Fjoondelnoote in n Takt paaset. Un dan häd me noch Oachtelnooten, dät sunt do
Tichte mäd ne Foone an n Hoals. Un so rakt dät uk 1/16, 1/32 un 1/64 Nooten mäd
je two, tjo of fjauer Foonen. Bie moorere Nooten bäätnunner konnen do truch
Striepe ferbuunen weese.

Twiske do Nooten wäd uk wäil moal Pedum moaked un dät wäd anroat mäd
Pauseteekene, do ju Laangte fon ne Pause beteekenje ap jusälge Wiese as bie do
Nooten. In ju Bielde sunt do noch moal do ferskeedene Nootenlaangten anroat, mäd
deerunner do Pausen fon ju glieke Laangte.

Bie ju Taktangoawe heere do Nooten twiske do liekapstoundene Striepe bienonner.
Stounde fjauer Fjoondelnooten in n Takt, dan is dät Fjauerfjoondeltakt, ounroat
mäd 4/4 of C bie n Ounfang. So rakt dät uk Tjofjoondeltakt (3/4),
Twofjoondeltakt (2/4) usw. Hier ieuwenske rakt dät Biespiele deerfon.



https://stq.wikipedia.org/wiki/Morteratsch-Glitsker

Die Morteratsch-Glitsker (rätoromanisk: Glatscher dal Morteratsch/Vadret da
Morteratsch) is n Alpen-Glitsker in dän Bernina-Koppel in n Kanton Graubünden in
ju Swaits. Touhoope mäd dän Pers-Glitsker is hie mäd n Ruumteienhoold fon sowät
1,2 Kubikkilomeetere die Glitsker mäd dän grootsten Ruumteienhoold in do heele
Aast-Alpen. Sänt Begin fon do systematiske Beooboachtenge in't Jier 1878 häd die
Glitsker 2,2 Kilomeetere fon sien Loangte ferlädden, hie is däälich noch sowät
6,4 Kilomeetere loang un deermäd die träädloangste Glitsker in do Aast-Alpen,
bääte Pasterze un Gepatschferner in do aastriekske Alpen.

Do bie't Ousmilten fon Glitskere in't Glitskerfoarfäild bääterläte Spuuren
jäilde as typisk foar do Alpen. N Glitskerleerpaad ferkloort oun twintich
Stationen Glaziologie, Geomorphologie un Vegetation. Düssen Wonderwai loangs
stounde buppedät Skilde tou ju Dokumentation fon't Glitskerousmilten. In't
Foarjier fiert n Ski-Paad fon ju Diavolezza uur dän Glitsker.

Foulks-etymologisk wäd die Noome Morteratsch truch dät Swaitser Tälster Dät
Jungwucht fon n Morteratsch ferkloord. Ju rieke Buurendochter Annetta un die
Fäihöid Aratsch ferkiekje sik, as sik ap een Bierichweede een groote Sälskup
mät. Man hiere Oolden ferbjoode hier, mäd him tou dwoon tou hääbe, wan hie nit
in ju foulgjende Tied grooten Riekduum kriege kon. Deeruum wäd Aratsch in't
Buutlound Suldoat. Foar Ferträit stäärft dät Jungwucht, eer hie touräächkumt.
Deerap riedet hie ätter buppe tou ju Bierichweede un lät sin Hoangst n Ouhong in
dän Glitsker deeljumpje. Die Jeest fon dät Wucht spouket deerap oafter ap ju
Bierichweede, un do Bierichbuuren heere hier kloagjen: „Mort Aratsch“
(Seeltersk: Aratsch is stuurwen). Aan fon do Höide bemäärket ju Ärskienenge,
wierap do Bäiste moor Molk reeke un bolde neen Stuk Fäi moor uum Hoals kumt. Man
sin Ätterfoulger wol dän Spouk nit ap sin Gruund häbe un smit dän Jeest ruut,
wierap die uut n Grummelskuur flouket: «Schmaladida saja quaist' alp e sia
pas-chüra!» (Seeltersk: Ferflouked wees' düsse Bierichweede). Ätters wäd die
Gruund uunfruchtbeer un ju Weede wäd aproat. Leeter wiedet sik die Glitsker noch
fääre uut un bedäkt dän Munt Pers (Seeltersk:Ferläddenen Bierich).

Die Morteratsch-Glitsker lait in n Kanton Graubünden, in n Besierk Maloja un in
n Kring Bupperengadin. Sin Suudrant is dät italjeensk-swaitserske Skeed. Die
Glitsker lait in n bupperen Deel fon n Morteratschdoal, dät fon Suude ätter
Noude lapt un in dät Val Bernina gungt. Oun n Doaluurgong stoant een Station fon
ju Berninaboan un n Hotel. Morteratsch- un Pers-Glitsker sunt in Klokkwieser-Sin
fon do Tjoduusendere Munt Pers, Piz Cambrena, Piz Palü, Piz Zupò, Piz Argient,
Piz Bernina (4'049 m), Piz Morteratsch, Piz Boval un Piz Chalchagn uumroat. Dät
Smiltwoater fon n Morteratsch-Glitsker gungt uur ju Morteratsch-Siepe, ju
Berninasiepe, Flaz, Inn un Donau in ju Swotte See.

In n bupperen, stailen Deel is die Glitsker uunwächsoam; Hie is fon Glieuwen
truchbreeken un groote Iesskäiden stounde ruut. Die unnere läige Deel foarmt een
goud ärkanboare Glitskertunge. Ju wiedste Steede twiske Piz Bernina un dän
Bellavista-Bierichrääge bidrächt sowät 2,8 Kilomeetere. Ju grootste Uutdienenge
twiske dät Suudeende un ju Glitskertunge in dät Noude bidrächt 6,4 Kilomeetere.
Touhoope mäd dän Pers-Glitsker bidruuch 2008 ju Glitskerflakte 15,3
Quadratkilomeetere, die Ruumteienhoold wäd mäd 1,2 Kubikkilomeetere ounroat, man
hie kon uk nit nau uutfuunen wäide. Innerdoat kon die Ruumteienhoold 0,3
Kubikkilomeetere gratter af litjer weese. Ju Iestjukte bidrächt in n Truchsleek
sowät 75 Meetere. Ju Fljootgauegaid fon n Glitsker kon mäd Hälpe fon Ogiven
ouskätsed wäide. Foar n Deel fon n Glitsker bidruuch ju 120 Meetere in't Jier.
Twiske ju Isla Persa un ju Äi fon n Munt Pers fereeniget sik die
Morteratschglitsker mäd n Persglitsker. Oun do Honge aastelk un wäästelk fon't
Morteratschdoal häd die Glitsker goud ärkanboare Ouger-Moränen bääterlät.

Die Haud-Näärgestrich fon n Glitsker lait unner n Bierichrääch twiske dän Piz
Bernina un dän Piz Argient, dät Piz Zupò un dän Bellavista-Bierichrääch in't
Aaste. Die Näärgestrich gungt bit tou ju Gliekgewichtslienje ap sowät
2'600 Meetere deel.

In do Kooldtiede fon't Quartär („Iestied“) ron die Morteratschglitsker in dän
Inn-Glitsker. Juun Eende fon't leete Pleistozän foar 20.000 Jiere wude die
hoochste Iesstound roaked. Ätters smolt die Glitsker aaltied fääre ou. Foar
14.000 Jiere ron die Morteratsch-Glitsker noch mäd een Tjukte fon 400 Meetere
in't Berninadoal, wier hie sik mäd n Iesstroom fon n Berninapass fereenigede.
Tou Begin fon't Holozän, also foar sowät 10.000 Jiere, roakede die
Morteratsch-Glitsker Pontresina un hiede noch een Tjukte fon 150 Meetere. Dan is
die Glitsker bit däälich noch litjer wuden, wierbie me kweede mout, dät hie foar
soogenduusend Jiere uk al moal fuul litjer waas as däälich, hie is also wier n
bitje gratter wuden

In ju Näitied waas roakede hie 1857 sin Hoochststound, as hie bit ap 100 Meetere
an ju Steede rounkeemen waas, wier däälich die Boanhoaf "Station Morteratsch"
fon ju Rhätiske Boan lait. In't Jier 1878 wude bigonnen, ju Loangte fon dän
Glitsker systematisk tou meeten, as hie 8,6 Kilomeetere loang waas. Tou Begin
wude ju Loangte in n Oustound fon tjo Jiere,(1878 bit 1881) dan fon two Jiere
(1881 bit 1883 meeten. Ätter wude maasttieds älk Jier meeten, sänt 1916 is dät
fääst so räägeld. Sänt Begin fon doo Meetengen bit 2008 smolt die Glitsker uum
2231 Meetere; hie häd nu bloot noch een Loangte fon 6,4 Kilomeetere. Dät hat,
dät sunt in n Truchsleek älk Jier soogentien Meetere ousmolten. Do grootste
Stuke wieren dät 1947 un 1953, in düsse Jiere smolten 48 Meetere ou, 1981
smolten 56 Meetere ou un 2003 77 Meetere. Bloot in fieuw Jiere wude die Glitsker
gratter: 1899 uum twäin Meetere, 1912 uum fieuw Meetere, 1985 uum aachte
Meetere, 1988 wier uum twäin Meetere un 2004 uum tjoon Meetere. Truch Ousmilten
ferleegerde sik dät Glitskereende bit 1991 uum 110 Hööchtenmeetere ätter buppe
un liech dan ap 2020 Meetere. Die Glitskerstound fon däälich roaket uungefäär ju
Mäite foar ju Litje Iestied uum dät Jier 1200.

Fon n Begin fon do Meetengen bit tou dät Jier 1991 is die Glitsker uum sowät 2,9
Quadratkilomeetere litjer wuden, dät sunt sowät 15% fon sien Flakte. Die
Ruumte-Ienhoold wude bit 1991 uum sowät 0,3 Kubikkilomeetere litjer, ju
Iestjukte in n Truchsleek geen uum fieuw Meetere ap soogentich Meetere tourääch.

In Winterdai 2008 und 2009 wuden unner ju Glitskertunge groote, truch
oufljootend Smiltwoater äntsteene Höölen fuunen. Die Glaziologe Felix Keller
meent, dät is wäil dät grootste fon aal sukke Höölensysteme in ju heele Swaits.
Man do Höölen wolle, wan't woormer wäd, woarskienelk ienfaale.

Do Steene an ju Uurflakte sunt in hiere Ferdeelenge stäärk fon do glazioale
Prosässe bi'ienflouded. Uut dän Doalslus stomje tjuustergräine bit bruun-swotte
Grabbos un Diorite juust so as gräine Serpentite fon do Kaanten fon Piz Palü un
Piz Bernina. Fon do aastelke Doalkaanten kuume roode un wiete Alkaligranite,
blaue Granodiorite un Diavolezaa-Rhyolithe. Do wäästelke Doalkaanten suurgje
foar tjuusterchgräine bit bruunswotte Grabbodiorite un Diorite, wiete bit gräine
Granodiorite, sonaamde Berninagranite, Alkaligranite un Amphibolite. An n
Doaluutgong sunt Granite, Syenite, Diorite un Gräin-Laie tou fienden.

Truch ju binnere, säntroale Loage in do Alpen äntstounde foar ju Region uum dän
Morteratsch-Glitsker charakteristiske Klimaelemente. Deer is eegentelk n
Kontinentoalklima, dät sik truch heete Suumere, koolde Wintere un täämelk min
Deelsleeke uutteekend. Wült hooge Bierichkoppele, in dät Suude do Bergamasker
Alpen un in't Noudwääste do Glarner Alpen, dät Engadin fon do fuchtige
atlantiske un mediterrane Luftmassen ousniede, bistoant oafte truch intensive
Sunnenienstroalenge een läige Luftfuchtigaid. As Referenzstation kon ju
Meetstation ap n Berninapass (2'328 m) tjoonje. Ju lait in't aastelke
Paralleldoal un is soogen Kilomeetere Luchtlienje wääge. Fon 1961 bit 1990 heelt
ju Station in n Truchsleek in Temperatur fon -0,6 °C fääst. Oun ju Meetstation
in Pontresina (1'803 m) wude n Jiersdeelsleek fon 799 mm meeten.[Anm. 1] In't
Doal äntstoant uum dän Morteratsch-Glitsker n komplex Wiendsystem. Do
«gewöönelke» Wiende sunt Doalwiende an n Boudem un Ströömengen in ju fräie
Äidatmosphäre buppe do Bierige. Man dät Glitskeries mäd sien läige Temperaturen
ärtjuuget dät Mikro-Wiendsystem Glitskerwiend, die as Faalwiend ap n Doalfang
uumetoulapt. Wült Doal- un Glitskerwiend juunnunnerloope, kumt dät tou n
fermoorden Uuttuusk fon Energie un Fuchtigaid twiske Glitsker un Luft.

Do apskrieuwene Glitskerstounde läite ju Beluukenge fon do Plonten tou dät
Glitsker-Ousmilten ärkanne. Al in't fäärme Jier, ätter dät sik dät Ies fon een
Flakte touräächleeken häd, kuume deer do fäärme Pionierplonten wai. In düt
Pionierstadium blift ju Vegetation foar sowät twintich Jiere mäd een Bedäkkenge
twiske een un tjoon Prosänt. Ap Flakten, do al eer iesfräi wuden sunt, bidrächt
die Plonten-Bedäkkengsgroad bie n Boudem, die toun grootsten Deel uut Steene
bistoant, füüftien bit fieuwunsoogentich Prosänt. Ätter hunnert Jiere
Iesfräiegaid sunt fieuwuntachentich Prosänt fon n Boudem fon Plonten bigroit.
Twiske fjautich un säkstich Jiere sunner Ies äntwikkelje sik moor as füüftich
Prosänt Boudembidäkkenge. Düütelk minner is die Groad, wan Flakten kuutere Tied
iesfräi sunt. Ätter twintich Jiere häd sik ap minner as twintich Prosänt fon do
Flakten bigroiten Boudem bilded un ätter tjoon Jiere ap minner as tjoon Prosänt.

Do fäärme Plonten, do sik in't Skut fon do Moränen ounsiedelje, äntwikkelje
ferskeedene Wiesen, uum sik oun ju Uumgeegend ountoupaasjen. Wäkke Plonten as
Rumex scutatus (früünd mäd ju Suurke) un Thlaspi cepaeifolium truchtringe dät
Skut mäd loange kjoopende Drieuwe. Uurswäkke, as Linaria alpina uurleegerje dät
Skut mäd skalferge Drieuwe. Mäd Hälpe fon apgjuchte Drieuwe kuume Plonten as
Oxyria digyna uur dät Skut. Wutteljende Douke ap dän Skut bildje Plonten as
Dryas octopetala af Saxifraga oppositifolia. Fljootend Skut wäd mäd ticht
Wuttelwierk af peel-oardige Wuttele fon Ranunculus glacialis (Een Oard fon
Hoonepootplonte), Saxifraga bryoides, Carex firma (Een alpine Oard fon
Säächgäärs) un Sesleria albicans (uk n Gäärs) apheelden.

In't fäärme Jier ätter't Ousmilten fon't Ies siedelje sik ap do friske Flakten
toufäärme Epilobium fleischeri, Rumex scutatus, Myricaria germanica, Trifolium
pallescens (Een Oard fon Klieuwer), Oxyria digyna un Salix daphnoides (Een Oard
fon Wüülgene oun. Bit tou dät trääde Jier bigint ju Besiedelenge mäd Achillea
moschata (Nai früünd mäd ju Duusendtakke), Hieraicum staticifolium un Saxifraga
bryoides. In't alfte Jier foulgje Sempervivum arachnoideum (een Oard fon
Huuslook) un Lotus corniculatus. In't Foarfäild fon n Glitsker is Epilobium
fleischeri ap maaste tou fienden. Uur äddere Pionierplonten sunt Poa alpina,
Cerastium uniflorum, Saxifraga aizoides un Geum reptans.

Wäkke Plonten häbe in't Morteratsch-Doal n düütelk junger Hoochst-Oaler as in n
uurigen wäästelken Alpenruum. Düt bitjuudt, dät ju Besiedelenge mäd düsse
Plonten suumder iensätte as in do Ferglieksgestrige. Een Aplätteräi fon tjoon
Jiere häbe Bartsia alpina, Linaria alpina un Banneetel (Urtica dioica). Mäd een
Äplätteräi fon trättien un säkstien Jiere sät ju Groienge fon Achillea moschata
(Früünd mäd ju Duusendtakke) un Campanula scheuchzeri (Een Oard fon Klokkerke)
ien. Noch two Jiere moor Unnerskeed häd Potentilla aurea. Twintich Jiere suumet
Plantago maritima (Een Oard fon Riesenpintje af Waiblääd), 27 Jiere Geum
reptans. Ap maaste suumje mäd 33 Jiere Silene exscapa un mäd 42 Jiere Trifolium
alpinum (Een Oard fon Klieuwer).

Buute do naamde Oarde rakt dät in't Morteratschdoal ätter dät Ousmilten fon n
Glitsker noch moor ferskeedene Oarde uut do foulgjende Plontenfoamieljen:
Asteraceae, Brassicaceae, Campanulaceae, Caryophyllaceae, Crassulaceae,
Leguminosae, Gentianaceae, Onagraceae, Polygonaceae, Rosaceae, Saxifragaceae und
Scrophulariaceae.

Die Iengong fon't Morteratschdoal heert tou ju subalpine Stappe bie ju dät
Wooldskeed ap 2300 Meetere lait. Dän grootsten Oundeel bie do Boome häbe do
Näddelboome Larix decidua un Pinus cembra (Een Oard fon Fjuurenboom), dät
Boomskeed lait ap 2350 Meetere. Larix decidua siedelt sik deerbie gauer oun as
die Fjuurenboom. Al ätter tjoon Jiere sunner Ies groit deer Larix decidua, noch
tjoon Jiere deer ätter roaket ju al een Hööchte fon twäin Meetere. Wilst
trüütich Jiere ätter dät Ousmilten fon't Ies do Larix decidua-Boome fieuw
Meetere hooch sunt bigint dan ju Groienge fon Pinus cembra. Düsse roakje in't
Oaler fon tjoon Jiere een Hööchte fon twäin Meetere. Larix decidua in't Oaler
fon trüütich Jiere is uur säks Meetere groot. Ju Hööchtengroienge bie düsse
Boome heert in't Oaler fon fjautich bit säkstich Jiere, wan do oachte Meetere
groot sunt, bie Pinus cembra twiske twintich un fjautich Jiere, wan do n bitje
uur fjauer Meetere hooch sunt. In sänt moor as hunnert Jiere iesfräie Berieke
sunt do Boome oaber uungefäär gliek hooch.

In't Foarjier wäd die Morteratschglitsker foar Ski-Fierdere tougjuchte moaked.
Fon ju Bierichstation fon ju Diavolezza-Bierichboan fiert aan stuuren,
markierden, ap Seekergaid pröiweden Ski-Wai uur dän Pers-Glitsker deel tou dät
Weershuus Morteratsch an n Doaliengong. Ap ju tjoon Kilomeetere loange Oufierd
wäd n Hööchtenunnerskeed fon 1100 Meetere uurwuunen. Ju Oufierd duurt twiske een
un two Uuren. Uk foar Skifieren sunner tougjuchte moakede Waie wäd die Glitsker
in Winterdai bruukt, toun Biespil mäd ju Oufierd fon n Piz Palü.

Bierichstiegere bigunge dän Glitsker in Suumerdai bie ferskeedene Wonderengen,
so bie't Oustiegen fon ju Diavolezza uur dän Pers-Glitsker. Düsse Wonderenge is
in fierde Foarm bie Skoulklassen gjucht biljoowed. N Wai ap n Piz Zupò fiert uur
dän Morteratschglitsker. Wan me fon Noude uur dän Piz Bernina gungt fiert die
Wai uur ju Marco-e-Rosa-Hutte an n bupperen Deel fon n Morteratsch-Glitsker, ju
Isla Persa un dän Pers-Glitsker tou ju Diavolezza. Uum ju lichte Roakboargaid
truch dät Morteratschdoal un ju tichtebie lääsende Bovalhutte wäd die Glitsker
uk foar alpinistiske Iesuutbildenge binutsed. An n Iengong fon't Morteratschdoal
lait aan foar Bäidene oainden Klieuwertuun mäd Waie fon aal Stuurhaidsgroade bit
VII. Auch an der Bovalhütte wurde ein Klettergarten eingerichtet.



https://stq.wikipedia.org/wiki/Minnerhaide

As Minnerhaide (dt. Minderheiten) beteekent me Gruppen, do in ne bestimde
Gemeenskup nit dän grootste Deel uutmoakje. Dän maast algemeenen Fal sunt
Sproakminnerhaide in Stoaten.

In Düütsklound sunt ieuwenske do Fräisen, do Sorben, do Sinti un Roma un do
Dänen anärkoand. Deerbie rakt dät fluks Unnerskeede: Do Sorben rakt dät bloot in
Düütsklound, do Fräisen in Düütsklound un do Niederlounde, do Sinti un Roma sunt
Minnerhaid in moorere Stoaten un do Dänen sunt Meerhaid in Dänemark. Deertou
woonje do Sinti un Roma truch dät ganse Lound un do uur moor in bestimde
Gestriche.

• Ålandsweden • Albaner • Aostatal • Araben • Aragon • Armenier • Arumanen •
Asturien • Azores • Basken • Bosnen • Bretonen • Bulgaren • Bunjevci (Bunyevtsi)
in Serbien • Cornwall • Csángó • Dänen • Düütske • Elsaß • Esten •
Färöer-Ailounde • Finnen • Flandern • Fräisen • Friaul • Gagausien • Galicien •
Graubünden • Griechen • Ingermanlound • Italien • Jenisken • Kanarien /
Kanariske Ailounde • Karelier • Kaschubien • Katalonien • Korsika • Kosovo
(Albaner) • Krim • Kroaten • Kurde • Ladiner • Lettonen • Lipowener • Litauen •
Livonien • Lothringen • Ludier • Luxembuurgere • Madeira • Makedonien • Man
(Ailound) • Mirandien • Mócheno • Morawien • Mordwinen • Okzitanien •
Platdüütske • Polen • Pomaken • Prüüske • Rumänen • Russen • Rusyn • Sami
(Laplound) • Sardinien • Savoyen • Schlesien • Serben • Seto • Sinti un Roma •
Skonen • Skotlound • Slowaken • Slowenen • Sorben • Suudtiroler • Sweden •
Tataren • Transdniestr • Tschechen • Türken • Ukrainer • Ungarn • Võro • Wales •
Wallonien • Walser • Wietrussen • Wepsen • Woten • Yiddish / Jiddisk • Zimbern

Uk buute Europa rakt dät fuul Minnerhaide: wie toanke bloot an do Indioaner in
Amerikoa un do Uurienwoonere (Aborigines) fon Australien un so oafte do Indigene
Foulkere.



https://stq.wikipedia.org/wiki/Luchtgauegaid

Ju Luchtgauegaid (dt. Lichtgeschwindigkeit) in dät Luftloose (Vakuum) is ne
wichtige physiske Konstante, gewöönelk anroat mäd ju Bouksteeuwe c. Dät is ju
Gauegaid fon aal electromagnetiske Stroalenge, iensleeten sichtboar Lucht, in ju
fräie Ruumte. Dät is ju Gauegaid fon aal wät nul Rästmasse häd.

In SI -Eenhaide is ju Gaugaid fon dät Lucht in Vakuum definierd as gnau
299,792,458 Meter pro Sekunde (1,079,252,849 km/h). Ju Gauegaid fon dät Lucht
kon touwiesd wäide tou n bestimden numerisken Wäid, deer ju fundamentelle
Eenhaid fon Laangte, dät Meter, siet dän 21. Oktober 1983 definierd is as dän
Oustand dän dät Lucht bäätelait in Vakuum in n 1/299.792.458 Deel fon ne
Sekunde. In uur Woude: älke Ferbeeternge in je Meetgnauegaid fon ju
Luchtgauegaid ferbeetert ju Definition fon dän Meter, man annert nit dän
numeriske Wäid fon c. Gewöönelk wäd in ruuge Skätsengen dän uungefääre Wäid fon
3x 10 8 {\displaystyle 10^{8}} m/s bruukt, wierbie die Failer man 0.07% is.

Ju Gauegaid fon dät Lucht, wan dät gungt truch n truchsichtich of truchskienend
Materioal, as Glääs of Luft, is litjer as sien Gauegaid in Vakuum. Dät
Ferhältnis fon ju Gauegaid in Vakuum tou dät in sun Materioal naamd me ju
Breektaal fon dät Materioal.

In ju Relativitätstheorie blift c ne wichtige Konstante fon ju Ruumtied, wan uk
do Begriepe fon ‘Oustand’, ‘Tied’ un deermäd ‘Gauegaid’ nit eendüüdich definierd
sunt weegen ju Beegenge fon ju Ruumtied feruurseeked truch ju Sweerkraft. Wan
meeten fon ne bestimde Steede, dan passiert dät Lucht dän Woarniemer in Vakuum
aaltied mäd Gauegaid c.



https://stq.wikipedia.org/wiki/Lesebouk_foar_Seelterlound

Dän 13.2.1953 ärskeen in dän General Anzeiger fon Wäästrauderfeen n Aproup an
dät seelter Foulk. Dät geen uut fon dän 1952 apgjuchte (oolde) Seelterbuund,
wierfon wät uur ju Foargeskichte fertäld wäd. Dan hat et: Wie wollen fersäike
mäd älk interessierjende Artikkele as Geskichten, Dööntjene, Fertälstere un uut
oolde Tieden, wät uus uus Oolden un Grootoolden fertäld hääbe. Dan foulget wät
uur ju Skrieuwwiese un dan: Dät Feentjer Blääd (GA) wol uus Artikkele alle
Fräindeege brange mäd "Foutsättenge foulget" un so sätte, dät wie dät drukte
uutsniede un apwoarje konnen. Wan älke Seelter do Stukke uutsnit un bienunner
lait, so hälpt hie meeoarbaidjen an ju Ärhooldenge fon de seelter Sproake. Wäl
noch bestimde oolde Bouke uur Seelterlound hied, kuud sik weende an Hermann
Janssen.

Ju uur Wiek koomen dan do Satsengen foar de Seelterbuund un uk glieks al n
Fertälster uur Ju fon de Waareld ferjeetene Sproakeninsel. Un deermäd fäng dan
ne ganse wiekse Riege oun. An Meeoarbaidere fiende sik uut Roomelse ieuwenske
Janssen noch Konrad Burmann, Casper Deeken un Gesina Siemer un uut Strukelje
Engelbert Wallschlag, Sixtus Kordes un Sixtus Schröer. Do Skäddeler moakeden do
eepenbeer noch nit mee.

In n Ounfang wuuden do Haudwoude littik skrieuwen, man al in Nummer 11 wuud
begjucht, dät die Tweelwerroat besleeten hiede, groottouskrieuwen, wil man dät
ap Düütsk gewoond is un lichter leese kon. Uk leeter wuud an ju Skrieuwwiese
noch wäil wät annerd.

Ätter n poor Jiere waas fon aal do Meeoarbaidere oawers bloot Janssen
uurichblieuwen. Wan do seelter Texte aape wieren, woande hie sik an Uursättengen
fon Artikkele uur Seelterlound, so fon Pestoor Schulte sien Oarbaiden, man uk
fon Artikkele uut Saitengen un Skoulbouke, wiertruch hie ju ganse Waareld un
hiere Geskichte ap Seeltersk eepenlaide, fon dät Atom bit tou Atlantis. Dan un
wan koomen uk noch Seeken uut Seelterlound, as ju Beoarbaidenge fon do
Spräkwoude bie Bröring.

Eende 1957 fäng Janssen oun mäd ne groote seelter Woudelieste, ju der 48 Foulgen
anheelt. Dan koomen noch eenige Foulgen uur ju Grammatik un dan wier 17 Foulgen
mäd Spräkwoude un Glieknisse. Wan dät maastens uk gans uur Spräkwoude wieren as
do eer apnuumene, so ferträtte dät wäil daach ju Saitenge, dan deerunner geenen
jo in Suumer 1959 uur ap ne Foulge fon insen in do fjautien Deege un leeter
sogoar insen in t Mound. Janssen hied deertruch wäil dän Moud ferlädden un sien
lääste Artikkel ärskeen dän 28.12.1962. Deerätter lääwerde Pyt Kramer dan noch
eenige Artikkele, bit dan dän 11.10.1965 ju lääste Nummer (Nr. 368) ärskeen. In
Foulge deerfon koom dan leeter Seelter Trjoue.



https://stq.wikipedia.org/wiki/Lech_Wa%C5%82%C4%99sa

Lech Wałęsa [ˈlɛx vaˈwɛ̃sa] (* 29 September 1943 in dät Täärp Popowo bie Lipno
/Kujawien-Pommern, Polen) is n polnisken Politiker, Gewierkskupsmon un
Nobelprieswinner foar dän Free.

Wałęsa häd ne Fäkuutbildenge as Elektriker besoacht un häd 1980 ne wichtige
Rulle spield bie do Straike in Danzig (Pools: Gdansk). Hie waas aan fon do
Meegruundere un twiske 1980 un 1990 uk die Foarsitsende fon ju uunouhongige
polniske Gewierkskup Solidarnosc ("Solidarität"). Ätter ju Bekoandmoakenge fon
dän Beleegerengstoustand in 1981 is Wałęsa as aan fon ju kommunistiske Paatäi
hiere skäärpste Juunspielere unner Huusarrest broacht, man 1982 wier fräilät.

As aan fon do fierende Ljuude unner ju Periode fon politiske Uumwalterenge häd
Wałęsa ätter sien Woal tou dät Amt fon Stoatspräsident ju politiske un
wirtskaftelke Uumbildenge fon n sozialistisk Systeem tou n demokroatisk
fräi-Määrked-Systeem (ju sonaamde Trääde Polniske Republik) organisierd. In dät
Jier 1998 is Wałęsa as Foarsitsende fon ju Christen-Demokroatiske Paatäi wääld
wuuden, ätter dät him al 1983 dän Nobelpries foar dän Free touärkoand waas.



https://stq.wikipedia.org/wiki/Ladinisk

Dät Ladiniske, uk Dolomitenladinisk naamd, is ne romaniske Sproake, ju der in
dät Noude fon Italien boald wäd.

Ätter ju Meenenge fon eenige Foarskere bestoant ne äänge Fründskup fon dät
Dolomitenladiniske mäd dät in Gestriche fon Graubünden boalde Romaniske un mäd
dät Furlaniske. Ju Touhoopefoatenge fon disse tjo Sproaken unner dän Buppebegrip
Rätoromaniske Sproaken is uumstrieden (sjuch: "Questione Ladina").

Mäd sien sowät 30.000 Ljuude do dät as Määmesproake baale, heert dät Ladiniske
ieuwenske Seeltersk, Noudfräisk, Färöisk, Samisk un Bündnerromanisk tou do
litste Sproaken Europas. Do Ladiner tälle tou do fon ju Europäiske Union
anärkoande sproakelke Minnerhaide fon ju EU un schuulen deeruum in dän Genäit
fon dän europäiske Minnerhaideschuts, besunners fon ju Europäiske Charta fon do
regionoale of Minnerhaidesproaken fon 1991 kuume, ju der besunners ju
"Föärderenge fon Minnerhaidesproaken in Schoulen, in ju Ferwaltenge, foar dät
Gjucht un in do Medien" foarsjucht.

Dät ladiniske Sproakgebiet ferdeelt sik uur tjo Ferwaltengsregione, wät ju
Isolierenge fon do Ienwoonere unnernunner ferstäärket. Besunners unner dän
Faschismus wuude dät siet 1927 forcierd.

Ladinisk wäd ap ju eene Kaante in Deele fon ju Region Trentino-Suudtirol boald.
Hiertou tälle dät Grödnertal (Gherdëina) un dät Gadertal (Badia) in ju Provinz
Bozen-Suudtirol un dät Fassatal (Fascia) in ju Provinz Trient. Deer buute wäd
dät Ladiniske in ju Provinz Belluno in ju Region Venetien boald, un uk in dät
Doal fon Buchenstein (Fodom) un fon sowät 40% fon ju Befoulkenge fon dät
Ski-Täärp Cortina d'Ampezzo (Anpezo).

Ladinisk is in eenige Meenten mäd ne ladiniske Befoulkenge as regionoale
Behörde- un Schoulsproake anärkoand. Tou disse Meenten heere Wolkenstein
(Sëlva), St. Ulrich (Urtijëi), St. Christina (Santa Cristina), Abtei (Badia),
Kurfar (Corvara), Enneberg (Maréo), St. Martin in Thurn (San Martin de Tor),
Wengen (La Val), Canazei (Cianacei), Vigo di Fassa (Vich) und Pozza di Fassa
(Poza), do der aal in ju Region Trentino-Suudtirol lääse. Bit däälich failt et
an Minnerhaidengjuchte foar do Ladiner in ju Region Venetien. Deeruum strieuwje
Ladiner in Cortina d'Ampezzo, Livinallongo del Col di Lana un Colle Santa Lucia
ne Näigliederenge fon do Ferwaltengsscheede an. Ju schuul do Täärpe do der al
eer tou Tirol bzw. tou ju Diözese Brixen heerd hääbe, bie ju Autonome Provinz
Bozen - Südtirol föigje.

Ju Beteekenge kumt fon dät Latienske häär, deeruum dät sik dät bie dät Ladiniske
uum ne vulgärlatienske Restsproake fon dän romanisierde Alpenruum honnelt. Dät
Ladiniske wäd as Uurblieuwsel fon vulgärlatienske Dialekte oafte tou dät
Rätoromaniske reekend. Of dät ne uurregionale rätoromaniske Uursproake roate, is
unner Wietenskuppere uumstrieden un wuude as Questione Ladina diskutierd. Siet
dät 6. Jierhunnert troangen Bajuware uut dät Noude foar un fertroangen dät
romaniske Idiom uut wiede Paate fon sien fröier Ferspreedengsgebiet. Bloot in do
ougelaine Doale kuude sik dät Ladiniske hoolde. Mäd dät Eende fon dän 1.
Waareldkriech un ju Angliederenge fon dän suudelke Deel fon Tirol an Italien
fällen do Gestriche, in do der Ladinisk boald wuude, fon dät aplöösde Kaiserriek
Aastriek-Ungarn an Italien. Ju italieniske Nationoalbewäägenge fon dät 19. un
20. Jierhunnert saach in dät Ladiniske bolde altied n italienisken Dialekt, wät
do maaste Ladiner oawers fon sik wieseden. Uk in dät Gruber-De-Gasperi-Oukuumen
waas naan Schuts fon do Ladiner foarsäin.

Eerste truch dät 2. Autonomiestatuut foar Suudtirol kreegen do Ladiner in dit
Gestrich Minnerhaidengjuchte.

1988 beapdraagden do ladiniske Kultuurinstituute „Micurà de Rü“ und „Majon di
Fascegn“ den Zürcher Universitätsprofessor Heinrich Schmid, foar him ne
gemeensoame Schriftsproake tou schafjen. In dän Suumer 1998 ärscheen toulääst ju
“Wailaitenge foar dän Apbau fon ne gemeensoame Schriftsproake fon do
Dolomitenladiner“, wiermäd dät Ladin Dolomitan of "Ladin Standard" uut ju Dööpe
nuumen wuude.

Ju Befoulkenge haalt oawers nit fuul fon ju kunstelk anlaide Sproake. Of disse
Ärfiendenge foar dät Uurlieuwjen fon ju Sproake föärderlich is ärschient somäd
ju groote Froage. (sjuch deertou uk Rumantsch Grischun) In Graubünden wäd ju
Kunstsproake oktroyierd un ap finanzielle Wiese beloond.



https://stq.wikipedia.org/wiki/Kroane

Ne Kroane (de. Wasserhahn) is n Mechanismus, wiermäd ju Ströömenge fon ne
Flüssichhaid of n Gas in ne Laitenge räägeld wäide kon. Wieduut do maaste
Kroanen konnen ju Truchströömenge striekend räägelje twiske gans sleeten (neen
Ströömenge) un fulboodich eepen (maximoale Ströömenge). Dät Räägeljen geböärt
mäd ne traalende Bewäägenge, ju der uurbroacht wäd fon n Traalknoop of ne
Heeuwelte ap dät Ouspeerventil. Ouhongich fon dän Typ Kroane kon dän Räägelberäk
bestrieken wäide mäd aan fjoondel bit moorere Uumetraale. Kroanen do dät uut ne
Laitenge loope läite, hääbe ne Tüüte, sodät n fluggen Stroal äntstoant. Wäkke
Kroanen hääbe n Uutloop mäd n Skruufanslus, sodät ne tiedwiese Ferbiendenge mäd
n Ferbruuker moaked wäide kon, toun Biespil truch ne Tuunhoose of een Gasslauch.
Kroane do der in ju Laitenge apnuumen wäide, konnen mäd Skruuf-, Flansk- of
Löödferbiendengen uutfierd weese.

Dät maast bekoand sunt wäil ju Woaterkroane, ju Gaskroane un ju Ounbäitkroane
tou Gebruuk in ju Huushollenge foar Toufier fon bäätnunner Woater, Gas un
Waarmte.



https://stq.wikipedia.org/wiki/Kaschubiske_Sproake

Kaschubisk (Kaschubisk: kaszëbsczi jãzëk, pòmòrsczi jãzëk, kaszëbskò-slowinskô
mòwa; Foarloage:Lang-pl, dt. Kaschubisch) is een fon do Lechitiske Sproaken, ne
Unnergruppe fon do Slawiske Sproaken.

Ounnuumen wäd dät dät Kaschubiske sik äntwikkeld häd fon ne Sproake ju der boald
wuude fon wäkke Pomeraniske Stammen, do der Kaschubier naamd wuuden, in dät
Gestrich ju Kaschubäi in Pommern, an ju Suudkuste fon de Aastsee twiske de Äie
Weichsel un Oder.

Dät is nai ferwant an dät uutstuurwene Slovinziske un bee sunt Dialekte fon dät
Pommeraniske. Wan ju Kaschubiske Sproake uk bolde nit fon Poolskbaalere fersteen
wäide kon, wuud ju bit kuuts fon fuul poolske Sproakkundigen as n poolsk Dialekt
betrachted, wät oawers maast politiske Gruunde häiwed hääbe schäl.

Bie ju Foulkställenge fon 2002 roate dät 53.000 Ljuude in Polen, do der anroaten
dät jo in Huus Kaschubisk boalden. Uunnersäikenge wiese dät fuul Kaschubisk
baalende Oolden in Huus eer Poolsk baale, deeruum dät jo leeuwe dät wan jo
Kaschubisk baalen dwo, hiere Bäidene dät sturre hääbe uum Poolsk tou leeren.
Wäkke Schoulen in Polen bruuke Kaschubisk as Unnergjuchtssproake un dät is ne
alternative eepentelke Sproake foar Ferwaltengsanweendenge in Deele fon ju
Woiwodskup Pommern. Kaschubisk wäd uk boald fon Kaschubier do der in Kanada
woonje.



https://stq.wikipedia.org/wiki/Johann_Friedrich_Minssen

Johann Friedrich Minssen (1823-1901) waas n wichtigen Unnersäiker fon ju seelter
Sproake. Hie waas bädden (gebooren) in Jever un studierde Theologie un
Philologie in Jena un Berlin. Hie waas n jungeren Fädder fon Ehrentraut un hie
wüül dät Hälgeloundske un dät Seelterske fäästlääse juust as die dät
Wangeroogiske notierd hiede.

Deertou woonde Minssen in n Suumer fon 1846 ap Hälgelound un dan fon n 7.
Oktober bit n 22. Dezember in Seelterlound, woarskienelk in Skäddel. Hie stoalde
dan fluks fääst, dät Hettema un Posthumus dät Seelterske in do Apteekengen fon
1832 toufuul uumebilded hieden ätter dät Ooldfräiske, wät jo heere wüülen. Do
eerste Paate fon sien Oarbaid (Vorwort un Das Zeitwort) koomen 1854 in ju
Tiedskrift Friesisches Archiv, man deeruum dät ju leeter nit moor ärskienen
diede, bleeuw ju Räst in Hondskrift lääsen, ju Minssen dan leeter loande an
Ludwig Strackerjan, die n Paat fon dän Anhang 1867 in hoochdüütske Uursättenge
publizierde. Man ätters (1893) waas ju Hondskrift nit wiertoufienden.

Tou n Getoankbouk bie ju Jierhunnertfier fon ju wäästfräiske Selskip foar Fryske
tael- en skriftkennisse in dät Jier 1948 wuud dät ganse Archiv fon dän Fereen in
Ljouwert truchsoacht. Deerbie foont me uk hondskriftelke Stukke fon Minssen; dät
wieren do Anhänge 3-5. Dan foont 1958 D. Hofmann in do ätterlätte Poapiere fon
Hermann Möller gans in Aarhus aal do uur Stukke. Do ganse Hondskrifte sunt dan
1965 un 1970 fon ju Fryske Akademy hääruutroat. Noch moor seelter Materioal fon
Minssen (geskichtelk, uur ju Uutsproake, Läidere) is leeter fuunen in dän
Ätterläit fon Ehrentraut un 1999 hääruutroat fon Griep un Kramer.

Al dät uur Jier 1847 look Minssen ätter Frankriek. Wo hie deer koom un wät hie
deer moakede, is kuuts beskrieuwen fon Stiles. Die foont deerbie uut, dät die
junge Winston Churchill 1891/92 n Mound bie Minssen woond häd uum sien
Frantsöösk tou ferbeeterjen.



https://stq.wikipedia.org/wiki/Heliand

Heliand betjut “Hailand”. So wäd dät Gedicht naamd, dät in uus Gestrich
skrieuwen weese skäl twiske 814 un 840, also unner Korl dän Groote sien
Ätterfoulgere. Dät is wäil gans oold, man daach sunt two ganse Hondskrifte
deerfon bewoard blieuwen. Dät sunt C, die Cottonianus, in dät britiske Museum in
London, un M, die Monacensis, fröier in Bamberg. Dan sunt uk noch n poor litjere
Stukke bewoard blieuwen, sodät dät Gedicht wül oarich bekoand weesen hääbe mai.
Do Hondskrifte sunt uk aal goarnit gans gliek.

Me toankt, dät dät Gedicht bruukt wuuden is uum uus Foaroolden mäd ju kristelke
Leere bekoand tou moakjen. Fielicht deeruum is dät uk in jusälge Stiel skrieuwen
as do heedenske Häldenläidere.

Apfaalend is, dät et nit riemet as wie gewoond sunt. Jo soachten dät moor in
mächtige Beskrieuwengen, oafters twäie of träie dätsälge bäätenonner in uur
Woude. Fluch bie dät Foardreegen is wisse uk weesen, dät do betoonde Silwen fon
aan Sats oafters mäd jusälge Bouksteeuwe ounfange: giboran an Bethleem barno,
cuninge craftigost usw. Dät naamt man Stoabriem.

Ju Sproake lät n bitjen ap Seeltersk: quad he = kwad hie, liohta = ljoachte,
barn = Bäiden, aftar = ätter usw. Man an uur Dingere kon me sjo, dät nit ju
seelter Sproake, man eer dät Platdüütske disse sonaamde ooldsaksiske Sproake
äntstamt, wan ju seelter Sproake uk fuul fon do oolde Woude bewoard häd.

Hierbie reeke wie n Stuk uur ju Gebuurt Christi ätter dän Monacensis. Deertwiske
in skeeuwe Bouksteeuwen ju Uursättenge in Seeltersk. Ju is so moaked, dät me
fluks do Woude wierkoant, eer as ju gjuchte Betjuudenge. đ wäd uutspreeken as
ängelsk th, uu as ängelsk w; â, ê, î, ô un û sunt loange Vokoale, fielicht as
seeltersk aa, ee, ie, oo/oou, uu.



https://stq.wikipedia.org/wiki/Haudwoud

Konkrete Substantive (of Konkreta) beteekenje physiske Eenhaide, do der, in n
Prinzip toumindest, fon een fon do Sinsorgoane beooboachted wäide konnen (t. B.
Stoul, Appel of Atom, man uk Noomen as Sienke). Deerjuun ferwiese Abstrakte
Substantive (of Abstrakta) ap abstrakte Objekte, dät hat, Ideen of Konzepte (t.
B. Fräiegaid of Hoopenge, man uk eenfach Keelde of Djuurte, also wät me nit sjo
kon). Maastens is dissen Unnerskeed uutsluutend, man daach hääbe eenige
Substantive moorere Betjuudengen, eenmoal konkret un eenmoal abstrakt, t.B. dät
Substantiv Kunst, dät sik in de Räägel belukt ap n Konzept (t.B. Kunst is n
wichtich Element fon ju moanskelke Kultuur), man wät sik uk ap ne bestimde
Grafik beluuke kon (t.B. iek klieuwje uus Wucht hiere Kunst an dät Köilskap).

Eenige abstrakte Substantive hääbe n abstrakten, as uk n konkreten Sin, wierbie
die eerste truch figurative Äntwikkelenge uut dän lääste äntsteen is. Deertou
heere Koai un Sieuwe. Ap Seeltersk sunt fuul abstrakte Substantive bilded uut
Oainskupswoude un Tiedwoude mäd Eendengen as -e, -enge, -haid, -dum, -skup).
Biespiele sunt Ljoowe (fon dät Oainskupswoud ljo), Deelenge (fon dät Tiedwoud
deele), Falskhaid (fon falsk), Oaindum (fon oain), Bliedskup (fon bliede).



https://stq.wikipedia.org/wiki/H%C3%A4lpe_bie_de_Wiki-Programmasproake

Dan ärskient n grooten Kasten, dät Editfäild. Wan du deeroun klikt hääst, koast
du eenfach tou typen ounfange. Bäst du kloor, dan klik gans unner ap "Foarskau
wiese" (of mäd Tasten Alt/P). Buppe dät Editfäild kumt dan die Text so as die ap
Eende wäd. Finst du noch Failere deeroane, dan koast du do wier in dät Editfäild
ferbeeterje. Dan klikst du ap Siede spiekerje (Alt/S) uum dän Text tou
spiekerjen.

Dan wäkke Biespiele fon skeeuwe un fatte Skrift. Klik ap Siede beoarbaidje, dan
koast du bekiekje wo dät moaked is. Links buppe dät Editfäild rakt dät Knoope,
wiermäd sukke Funktione automatisk uutfierd wäide konnen.

Wolt du uk jädden wiete, wo iek nu dissen Wälltext uumgeen hääbe, wiertruch me
nu dissen Wäältext uk buute dät Editfäild sjucht ? Dan kiekje in dät Editfäild,
dan sjuchst du dän Wältext, die bruukt wäd, uum uur Wälltext tou uumgungen!

Wan du buppe klikst ap Geskichte, dan koast du sjo, wät aal annerd is un wäl dät
däin häd. Wan du die noch nit anmälded hääst as Mee-Oarbaider, dan wäd dät
ounroat mäd din IP-Nummer. Anmäldje kon truch gans gjuchts buppe ap ounmäldje
tou klikken. Du koast n Däknoome bruuke. Dät is uk mäkkelk, wan me in Diskussion
mädnunner uur ju Artikkel boalt. Foar moor algemeene Baaleräi uur ju Wikipedia
is ju Wikipedia:Weerskup.



https://stq.wikipedia.org/wiki/H%C3%A4lgelound

Hälgelound (dt. Helgoland) is dät eensichste fräiske Fälsenailound. Ap
Hälgelound wäd uk n Oard Fräisk boald, dät Hälgeloundske. Ju Äiloundgruppe
Hälgelound un Düne heere siet 1890 tou dät düütske Stoatsgebiet un sunt touhoope
ju amtsfräie Meente Hälgelound in n Kring Pinneberg (Släswiek-Holstein). Ju
Ailoundgruppe lait fjautich Kilometer foar ju Kuuste un is Deel fon dät düütske
Wirtskupgebiet, man nit fon dät Tolgebiet fon ju Europäiske Union un uk nit fon
dät düütske Ougoawengebiet. Ap Hälgelound woonje 1.267 Moanskene (2008).

Hälgelound lait in ju Düütsken Bucht, ungefeer 47 Kilometer wäästelk fon ju
Wäästkuste fon ju Hoolichailound Eiderstedt. Ätter dät Suuden wai sunt et 43
Kilometer bit tou Wangerooge. Ju Loage fon Hälgelound in dät geogroafisken
Koordinoatensysteem (WGS 84) is 54° 11' noudelke Bratte un 7° 53' aastelke
Loange. Wät ju Ferwaltenge angungt is dät Ailound Deel fon dät Buundeslound
Släswiek-Holstein, un heert tou dän Loundkring Pinnebierich. Ju Fläche fon dät
Haudailound is ungefeer 1 Km². Ju Fläche fon Düne, dät Ailound ieuwenske
Hälgelound, bedreecht ungefeer 0,7 Km².

Dät Haudailound is gjucht bekoand uum do staile roode Fälsen. Ju Loange Anna is
48 m hooch un stound appe Noudsiede fon dät Haudailound as n Fälstouden gans
fräi fon do uur Fälsen. Siet dän Stoarmfloud fon 1720/1721 sunt dät Haudailound
un Düne fonnunner tränd.

Hälgelound waas aal in dät 7. Jierhunnert fon Fräisen bewoond. Ätter n Skrieuwen
fon n kristelke Missionoar Willibrord waas Köönich Radbod uum dät Jier 700 ap
dät Ailound. In jusälge Ättergjucht skrieuwt Willibrord uur dän heedensken God
Forsite. Fon 690 bit 714 fersäikede Willibrord do Fräisen ap t Ailound tou
missionierjen, man sunner Ärfoulch.

In dät Jier 1807 besätte britske Truppen dät Ailound un Hälgelound wäd n Kolonie
fon dät Fereenigde Köönichriek Grootbritannien un Irlound. In dät 19.
Jierhunnert wäd Hälgelound fon Touristen äntdäkt. Ieuwenske ju Fiskeräi wuude
dän Tourismus in dätsälge Jierhunnert loangsam gratter un wichtiger um Jäild mäd
tou fertjoonjen. In ju britske Tied roate et Seegefechten ap e Naite fon dät
Hälgelound twiske do Düütsken un Dänen, in 1849 mäd Skiepe fon ju Rieksflotte,
in 1864 truch do Seestriedkräfte fon Pruusen un Aastriek. 1890 wuude Hälgelound
truch dän Ferdraach twiske Düütsklound un Änglound uur do Kolonien un Hälgelound
an Pruusen. Hälgelound wuude Deel fon dän Kring Süderdithmarschen in ju Provinz
Släswiek-Holstein. Die Ferdraach kreech dän Noomen „Helgoland-Sansibar-Vertrag“.
Die Ferdraach räägele do Gebietsansproaken fon dät Düütsken Riek un dät
Fereenigde Köönichriek fon Grootbritannien un Irlound in dät kolonialiserten
Afrikoa. Deertruch wuude Hälgelound Deel fon Pruusen.

Foar do Düütsken waas Hälgelound foarallen wichtich as hiere Seefäästenge un ju
Noudsee. Ätter 1890 wuude Hälgelound deertruch n wichtich Stöänpunkt foar ju
düütske Marine. In n Eersten Waareldkriech roate et 1914 dät eerste un in 1917
dät twäide Seegefecht. Dät Ailound wuude kuut ätter Kriechsbegin evakuiert un ju
Befoulkenge kuude eerst 1918 wieruume. Uk in n Twäiden Waareldkriech hiede ju
Seefäästenge Hälgelound ne militäriske Funktion. Ap dät Ailound wuude n
U-Boot-Bunker baud, et roate Marineartillerie­-Batterien, n
Luftskutsbunker-Systeem un ap Düne moakeden do Düütsken n Flugplats. Ätter 1945
wüülden do Alliierden nit moor, dät do Düütsken dät Ailound wier bruuke kuuden
as Stöänpunkt foar hiere Marine. Do Militäranloagen wuuden fernichted mäd 6700
Tonen Munition. Ju Muugelkaid, dät ganse Ailound tou fernäilen, wuude fon do
Alliierten akzeptiert. Dät suudwäästelke Deel fon dät Buppelound wuude bie ju
Sprängenge fernäild.

Ap Hälgelound wäd Hälgeloundsk boald. Dät is een fon do njuugen noudfräiske
Dialekte. Ap dät Ailound wäd ieuwenske dät Hälgeloundske Fräisk uk noch
Platdüütsk un Hoochdüütsk boald. Dät 'Friesen-Droapen' is ne moordeegige
kulturelle Feranstaltenge, ju ap dät Ailound organisiert wäd fon ju Meente
Hälgelound, die Fräiske Räid un dät Buundeslound Släswiek-Holstein. Ju
Feranstaltenge wäd alle tjo Jiere heelden. Bie do Aktivitäten gungt dät toun
Biespiel uur ju fräiske Musik, Spil of Medien. Do Biedreege kuume uut dät ganse
fräiske Woongebiet.

Ealwien fon York skreeuw uum dät Jier 800 n eersten Ättergjucht uur dän Besäik
fon n kristelken Missionoar Willibrord an dät Ailound, die dät Ailound ungefeer
100 Jiere toufoarne besoacht hiede. In disse Tied wuude dät Fäästlound fon
Släswiek-Holstein noch nit fon kristelke Missionoare besoacht. Ealwien häd dät
Lieuwend fon Willibrord apskreewen, uum him as hillige tou ruumjen. Dät is oaber
nit duudelk, of dät Ailound fon Ealwien uk ächt Hälgelound is. In disse Begjucht
wäd uk ieuwen uur ju Religion fon do Ailoundbewoonere un dän God Fosite fertäld,
die uurs naargends ärwäänt wäd. Deer wäd uk ne Woaterwälle ap dät Ailound
beskreeuwen, weer do Moanskene alleenich sunner tou baalen Woater ruutskäppe
kuuden. Muugelk häd Ealwien dät uut ju antike Literatuur hoald. Buuten do
skriftelke Wällen fon Ealwein rakt et neen uur Wällen uur ju Uurreligion fon dät
Ailound, dät fermoudelk foar ju Missionoartied heedensk waas. Uum 1900 wuude die
Hälgelounder God Fosite ap et Ailound as Personifikation fon dät Ailound bruukt,
so as uk Germania foar Düütsklound bruukt wuuden is. Willibrord hiede neen
Ärfoulch. Eerst uum 791 skuul ju eerste Kapelle truch dän fräisken Biskop
Liudger baud weesen. Hie liet uk aal do heedenske Hillichdume, wäid an Fosite,
stukken moakje. Ätter ju Reformation roate dät, bit tou dät Eende fon dät 19.
Jierhunnert, bloot evangelisk-lutherske Bewoonere ap dät Ailound.



https://stq.wikipedia.org/wiki/Germanium

Germanium is n chemisk Element mäd Symbol Ge un Atomnummer 32. Dät is n
grieswiet Metalloid.

As dät periodiske System toueerst foarsloain wuude, waas dät Element noch nit
bekoand. Medelejev tälde foaruut, dät et n Element reeke skuul ap ju Steede
unner Silizium mäd ne Atommasse juust unner ju fon Arsen. Hie naamde dät
Eka-Silizium. Clemens Winkler foont dät 1886 in dät Mineroal Argyrodit un
bewiesde deermäd, dät ju Prognose gjucht waas un ätter do Traditione fon de
Wietenskup benutsede hie sien Gjucht, die provisoriske Noome truch n permanenten
tou ärsätten. As ächten Düütsken naamde hie dät ätter sien Foarslound. Ju
Atommasse wiesde sik as 72,64, wuddelk juust wät minner as ju 74,92 fon Arsen.
Dät waas ne wichtige Uurwinnenge foar ju Leeuwwäidegaid fon dät periodiske
System. Foar dät Noaberelement Gallium jält jusälge Geskichte.

Germanium kon dotierd wäide mäd fieuw-wäidige Elemente as Phosphor, Arsen un
Antimon (N-Typ) of tjoo-wäidige Elemente as Bor, Aliminium, Gallium un Indium
(P-Typ) un fint fuul Ferweendenge as Hoolichlaiter.

Eer ultra-skeene Eenkristalle fon Silizium tou Ferföigenge stuuden in do
soogentiger Jieren waas dät sogoar die eensichste Hoolichlaiter in ju
Transistor-Ära. Deeruum dät Silizium billiger is un n wät gratteren Beendoustand
häd, häd dät Element ätters Germanium toun grooten Deel as
Hoolichlaitermaterioal fertroangen, oawers dät rakt daach noch fuul
Anweendengen, besunners wier die litjere Beendoustand n Foardeel is.

Germanium fint sik in Legierengen, Noachtsicht-Kameras, Fiber-Optik un in ju
Katalyse fon Polymerisation. Dät Oxid häd ne hooge Breekengsindex un wäd anwoand
in Wiedwinkel-Objektive un Objectiv-Linsen in Mikroskope.



https://stq.wikipedia.org/wiki/Edda

Ju Edda is een Sammelenge fon Gode- un Häldesoagen, apskrieuwen in dät 13.
Jierhunnert ap Ooldiesloundsk. Uurspröängelk wude as "Edda" bloot ju Foatenge in
Prosa (Snorra-Edda af Prosa-Edda), apskrieuwen fon Snorri Sturluson (1179 -
1241) beteekend, man dät rakt uk een Läideresammelenge, ju bloot min Prosa
änthoaldt un wierfon Uutsniede deelwiese fon Woud tou Woud in ju Snorra-Edda
sitierd wäide: Ju Läidere-Edda, ju ap Gruunde fon düsse ienhoolds-Uursniedengen
sänt dät leete Middeloaler uk mäd dän Noome "Edda" benaamd wäd. Die Uursproang
deerfon is nit kloor, me weet also nit, of dät dät Wierk fon aan bestimde
Dichter is, of wildääge een Uurlääwerenge fon Läidere uut dät meene Foulk.

Dät sunt heedenske Bouke, wäkke do Gode- un Häldesoagen uurlääwerje. Do Bouke
wäide däälich fon ferskeedene interessierde Ljuude leesen of studiert, t.B. fon
Wietenskuppere un uk wäil fon Näiheedenljuude, foar do do Bouke een religiöse
Betjuudenge häbe. Ju Edda wuude skrieuwen do Ieslound al kristelk waas, deeruume
sunt do Ienhoolde fon do Edda's nit altied fräi fon kristelke Ienfloude.



https://stq.wikipedia.org/wiki/Dom_fon_Utert

Die Dom fon Utert is ne gotiske Säärke midde in ju niederloundske Stääd Utert
(niederloundsk: Utrecht) in ju Provinz Utert. Ju wuud fon 1254 bit 1382 baud as
Kathedraale fon dät Bisdum Utert un waas wäid an Martinus van Tours
(Sänt-Maarten). Siet 1580 is ju Säärke protestantsk. Ap n 24. April 1492 wuud in
dän Dom Erasmus fon Rotterdam toun Pestoor wäied.

Ap n 14. August 1674 is n Deel fon dän Dom truch n läipen Tornado ienstät. Die
Deel wuud nit wier apbaud un sietdäm sunt die Dom un die Domtouden fonnunner
tränd. Die 112,32 Meter hooge Domtouden is die hoochste Säärketouden fon do
Niederlounde un dät hoochste Bauwierk fon Utert. Die Touden häd 14 Klokken.

Die Dom stoant ap ju (inoffizielle) niederloundske Top-100-Lieste fon dät
UNESCO-Waareldkultuuräärwe. Die Dom un die Domtouden sünt allebee niederloundske
Rieksmonumente.

Niederloundsk Rieksmonument Nr. 36075 ap
www.monumentenregister.cultureelerfgoed.nl

Niederloundsk Rieksmonument Nr. 35973 ap
www.monumentenregister.cultureelerfgoed.nl



https://stq.wikipedia.org/wiki/Dolk

As Dolk beteekent me een kuute Woape tou't Steeten, ju een Lämt mäd two Äggen
häd.

Foarloopere fon dän Dolk sunt wildääge do steenene Fästekiele un leeter do
Bläädspitte in ju Ooldsteentied, man dät is gjucht uunseeker. Uut dät Eende fon
ju Ooldsteentied foar sowät fieuwuntwintichduusend Jiere rakt dät foar dät
eerste Moal Funste fon in Dolkfoarm bewierkede Bunken. Uut ju Middelsteentied
sunt uk steenene Dolke sogoar mäd organiske Hilte ärheelden, do sik ap een Oaler
fon oachteduusend Jiere doatierje läite.

Een Blöitetied hiede die Dolk in ju Uurgongstied fon ju Jungsteentied in ju
Bronstied, ju sonaamde Koopersteentied. Dät waas ju Tied, as wäkke Kultuuren,
foaraaln suudelk fon do Alpen al Metall ferwierkje kuuden (eerste Kooper, dan
Brons) un wäkke (in Middel- un Noud-Europa) noch mäd Steenene Reewen uutkuume
moasten. Dät wäd fermouded, dät do Kultuuren, do noch Steenene Reewen bruukt
hääbe, keeken, wät do Metall-bruukende Kultuuren foar eerene Reewen hieden, un
do uut Steen ättermoakeden.

Goud ärheelden is uut düsse Tied toun Biespil aan steenenen Dolk uut Allensbach
an dän Boudemsee. Hie kumt uut een Peelbau-Siedelenge uut dät 29. Jierhunnert
foar Kristus un is sogoar mäd een Hilt ärheelden, dät uut Älloodenholt moaked is
un mäd Taar anbakked is. Een Wikkelenge mäd aan Fäidem is nit ärheelden, man ju
häd sik in dän Taar oudrukked.

In dät suudelke Skandinavien, Dänemark un Slääswiek-Holsteen roate dät fon 2.350
bit 1.700 foar Kristus tou, as fääre suudelk al loange Metall bruukt wuude, een
Tiedoaler, dät as Dolktied bekoand is. Typisk foar düsse Tied sunt do sonaamde
Fiskstäit-dolke uut Fjuursteen, do ätter hiere Hilt-Foarm benaamd sunt.

Man bie wäkke Kultuuren (uumdät ju Metallferwierkenge sik uut dät naie Aaste
bloot loangsoam ätter Europa uutdiende) roate dät in dät trääde Jierduusend foar
Kristus uk al Dolke uut Brons. In ju Bronstied is uurigens uk dät Swäid
äntsteen, eenfach deeruum dät me mäd dät näier Materioal so tou tällen "loangere
Dolke" häärstaale kuude. Do Dolke uut ju Bronstied hieden ju Foarm fon aan
Tjokaant, jo wuuden tou Begin touhoopenäided un leeter wuuden jo uk mongs uut
een Stuk geeten.

Dät rakt uk Stäfdolke, do sjo so uut as een Äkse, ju insteede fon een woanelk
Dolkhilt aan Skäft as een Äkse hääbe. Düsse Skäfte sunt uut mongs uut Holt,
mongs uk uut Brons of uut bee do Stoffe. fermoudelk sunt düsse Stäfdolke also
uut een Fermiskenge uut do Ideen fon ju Äkse un fon dän Dolk äntsteen. Wäkke
kweede uk, dät do nit as Woapen, man bloot foar Rituoale bruukt wuuden, uumdät
do Skäfte aiske tän un ätter hiere Meenenge breekbeer sunt. Man dät rakt uk
Foarskere, do meene, dät dät daach hooldbeer nouch is.

Ieuwenske ju tjookaantige Foarm wuuden uk uur Foarmen häärstoald, toun Biespil
die Antennendolk. Hie waas een typiske Foarm in ju Halstatt-Kultuur, ju oafter
mäd do äddere Kelten in Ferbiendenge broacht wäd. Düsse Kultuur duurde fon 1200
f. Kr. bit 450 f. Kr., uumfoatet also ju Uurgongstied fon ju Bronstied ätter ju
foarroomske Iersentied.

Do Suldoaten fon dät Roomske Riek Room hieden aan Dolk, dän sonaamde Pugio. Hie
wuude fon't 2. Jierhunnert f. Kr. bit dät 3. Jierhunnert ä. Kr. tou bruukt.
Gaius Julius Caesar wuude uurigens mäd aan Dolk möärend.



https://stq.wikipedia.org/wiki/Die_litje_Prins

Die litje Prins is ju Seelter Uursättenge fon dät frantsööske Bäidensbouk "Le
Petit Prince" fon Antoine de Saint-Exupéry (New York, 1943). Dät Bouk is uursät
fon Margaretha Grosser, ju 2010 uk dät Bäidensbouk "Tuusterpäiter" ätter dät
Seelterske uursät häd. Dät Bouk "Le Petit Prince" is ätter 140 uur Sproaken
uursät un is 1998 uk uursät ätter dät Wäästfräiske fon Jacobus Quiryn Smink, die
2010 uk dät Bäidensbouk "Tuusterpäiter" ätter dät Wäästfräiske uursät häd. "Le
Petit Prince" is uk ätter two Dialekte fon ju Noudfräiske Sproake uursät wuuden.

Säks Jiere waas iek oold. Do kreech iek moal een Bouk uur dän Urwald tou
foatjen. Dät hiede ju Uurskrift: Weere Fertälster. Un deeroun foont iek een
froaie Bielde. Dät stoalde een Riesenschlange deer, wo ju een Wüülddiert in’t
Geheel ferslook un deerbie rukhoalsede. Iek hääbe ju Bielde hier foar die
oumoalt.

Binne in düt Bouk stuud: „Boa rukhoalsed hiere Fangst ap eenmoal deel. Ätterdäm
kon sik sun Boa nit moor röögje. Dan släpt ju säks Mounde, un in düsse Tied wät
die Fangst ferknuused.”

Iek hääbe domoals ful ättertoacht uur dän Dschungel un wät me deer binne nit
alles belieuwje kon. Iek hääbe dan uk mäd’n Faawpänne ju allereerste Bielde in
mien Lieuwend moalt. […] Iek moaste mien Mästerwierk dan uk fluks do grooten
Ljude wiesje un hääbe altied fräiged, of jo uk boang sunt foar mien Bielde.

Hier is mien Stilkenhaid. Dät is gans eenfach.Man sjucht bloot mäd dät Haat
goud. Dät Upperste is foar do Ogene nit tou sjoon.



https://stq.wikipedia.org/wiki/Buuten%C3%A4idsk_Lieuwend

Buutenäidsk Lieuwend is Lieuwend dät nit fon ju Planet Äide is. Dät is nit
bekoand, af dät ainewaine buutenäidsk Lieuwend rakt. Dät rakt naan Bewies, dät
et existiert, man et wäd ounnuumen, dät n grooten Prozentsats fon do Ljuude
deeran leeuwe.

Do maaste Wietenskuppere leeuwe, dät, wan buutenäidsk Lieuwend existiert, sien
Evolution an ferskeedene Steeden in dät Al passierd is. Uur leeuwe, dät dät
Lieuwend begon ap ne litje Taal fon Planeten un sik ätter uur Planeten fersprat
häd. Me skäl deerbie oawers betoanke, dät dät in ju Waareldruumte twiske do
Planeten döödelke Stroalenge as UV rakt. Daach änthaalt ju Ruumte twiske do
Stierne in Stoafwulken al touhoopestoalde Molekülen do der as Bausteene foar dät
Lieuwend tjoonje konnen.

Ätter Asimov rakt dät in uus Molksträitesystem bie do 300 Milliarden Stierne man
sun 650 Millionen bewoonboare Planete. Dät kumt deerhäär, dät nit aal Stierne
(as toun Biespil do roode Hüünen) ne goude Stroalenge reeke un bie Dubbelstierne
annerje sik do Uumstande toufuul. Deertou kumt, dät do Stierne in de Midde fon
dät System goarneen Planete hääbe. Uk skällen sukke Planete in ju bewoonboare
Zone af Ökosphäre fon dän Stiern lääse, also nit tou koold weese (as Mars) af
nit tou heet (as Venus). Sogoar uus Äide häd heete un koolde Tieden
(Iestiedoaler) koand. Deertou skäl sun Planet nit tou licht weese, uurs kon hie
ju Atmosphäre nit fäästhoolde, as uus Moune. Ätter Asimov behärbiergje dan 390
Millionen Planete in de Molksträite ne technologiske Zivilisation, aal ätter ne
bestimde Theorie fon dät Äntstounden fon dät Lieuwend.

Interessant is dan ju Froage, wieruum wie noch sieläärge niks fon uur bewoonde
Planeten heerd hääbe. Deerbie mouten wie betoanke, dät dät sik uum gjucht groote
Oustande honnelt; die naiste Stiern, Proxima Centauri stoant ap 4,3 Luchtjiere
fon hier (ne Raketenraise fon 63.000 Jiere bie 20km/sek!), soodät me ap ne
Funkbosskup eerste in 8,6 Jiere n Oantwoud kriege kon.

Ätter wäkkene kon sik daach uk Lieuwend äntwikkeld hääbe ap do Planete Venus un
Mars un ap ju Jupitermoune Europa un do Saturnmounen Titan un Enceladus. Man fon
do hieden wie dan al eer wät heere moast.

Buutenäidske Lieuwendsfoarme wäide oafte in ju Foulkskultuur as Buutenäidske
(ET’s) un bietiede uk as Marsljuude beteekend.



https://stq.wikipedia.org/wiki/Boone_(Phaseolus)

Do Boone (Phaseolus), so, as dät Woud däälich maasttieds bruukt wäd, sunt n
Sleek fon Leguminosen, do uurspröängelk uut Amerikoa twiske 37 °N und 30 °S
foarkoomen. Dät rakt sowät soogentich Oarde fon düssen Sleek.

In Suudamerikoa rakt ju Archäologie Tjuuchnis, dät ju Meene Boone (Phaseolus
vulgaris) al uum 2700 foar Kristus ounbaud wuude, dät waas also juust in ju
Tied, as do Ljuude in Suudamerikoa mäd ju Buuräi begonnen (Neolithiske
Revolutsjoon). Ätter ju Äntdäkkenge fon Amerikoa truch do Europäere wuuden do
Boone ätter Europa broacht.

Dät Woud seelterske Woud Boone kumt uut Ooldfräisk bāne un fääre, so as me dät
rekonstruierd, fon Ooldgermanisk *baunō. Düt germaniske Woud häd sik in masse
germaniske Sproaken ärheelden, so as Düütsk Bohne (uur Middelhoochdüütsk bōne,
fääre Ooldhoochdüütsk bōna); Ängelsk bean (uur Ooldängelsk bēan), Iesloundsk
baun (uur Ooldnoudisk baun). So is dät goud ättertouwiesen. Een indogermaniske
Wuttel is wät stuurer tou fienden.

Juust düsse Plonten, do wie däälich deer mäd beteekenje, kuuden oaber eer ju
Äntdäkkenge fon Amerikoa goarn't meend weese, uumdät dät do hier noch nit roate.
Dät Woud Boone wuude also foar äänelke Leguminosen, so as ju Hangsteboone (Vicia
faba) bruukt. Eerste leeter wuude dät ap dän Sleek Phaseolus uurdrain, die
däälich so tou tällen dän Prototyp fon dät deerstoalt, wät wie mäd Boone meene.



https://stq.wikipedia.org/wiki/Autonavigation

Autonavigation moaket dät muugelk, altied tou bestimmen wier me is. Dät
oarbaidet mäd dät GPS (Global Positioning System), wät Funksignoale fon
spezielle Satellite benutset. Do seende immer gans seküür hiere Position un ju
Tied fon ju Seendenge. Ju Navigationsreewe ämpfangt sun Signoal, sjucht ap ju
Klokke wo loang dät Signoal unnerwains weesen is un kon dan mäd ju gans bekoande
Funkgauegaid bereekenje, wo fier die Satellit wäch is.

Wan me nu in dät Auto mäd sun Reewe fiert, un me ämpfangt aan Satellit die der
buppe Lier is un n uuren buppe Ait, dan weet me also, wo fier me fon Ait is un
wo fier fon Lier un deermäd sunt do two muugelke Steeden fon dät Auto ap dät
flache Lound gans genau bestimd.

Uum nu tou wieten, wäkke fon do two ju gjuchte Steede is, bruukt me also noch n
trääden Satellit, t.B. buppe Twiskenoan. Deermäd kon dan tougliek uk ju Hööchte
feroarbaided wäide, sodät me deermäd uk in do Bierge fiere kon. Eegentelk rakt
dät bie tjo Satellite uk noch n twäiden Punkt, man die fint sik twäie so hooch
as do Satelliten buppe ju Äiduurfläche un is deeruum in dän Autoferkier
uunmuugelk. Deermäd houget me also nit tou reekenjen.

Ju is, ju dät muugelk moaket. Ju säkt automatisk ap älke Moment do stäärkste
Satellite, bereekent ju Position un ju Fiergjuchte un wiest dät dan aal ap n
litje Schirm in Foarm fon ne tjodimensionoale Koarte. Deerbie wiest ju dan uk
noch ju Gauegaid, un wo loange dät noch is ätter dän foulgjende Ousleek.



https://stq.wikipedia.org/wiki/Atomk%C3%A4%C3%A4den

N Atom bestoant uut n Atomkääden mäd deer uumetou ne Wulke fon Elektrone. Ju
elementäre Iensicht in dän Bau fon ju Materie wuud 1911 fon Ernest Rutherford
publizierd. Die Kääden is, sogoar beleeken ap ju Gratte fon dät Atom, gjucht
littik man positiv leeden un die Dreeger fon bolde ju ganse Masse fon dät Atom.
Die Kääden, so wuud leeter äntdäkt, bestoant an sik wier uut two Soarten
subatomäre Paate of Nukleone: Protone un Neutrone. Buutendät rakt et noch
Quarke.

Ju positive Leedenge un deermäd ju Atomtaal fon dät Element wäd bestimd fon ju
Taal Protone in dän Kääden. Ju Masse deerjuun wäd bestimd fon ju Summe fon ju
Taal Protone un Neutrone. Do twäin litje Paate hääbe bolde jusälge Masse. Dät
rakt maastens wät moor Neutrone as Protone in dän Kääden.

N Biespil: n Atom fon Element 92 (Uran) häd 92 Protone in dän Kääden. In ju
Natuur rakt dät two Soarten Käädene (Isotope) fon Uran: 235U un 238U. Dät eerste
Isotop häd 235 Nukleone in Gansen, dät is tou tällen 235 – 92 = 143 Neutrone.
Dät uur Isotop häd tjo Neutrone moor. N Mol 235U änthaalt sowät 235 Gram Masse.
Ju Taal 235 is n Biespil fon n Massentaal.

Positive Leedengen steete sik enunner ou un ju Gravitationskraft, wiermäd
Protone sik ennunner anluuke, is gjucht fuul (uum 1036 Moal) litjer. Dät rakt
deeruum uk noch ne uur Kraft, ju der dän Atomkääden touhoope haalt. Ju wäd ju
stäärke Wikselwierkenge naamd un is ap Oustande in Oardengrööte fon ju
Truchmäite fon dän Atomkääden stäärker as ju ousteetende elektromagnetiske
Kraft. Ap grattere Oustande is ju oawers gans swäk.



https://stq.wikipedia.org/wiki/Astrologie

Astrologie is n Sammelbegriep foar Ideen uur dät Ferbeend twiske dät Skiksal fon
Moanskene un Geböärnisse ap de Äide un dän Toustand fon Heemelsköärpere. Die
Noome "Astrologie" is oulat fon dät griechiske αστρολογια, "astrologia", ne
Touhoopestaalenge fon άστρον (astron, Stiern of Stiernbielde) un λογος (logos,
wät toun Biespil Theorie betjut. Dät honnelt sik foarallen uum dän Ferbeend
twiske ju Bewäägenge fon Sunne, Moune un Planete, do bie do Antike uk as Stierne
goolten.

Ju Bewäägenge fon Luchtpunkte as ju Sunne, ju Moune un do Planete un do Stierne
an dän Heemel häd do Ljuude altied betöäwerd. Die Moanske häd Räägelmäitegaid in
do Bewäägengen äntdäkt un fersoacht do tou beskrieuwen, wiertruch nit bloot do
Luchtpunkte Noomen kriegen hääbe, man uk skienboare Touhoopestaalengen deerfon -
do Stiernbielden un Stiernteekene. Truch ju Orientierenge an do Stierne
äntwikkelden do arabiske Nomaden hiere Kunde fon Astronomie und Astrologie.
Ieuwenske ju Beskrieuwenge fon do Heemelsköärpere in hiere Bewäägengen, ju
Astronomie, hääbe Ljuude in Babylon un leeter uk Ägypten, China un uur Steeden
Betjuudenge touspreeken an hiere Positione an dän Heemel, uum deeran toun
Biespil ju Toukumst fon dän Stoat, ju Gratte fon dän Aaden, ju Stiegenge fon dän
Nil of dät Skiksal fon n Härsker foaruuttoutällen. So is ju Astrologie äntsteen.

Dät apfaalendste Element fon ju Astrologie is dät Gebuurthoroskop. Uut ju
Position fon ju Sunne in dän Diertekring un fon do Planete unner wäls Gebuurt
wäide sien Oainskuppe un sin Toukumst oulat. Do maaste Wietenskuppere betrachtje
Astrologie as ne Skienwietenskup of as Uurgloowe. Daach is dät heel un aal nit
striedich, dät düssen Uurgloowe in ju Wietenskupsgeskichte fuul biedrain häd tou
ju Äntwikkelenge fon ju iedenste Wietenskup Astronomie.



https://stq.wikipedia.org/wiki/Widukind

Widukind (Wiet Bäiden) waas Härtsoch fon do Saksen fon 777 bit tou 785. Hie häd
Wierstand laistet juun Korl dän Groote in do Saksenkriege, wieroun uk do Fräisen
bedeeligd wieren. Do Franken wüülen dät Kristendom wiedje ätter dät Noude un
Aaste, deer wier do Fräisen un Saksen lieuwden.

Dät lääste Stuk fon dät Fräiske Riek hiede Korl die Groote aal in 772 äroberd,
deerätter schuulen do Saksen sik fon do Franken uk ätter dät Kristendom
uumereeke läite. In 777 wuude dät saksiske Heer fersloain fon do Franken un
Widukind fluchtete ätter do Dänen wai. In 778 kompede Karl die Groote juun do
Sarazenen in Spanien. In 782 keem Wikdukind tourääch as Oppermon fon do Saksen
wierbie n frankisken Apruur juun do Franken äntstuud. Deerbie doodeden do Saksen
dät frankiske Heer un twäin fon do hoochste Beamten fon dän frankiske Köönich.
Ju Rache fon do Franken waas woarschienelk ap e Naite fon Verden (Aller) wierbie
Korl die Groote 4.500 Saksen koppedee (Bloudgjucht fon Verden). Ap n Middewinter
785 wuude Widukind dööpet fon do Franken. Hie is fermoudelk stuurwen 807.



https://stq.wikipedia.org/wiki/Weerskup

Siet eenige Tied geen ju Froage, of wie an n Woudanfang SK skrieuwe skuulen
insteede foar SCH (Diskussione bie Skäddel un Diskussion:Seeltersk an do
Skoulen). Deeruur is uk noch wät Email-Ferkier weesen un wie hääbe Beskeed
kriegen, dät dät uk bie dät Unnergjucht do lääste Jiere mäd SK moaked wäd.
Deeruum moat iek foarslo, dät fon nu oun uk in ju Wikipedia so tou moakjen.
Fonsälwen skäl dät dan uk bielitjen in aal Artikkele uumesät wäide, man dät
moate iek mäd Foarsicht moakje. Wie mouten der noch an woane un uk schällen
düütske un düütelk allere Seelter Texte nit normalisierd wäide, t.B. nit do
oolde Täkste ap Seelterbuund fon 1952. Intwiske rakt dät uk al ne anpaasede
Woudelieste, wan uk deer uk noch Woude ferjeeten sunt. --Pyt 11:25, 23. Nov 2010
(UTC)

GANS WICHTICH! Dät is n Ättergjucht fon Heinz. Iek kwad deertou, hie häd gjucht.
JÄDDEN LEESE! Gröitnis --Kening Aldgilles 20:21, 2. Jan 2011 (UTC)

Ju algemeene Apdraach fon Wikipedia is: dät fräi Ferspreeden fon Kunde. Ju
eerelke Mee-Oarbaid an Wikipedia stoant älk fräi. Dät hat, dät Wikipedia nit
ätter do iekede Paade apbaud wäd. Dät rakt Ätterdeele, as t.B. kuutsichtige
Beuurdeelenge fon Fakte. Wikipedia rakt oawers Ruumte, sukke Failere in goude
Toupehoope-Oarbaid un Beräidenge tou löösen. Deertou rakt dät dän Foardeel, dät
ju Behondlenge un die Köär fon Themas minner truch häärkuumelke Uurwäägengen
stjuurd wäide.

Ne Wikipedia fon ne litje Sproakgruppe häd deertou noch uurs eenige Apdraage.
Toueerst stoalt ju sik as Apdraach, ju Waareld tou do Seelter tou brangen uur
dän Wai fon ju oaine Sproake. Deerbie stoant ju uk tichte bie do Ljuude tou do
ju spräkt. Dät hat, dät me sik bie ne Beskrieuwenge in n Artikkel do muugelke
Bruukere fielicht beeter foarstaale kon as bie ne groote Wikipedia, wierbie sik
dät deertou hondelt uum ne fuul grattere Variation fon muugelke Bruukere. N
Skrieuwer fon sun litje Wikipedia kon sik deeruum lichter iendomje tou dät
Weesen fon n Thema, wierbie dan foar Eenpeldhaide toueerst daach noch ap
grattere Wikipedien waiwiesd wäide kon. Deerbie kon n Artikkel licht düütelker
wäide as in do groote Wikipedien. Oawers uk in dät Beskrieuwen fon dät Weesen
fon n Thema wäd die Skrieuwer dan un wan twongen tou Sproakuutbau.

Bie ju Oarbaid wäd oawers automatisk noch wät uurs moaked: wie brange
Seelterlound tou de Waareld. Dät jält al fluks foar ju Sproake, ju nit bloot
foar ju fräiske un germaniske Sproakwietenskup fon groot Interesse is, man uk
wiest ju Ärskienengen, do der foar ju algemeene Sproakwietenskup fon Interesse
wäide konnen. Man ieuwenske ju Sproake honnelt sik dät uk uum ju besunnere
Geskichte as n Sproakinsel mäd Buuräi un Skipfoart mäd do deertou heerende
Technike. Un deerätter kumt dan, wo ju sik äntwikkelt in ju moderne Sälskup, mäd
aal do Organisasjoonsfoarme un Aktivitäte, do deertou heere, un wier dan
tougliek die seelter Bruuker in interessierd is. Ap ju Wiese äntstoant in sun
litje Wikipedia uk ne Beskrieuwenge fon ne sälskuppelke Mikrostruktuur, wierfon
dät in do groote Wikipedia nit so licht Biespiele rakt.

Iek meene, dät wie aal dät in Betracht luuke skällen, wan wie uurlääse uur dän
Apbau un sogoar dän Nutsen fon bestimde Artikkele. --Pyt 13:56, 8. Mee 2011
(UTC)

Bie dät Apsloon fon ne Seeke in do groote Wikipedien däd oafte apfaalen ju
groote Masse Information. Moonichmoal ‘ferdrinkt’ me bolde deeroun. Daach kumt
me bie dät Skrieuwen licht tou sukke groote Artikkele. Iek hied dät bie dän
Artikkel Hällenge, wierbie iek uk ju Heewe unnerbroacht hiede. Leetere
Unnersäikengen leerden mie, wo dät eegentelk funktionierde, un uk dät ju nit
bloot bie ju Hällenge bruukt wuude. Deeruum rakt dät nu n Sunnerartikkel Heewe;
ju Hällenge mout iek iek noch skeenigje! Wät meene Jie deertou?

Uurigens is dät apfaalend, wo min sik uur do oolde Technike fint, wier do daach
noch bit in uus Lieuwendtied bruukt wuuden sunt. --Pyt 13:23, 16. Mee 2011 (UTC)

Iek hääbe fersäiket, uus Wikipedia wier n bitje kauster tou moakjen (uungefeer
300 Annerengen, un dan hääbe iek bloot Kategorien touföiget). Dät waas/is nit
eenfach. Moonige Sieden sjo/seegen uut as Fotobouken (Foan), Linkferteeknisse
(Foan- un Feenmuseum Elisabethfeen), of eenfach loose Sieden! Moonige Sieden
weeren nit objektiv, mäd Läidtäksten buppe an do Sieden (Sylt), Propaganda
(Seedelsbierich) usw.! Ju Haudsiede saach uut as ne Näissiede weer juust
deerfoar n Stoarm skeen weesen tou hääben! 230 fon 1.776 hieden naan Kategorie!
Dät hääbe iek nu uk n bitje annerd. Fielicht konnen Pyt un Bernd noch moal
Wikipedia:Wät is Wikipedia nit? truchleesen? Dät spiet mie, man iek toanke, dät
is nöödich. Uur ljuude mouten dät alles wier gjucht moakje. Iek hoopje, jie
begriepen mien Ättergjucht. Touhoope skällen wie dät Projäkt ferbeeterjen.
Gröitnis --Kening Aldgilles 21:38, 20. Jun 2011 (UTC)

In den USA wird zurzeit ein Gesetz (SOPA) diskutiert, das dazu führen könnte,
dass man Websites, die einem schaden könnte, relativ leicht per Gericht
abstellen lassen könnte (z. B. auch die Wikipedia!). Jimmy Wales hat jetzt auf
der enwiki die Frage aufgeworfen, ob die Englische Wikipedia aus Protest gegen
dieses Gesetz eine Zeitlang abgestellt werden soll - analog zum Streik der
italienischen Wikipedia Anfang Oktober. Auf seiner Benutzerseite kann man seine
Meinung dazu abgeben.

Vgl. auch Geoff Brigham: How SOPA will hurt the free web and Wikipedia. --Holder
08:05, 14. Dez 2011 (UTC)

Wikimedia testet zurzeit den Visual editor, in dem man direkt hineinschreiben
und herumformatieren kann ohne die Formatierungsmarkierungen. Das wird es neuen
Benutzern viel leichter machen. --Holder 06:51, 16. Dez 2011 (UTC)

Moin! Iek mai nu jädden, ätter dän Foarsleek fon Uurswäkke, Administrator wäide,
wäil wie apstuuns so fuul mäd Fandalismus tou kampen hääbe. Wäl is derfoar un
wäl is derjuun? --Bernd 19:49, 16. Jan 2012 (UTC)

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen 07:27, 15. Feb 2012 (UTC)

I should want to continue as an administrator on this Wikipedia for one year.
Thanks, --Bernd (Diskussion) 20:31, 16. Apr 2012 (UTC)

Sjucht dät beeter uut? Benutser:Kening Aldgilles/Wierk2? Gröitnis --Kening
Aldgilles (Diskussion) 19:19, 12. Moa 2012 (UTC)

Auf meta wird gerade eine Diskussion geführt, ob der lokale Bildupload für
kleinere Wikis abgestellt und alle lokalen Bilder anschließend gelöscht werden
sollen. Dies würde hier in der Saterfriesischen Wikipedia fast alle Bilder aus
dem Saterland betreffen! --Holder (Diskussion) 05:01, 21. Moa 2012 (UTC)

Nu disse Deege so flietich in Wikipedia ju Annerenge fon gebooren tou bädden
truchfierd wäd, moate iek deeruur daach ne Bemäärkenge moakje. Dät Ooldfräiske
häd deerfoar ätter Richthofen un nu Hofmann e.a. ne groote Ferskeedenhaid:
geberen, gebern, eberen, ebern, abern, beren, bern, wät deer betrachted wäd as
Partizip tou n uurs nit bruukt Tiedwoud *bera ‘dreege’. Deerieuwenske al oafte
boren in dät Ooldwäästfräiske. In dät Näifräiske is deerfon nit fuul
uurichblieuwen. In dät skrieuwene Wäästfräiske fint sik berne, (eegentelk hied
dät bern weese skould) man spreeken wäd bolde immer geboren. Siebs ärwäänt
deertou Geschichte S. 1243, 1315 wangeroogisk bírîn, býrîn un swäk býrît. Dan
ärschient S. 1395 ap dän Hallig Nordmarsch un in ju Karrhiirde (S. 1316) noch ne
eepenbeer dubbelde Partizip-Uutgong: bêrnd ‘geboren’. Deertou stimt dan dät bie
Minssen 1845 uurlääwerde seelter béddend (bloot M1:185, ieuwenske domoals al 5x
g^ebô’ren, NSW-G, 50), wät Siebs 1893 oawers nit moor foont (1316) un Kramer
leeter uk nit moor (NSW- BC, 22). Dät näie Woud *bädden stimt in dän Uutgong
fluch tou ferlädden ‘verloren’ un deermäd wäil tou dät ‘gjuchte’ ooldfräiske
beren, wan dät uk ap Seeltersk nit uurlääwerd is. --Pyt (Diskussion) 08:44, 27.
Moa 2012 (UTC)

Ap ju Siede Guiseppe Verdi hääbe iek fersoacht, Musik tou reeken (fon [1]. Dan
keek iek bie spreekene Wikipedia as bie Autonavigation, man deer geen dät uk nit
moor. Wäl weet, wo me dät nu moaket? --Pyt (Diskussion) 05:53, 17. Jun 2012
(UTC)

 La donna è mobile ?/i So fielicht? Gröitnis --Kening Aldgilles (Diskussion)
07:24, 17. Jun 2012 (UTC)

Na, so. Dät is wier foarnunner. Iek weet nit, wieruum dät nit wüül. --Pyt
(Diskussion) 14:55, 20. Jun 2012 (UTC)

Bie wäkke Artikkele (as bie Hällenge) sunt Liesten bietouföiged wuuden fon
Woude, do der deer uk ap ne Teekenge anbroacht wuuden sunt. Dät sjucht dubbeld
uut, oawers bloot so kon me do Woude uur ‘’Säik’‘ fiende. Deerbie honnelt sik
toun Deel uum Woude, do der uurs noch nit tou beloangjen sunt, of nit in ju
Sunnerbetjuudenge. Toun Deel ärskiene do uk in n Text, man daach is dät goud,
dät die Bruuker uk fluks ap ju Teekenge waiwiesd wäd. So, jädden nit wächhoalje.
--Pyt (Diskussion) 13:01, 5. Jul 2012 (UTC)

As aal Sproaken häd uk ju seelter Sproake Froamdwoude apnuumen. Oafte sunt do
gans djoop in de Sproake apnuumen, as baale (uur dät Roodwälske uut dät
Frantsööske) of gebooren (uut dät Düütsk-Holloundske). Deeran kon me bietiede ju
Kultuurgeskichte ouleese, as an baale, dät do Seelter hiere Sproake as
Geheemsproake bruukten. Un bie gebooren kon dät Woud häärkuume fon dän Kontakt
mäd do maast läichdüütske Pestoore, do der dan immer fluks bie beleeken wuuden.
In ju gewöönelke Sproake hiet dät dan fielicht moor: “Wie hääbe n Litjen
kriegen”. Ap un tou kon me in de Wille weese un konstruierje deerfoar n 'ächt'
seelter Woud. So läip is dät uk nit, man iek moate daach deerfoar woarskauje,
sun Woud dan uk algemeen truchtoufieren. Deermäd wäd uus Wikipedia uunleesboar
un deertou kriege do Ljuude dät Geföil fon “Wie hääbe nit moor dät ächte
Seeltersk”, wüülst Unnersäikenge daach leert, dät dät Seelterske ju maast
fräiske Sproake is. Fääre leert ju wäästfräiske Praxis, dät sukke kunstelke
Woude daach nit in ju Deegessproake apnuumen wäide. Wät meene Jie deertou? --Pyt
(Diskussion) 10:08, 10. Jul 2012 (UTC)

Sun Fiendesteede wäd stukken moaked truch Djoopplougjen (tou groote Ienfloud fon
ne uur Sproake), man uk truch Restaurierenge fon do Funste ätter do momentoane
Apfoatengen (Purismus).--Pyt (Diskussion) 09:48, 17. Jul 2012 (UTC)

Auf der WikiConvention 2012 in Dornbirn/Österreich (31.08.-02.09.2012) wird es
einen Workshop zum Thema "Wikipedien in kleinen Sprachen" geben. --Holder
(Diskussion) 13:43, 23. Jul 2012 (UTC)

Iek hääbe ju Siede Seeltersk beoarbaided un Pyt häd aal do Sproakfäilere
korrigiert. Dät is nu aan fon do grattere Artikkele, do wie in ju seelterfräiske
Wikipedia hääbe. Konnen wie fon ju Siede Seeltersk n Gallerie-Artikkel moakje?
Mäd früntelke Gröitnis --Kening Aldgilles (Diskussion) 19:03, 12. Sep 2012 (UTC)

Fuul tonk! Ju seelterfräiske Wikipedia häd nu 9 gouldene Artikkele! Gröitnis
--Kening Aldgilles (Diskussion) 11:54, 17. Sep 2012 (UTC)

Wäl kon ju Siede Germaniske Näiheedendum ätterkiekje? Un konnen wie dan deerfon
ne Gallerie-Artikkel moakje? Gröitnis --Kening Aldgilles (Diskussion) 12:30, 28.
Dez 2012 (UTC)

Leute, Ihr müsst ganz dringend zu den ganzen Bildern, die Ihr hier hochgeladen
habt, Wikipedia-konforme Lizenzangaben machen (schaut mal hier
de:Wikipedia:Bildrechte bzw. de:Wikipedia:Lizenzvorlagen für Bilder. Bisher
haben die meisten von Euren hochgeladenen Bildern gar keine Angaben zum
Copyright. Wenn es so bleibt, kann es sein, dass Euch alle lokal hochgeladenen
Bilder von der Wikimedia Foundation gelöscht werden.

(dort auf die Spaltensortierung "Editors per million speakers", fallend
umschalten) Danach war die Saterfriesische WP an 7. Stelle und die
Nordfriesische an 11. von allen 271 Wikipedias. --Murma174 (Diskussion) 12:15,
28. Moa 2013 (UTC)

Von 22. bis 24. November findet in Karlsruhe die WikiCon 2013 statt. Ich werde
dort einen Workshop zum Thema "Wikipedien in kleinen Sprachen" organisieren. Ihr
seid alle herzlich eingeladen, nach Karlsruhe zu kommen und mitzudiskutieren.
Die offizielle Anmeldung läuft bis zum 23. Oktober. --Holder (Diskussion) 06:26,
7. Okt 2013 (UTC)

Bei den blutigen Demonstrationen auf dem Maidan in Kiew wurde am 20. Februar der
ukrainische Wikipedianer Ihor Kostenko getötet. In der ukrainischen Wikipedia
gibt es eine Kondolenzliste. --Holder (Diskussion) 14:27, 24. Feb 2014 (UTC)

Moin, iek bän noch täämelk näi hier un iek mout noch toueerst dät Seeltersk
leere (begind hääbe iek eerst foar een Wiek), wät iek mäd Siedeskrieuwe
fersäike. Iek bän al Admin ap ju gotiske Wikipedia un dät läichdüütske
Wiktionary un ap ju gotiske Wikipedia hääbe wie uk feele Projekte, so as n
Woudebouk mäd näie Woude. Räkt dät hier uk n Siede, wier jie aal näie Woude, do
jie bit nu oun uutfuunen hääbe, apskrieuwen hääbe? Wan t dät nit räkt, schuulen
wie dät nit fiellicht apstaale? Deertou kuude iek neen Siede fiende, wier Ljuude
Woude ätterfräigje konnen. Ap ju läichdüütske Wikipedia hääbe wie deerfoar sowät
as n Sproakuutkumst: Mi fehlt dat Woord. Sun Siede kuuden wie hier daach seeker
uk bruuke. Fielicht skuul me uk n Leerkurs hier ap ju Wikipedia moakje. Die Kurs
fon Pyt Kramer is mäd Ferlaub nit gjucht nutselk, wiel hie täämelk kout is un
nit weerelk ju Sproake däägenet. (Dät is eerelk nit kwood meent!) Un uur Kurse
räkt dät, sowied iek dät sjo (seeche?), nit in t Internät. Zylbath (Diskussion)
13:55, 25. Feb 2014 (UTC)

Von Freitag 3. bis Sonntag 5. Oktober wird die WikiCon 2014 im Komed in Köln
stattfinden. Während die äußeren Rahmenbedingungen immer mehr Gestalt annehmen,
werden noch weitere Programmangebote gesucht. Wer gerne einen Vortrag halten,
einen Workshop anbieten, eine Diskussion organisieren, einen Lighting Talk oder
ein spannendes Thema in einem anderen Format anbieten möchte, ist herzlich
eingeladen, sich auf der WikiCon Programm-Seite einzutragen. Das Themengebiet
ist dabei völlig frei, solange ein Bezug zu Wikimedia-Projekten oder Freien
Inhalten zu erkennen ist. Die Dauer der Angebote wird zur besseren
Programmplanung einheitlich auf 45 Minuten festgesetzt. Bitte gebt einen
möglichst griffigen Titel an und beschreibt in zwei bis drei Sätzen, um was es
gehen soll. Bis zum 15. August 2014, also noch knapp zwei Monate, können noch
Programmvorschläge gemacht werden. Natürlich wird es auch Raum geben für Ideen,
die Euch erst später oder gar spontan auf der Wikicon kommen. --Holder
(Diskussion) 04:05, 19. Jun 2014 (UTC) (im Namen des WikiCon-Orgateams)

Die WikiCon 2015, das inoffizielle Jahrestreffen der Wikipedianer aus
Deutschland, der Schweiz und Österreich, findet vom 18. bis 20. September in
Dresden statt. Ab jetzt kann man Vorschläge für das Programm einreichen und sich
als Helfer bzw. als Teilnehmer eintragen. --Holder (Diskussion) 14:08, 15. Apr
2015 (UTC)

Vom 18. bis 20. September wird in Dresden die WikiCon 2015 stattfinden. Für das
Orga-Team der WikiCon koordiniere ich Aktionen rund um die „Wikipedien in
kleinen Sprachen“.

Halo Admins Heinz, Kening Aldgilles und Pyt: bitte immer wieder Mal
Kategorie:Candidates for speedy deletion durchgucken und löschen. Danke!
Holger1959 (Diskussion) 22:14, 21. Jul 2015 (UTC)

Hallo Holger, was ist der Grund dazu, gerade diese Bilder löschen zu wollen ?
Pyt (Diskussion) 14:53, 29. Jul 2015 (UTC)

Wo kriege iek ju Infobox ap Tied ätter gjuchts? Pyt (Diskussion) 20:01, 17. Jan
2016 (UTC)

Die WikiCon 2016 findet vom 16. bis 18. September in Kornwestheim bei Stuttgart
statt. --Holder (Diskussion) 13:32, 15. Mee 2016 (UTC)



https://stq.wikipedia.org/wiki/Uurkunde

Ne Uurkunde (dt. Urkunde) is n Skriftstuk, wierap n Toacht, ne Wille usw.
fäästheelden wäd un dat bruukt wäide kon as Bewiesstuk of Tjuugnis. In oolde
Tieden wieren do oafte skrieuwen ap Pergament. Uk ap Seelterlound beluuke sik
sukke oolde Uurkunden.

Dät eerste Moal in ju Geskichte heere wie wät uut Seelterlound in n Uurkunde fon
1319, wieroun Bookeläsk (2N) unner do fräiske Johanniterkommenden täld wäd
(Ur48). In 1359 wäd ju Skoankenge fon n Stuk Foan in Baalenje an dät aastfräiske
Klaaster Langen beuurkunded (Ur86). Dät leeter in dän Dullert unnergeene
Klaaster kricht 1415 in jusälge Buurskup noch moal ein stucke phanes, dar man
eede uppe graven mach, wiermäd tou glieke Tied in n uurigens läichdüütsken Text
do ooldste Belääse fon do seelter Woude Foan (Moor) un Eed (Torf) fuunen wäide
(Ur246, fgl. Kramer 1971:44, Fort 1984:103).

In 1459 wuud ne foar sowät trietich Jiere an dät Klaaster däine Skoankenge fon n
Stuk Foan beuurkunded, deeruum dät uur Ljuude to Scarle dät hääbe wollen
(Ur743). Ätter Friedländer (Ur743) skäl deeruum uk die Foan in Scarle lääsen
hääbe, wierfoar hie - wäil beleeken ap dän Oustand fon Langen - Litje Skäddel
(Kleinscharrel) bie Tjootern ounnimt. Man deer ju Uurkunde fon heer Johan curet
to Ramslo apstoald is, waas dät wäil eer Skäddel in Seelterlound. In dät Jier
1472 beanspruchje eenige Baalenjer n Stuk Foan, dät fon hiere Oolden an dät
Klaaster Langen skoankt wuude; jo wuuden oawers fon dän Gjuchter Herman ter
Molen ter Oyta (Ait) in t Uungjucht sät (Ur910). Tou n sälgen Slus kumt 1475 her
Ageld, kerchere to Uthende juunuur eenige uur Baalenjer (Ur947).



https://stq.wikipedia.org/wiki/Tjootern

Tjootern (de. Detern) is ne Meente in ju Samtmeente Jümme. Ju wuud fröier as ju
noudelke Noabermeente fon Seelterlound reekend. As Roagebierich un Aasterhusen
noch tou ju Johanniterkommende Boukeläsk un därmee tou Selterlound heerden, waas
Stickhusen n diräkt Noabertäärp fon Seelterlound.

Tjootern lait noudelk Seelterlound, suudelk Filsum und wäästelk fon dän
Loundkring Ammerlound. Tjootern lait an de Jümme. Ju Meente häärd tou ju
Samtmeente Jümme. Hier spielde ju Slacht fon Tjootern.

Dät Täärp Tjootern is een fon soogen Täärpe in ju gliek naamde Meente Tjootern,
ju 2686 Ienwoonere (31. Dez. 2007) häd. Ieuwenske Tjootern heere fo foulgende
Täärpe un Buurskuppe tou ju Meente Tjootern: Amdorf, Neuburg, Stickhusen, Velde,
Barge un Deternerlehe.

Ju Meente Tjootern is n Deel fonne Samtmeente Jümme, ju säärm tou dän Loundkring
Lier in Läichsaksen heerd. Iewenske Tjootern heere do Meenten Filsum un Nortmoor
tou ju Samtmeente Jümme. Sit fon ju Samtmeente is Filsum.

Dät dät Seelterske sun apaate Foarm fon dän Noome bewoard häd, tjut ap n oolden
Kontakt wai. Jan van Dieken (Friesische Blätter 5.2.3 - 1968) fint in sien
Familienpoapiere, dät ätter ju Juunreformation noch man säilden hilked wuude
twiske dät evangeliske Tjootern un dät roomske Seelterlound.

Die Noome kumt wäil häär fon ooldfräisk *Thiatern < *Thiatarden as Ouleedenge
fon n Personenoome *Thiatard of *Thiadhard, die der däälich as groningisk
Tjaard, wäästfräisk Ts(j)eard ärskient (oold-Harlingisk Tyarth ätter Cadovius).

Dät Ieuwenskenonner fon Tjootern un Detern tjut deerap wai, dät dät
Fräisk-Läichsaksiske Sproakeskeed deer al liech, as in ju Luudgeskichte fräisk
th, ia un saksisk d, ê uutnonner geenen, also bie ju Äntstoundenge fon ju
Fräiske Sproake, wäil uum dät soogende Jierhunnert. Fergliek uk
Kuunder/Tsjonger.

Bie ju St. Stephani- un Bartholomäi-Säärke fon Tjootern wuud Widzel tom Brok
1399 fon do Seelter doodhäuwen. Uure Wällen bejuchte, dät do Suldoaten fon dän
Aartsbiskop fon Bremen, dän Groaf fon Ooldenbuurich un uur him un siene
Suldoaten bie Tjootern apluurd hieden. Witzel un siene Suldoaten säikeden Skuts
in ju Säärke fon Tjootern. Mon ju Säärke wuud ounstikt un Witzel un siene
Suldoaten stikkeden un ferbaadenden.

Noudelk ju Buurskup Amdorf, tichte bie ju Steede wier ju Jümme in ju Leda lapt,
gungt där ju houndbedrieuwene histoorieske Pünte-Fääre uur ju Jümme un
ferbiendet Amdorf mäd Wiltshusen, Meente Lier. Ju Fääre wuud al 1562 uurkundelk
ärwäänd.

Suudelk Amdorf gungt ju smälste Brääch fon Düütsklound uur ju Leda un ferbiendet
Amdorf un Neuburg mäd Lier. Ju Brääch is mon 2,50 Meeter breed un foar
Foartjuuge mäd ne Breede fon 1,85 Meeter. Ju häd ne Laangde fon 50 Meeter.



https://stq.wikipedia.org/wiki/Teppich_fon_Bayeux

Die Teppich fon Bayeux is mäd sien Loangte fon 70 meter un sien Hööchte fon 50
cm n Bielderoman mäd n Oaler fon bolde duusend Jiere. Deeroun wäd fertäld, wo do
frantsööske Normandier Änglound iennoomen.

Tougliek is dät een fon do wichtichste Tjuugnisse fon dät Lieuwend in dät
Middeloaler. So rakt et n Paat wier Loundoarbaiden wiesed wäide. Deer kon me
gjucht düütelk sjo wo do Plouge un Aiden domoals touhoopestoald wieren.

Die ganse Teppich is gans fluch ferljoachted uutstoald in n apaaten Bau in
Bayeux in Normandien (Frankriek). Man me kon dän Teppich fon Bayeux uk bekiekje
ap [1] mäd Ängelske Uursättenge fon do Latienske Uurskrifte.

Die ganse Teppich wiest ne Bieldengeskichte mäd fuul Kommentoare ap Latiensk.
Dät sunt deelwiese do Noomen fon do Ljuude, man tou n grooten Deel uk, wäkke
Doat ap ju Bielde tou sjoon is. In ju Haudseeke wäd fertäld, wo Wülm die
Äroberer Änglound eroberd häd. Hier is gans kuut die Inhoold fon ju Geskichte:
Köönich Edward fon Änglound häd n Wänt: Harold. Ätter ne Tied stärft Edward un
Harold is die näie Köönich. Man Wülm, n Anfierder uut ju Normandie, wol ook
jädden Köönich weese. Hie sailt ätter Änglound wai. Leeter rakt dät n Kamp. As
Harold stuurwen is, fluchtje do Änglounder un Wülm is die Sieger.



https://stq.wikipedia.org/wiki/Sustertaxa

Sustertaxa (Sg.:Sustertaxon) - n internationoal bruukboar Fäkwoud is
"Adelphotaxa" - sunt two Taxa, doo mäd dät jeewielich uur Taxon genetisk naier
früünd sunt as mäd aal uur Taxa, inne Phylogenetiske Systematik betjuudt dät,
dät doo bee in n eersten Groad fonne phylogenetiske Ferwandtskup
touhoopestounde, un touhoope n monophyletisk Superspezifisk Taxon sunt. Dät
betjudt nit, dät joo ook Twillingstaxa sunt - dät hat, dät joo ook n äänelken
Phänotyp hääbe - ook wan dät oafte so is. So sjucht toun Biespiel die Sleek
Elephas - däälich rakt dät deer bloot noch dän Asiatisken Elefant - so äänelk
uut as die Sleek Loxodonta - dät is die Sleek fon doo afrikoanske Elefante. Man
owwol disse Taxa n äänelken Phänotyp hääbe, is die Sleek Elephas mäd dän Sleek
Mammuthus - doo uutsturwene Mammute - genetisk naier früünd as mäd dän Sleek
Loxodonta. Die Sleek Elephas is also dät Sustertaxon fon dän Sleek Mammuthus.

Hier n Kladogramm mäd Variablen, uum dät beeter wiese tou konnen. B un C sunt
Sustertaxa af Adelphotaxa. Joo stounde in dän eersten Groad fonne Phylogenetiske
Ferwantskup touhoope, deeruum dät joo bee as eensige Oarde fonne Stamoard d
oustamme. A, B, C un doo Stamoarde e un d sunt, deeruum, dät joo alle fonne
Stamoard e oustamme, n monophyletisk Taxon. B, C un juu Stamoard d sunt touhoope
n litjer monophyletisk Taxon. Düt litjer Taxon stoant nu mäd A in n twäiden
Groad fonne Phylogenetiske Systematik touhoope. Gnau so kon me oaber toun
Biespil uk kweede, dät B un A in n twäiden Groad fonne Phylogenetiske Systematik
touhoopestounde, deeruum dät B tou dät litjere monophyletiske Taxon heert.



https://stq.wikipedia.org/wiki/Struukelje

Strukelje af Struukelje (Düütsk Strücklingen af Saterland-Strücklingen) is n
Säspeltäärp un fröiere Meente in dät Noude fon Seelterlound. Dät Täärp lait
wäästelk ju Seelter Äi un suudelk fon dän Uutändjer Kanoal. In dät Middeloaler
stuud ju Säärke in ju Buurskup Uutände, ju also fielicht aller is. Fääre heere
deertou do Buurskuppe Baalenje, Bieuwelte, Strukelje-Wääst, Wietsound, Ubbehusen
un Klaaster.

Ju ooldste Foarm is fon 1473 struklinge mäd Uutgong -linge, wät sik in dät
Seelterske tou -lje äntwikkelje kuude. Die Uutgong -inge wäd gewöönelk ferbuunen
mäd Persoonsnoomen, man hier is daach eer an dät Appellativ Struk tou toanken.
Dät froamde -l- läit sik dan ärkläärje uut aller -la, -lo, dät dan leeter fon
-linge ärsät wuuden is, as uk bie Schwalingen uut aller Schwanloh. Uurfoarm is
dan Struk-la ' Woold mäd Struuke'.

Fon 1933 bit 30. 11. 1948 heerde Strukelje tou ju Meente Bäärsel. Bie ju
Gebietsreform fon 1974 wuuden Skäddel un Seedelsbierich mäd do Meenten Roomelse
un Strukelje tou ju Meente Seelterlound touhoopefoatet.



https://stq.wikipedia.org/wiki/Strukelje

Strukelje af Struukelje (Düütsk Strücklingen af Saterland-Strücklingen) is n
Säspeltäärp un fröiere Meente in dät Noude fon Seelterlound. Dät Täärp lait
wäästelk ju Seelter Äi un suudelk fon dän Uutändjer Kanoal. In dät Middeloaler
stuud ju Säärke in ju Buurskup Uutände, ju also fielicht aller is. Fääre heere
deertou do Buurskuppe Baalenje, Bieuwelte, Strukelje-Wääst, Wietsound, Ubbehusen
un Klaaster.

Ju ooldste Foarm is fon 1473 struklinge mäd Uutgong -linge, wät sik in dät
Seelterske tou -lje äntwikkelje kuude. Die Uutgong -inge wäd gewöönelk ferbuunen
mäd Persoonsnoomen, man hier is daach eer an dät Appellativ Struk tou toanken.
Dät froamde -l- läit sik dan ärkläärje uut aller -la, -lo, dät dan leeter fon
-linge ärsät wuuden is, as uk bie Schwalingen uut aller Schwanloh. Uurfoarm is
dan Struk-la ' Woold mäd Struuke'.

Fon 1933 bit 30. 11. 1948 heerde Strukelje tou ju Meente Bäärsel. Bie ju
Gebietsreform fon 1974 wuuden Skäddel un Seedelsbierich mäd do Meenten Roomelse
un Strukelje tou ju Meente Seelterlound touhoopefoatet.



https://stq.wikipedia.org/wiki/Stoafsuuger

N Stoafsuuger (dt. Staubsauger) is ne Reewe, ju der Huusstoaf un litje Deele
apsucht. Maastentieds sit deer n stäärken Elektromotor oane, die ne
Zentrifugoalpumpe ruundtraale lät, sodät Luft un deermäd Stoaf anleeken wäd. Die
Stoaf kon apfangd wäide in n Stoafsäk, of fon binnen juun de Buutensiede fon n
ruunden Behoolder sloiderd wäide, sodät naan Stoafsäk nöödich is.

Die Ingeniör Hubert Cecil Booth (1871-1955) wunnerde sik deeruur dät do Ljuude,
wan do hiere Stoowe scheenmoakeden, bloot deerap oachteden, wo jo ju Keete
wächbloasje kuuden. Wieruum kuuden jo dän Stoaf nit apsuuge un dan in n Säk
apfange, meende hie. As hie hie dät betoacht hiede, moakede hie 1900 dän eerste
bruukboare Stoafsuuger, ju Booth Maschine. Die waas gjucht sweer, hie wooch 50
Kilogram. Do Maschinen wieren montierd ap litje Woaine un wuuden leeken fon
Hoangste. So geen ju Booth Maschine do Huuse bieloangs uum do scheen tou
moakjen. Die Apperoat bleeuw buute biestounden un do Metalslauche wuuden uur ju
Trappe of truch do Finstere in ju Stoowe broacht, ju der scheenmoaked wäide
schuul. Aan Mon betjoonde dän Motor un n Uuren stoafsuugde do Foutbeene un
Matten. Stoafsuugen waas djuur un bloot Bedrieuwe un rieke Ljuude kuuden dät
betoalje. Dät eerste Moal, dät do Ljuude sik dät bekiekje kuuden, waas ap dän
25. Februoar 1902. Dän Dai wuude Köönich Edward VII kround un Booth stoafsooch
deer do Teppiche.



https://stq.wikipedia.org/wiki/Spoulen

Ju Spoule is n elektrisk Bauelement, dät bestoant uut Träid, die der winneld is
ap n Kääden, die der uut Iersen bestounde kon.

Älkuneen häd wäil moal heerd fon n Magnet. Dät is n Stuk Metal dät Iersen
anlukt.

Man ieuwenske do bekoande Duur-Magneten, rakt dät uk Elektro-Magnete, do bloot
Iersen anluuke, wan deer n elektrisken Stroom an toufierd wäd. Dät beraut ap dän
Effekt, dät n elektrisken Stroom truch n Träid n magnetisk Fäild ärreeget. Die
Effekt wäd noch stäärker wan me dän Träid in n Slinge lait.

Älk häd uk wäil moal fon n Dynamo heerd; do sitte ap t Rääd. Wan dät litje Rääd
fon n Dynamo rund troalt, dan fangt ju Räädlampe oun tou baadenjen. Dät beraut
nu wier ap dän Effekt dät n annerjend magnetisk Fäid in n Träid ne elektriske
Sponnenge ärreeget. In n Dynamo sit n Träid ju der in gans fuul Slingen
apwikkeld is un do Slingen traale dan in af bie n Magnet.

Ju Oainskup uum sun Sponnenge tou ärreegjen, hat "Sälweninduktion" un wäd
uutdrukt in Henry. Ne Spoule is 1 Henry (1 H) wan ju bie ne Stroomannerenge fon
1 Ampêre pro Sekunde ne Sponnenge fon 1 Volt ärreeget. Do maaste Spoulen sunt
fuul litjer un ju Sälweninduktion wäd dan uk maasttied uutdrukt in Millihenry
(mH)= 10 − 3 {\displaystyle 10^{-3}} Henry af Mikrohenry (μH)= 10 − 6
{\displaystyle 10^{-6}} Henry. Ju Sälweninduktion wäd gratter bie moor Slingen
1), man wäd uk gjucht ferhööged wan me do Slingen lait uum n Kääden fon Iersen
af Ferrit af soowät.



https://stq.wikipedia.org/wiki/Sigismund_III._Wasa

Sigismund III. Wasa (Poolsk: Zygmunt III Waza, Litauisk: Zigmantas Vaza,
Sweedisk: Sigismund Vasa; * 20. Juni 1566 ap Slot Gripsholm, Mariefred,
Sweeden ; † 30. April 1632 in Warschau, Polen) waas fon 1587 oun Köönich fon dät
Poolske Riek un Grootfürst fon't Grootfürstendum Litauen, kädden Stoats-Boas fon
Polen-Litauen, fon 1592 bit tou sien Ousättenge truch dän Sweedisken
Stounderieksdai in 1599 Äärfköönich fon Sweeden un fon do bit tou sin Dood tou
Tituloarköönich fon Sweeden.

Ieuwenske sien Heerskjen waas hie uk n baldoarigen Moaler un Gouldsmid. Bloot
noch tjo Skilleroatsjen fon him sunt ärheelden, wierfon een foar loange Tied
Tintoretto touskrieuwen wuuden is. Dät prachtige Huusholt foar do Reliquien fon
dän hilligen Adalbert in dän Gnesener Doom stommet foar groote Deele uut sien
Smitte.

Sigismund III. waas Suun fon Köönich Johann III. fon Sweeden un Katharina
Jagiellonka, ju Suster fon dän poolske Köönich Sigismund II. August. Deermäd
heerde hie juust so tou ju Wasa-Dynastie as tou do Jagiellonen un kreech ju
Kroune fon Polen-Litauen juust so as fon sien uurspröängelk Heematlound Sweeden.
Bolde huusede hie maast in Polen.

Dät Köönichdum fon Sweeden ferloos hie in 1599. Dät koom, uumdät sin Oom, wilst
hie uurkaante ju Aastsee huusede, in Sweeden ju Moacht oun sik rieten hiede.
Deer ap foulgede n deelwiese militärisken Twist, die ap n 25. September 1598 in
ju Slacht fon Stångebro mundede. Sigismund ferloos ju Slacht. Träi Deege leeter
moaste Sigismund dän Free fon Linköping toustämme, die foarsaach, dät die Twist
twiske him un sin Oom fon dän Rieksdai kloord wäide skuulen. Ju Ferienbeerenge
wüül hie nit jäilde läite, uumdät hie twoangen waas, man hie kuude deer uk niks
moor juun dwo un fuur wier uurkaante ju Aastsee. In 1500 wuude hie ousät un in
1600 kreech sin Oom dän Köönichstitel. Do Poolsk-Sweediske Kriege fon 1600 bit
1629 tou wieren ju Foulge.

As in 1618 die Trüütichjierige Kriech begon, stoalde hie sik ap ju Siede fon dän
Kaiser fon't Hillige Roomske Riek. Dät saach hie as n Foardeel foar ju katoolske
Seeke, man Polen broachte dät in ne stuure Loage.



https://stq.wikipedia.org/wiki/Seeltersk_in_d%C3%A4n_B%C3%A4idenstuun

In Seelterlound sunt in alle fjauer Täärpe touhoope fieuw Bäidenstuune, wier do
Bäidene mäd Seeltersk-Unnergjucht truch Fräiwillige fersuurged wäide.

Häärst 1995 wuud ap Initiative fon dän Seelter Buund ounfangd mäd dät Projekt
“Saterfriesisch im Kindergarten”, wieroun eerenamtelke Meegliedere fon dän
Fereen mäd do Koastersken touhoope-oarbaideden. Ju Idee foont grooten Biefal bie
do Oolden un so äntstuuden in älke Bäidenstuun moorere Projektgruppen, do der
ätter dät Oaler strukturierd wieren. In älke Täärp noomen sowät 30 Bäidene
deeran deel.

Ätter tjoon Jiere wuud deeruur dät litje Bouk Die jungen Saterfriesen : eine
Reise durch das Jahr ; 10 Jahre Saterfriesisch im Kindergarten, (Ramsloh :
Kindergarten St. Jakobus, 2009) hääruutroat. Dät änthaalt Texte un Läidere ap
Seeltersk fon Heinz Immer, ju Seeltersk-OG, G. Lechte-Siemer, Wilhelmine
Espeter, Johann Janssen, Dr. Marron Fort, Fikoar Schulte, Johanna Evers, aal mäd
düütske Uursättenge fon Hannah Münzebrock. Deer heert uk n CD tou.

Ieuwenske dät näie Projekt foar moor Seeltersk in do Skoulen skäl där uk n näi
Projekt foar moor Seeltersk in dän Bäidenstuun reeke. Deerfoar mouten do
"Erzieher" säärm noch Seeltersk leere. Der hääbe sik al njuugen "Erzieher" fon
do fieuw Bäidentuune in Seelterlound ounmälded. Kiek uk hier: Unnergjuchtere
leere Seeltersk (Nordwest Zeitung)



https://stq.wikipedia.org/wiki/Seelter_Trjoue

As dät Lesebouk foar Seelterlound apheerde, fängen Hermann Janssen un Pyt Kramer
oun mäd Seelter Trjoue, Tidschrift foar alle Seelter. Disse eerste wuudelke
seelter Tiedschrift ärscheen bloot schablonierd in jierelk fjauer Goawen fon 12
Sieden. Dät fäng oun in n Suumer 1966 un die soogende un lääste Jiergong koom
1972.

Ju eerste Nummer bjut bloot Biedraage fon Kramer, man ju twäide Nummer fäng
Janssen al oun mäd sien Serie Ap do Spuren fon do Seelter Fräisen, (leeter Ap do
Foutstappen fon us Foarfoaren. Fääre bood dät Blääd Geriemsele, Seekgeschichte,
wät uur ju Sproake, n Rubrik foar do Bäidene un n Serienroman. Leeter lääwerde
Janssen uk noch Fertälstere uut Seelterlound un Sproak-Unnergjucht foar do
Bäidene as uk Stukke uur ju näie politiske un moanskelke Geschichte. 1967 koom
uk n Biedraach uur ju Sproake fon n amerikoansken Professor, Marron C. Fort, die
dän Winter toun eersten Moal Seelterlound besoachte. Dän uur Winter lääwerde
Fort uk noch n Geschichte. So geen dät aal fääre. Dan ärscheenen moal n poor
litje Teekengen un n Lieste fon Pestoore un Huusnoomen (mäd Koarten) un
Spitsnoomen. Tjooter foont sik 1969 mäd n Twiegespräk fon Gesina Dumstorf, ätter
dät al eer n oolden fon Pestoor Schulte roat waas. In n füfte Jiergong fängen
dan do Biedraagen oun fon Herman Ahlrichs uut Cincinnati uur dät Lieuwend fon do
Seelter in Amerikoa. Dan rakt et uk n Äntwurp foar n seelter Flaage. Ap n 5.
April 1971 is Hermann Janssen stuurwen, ätter dät hie al n poor Mounde nit moor
schrieuwen hiede. Die soogendie Jiergong fangt noch oun mäd n ätterlät Stuk fon
him, man deermäd waas ju Tiedschrift daach die wichtichste Meeoarbaider loos un
ju heerde ap. As lääste ärscheenen noch n poor grattere Sunneruutgoawen: 1971
Louts Hinerks Tjoue, n Tjooterstuk fon Gesina Lechte-Siemer uut 1931/32 un 1972
Ne Koare ful Spoas, n Uutwoal fon Stukke uut dät Lesebouk.



https://stq.wikipedia.org/wiki/Seelter_%C3%84i

Ju Seelter Äi (düütsk Sater Ems) bildet sik uut do Touflusse Marka un Oaje, do
bienunner kuume bie Aajesbusk, 200 Meeter suudelk fon dät Kustenkanoal. Ju lapt
dan mad n Düüker unner dät Kustenkanoal truch un dan fon dät Suude ätter dät
Noude truch ju ganse Laangte fon Seelterlound, wier ju dät Woater uut de Foan
apnimt, toun Deel truch ju Leetse Toachte.

Ju Seelter Äi häd n Iensuchsgebiet fon 280 km2, as ju in dät Noude mündet in de
Leda. Truch Oamse un Leda kuuden Äbbe un Floud sik bit Roomelse foutsätte.
Foarallen in dät Noude kuud deertruch fuul Lound unner Woater loope.

Ju Äi waas loange ju Lieuwensäddere fon Seelterlound un waas skipboar bit
Ällerbrouk. So bildede ju n gouden Wai foar Honnel un Skipfoart foar litje
Boote. In Struukelje un Baalenje wieren fröier ne ganse Riege Hälgen loangs ju
Seelter Äi.

1958 wuud ju Seelter Äi fon Seedelsbierich bit Skäddel liek moaked, ju Laangte
geen deertruch fon 13 km ap 6 km tourääch. Twiske Baalenje un Roomelse, wier dät
Lound loangs ju Äi fröier un aleer oafte unner Woater stuud, häd ju Äi in do
lääsden Jiertande n Diek kriegen.

Loangs ju Seelter Äi fon Baalenje bit Seedelsbierich lapt siet 2010 dät
Seelter-Äi-Paad.



https://stq.wikipedia.org/wiki/Roode_H%C3%BC%C3%BCne

Ne roode Hüüne (un die deermäd ferbuunene orange Hüüne) is n Stiern die der ap
Eende fon sien Liuensduur keemen is. Ju Spektroalklasse fon n rooden Hüüne M af
K (orangen Hüüne) un die Luchtkraft Klasse II af III. Biespiele fon roode Hüünen
sunt do Koolenstofstierne. Roode Hüünen sunt oafte ferannerelk, as do
Mira-Ferannerelken. Ju effektive Temperatuur fon roode Hüünen is fon 3330 bit
4750 K; bie Koolenstofstierne 1900 bit 5400 K.

Een Haudriege-Stiern rakt Energie truch ju Käädenfusion fon Woaterstof tou
Helium in dän Kääden truch ju Proton-Proton-Zyklus af ju
Koolenstof-Stikstof-Zyklus. In dän Ferloop fon ju Tied wäd die Woaterstof in dän
Kääden aal moor apbaadend, wiertruch dät Fusionprozess mäd ju Tied minner wäd.
Deertruch köilt die Stiern wät ou un nimt die Stroalengsdruk in dän Kääden ou.
Hiertruch lukt die Kääden unner Ienfloud fon sien oain Gewicht wät moor
touhoope, wiertruch ju Temperatur sticht. Disse Temperaturstiegenge häd as
Foulge, dät ne Woaterstoffusion in n Schil buute dän Kääden tougoang kumt.

N Stiern wier buute dän Kääden n Fusionprozess geböärt, produziert moor Energie
as foarhäär un swält enorm. Deeruum dät truch ju Swällenge die
Uurflächetemperatur ounimt, wäd di Stiern n roode Hüüne. Wan ju Sunne uur sowät
5 Milliarden Jiere in ju Phase kumt, wäd ju so groot dät do buuterste Loagen bit
fier uur ju Boan fon Venus räkke, un fielicht sogoar bit uur ju Boan fon ju
Äide.

Wülst disse Phase hoopet sik aal moor Helium in dän Kääden an, die der deertruch
noch moor touhoope lukt, wiertruch ju Tichtegaid fon dän Kääden aal haager wäd.
Wan die Kääden n Temperatur beloanget fon 100 Millionen Groad Kelvin dan fangt
dät Helium in dän Kääden oun tou fusionierjen tou Koolenstof mäd Hälpe fon dät
Tjo-Alpha-Prozess. Die Begin fon disse Fusion wäd Helium-Lai noemd. Do buuterste
Gaswulken drieuwe aal fääre wäch un bildje n Planetarisken Dook. Die Stiern
eendet as n wieten Dwäch, die der ap Eende ouköilt un so n swotten Dwärch wäd.
Dät Prozess duuret oawers soloange, dät et noch neen swotte Dwärge rakt in uus
Galaxie.

Sweere Stierne deerjuun wäide tou Supernova un eendje as Neutronenstiern
(Pulsar) af as Swot Gat. Stierne mäd n Masse gratter as 8 moal ju Masse fon ju
Sunne wäide tou Superhüünen.

Do naiste orange Hüünen sunt Pollux (33,8 Luchtjiere; K0IIIb) un Arcturus (36
Luchtjiere; K1.5IIIFe-0.5); die naiste roode Hüüne is Gacrux (88 Luchtjiere;
M3.5III).



https://stq.wikipedia.org/wiki/Paul_Klee

Paul Klee (Münchenbuchsee, 18. Dezember 1879 - Muralto, 29. Juni 1940) waas n
düütsk/swaitserisken Moaler, die der figurative Skilleroatsjen moakede mäd n
uutwainen Faawe-Technik. Sien Wierk heert tou do Moderne.

Paul Klee sin Foar (Hans Klee, 1849-1940) waas aan Musiker, die der soang,
Klavier, Oargel un Fjoole spielde. Sien Määme, Ida Frick (1855-1921) waas een
Sjungerske. Paul Klee hied een Suster, Mathilde, gebooren 1876. Paul wuuks ap in
Bern, Swaits, hied oawers, juust as sin Vater, ju düütske Stoatsanheeregaid. Hie
spielde gjucht goud Fjoole, man äntskatte sik - juun dän Wierstand fon sien
Oolden - foar ju Moaleräi.

Klee mäldede sik 1898 in ju Kunstakademie München, wuud oawers ouliend. Hie
foulgede deeruum eerste Privoatunnergjucht bie Heinrich Knirr (1875 - 1944). Tou
ju Tied hied hie ferskeedene Ferhoolden tou Wieuwljuude en kreech bie een fon
him n Bäiden, dät oawers man n poor Wiek lieuwde. In dät Jier 1900 koom Klee
daach iech ap ju Kunstakademie, wier hie oafte swänste un min leerde. Hie kreech
unner uur Läksen fon dän Symbolist Franz von Stuck. In n Suumer 1901 ferliet hie
München un unnernoom er ne Raise ätter Room, Neapel un Florenz. Ju
ädderkristelke un byzantiniske Kunst moakeden deer fuul Iendruk ap him. Dan geen
hie wier ätter sien Oolden in Bern un äntwikkelde sik fääre as Autodidakt.

In dät Jier 1906 hilkede Paul Klee ju Klavierspielerske Lily Stumpf. 1907 hieden
jo n Suun, Felix, die der foarallen fon sin Foar pleeged un apleeken wuude. Klee
hougede in dän Eersten Waareldkriech nit an de Front, as Franz Marc, die der
dööded wuud. As Suldoat häd Paul Klee Fliegere strieken. Tou ju Tied kreech hie
uk aal moor Ärfoulch mäd sien Kunst. In dät Jier 1920 wuud Klee Dozent an dät
Stoatelke Bauhaus in Weimar. Dät roat him n garantierd Ienkuumen. Hie bleeuw
oawers oafte wäch fon sien Oarbaid un wuud deerfoar ap do Fingere klopped, man
dät noom hie min tou Haate.

In dät Jier 1933 annerde sik dät. Ätterdät do Nazis an ju Macht geloangeden,
wuud Paul Klee al bolde äntlät. Toueerst wuud hie beskeeldiged, Juude tou
weesen, man sien Äntläitenge hongede uk touhoope mäd sien fermeendelke linke
politiske Aktivitäte. Ap disse Gruundlage kuuden Ljuude ätter Luune fon do Nazis
äntlät wäide. Klee emigrierde dan, mäd sien düütske Nationalität, touhoope mäd
sien Familie ätter sien Heematstääd Bern. Trots dät aal waas Klee in dät Jier
1933 gjucht produktiv, mäd 182 Kunstwierke, deerunner n dunker Sälwenporträt mäd
dän Tittel Fon ju Lieste läsked, dät Klee mäd n groot fatmoald X oukjuusede.

In Bern moaste Klee fieuw Jiere täiwe, uum Ienburgerenge in de Swaits tou
kriegen. Deertou heerde uk noch n deemöidigjend Ferheer truch ju Politsai. Him
wuud foarsmieten, dät sien Kunst links un äntoarded waas, man toulääst kreech
hie daach dät swaitser Burgergjucht. Ätter sien Ienburgerenge skuul hie uk
Burgergjuchte foar dät kanton Bern anfräigje. Sien Oarbaid waas in ju Tied oafte
truurich un Klee waas uk minner produktiv as in uur Jiere.

Dan1937 wuuden fon do Nazis in Düütsklound 102 Wierke fon Klee mäd Besleek
belaid, fon do soogentien in ju Uutstaalenge Äntoardede Kunst wiesd wuuden.

1935 koom hääruut, dät Klee an n sweeren uunheelboaren Kroankhaid leed:
Progressive Sklerodermie. Dät hinnerde him nit, aal moor tou moaljen, sogoar
wuud sien oarbaid noch moor bliede un humorful. In dät Jier 1939 geen Paul Klee
ätter dät Kanton Tessin, um deer foar sien Kroankhaid n Kuur tou moakjen. Hie
wuud an n 8. Juni apnuumen in n Kroankenhaus in Locarno, wier hie an n 29. Juni
stoorf in n Oaler fon säkstich Jiere. Ap sin Grääfsteen in Bern is n Spröäk fon
him (hierunner bie Zitate).

Klee studierde Impressionismus uut dät leete 19. Jierhunnert, woande dät oawers
nit fluks in sien Oarbaid an. In dät Jier 1911 träfde hie August Macke, Wassily
Kandinsky un Franz Marc. Hie wuud fon ethnographiske (primitive) Kunst
beienflouded, fon Bäidensteekengen un fon Teekengen fon Moanskene mäd ne
gäistige Behinnerenge. In ju twäide un lääste Uutstaalenge fon Der Blaue Reiter
waas Klee 1912 mäd 17 Wierke fertreeden. Hier moakede deer Kunde mäd Wierke fon
Braque, Picasso un Malewitsch. Hie besoachte Robert Delaunay in Paris, die der
Faawe as dät zentroale Element in de Moaleräi betrachtede. Unner ne Raise fon 14
Deege ätter Tunis in Jier 1914 mäd Macke un Louis Moilliet roat et bie Klee n
Truchbreek in ju Ferweendenge fon Faawe. Hie moalde aal bunter, un moakede uk n
Stap in ju Gjuchte ap dät Abstrakte. Klee wuud uk fon sin Kollege bie Bauhuus
beienflouded, Johannes Itten, die der n ienfloudriek Wierk uur Faawenleere
skrieuwen häd.

Klee häd n gans oainen Stil äntwikkeld uum dät Unnerbewustweesen un de Phantasie
toun Uutdruk tou brangen.

Klee experimentierde fuul. Mäd Aquarell ap Unnergruunde fon Textil, mäd
Kombinatione fon Oulje un Aquarell, truch Skitterjen, un mäd aal Unnergruunde
uut Papier of Textil. Eegentelk oarbaidede er bolde nooit mäd ne traditionelle
Moaltechnik as Oulje ap Linnen. Do maaste Wierke fon Klee sunt littik moaked
wuuden. N gjucht ekoand Biespil is "Park bie Luzern", 1914 moald.

Ju Oarbaid fon Klee lät sik nit eenfach bie n Stil unnerbrange. Surrealismus,
Kubismus, Abstraktion sunt Uutdrukke fon ju Lieste fon do europäiske
Kunstgjuchten, do der ap sien Moaleräi anwoand wäide kuuden.

Klee hied fuul Ienfloud ap ju moderne Kunst. Sien Bouk figurative Morphologie
ärskeen oawers eerste 1979. Besunners ju Cobra Kunst is truch dät Wierk un do
Idee-e fon Klee beienflouded.



https://stq.wikipedia.org/wiki/Monochamus_sutor

Monochamus sutor (düütsk: Schusterbock, Einfarbiger Langhornbock, Einfarbiger
Fichtenbock) is n Rust uut juu Familie Cerambycidae un is in Noud un
Middel-Europa juuso as in Asien in Näddelwoolde ap Bierige tou fienden. Hie is
een fon fjauer middeleuropäiske Monochamus-Oarde, man deerfon ap maaste tou
sjoon.

Monochamus sutor is n swotten Rust mäd ne Loangte fon 15 - 24 Millimetere. Hie
häd, as alle Ruste uut dän Sleek Monochamus, besunners loange Taastere. Mongs
häd hie ljoachte Fläkke. Dät litje Skild twiske doo Basen fon doo Juuken is
ljoacht behierd.

Sien Moaden äntwikkelje sik in Näddelboome, foarallen in Kjuusdannen, oaber uk
in dannene Boome un Fjuurenboome. An sukke Boome moaket n Wiefken ne litje Dobbe
in dän Boark un lait dan n Oai roane. Deer sluupje doo Moaden un dan lieuwje se
an n Ounfang unnern Boark wier joo uut Bast un Spint Stukke wächfrätte, bit joo
sik leeter djapper int Holt boorje un noch moor fernäile. Wan doo Moaden ne
Loangte fon fjauer Zentimetere hääbe, is Raue, dan moakje se hiere Metamorphose
un boorje sik deerätter truch n rund Gat wier uut dän Boom hääruut. Sukke
Imagines (uutwoaksene Ruste) kon me fon Juli bit September an doo Boome sjo.



https://stq.wikipedia.org/wiki/Moanske_%C3%A4%C3%A4rgje_die_nit

Moanske äärgje die nit (fon Düütsk Mensch ärgere Dich nicht; ängelsk: Ludo) is n
Bräädspil foar twäin bit säks Spielere.

Die Uursproang fon dät Spil lait in Indien. Ne fereenfachte Version fon dät
traditionelle indiske Spil Pachisi wuud 1896 unner dän Noome Ludo in
Groot-Britannien uutbroacht.

Bie dit Spil häd älke Spieler fjauer Spielsteene, do ne Runde uur dät Brääd
moakje mouten uum sicher een fon do Eendfäilde tou beloangjen. Wan n Steen
eenmoal ap Eende is, kon er nit moor fersät wäide. Wäl dät ap eerste mäd aal
Steene glukket, häd dät Spil wonnen.

Älke Spieler häd Steene fon n uur Faawe, n oain Startfäild (S) un n oain
Eendfäild (ju faawige Riege fon fjauer), wier Steene fon uur Spielere nit kuume
duuren. Dät Brääd häd two Sieden, een foar hööchstens fjauere Spielere un een
foar hööchstens säks Spielere. Do Spielere smiete ätter de Riege mäd n Doobel un
mouten aan Steen gjuchtsuume uur ju Taal Fäilde ferschuuwe, ju die Smiet
ounrakt. Wan n Steen ap n Fäild kumt, wier al n uur Steen stoant, dan wäd die
lääste Steen sloain un mout wier fon näien ounfange.

Wan me n säks smieten wäd, dan mout me - wan deer - n näien Steen in dät Spil
brange. Uk duur me dan nochmoal smiete, wierbie me dan mäd dän juust in dät Spil
broachte Steen smiete schäl, mäd de Gefoar n uur oainen Steen tou sloon.



https://stq.wikipedia.org/wiki/Mjot%C3%A4%C3%A4rsker

N Mjotäärsker is ne sälwen fierende Maskine, ju der ferwoand wäd tou dät
Aadenjen fon Koarelfruchte, Räiwsäid, Sunnenbloumen, Äkkerboonen un Gäärssäid.

Die Gewoaksstroom wäd twiske dän Täärsktrummel un dän Moantel fierd, wier truch
Wrieuwenge dät Säid (do eenpelde Koarele) fon dät Sträi skat wäd. Ätters kumt
dät Sträi ap do Skäddere un do mäd dät Sträi noch meefierde Koarele faale truch
Goate ätter unneren ap ju buppeste Sieuwe.

Dät Säid uut dän Täärsktrummel faalt ap ju buppeste Sieuwe. Unner disse Sieuwe
sit noch een. Ju buppeste Sieuwe häd grattere Goate as ju unnerste Sieuwe. Truch
n Bloaser wäd n Luftstroom truch do Sieuwen drieuwen en deertruch faale bloot do
swarrere Paate (dät Säid) truch do Sieuwen. Uut dän Skeenigengsprotsäs kuume
träi Produktstroome:

Die Mjotäärsker wäd andrieuwen mäd n Dieselmotor. Do ferwoande Laistengen lääse
twiske 100 un 400 kW. Ju Andrieuwenge fon do Täärskmechanike geböärt bolde
altied uur Kielgjoomen. Ju Andrieuwenge fon do Joole geböärt mechanisk of
hydraulisk.



https://stq.wikipedia.org/wiki/Mitochondrioale_DNA

Ju mitochondrioale DNA of mtDNA is ne litje ringfoarmige DNA, ju sik nit in dän
Sälkääden befint, man in do Mitochondrien, litje Organellen deerbuute. Do
Mitochondrien änthoolde uk n oainen Typ Ribosome. Dät rakt hunnerte fon
Mitochondrien pro Sälle un do änthoolde älk fuul sirkuloare Chromosome. Do
änthoolde aal dosälge Gene, man sunt nit immer identisk: Isodisomie hat sofuul,
as dät aal Moleküle fon ne Sälle identisk sunt, Heterodisomie hat, dät do nit
identisk sunt. Ju dubbelstrangige mtDNA bie dän Moanske änthaalt 37 Gene: 22
kodierje tou tRNA, 2 tou ribosomoal-RNA un do uurige 13 tou Oaiwiete. Dät
Mitochondrion kodiert nit fulboodich foar sien oaine Oaiwiete: wäkke Funktioone
sunt in dän Loop fon do Generatione fon dät nukleare DNA uurnuumen wuuden. Do
Oaiwietprodukte fon do Gene hääbe dan ne apaate Translokationssequenz, wiertruch
do ätter do Mitochondrien transportierd wäide skällen.

Ju mitochondrioale DNA ferierwet gewöönelk bloot uur ju wieuwelke Lienje un
gungt also nit uur mäd Sperma of Blöitenstoaf. Do Mitochondrien fon ju monnelke
Säidsälle fiende sik in dän Stäit, die bie de Befruchtenge maasttied nit in ju
Oaisälle kumt. Der sunt oawers wäil eenige Biespiele fon Uurdreegenge fon
mitochondrioale DNA fon dän Foar beskrieuwen wuuden.

Ju Doatseeke fon Ferierwenge truch ju Muur (maternoale Ferierwenge) fon mtDNA
wäd oanwoand in ju Genografie uum ju Ferspreedenge fon uus Foarallere (of
eegentelk uus ‘Foarmuure’) in ju Foargeskichte tou kartierjen. Wichtich deerbie
is, dät dät mtDNA sik uur do Generatione nit annert, uutgenuumen wan deer ne
Mutation aptrit, ju dan fon sunne ‘Stammuur’ as hiere Charakteristik an aal
hiere Ätterkuumen fääre roat wäd. So kumt me tou ne hypothetiske ‘Eva’, fon wäl
aal Moanskene ap de Waareld ap Eende oustamje skällen. Ju skäl dan uut Afrikoa
keemen weese, sowät 140.000 bit 200.000 Jiere häär. Ju Doatierenge honget
deerbie gjucht ou fon do Skatsengen fon dän Frequenz, wiermäd toufällige
Mutatione in ju mitochondrioale DNA aptreede. Uk bie ju Kartierenge fon ju
Migration fon ju Steeleeke ätter dät Noude ätter dät lääste Iestiedoaler kuud
mtDNA bruukt wäide.

Unnersäikengen mäd mtDNA sunt uk däin wuuden uum ju Oustammenge fon do Fräisen
tou studierjen. Deerbie wuuden as Proobe moanskelke Hiere mäd Wuttel bruukt. Do
gans litje Bietjene DNA do me me so kricht, wäide bit dät Milionefache
fergratterd truch Polymerase-Kettenreaktion (PCR), so dät me dät fääre
unnersäike kon. Touhoope wuuden Prooben fon 123 Ljuude uut Noudwääst-Düütsklound
unnersoacht, deerfon 28 fon fräisk Häärkuumen (3 Seelter, 4 Wääst-Fräisen, uurs
noudfräisk (13 ap Föhr), 40 noudwäästdüütsk, 19 aastdüütsk, 16 deensk. Dät maast
Apfaalende waas, dät do (Noud)Fräisen n gratteren Unnerskeed twiske Ljuude
apwieseden as do Uur. Dät kuud deermäd touhoopehongje, dät Noudfräislound (uut
ferskeedene Paate) fon dät Wääste häär kolonisierd wuuden is. Foar Seelterlound
fäl ap, dät do tjo Prooben bolde gliek wieren. Aan fon do Ferfoatere fertälde
bie ju Präsentation, dät do aal uut dät Noude (Strukelje) koomen. Deerap wuud
him waiwiesd ap dät Ourieten fon do Famielienbeende mäd Tjootern ätter ju
Juunreformation.

Ne mitochondrioale Ferierwenge is charakteristisk foar bestimde Kroankhaide,
deeruum dät do bloot uur ju Muur fääre roat wäide konnen: dät Bäiden kricht aal
dät Zytoplasma fon de Muur, un deeroun fiende sik do Mitochondrien. Sukke
Kroankhaide kuume fuul foar in Köärperdeele (Brainge, Haat, Oogene, usw.), do
der fuul Energie bruuke, deer dät mtDNA ju Ommengskätte in de Sälle fersuurget.



https://stq.wikipedia.org/wiki/Maurits_Cornelis_Escher

Maurits Cornelis Escher (Ljouwert 17. Juni, 1898 - 27. Meerte, 1972) waas n
Niederloundsken Kunstmoaler, berüümd weegen sien Holtsnit- en lithografisk
Wierk. Themas, do me in sien Wierk oafte mät, sunt:

Maurits Cornelis Escher is ap n 17. Juni 1898 gebooren in Ljouwert in dät Huus
wier däälich dät Keramikmuseum Princessehof is. Hie waas die jungste Suun fon
Ingeniör George Arnold Escher un dän sien twäide Moanske Sarah Gleichman. Hie
waas n kroankelk Bäiden. In dät Jier 1903 ferlook ju Huushollenge ätter Arnhem,
wier Escher bit sien trettiende Jier Läksen in Holtbeoarbaidenge un
Klawierspieljen kreech.

Fon 1912 bit 1918 geen er ätter ju Buppeskoule: wan hie sik deer uk al
uutteekende in dät Teekenjen, so kreech er deer fääre man middelmäitige Ziffere.
Hie moast ju twäide Klasse uurmoakje un fäl truch foar sien Abituur. Deeruum dät
ju Familie do ätter Oosterbeek ferlook, koom Escher deerap in Delft ap ju
Haagere Techniske Skoule, wier hie ap Anreegenge fon R. N. Roland Holst ounfäng
mäd Holtsnitkjen. As Escher 1919 ätter ju Haachske Skoule foar Architektuur un
dekorative Kunst koom foar ne Architektuurstudie, skaltede hie fluks uur ap
dekorative Kunst. Hie studierde unner Samuel Jesserun de Mesquita, n Kunstler
wier hie Kontakt mäd heelt, bit De Mesquita in n Ounfang 1944 meenuumen wuud fon
do Nazis. As Escher 1922 ju nöödige Ärfoarenge wonnen hied in Teekenjen un
foarallen in dät Moakjen fon Holtsnitte, do ferliet er ju Skoule.

In do Jiere deerätter geen Escher räägelmäitich ätter Suud-Europa, ätter Spanien
un foarallen ätter Italien, wier hie Jetta Umiker kannen leerde. Do bee hilkeden
1924. Do junge Ljuude sätten sik deel in Room un bleeuwen deer bit 1935. Do wuud
dät politiske Klimoa unner Mussolini so uunangeneem, dät jo ferlooken ätter
Château-d'Oex in de Swaits.

Escher, die der fon de italieenske Londskup beiendrukt waas un deeerfon uk
gjucht inspirierd wuude, moate in de Swaits nit jädden weese. Deeruum ferlooken
jo two Jiere leeter 1937 ätter Ukkel, n litje Täärp in de Naite fon Brussel. Dan
1940 wieren et do Kriechsuumstände, do him twoangen, fonnäien tou ferluuken,
ditmoal ätter Hollound. Dän 20. Februoar 1941 sätte ju Famylje sik deel in
Baarn, wier Escher dan bit 1970 woond häd.

Sien Jiere in Baarn wieren do maast produktive: hie moakede deer sien bekoandste
Wierke. Bloot 1962, as er sik operierje läite moaste, häd er nit oarbaided. Dan
1970 koom Escher in dät Rosa Spierhuus in Laren, n Heem foar allere Kunstlere.
Deer stoorf er dän 27. Meerte 1972.

Escher skaffede mädnunner 448 grafiske Oarbaide un uur 2000 Teekengen un
Skizzen. Sien Oarbais wäd gewöönelk apdeeld in ju Italieenske Periode, wieroun
Realismus mäd Londskuppe uurhound hiede, un ju Mathematiske Periode wieroun
Wierhoalenge, räägelmäitige Flächenferdeelenge, Metamorfose un biesunnere
perspektiviske Effekte foarhärskeden.

Beträfs ju räägelmäitige Flächenferdeelenge liet Escher sik inspirierje truch
dät Mosaik uut ju Mauriske Tied in dät Alhambra.

In dän Palast an dät Lange Voorhout in Den Haag is siet dän 16. November 2002 ne
permanente Uutstaalenge fon ju Oarbaid fon Escher.



https://stq.wikipedia.org/wiki/Madeira

Madeira (fon portugiesisk madeira ‘Holt’) is n Ailound in dän Atlantiske Ozean,
uungefäär 700 Kilometer wäästelk fon Afrikoa un 1000 Kilometer suudwäästelk fon
ju portugiesiske Kuste. Dät häd 235.000 Ienwoonere ap ne Fläche fon 801 km² un
mät 57 km bie 22 km. Touhoope mäd Porto Santo un dät fääre ätter dät Suude
lääsende Ilhas Desertas un do Ilhas Selvagens bildet dät ju autonome Region
Madeira fon Portugal un heert also tou ju Europäiske Union. Do Azore hääbe binne
Portugal diesälge Status. Ju grootste Stääd ap Madeira un tougliek ju Haudstääd
fon ju autonome Region is Funchal. Dät Klimoa ap Madeira is gjucht mild (ju
Temperatuur lait maasttied twiske 16 un 22 ̊C.) un is weegen ju Natuur, fuul
Buske un Bierge beljoowed bie Koierder un Natuurfrüünde. Deer ju Kuste foarallen
bestoant uut staile Fälsenwoogen un Soundstrande bolde nit foarkuumen dwo, rakt
dät ap Madeira neen Massen-Touristik. Do Ailounde hääbe n vulkoanisken
Uursproang. Die hoochste Bierich is die Pico Ruivo (1862 m).

Ju bekoandste Spezialität fon Madeira is die stäärke Wien die der ätter dät
Ailound benaamd is. Buute dän Madeira-Wien is dät Ailound uk bekoand truch dän
Espada; n loangen swotten Fisk, die der ap fuul ferscheedene Wiesen kloormoaked
wäide kon.

Gjucht charakteristisk foar dät Ailound sunt aal doo eksotiske Bloumen, do deer
wüüld woakse. Deeruum wäd dät uk dät Bloumenailound naamd. Buute do Kanariske
Ailounde is Madeira ju eensichste Steede wier die Kanariefuugel wüüld foarkuumen
däd.



https://stq.wikipedia.org/wiki/Luukende_Fuugele

It rakt Luukende Fuugele, do in ferskeedene Jierstiede ferskeedene
Lieuwendsruume häbe, twiske do do aaltied wai un wier fljooge. Do sunt
maasttieds sosjoal, läite wuuriche Fuugele bääte sik in hieren Wiendskaad
fljooge, un wan do dan wier uutroued sunt, kuume jo ätter foare un läite do uur
bäätienfljooge. Perfektionierd is düsse Seeke in een Kielfoarm, as me hier toun
Biespil bie Kroaniche sjucht.

Ju Foulge deerfon is, dät ju natüürelke Uutköär deer uurswain oungript as bie
Fuugele, do nit luuke: N Fuugel, die nit lukt, mout in n koolden Lieuwendsruum
groot weese, in n woormen nit so groot: N litjen Fuugel in n koolden
Lieuwendsruum ferfjust bolde un kon deeruum sien Äärwgoud nit fäärereeke, af
touminst nit oun fuul Suukene. Deeruum uurlieuwje deer bloot do grattere. Un
foar n Fuugel, skuul me toanke, is dät aaltied goud, wan hie groote Juuken häd.
Man wan die Fuugel n koolden Lieuwendsruum häd, ferfjoose him sukke loange Lide
gau - it uurlieuwje also in n koolden Lieuwendsruum bloot do Groote mäd do litje
Juuken (Wät goud tou sjoon is an do Pinguine, wierfon dät in ju Antarktis gjucht
groote Piguine mäd ferhooldnismäitich litje Juuken rakt).



https://stq.wikipedia.org/wiki/Limbuurchsk

Dät Limbuurchske (Limburgs/Lèmbörchs, Plat, de. Limburgisch) is ne Gruppe fon
Wäästgermaniske Dialekte, ju fon sowät 1.400.000 Moanskene boald wäd in Belgien,
Düütsklound un Do Niederlounde. Uk baale Moanskene in do Fereende Stoaten fon
Amerikoa do Sproaken. Limbuurchske Dialekte sunt tou n Biespil Montfortisk,
Zentroal-Limbuurchsk, Kleverloundsk, Höäwelloundsk, Ripuariske Uurgongssproaken,
Belgisk Limbuurchsk un Maastrichtisk. Dät rakt two wichtige Skrieuwwiesen:
Veldeke (etymologisk: Limburgs/functie/computerke) un Nasjenaal (gjucht ap ju
Uutsproake: Lèmbörchsj/fönksje/kepjöjteke).

Dät Limbuurchske dät in Do Niederlounde spreeken wäd, is ientoudeelen in
uungefeer füftien Gruppen. Fon Noud ätter Suud: Kleverloundsk -
Zentroal-Limbuurchsk - Belgisk Limbuurchsk - Etsbergisk - Montfortisk -
Sint-Joostisk - Putbroeksk - Deelgoardisk - Koningsbosch - Heerenstraat -
Ripuariske Uurgongssproake - Höäwelloundsk - Eijsdensk - Epensk - Ripuarisk.
Eenige Ljuude fiende dät Maastrichtiske uk n apart Dialekt, oaber do maaste
fiende dät et tou dät Zentroal-Limbuurchske, Belgisk Limbuurchske af dät
Höäwelloundske heert. Die Dialekt fon Venlo wäd betrachted as ne Uurgongssproake
twiske dät Zentroal-Limbuurchske un dät Kleverloundske.



https://stq.wikipedia.org/wiki/Lieste_fon_do_Seelter_Roupnoomen

In't Seelterlound roate dät aleer un uk däälich noch gjucht fuul Familien, do n
Roupnoome af Bienoome ieuwenske hieren offiziellen Noome, dän "Skrieuwnoome",
hääbe. Deer sunt fielicht 'n poor Spitsnoomen deerbie, man do maaste Noomen sunt
wäil truch do Jierhunderte uut do uursproangelke Noomen fon Bewoonere fon do
Steeden (maastens Buuräien) biebiheelden wuuden, deeruum rakt dät wäil uk dän
Begriep "Huusnoome", die oaber uk foar do offizielle Noomen bruukt wäd. Uk wan
die Skrieuwnoome wikselde, t. B. deertruch, dät 'n Mon mäd uurs n Noome in ju
Familie ienhilkede, wuude die oolde Roupnoome biebeheelden. (Sjuch uk:
Huusnoomen)

Snieders - Mödden - Bielde fon Snieders Fräisk Huus uut 1823 - Dät ooldste Huus,
wät noch in't Täärp stoant. (Bielde: Th. Deddens)

Ti(e)lkens - Büter - Dät wieren fröier Weeuwere, jo goolten in 't Täärp as do
bääste Weeuwere.

(Bääte dän Kanienkenbusk wuud fröier tou Skäddel rekend, däälich heerd dät tou
Naiwall)

Hespe (Sandjes) - Horstmann - Di eerste Anbauer was aan Hespe uut Lindern, die
in dät Jier 1828 dät eerste Huus bääte dän Kanienkenbusk apbaude. Dät Huus
kreech dan uk ju Huusnummer 1, wät dät däälich noch häd. Man kon dät Jier 1828
gans goud as Gruundengsjier foar Fäärmesound anreekenje. Sandmann is deer 1908
ienhilked. Deerfon kumt wäil die Noome Sandjes, man fielicht hääbe do dän Noome
Sandjes uk kriegen, wül deer uk Masse Soundgruunde wier.

Mörrebur - Kramer - Ap ju Steede boppe Näiwall, bääte dän Kanienkenbusk, waas
fröier n Knelangen, dan waas dät Wilhelm Hömmken, dan is deer 'n Kramer
ienhilked. Di koom fon Naivräis af Gehlenbierich. Do Kramers sünt deer nu in ju
3. Generation. Ju Buuräi is ferpachtet. Die Noome Mörrebur wäd däälich nit moor
bruuked.

Äigershinsin - Hinrichs - Dät Wiewmonske fon Heinr. Hinrichs woont deer noch in
n nai Woonhuus. Dät oolde Buurenhuus is ferkooped an 'n Mon uut Ait.

Follers - Bartels (Buur)- Ju Familie fon Follers Reinhard is uutstuurwen. Dät
oolde Buurenhuus is oubreeken.

Follers - Bartels (Smit)- Follers Smit sunt deer noch. Ju Smiede hääbe do
ferpachted ("Skäddel Landmaschinen").

Gerbers (Gärbers, Garwers) - Bertus Kanne - Deer waas fröier Hermann Lübbers. Ap
ju Steede is Theo Griep bädden. Ju Määme fon Theo Griep koom deer as Äärwe wai
un sin Baabe Wülhälm Griep is deer ienhilked. Leeter is Theo Griep ätter dät
'Fokhuus' in 't Täärp wai leeken. Ap ju Steede woont nu Bertus Kanne.

So kumt dät ferbiesterjende Truchnunner fon Noomen as "Gäärbe(r)s, Fokke(ns),
Kannegriep", wier bolde naan moor weet, wät nu wäl sin Noome is.

Geders - Janßen-Olliges - Ap ju Steede wier 'n Wessels. Die Janßen-Olliges is
fon Äästerweede (Esterwegen) keemen, die is deer ienhilked. Do hääbe hiere
Steede ferkooped un woonje däälich in't Täärp.

Bielde fon Geders Opa bie 't Sloachtfäst 1931 (Bielde: John Janßen-Olliges, USA)

Haikens - Fugel - Ap ju Steede waas n Stratmann, deer ätter n Fugel. Do hieden
säärm naan Bäidene un hääbe aan fon do Helenens (Hanekamp) as Äärwe annuumen.
Die häd dan dän Noome Fugel annuumen. Do woone der däälich noch.

Kuperssienke - Sandmann/Knipper/Thoben - Kupers Sienke waas ne Jansen. Uum 1910
hied dät 'n Schnieder Andreas Sandmann uut Vinnen kooped. Dät waas 'n Bruur fon
dän Sandmann ap Hespes Steede ap Fäärmesound bääte dän Kanienkenbusk. Ätter
Sandmann is deer 'n Wilhelm (Wülm) Knipper ienhilked, un dan 'n Gerhard Thoben
(Butz) fon Heeselbierich. Do Thobens woonje deer nu in ju 3. Generation. Ju
Buuräi is ferpachtet. Die Noome Kupersienke wäd däälich nit moor bruuked.

Kösters - däälich Bartjen - Dät waas fröier Menens, dan hied deer aan fon
Aisjans woond un dan Richter. Nu woont deer Bartjen. Kösters kweede do Ljude
däälich uk nit moor.

Heitkamp - Klären - Di Eerste ap ju Steede waas in dät Jier 1809 aan Köster
Heitkamp, die fon Twüstringen ätter 't Seelterlound wai leeken is.

Aisjans - Thoben - Aisjans hääbe fröier in't Täärp woont, deer wier nu die
"Kindergarten" stoant. - Bielde fon Aisjans Steede in dät Täärp (Bielde: Th.
Deddens, 1953)

Backjans - Büter - Backjans hääbe fröier in't Täärp woond - Bielde fon Backjans
Steede in dät Täärp (Bielde: Th. Deddens, 1954)

Betjens (Betje Weits) - Deddens - Betjens hääbe fröier ap Näiwall woond un sunt
ätter Loanghosrt uutsiedelt.

Fokke(ns) - Griep - Theo Griep hied eerst ap ju Steede fon 'Garbers' ap Näiwall
woond un dan in dät Fokhuus. Dät Fokhuus stuud bie ju Skäddeler Säärke, an dän
litje Wai, un is intwiske oubreeken. Do sunt leeter ätter Loanghorst uutsiedelt.
Dät Wiewmoanske fon Theo Griep woont nu wier in n Woonhuus ap ju oolde Steede,
wier fröier dät Fokhuus stuud.

Theo Griep hied uk fuul uur Skäddel apskrieuwen. Hie was Mee-Apgjuchter fon dän
Seelterbuund fon 1952.

Theodor Griep, 27.10.1916 - 15.05. 2007, kuud noch tjoon Generatione uut siene
Familie ap de Riege sätten. Do Grieps woonje siet 1607 in Skäddel. Sjuch: kiek
hier: bie 'Griep uit het Saterland'

Bielde fon dän Skäddelerdom in dät Jier 1955. Dät waas noch 'n Soundwai, ju
Sträite is der eerste leeter keemen. Gjuchts do Glaise fon ju Iersenboan in dän
Aasterfoan. Bielde: Th. Deddens

Aiegers (Egeers) - Hinrichs - Ap ju Steede waas gans fröier 'n Moanske, ju hiet
Aaie, deer is aan Gerd ienhilked, sietdäm hieten do Aiegers. Do hääbe fröier in
't Tärp woond, bie ju Molkeräi, do sunt dan ätter Heeselbierich uutsiedeld un
toulääst gans boppe ätter dän Skäddelerdom wäi leeken. - Bielde fon ju oolde
Steede fon Äigers in dät Täärp Bääte dät Huus is die Touden fon ju oolde
Skäddeler Molkeräi tou sjoon. (Bielde Th. Deddens)

Gesieners - Schmits (Robbers) - Dät wieren fröier groote Timmerljuude. Schmits
woonden fröier in't Tärp ap ju gjuchte Siede fon de Sträite, ju ätter
Loanghoarst wai gungt, links waas dät Fokhuus fon Theo Griep un gjuchts Schmits.
Deer is nu ju Raiffeisen-Warengenossenschaft. Dät Wieuwmoanske fon dän Schmits
waas een Suster fon dän Wilhelm Awick-Meyer uut Bäätholt. Robbers heete do nu,
aan Robbers fon Hollenbround is deer ienhilked. - Bielde fon dät oolde Huus fon
Schmitz (Bielde: Theo Deddens, 1955)

Büterjans - Pörschke - Dät waas fröier Waten, do woonden fröier diräkt ieuwenske
de Särke un sunt 1903 ätter de Schillup (Knülke) leeken. Pörschke is deer
ienhilked. Ätter dät hiere Huus ap de Schillup oubaadend is, sunt jo in dät Jier
1966 gans boppe ap dän Skäddelerdom wai leeken, dät is dät lääste Huus ap
Skäddelerdom, dät heert al tou dät Gebiet fon Ait. Do Pörschkes sünt aktiv bie
dän Seelter Buund un dän Fräiske Räid.

Auks - Awick - Dät is di ooldste Noome fon Skäddel, do wieren deer al in dät
Jier 1495. Do hääbe fröier in't Täärp woond. Dät oolde Huus uut 1822 (Gulfhaus
Awick) stoant nu in dät Museumstäärp in Kloppenbuurich. - Bielde fon dät
'Gulfhaus Awick' in dät Museumstärp Kloppenbuurich Kiek hier un hier (Bielde: E.
Albrecht, CLP) .

Butz - Thoben, do sünt uutstuurwen un ju Steede is ferkooped an Kökens (Ennens).
Aan fon do Butz is bie Sandmann-Knipper ap Näiwall ienhilked.

Kuper - Laing, ju Familie fon Willi Laing is uutsturwen. Däälich heerd dät n
Bernhard Tellmann uut Bätholt, die is deer ienhilked.

Pe(e)its (Päits) - Bohlsen, deer is dan n Willi Kuhl ienhielkeld. Ju Steede is
ferkooped aan fon do Stürmeyers uut Rastdorf/Werlte, die uum 1960 fon
Hollenbround ätter Rastdorf uutsiedelt was. Willi Kuhl woont deer noch.

Schlachter, Schlachtersin - Hinrichs Fröier waas dät Heinrich Hanekamp, däälich
is Anton Hinrichs ap ju Steede

Tamburs - Helmers - Helmers Helmerich uut Bäärsel häd ju Steede in dät Täärp
1910 kooped. Do sunt ätter Heeselbierich uutsiedelt. Die Suun Hermann Helmers
häd ap ju oolde Steede in dät Täärp n nai Woonhuus baud, wier hie wier särm in
woont.

Koarls - Deddens - Koarls hääbe fröier in't Täärp woond. Theo Deddens is aan fon
düsse Familie.

Hinnerksin - Bernhard Wilkens - Do lieuwje nit moor, ju Steede is ferkooped, un
do two Dochtere woonje in Munster un Wäästoverledingen.

Meyers - Awick - Dät wieren fröier Meyers, dan is deer aan Awick (Auks)
ienhilked. Do hääbe fröier in 't Tärp woond. Do Ljude kweede däälich noch
'Meyer-Awick'. Wilhelm Awick-Meyer was Buurmäster in Skäddel fon 1946-1962.

Tallehillens - Wilkens - Janssen wier dät fröier, deer is 'n Wilkens uut
Roomelse ienhilked.

Täkers - Lüchtenborg - 1810 baude Wätte Frees Hälmerich in dät Täärp
Seedelsbierich ne litje Hutte an sien Scheepskoowe an. Jan Lüchtenborg is deer
poor Jiere leeter ienhilked un do hääbe dan midde in dät Täärp n Huus baud un
deer n Weershuus iengjucht. Dät wier dät eerste Huus in Seedelsbierich. In 1933
is aan fon do Lüchtenborgs dan in dät näie Buurenhuus ätter ju Koloniesträite
wai leeken, wier ju däälich noch woonje. N uur Bruur is ap ju Steede in dät
Täärp blieuwen. Däälich stound deer n Woonhuus fon aan fon do Wänte uut ju
Koloniesträite. Die Noome Täkers wäd däälich nit moor bruukt.

???? - Stadsholte - Dät Huus stoant stuuf anne Säärke. Theodor Janssen uut
Tallehillens Huus in Bäätholt is deer fröier ienhilked. Dan is deer 'n Einhaus
ienhilked, hie noom sik ju Dochter Thekla Janssen as Wieuwmoanske. Dan is deer
die Stadtsholte ienhilked. Do woonje deer däälich noch.

Ko(a)rlsbernd - Tellmann - Hermann Tellmann waas Buurmäster fon ju Meente
Skäddel fon 1961 - 1968

Schipperjan - Waten - Fröier waas deer Johann Gerhard Hanekamp (1844-1922), dan
Gerhard Waten (1872- 1957), dan Johann Waten un nu Gerhard Waten

Droaljes – Eilers - Heinrich Eilers waas Buurmäster fon ju Meente Roomelse fon
1964-1974

Taljans – Janßen - Die eerste Janssen ap ju Steede (Bääsjebaabe fon Gretchen
Grosser) koom fröier uut Tallehillens Huus in Skäddel-Bätholt

Behrens – Wulf - Behrens hääbe fröier in't Täärp woond. Dät Lound, wier däälich
die Säärkhoaf is, waas froier Behrens Bierich

Jandiers – Fugel - Jandiers hääbe fröier in't Täärp woond. Ju Steede waas froier
Blömer, Heinrich Fugel koom uut Amke Huus und häd ju Steede 1911 fon sien Oom
äärwd

Poulkurt - Schulte - Ju oolde Steede wier ap 'n Kjuuswai in Strukelje. Däär keem
Pestoor Schulte uut Huus.

Memoiren fon Pestoor Schulte 1910 un Tekenge fon dät oolde Poulkurts Huus uut
Seelter Trjoue, Härfst 1969



https://stq.wikipedia.org/wiki/LED-Lampe

Ne LED-Lampe is n SSL (Solid state lighting) Lampe apbaud uut ne Gruppe fon Leds
(Ljoachtdioden). Do Karakteristieke fon do anwoande Leds in de Lampe bestimme
touhoope mäd dän Stroalengswinkel die Luchtstroom, Luchtstäärkte un
Faawenwiergoawe.

Wiet Lucht in LED-Lampen wuud uursproangelk moaked truch mäd Hälpe fon n UV-LED
ne fluoresierjende Loage ('Phosphor') tou beljoachten. Intwiske rakt dät uk
Variante do der fluks wiet Lucht uutstroalje. Uum wook wiet Lucht tou kriegen
wäide wier uur Stoffe ferwoand, do ne woorm-wiete kleur emittierje, as Gould.

LED-Lampen rakt dät in ferskeedene Modelle, wierbie ju Foarm fon ne gewöönelke
Glöipeere mäd eventuel ne groote Edison-Foatenge (E27). Dät rakt uk uum Modelle
mäd ne litje Edison E14-Foatenge, GU5.3-Stikfout (Bipin-Foet) of
GU10-Bajonetfout.

Bie LED-Lampen sunt die Luchtstroom (in Lumen), ju Lichtstäärkte (in
Millicandela) un die Stroalengswinkel (in ̊) relatierd.

Biespil: n 4000 mcd 30̊ LED stroalt juust sofuul Lucht uut as n 1000 mcd 15̊
LED. Die Stroalengswinkel is halwierd in de Bratte as uk in de Hööchte, ju
Luchtstäärkte is deermäd fjauermoal so stäärk. Sjuch uk MR16.

Luchtstroom is ne Mäite foar ju Masse Energie ju n Luchtwälle in aal Gjuchten
uutsoant. Ju Eenhaid fon Luchtstroom is die Lumen. Die Luchtstroom fon ne
Glöipeere fon 40 Watt is t.B. 300 lm .

Ju Luchtstäärkte fon ne Luchtwälle is ju Masse Lucht ju de Wälle ourakt. Ju wäd
foar LEDs uutdrukt in Millicandela (mcd). 1000 Millicandela is gliek an 1
Candela. Ju Luchtstäärkte is t.B. 590.000 mcd.

Uum annaierjend ju Masse Lumen uuttoureekenjen wäd ju Taal Candelas deeld truch
de Deeltaal ju tou dän Stroalengswinkel fon ju Lampe heert (sjuch MR16).

Ju Faawetemperatuur kon anroat wäide in Kelvin of Mired (1 Millione deeld truch
de Faawetemperatuur in Kelvin).



https://stq.wikipedia.org/wiki/Johann_Gottfried_Hoche

Johann Gottfried Hoche (25. Sep. 1762-02. Mai. 1836) waas n Historiker, Theologe
un Skriftstaaler uut Halberstadt. Leeter wuud hie Preetjer in Rödinghausen bie
Minden.

Hoche is die eerste Beskrieuwer fon Seelterlound un ju Seelter Sproake. Hie hied
oafte froamde Seeken deerfon heerd un moate deer al loange jädden moal wai, bit
hie dan 1798 mäd n Früünd ju Raise moaket. Dät geen oafte tou Fout, man fon
Dwergte koomen jo ap n Woain mäd Fälle ätter Ällerbrouk, wier jo baale mäd do
Seelter Bootjere. Dät Ferstounden geen stuur, bit jo ap Plat ounfange. Uurigens
fangt Hoche dan al mäd ne Woudelieste oun (S. 94). Uur Mäiden raisje jo dan
fääre uur Marka un Seelter Äi mäd een fon do Seelter Boote, do hie uk beskrift.
In Skäddel wäide jo dan gastfräi apnuumen fon dän oolde Hinrich Wilmsen, die
deer n wichtigen Mon waas un uk leese un skrieuwe kuud un him dät Seelterske
foarboukstabierde (S. 151). Uk wäd boald uur ju politiske Loage (Napoleon, dät
Ferhältnis mäd Munster. Ätters gunge jo uur Hollen (wier hie flugge Wuchtere mäd
Ooriersen saach; S. 209) ätter Uutände, wier hie sien Ploan annert un fääre
ätter Lier un Oamde gungt (S. 247).

Ju Woudelieste gungt uur alwen Sieden (S. 235-245) mäd deertou noch dät Uus Foar
ap Siede 246. Minssen 1849:169 meent dät do Sproakeproben gans falsk un
uunbruukboar sunt. Deerbie is Hoche uk man n poor Deege in Seelterlound weesen.
Fort 1980:21 meent oawers, dät maaste Woude noch wiertoukannen sunt un dät ju
Lieste n historisken Wáid häd. Fääre bespräkt Fort eenige apaate Seeken in ju
Lieste.



https://stq.wikipedia.org/wiki/It_Hearrenfean

It Hearrenfean (Niederloundsk: Heerenveen) is n Täärp in ju Meente It
Hearrenfean, in ju Provinz Fryslân in do Niederlounde. Dät Täärp häd 2007 28.500
Ienwoonere.

In 1551 änstuud dät Täärp ap ju Schiere fon dän Hearresleat un ju Skoatterlânske
Kompanjonsfeart. Hier lait uk die Hearrewai, die Ferbiendengswai twiske Zwolle
un Ljouwert.

Dät Greeuwen fon do two Kanoale waas ne Initiative fon träi Heeren: Fan Dekema,
Cuyck un Foeyts. Ap n 24. Juli 1551 gruundje jo ne Kompagnie uum deermäd groote
Deele fon dät Lound tou koopjen uum dät Eed tou winnen. Die Noome Hearrenfean
betjut: die Foan fon do Heere.

In dät 19. Jierhunnert äntwikkelt It Hearrenfean sik truch sien rieke
Ienwoonere. Et roate een Meelasje. Dät Täärp liech in two Meenten, Aengwirden un
Skoatterlân. Eerste ap n 1. Juli 1934 sunt do two Meenten, un n Deel fon ju
Meente Haskerlân, touhoupefoated un hat sietdäm Meente It Hearrenfean. Dät Täärp
It Hearrenfean wäd ju Haudsteede fon ju Meente It Hearrenfean.

Kanoaltäärpe so as It Hearrenfean hääbe as Määrkmoal dät do Täärpe in eene
Lienje baud wuuden sunt, juust as uk dät Rhauderfeen. It Hearrenfean is fon dät
Noude ätter dät Suude 8 Kilometer, fon dät Wäaste ätter dät Aaste two
Kilometere. Dät Wääste fon dät Täärp wäd begränsed fon ju Engelenfeart.

Dät Posthuus Tjooter is dät eensige Tjooter in It Hearrenfean. De Rinkelbom is n
Musikzentrum.

It Hearrenfean häd two Buurge. Bee heere tou do 25 Rieksmonumente in Fryslân.
Crackstate is Paat fon dät Räidhuus un Oenemastate, fröier Räidhuus fon ju
Meente Skoatterlân (ju der 1934 mäd Hearrenfean touhoopeföiged wuude), is nu
Stääd-Koafjehuus. Ju eensichste Määlne ju It Hearrenfean noch häd, is ju
Koarelmäälne Welgelegen. Bit in do tachentiger Jiere fon dät foarige Jierhunnert
stuud in ju Stäädmidde uk n Woatertouden. Do hoochste Bauten fon It Hearrenfean
sunt do tjo Woonhoochhuuse naamd Muntflats: Lânsicht, Romsicht un Heechsicht. Do
sunt 15 Stok hooch un sunt Ounfang soogentiger Jiere baud wuuden.

It Hearrenfean wäd uk Sportstääd naamd wil et deer ful rakt wät Sport anbeträft.
Dät Gebiet um dät Foutbalstadion un dät Stadion sälwen hat Sportstêd It
Hearrenfean. In 2007 wuude dät oolde Sportzentrum De Telle deelrieten.



https://stq.wikipedia.org/wiki/Hyperkorrektuur

Hyperkorrektuur (Hyperkorrektur) häd me, wan wäl beeter boalt as goud. Dät häd
me besunners wan wäl ne uur Sproake baale wol.

So moakede sik fröier die Koaster fuul Moite, do Bäidene tou leeren, dät jo ap
Düütsk kweede schuulen:

Hyperkorrektuur is uk, wan wäl in ju Sproake wät uurdrift, hyperkorrekt spräkt.
So häd me uk, wan wäkke Ljuude gjucht goud Seelterk leere wollen, dan kweede do
t.B.

deer jo daach woarnuumen hääbe, dät dät Seelterske sik unnerschat truch dät –je
in Tiedwoude (moakje, kiekje), man deerbie ferjeete dät dät bloot jält foar ne
ne bestimde Gruppe fon Tiedwoude.

Wäl wät beeter touheert, bemäärkt, dät do maaste Tiedwoude dan daach uutgunge ap
–e, as in kriege, loope, toanke. Man dan ferjeete wäkke wier, dät dät foar
eenige Tiedwoude (do Präteritopräsentia) nit in aal Falle jält. Do konnen dan
schrieuwe:

Der wäd wäil toacht, dät do ferscheedene Sproaken uk truch Hyperkorrektuur fon
Substroatsproaken äntsteen sunt.

Wan me goud toulustert, dan heert me dät in dät Hoochdüütske wäkke Meeluude
hädder uutspreeken wäide as in dät Platdüütske, t.B. klinge dät t un pf in
Tropfen fuul hädder as dät d un pp in Läichdüütsk Drüppe. Dät hat ju
hoochdüütske Luudferschuuwenge.

Wie mouden nu touräächtoanke an ju Foulkewonnerengstied uum dät Jier 500. Do
koomen do germanisk baalende Nomaden uut dät Noudaaste uur ju Donau un uur dän
Rhien, wier sik al ne rieke romaniske Buurenkultuur äntwikkeld hiede. Man do
Buuren wieren an hier Lound buunen un kuuden sik also juun do dan hier dan deer
apduukjende Nomadengruppen nit sätte. So wuuden do Germanen do näie Heere. Ju
Theorie is dan, dät do romaniske Bewoonere hiere näie Heeren muugelkst goud in
do hiere Sproake anbaale wüülen. In dät Romaniske hieden dan domoals oaber
Meeluude as d un p ne swäkkere Uutsproake as in dät Germaniske. Deeruum fängen
do Romaanske dan oun, dät d un p tou uurdrieuwen, also hyperkorrekt
uuttouspreeken, so dät deeruut t un pf äntstuuden un deermäd ju hoochdüütske
Sproake.

Man uk in dät fräiske Kustengestrich wuud ne uur Sproake boald, dät Präfräiske
('Foarfräiske'), fielicht n Oard Keltisk. Do hieden dan wier uur swäkke
Meeluude, do dan in dät näie Germaniske uurdrieuwen wuuden. So wuud dät d tou t
in Woude as tän, toanke, tjuude.

Gjucht stäärk wuude ju Uutsproake fon dät k un dät inluudende g uurdrieuwen, do
deertruch uur tsj blw. dzj tou stämloos s, blw. stämhaft s wuuden in eenige
Woude, as Sies, Säärke, Säärse, Säddene, lääse, Wääse. Ju Äntwikkelenge hat
Assibilation.

Anluudend un uutluudend g waas oawers eepenbeer in dät Keltiske hädder as in dät
Germaniske, dan dät wuud ouswäkked tou j, i in t.B. Jäild ‘Geld’, joote
‘giessen’, Dai ‘Tag’, Wai ‘Weg’, lait ‘legt’.

Apfaalend is, dät dät Läichdüütske un dät Holloundske fon aal do Annerengen nit
angriepen wuuden sunt.

In Gallien statte dät Latienske al moonige Jierhunnerte eer ap ne uur keltiske
Sproake, dät Galliske. Deerbie tried uk Assibilation ap, as in frantsöösk
Chateau uut latiensk Castellum.



https://stq.wikipedia.org/wiki/Holloundsgungere

Do Holloundsgungere (dt. Hollandgänger, nl. Hannekemaaiers, wfr. Hantsjemieren)
wieren algemeen Munsterloundere, do der bit sowät 1900 in n Suumer ätter do
Niederlounde geenen uum deer as Mäddere wät Jäild tou fertjoonjen. Oarbaider, do
ätter Wäästfräislound of Aast-Fräislound geenen, wuuden uk Fräisloundgungere
naamd. Deer wieren uk Seelterfräisen, do ätter Wäästfräislound geenen.

Dän Wai hääbe do Holloundsgungere tou Fout moaked, mäd de Saise ap de Näkke,
Hondstok un Ransel. Do geenen mäd n Koppel uur Groningen alle Jiere dän sälge
Wai ätter Ljouwert in Wäästfräislound. Do koanden dän Wai un so hougeden sik do
uur Mäddere do bloot antousluuten. Uk do foonten Oarbaid as Mädder bie do Buuren
un fertjoonden goud Jäild. Däälich wunnerje sik do Ljuude, dät do sun loangen
Marsk tou Fout moakje kuuden. Domoals waas di Foutmarsk eenfach Moude. Wan die
Dai tou Eende waas, sliepen do in bekoande Gaasthuuse un smäidens geen dät wier
fääre.

In Ljouwert ap dän Määrkedplats waas die Träfpunkt foar do Mäddere. In Ljouwert
waas ne Oarbaidsfermiddeleng iengjucht. Deer hoalden do Buuren se mäd de Woain
ou, un älk wiste fluks wier hie wai koom. Do uur Holloundsgungere bleeuwen deels
foare (also bie Groningen?) as Eedgreeuwere, do uut dät Hannöverske un
Ooldenbuurgske keemen. Man do Seelter geenen al sieläärge ätter Wäästfräislound
tou Gäärs mjoon, wan do hiere oaine Eed al greeuwen hieden ap hiere oaine Foane.

Wan do in Ljouwert ankoomen, steegen do Mäddere eerste wier ap dän oolde
skeeuwsakkede Uutsichtstouden "Ooldehou", uum de Stääd tou bekiekjen. Bien n
Buur bie Achlum wieren dät gjucht goude Ljuude un där doarsten se uk mee in de
bääste Stoowe wan de Oarbaid däin waas. Dan moasten se Geskichten un Putsen
fertälle ut Seelterlound. Ls349.



https://stq.wikipedia.org/wiki/Hannover

Hannover (Plat mongs Hannober) is een Stääd in dät Noude fon Düütsklound. Ju
Stääd lait an ju Äi Leine un hiede in 2011 509.485 Ienwoonere. Twiske 1814 un
1866 waas Hannover ju Haudstääd fon dät Köönichriek Hannover. Aleer wude deer
Läichsaksisk ("Platdüütsk") boald, man däälich is dät aiske säilden wuden. Ätter
wäkke Studien in Düütsklound skällen do Ienwoonere dät "bääste Hoochdüütsk"
baale, man foar Bupperloundske is die "noudelke Toonfaal", die fon dät
Läichsaksiske uurich blieuwen is, tjuudelk tou heeren, juust so as wäkke
grammatikoalske Oainhaide. Däälich is Hannover ju Haudstääd fon dät Buundeslound
Läichsaksen. Et rakt groote industrielle Unnerniemengen so as Volkswagen,
Continental Volkswagen, Continental (Autobeende), Varta (Batterien), un TUI
(Froamdeferkier).

Ju Region Hannover is ne besunnere Ferwaltengseenhäid. As Kommunalverband
besonderer Art bestoant ju Region Hannover uut dän fröiere kringfräie Stääd un
uur Loundkringe, do aal touhoope föiged wuuden sunt.

Hannover 96 is n gjucht bekoande Foutbalplouch fon Hannover. Ju Monskup is sänt
2002 wierumme in ju düütske Buundesliga. Hannover 96 spielt in ju AWD-Arena, ju
Ruumte häd foar 49.000 Ljuude. Hannover is uk bekoand uum sien Hannover Messe,
ju sänt 1947 älk Jier heelden wäd. In 2000 wuude ju Expo 2000 in Hannover
heelden. N bekoand Bauwierk fon ju Expo is die "Pavillon der Hoffnung". Uur
bekoande Bauwierke in ju Stääd sunt dät Kunstlerhuus, dät Leineschloss, ju
Määrkedsäärke un dät Bauwierk fon ju Nouddüütske Loundesbank. Unner do
"Herrenhäuser Gärten" häd me sik een gjucht froaie Barok-Tuun-Anlääse
foartoustaalen. Ju Basilika St. Clemens waas ju eerste katoolske Säärke in
Hannover ätter ju Reformation. In ju Noacht fon n 8. ap dän 9. Oktober 1942
wuude ju Säärke bie aan Luchtangriep fernäild. Ätter dän Twäide Waareldkriech
wude ju Säärke wierapbaud.



https://stq.wikipedia.org/wiki/Gotisk

Dät Gotiske is ne uutstuurwene aastgermaniske Sproake, ju eensichste Sproake fon
dissen Twiech wierfon fuul bekoand is. Ju gotiske Biebeluursättenge fon Biskop
Wulfila uut dät fjoode Jierhunnert is ju eerste uurlääwerde literariske Oarbaid
in ne germaniske Sproake un ju is deeruum gjucht wichtich foar ju
Sproakwietenskup. Mäd fjauer of fieuw Falle, n [Dualis]] un ne synthetiske
Liedefoarm wiest dät Gotiske fuul archaiske Känteekene.

Do bee lääste Woude wiese ounsjoonelke Betjuudengsannerengen: bie taujan fon
‘machen, wirken’ tou ‘drücken, pressen’ un bie ubizwa fon ‘Halle’ uur ‘Vorhalle’
tou ‘Dachtraufe’.

Dät Gotiske wuud boald fon dät Foulk fon do Gote un wiedede sik ätter dät trääde
Jierhunnert uut dät Gestrich noudelk fon ju Swotte See hääruute ätter Italien,
Frankriek, un Spanien, man wuud ätter dän Fal fon dät aastgotiske Riek in dät
säkste Jierhunnert un dät wäästgotiske Riek in dät oachte Jierhunnert
uutstierwe. Ap dän Krim bleeuw ne Sunnerfoarm fon dät Gotiske, dät Krimgotiske,
in älke Fal bit in dät säkstienste Jierhunnert bestounden.

Bie wieden ju wichtichste Wälle foar dät Gotiske is Wulfila sien
Biebeluursättenge. Die grootste Deel deerfon is oawers ferlädden geen. Bloot
bewoard wuuden sunt die Haaldeel fon do Evangelien, dät Bräif fon Paulus an do
Roomske un n Paat fon Nehemia. Dät eensichste uur wichtige gotiske Dokument is
die Skeireins, n Kommentoar ap dät Johannesevangelium.

Dät wichtichste Gotiske Bruchstuk is dät Uus Foar uut dät (Matthäusevangelium
6:9-13):



https://stq.wikipedia.org/wiki/Gliekgjuchtenge

Gliekgjuchtenge (dt. Gleichrichtung) beteekent ju Uumwonnelenge fon Wikselstroom
in Gliekstroom.

Elektroniske Apparoate benöödigje ne Glieksponnenge. Deer kumt ju eerste
Anweendenge fon n Diode an t Lucht.

Wan wie ne sinusfoarmige Wikselsponnenge truch n Diode toufiere an n Wierstand,
dan lapt truch dän Wierstand n hoolich-sinusfoarmigen Stroom (sjuch ju Teekenge
hier unner). Uur dän Wierstand stoant dan fonsälwen uk ne hoolich-sinusfoarmige
Sponnenge, dan deer jält V = I x R. Ju Sponnenge wäd sieläärge nit negativ, mar
ju annert sik daach stäärk. Wie naame dät ne pulsierjende Glieksponnenge.

Uum deerfon ne ächte Glieksponnenge tou kriegen, bruuke wie n Kondensator (sjuch
hier unner). Nu annert sik ju Sponnenge noch man n bitsken un wofuul ju sik
annert, honget je ou fon ju Grööte fon dän Kondensator un dän Wierstand. Nieme
wie oun, dät ju Glieksponnenge 10 Volt is un die Wierstand R = 1000 Ω, dan lapt
truch dän Wierstand n Stroom fon 10/1000 is 0,01 Ampêre (=10 milliAmpêre = 10
mA).

Wollen wie nu dät ju Sponnengsannerenge, ju Wällegaid ("ripple") Vr, nit moor
bedrächt as 0,1 Volt, dan bruuke wie ju Kondensator-Gliekenge V = I.t/C, af n
bitsken uurs: C = I.t/V = 0,01 x 0,02/0,1 = 0,002 Farad af 2000 μF. Die Ouflach-
af Gläädengskondensator C schäl deeruum n Wäid hääbe fon ap minste 2000 μF un
dät is n fiksen Käärel. Uum ju Sponnenge noch moor outouflachjen (tou gläädjen),
also uum ne noch litjere Wällegaid tou kriegen, wäd oafte ne Spoule af n
Wierstand in Serienschaltenge anwoand mäd noch aan Ouflach-Kondensator.



https://stq.wikipedia.org/wiki/Georg_Friedrich_H%C3%A4ndel

Georg Friedrich Händel (in't Deepregister iendrain as Georg Friederich Händel,
In Änglound naamd: George Frideric Handel; bädden ap dän 23. Februoar ätter dän
julioanske, 5. Meerte 1685 ätter dän gregorioanske Kalänner in Halle an ju
Saale; stuurwen ap dän 14. April 1759 in London) waas aan Komponist in dän
Barock.

Georg Friedrich Händel waas die Suun fon Georg Händel, aan Dokter un
Lieuw-Chirurg fon dän Heertoach Johann Adolf I. fon Saksen-Weißenfeld. Die wüül
sin Suun een seeker Uutkuumen muugelk moakje un ploande deeruum een Jura-Studium
in Halle.

Man die Heertoach heerde dän 8-jierigen Wäänt bie't Musik moakjen un beboalde
dän Foar, dät die Wäänt so ful Talent hiede un een goude Uutbieldenge in ju
Musik kriege skuul. Also kreech Händel Unnergjucht bie Friedrich Wilhelm Zachow.
Fon sien 9. Lieuwendsjier an skreeuw Händel al Kantoaten foar Chor un Orchester
un hie skreeuw een Harfenstämme tou Zachow sien Kantoate "Herr, wenn ich dich
nur habe".

In 1697 stoorf Händel sin Foar. In 1701 koom Georg Philipp Telemann, die fon
Magdebuurich ätter Leipzig raisede, in Halle foarbie un räästede deer, uum sik
mäd dän junge Händel bekoand tou moakjen. Do bee häbe sik leeter noch loange
mädeenuur befoated un uur hiere Wierke boald un Bräiwe skrieuwen.

Händel kreech in 1702 foar een Prouwejier een Steede as Oargelist in dän Dom fon
Halle. Ätters geen hie in Suumerdai 1703 ätter Hambuurich wai. Deer spiedelde
Händel in dät Opernorchester fon dät "Opern-Theatrum" un begon een Fjuundskup
mäd Johann Mattheson. Do bee raiseden bolde ätter Lübeck, as ju Steede fon
Diderik Buxtehude fräi wude. Man düsse Steede wüül naan fon do bee häbe, uumdät
ju Bedingenge foar ju Steede waas, Buxtehude sien Dochter tou hilkjen. In 1704
hieden do bee Fjuunde Stried, uumdät Händel in een Oper, ju Mattheson komponierd
hiede, ätter Mattheson sien Aptreeden as Sjunger nit wier fon dän Cembalo
wächgunge wüül, deerfon uut Mattheson dät Orchester dirigierje wüül. Dät koom
tou een Duell, deerbie Mattheson Händel bienaist uumebroachte, man ju sin Däägen
wude fon aan breeden Knoop fon Händel stukkenbreeken.

In Hambuurich komponierde Händel uk sien fäärme Oper, Almira, ju so ful ärfoulch
hiede, dät hie fluks noch een skreeuw, Nero, man ju waas dan nit moor so
ärfoulchriek. Däälich is deer uk ju Musik tou nit moor uurlääwerd.

Fon 1706 bit 1710 moakede Händel een Studienfierd ätter Italien. Hie besoachte
t.B. Florenz, Room, Neapel un Venedig, wier hie sik mäd Komponisten as Arcangelo
Correlli, Agostino Steffani, Allesandro un Domenico Scarlatti bekoand moakede.
Dät wäd fertäld, dät Domenico Scarlatti Händel ap dät Cembalo spiedeljen heerde
un deertou meende: "Dät is die bekoande Sakse af die Düüwel". Händel komponierde
in Italien een Oper un in Room two Oratorien, uumdät die Poapst deer ju
Apfierenge fon Opern ferbeeden hiede.

As hie uut Italien touräächkoom, kreech hie Ienleedengen fon dän Kurfürst Georg
Ludwig uut Hannover un Änglound, man hie hiede uk een Lof-Skrieuwen foar dän
Prins Karl von Neuburg in Innsbruck. Deer geen hie dan toufäärme wai, man dät
waas wäil niks foar him, uumdät hie fluks wier wäch fon Innsbruck ätter Hannover
raisede, wier hie Kapällmääster wude un sik Ferlof reeke liet, mongs foar
loangere Tied fon dän Hoaf wäch tou weesen. Eende 1710 moakede hie sien Raise
ätter Änglound, wier hie een Jier bleeuw un in 1711 in London sien Oper Rinaldo
apfierde. Indäid striedich, waas ju daach aan grooten Ärfoulch.

In Suumerdai 1712 koom hie tourääch ätter Hannover, man hie kreech gjucht bolde
fon dän Kurfürst Ferlof, wieruume tou fieren, wät hie dan in dän Oktober fon dät
sälge Jier noch diede. Ju Bedingenge, ätter een anniemboare Tied wier in
Hannover tou weesen, hougede hie nit ientouhoolden: Die Kurfürst wude in 1714
die Keening fon Grootbritannien. In sin Apdraach komponierde Händel ju
Woatermusik, man ju wude eerste in 1717 ap ju Themse apfierd.

Händel roate do Dochtere fon dän Keening Musik-Unnergjucht un raisede in 1716
mäd him wier ätter Düütsklound, wier hie wildääge uk ju Brockes-Passion, aan
Passions-Täkst fon dän Dichter Barthold Heinrich Brockes, fertoonde.

In 1717 tried Händel in dän Tjoonst fon dän James Brydges, dän "Earl of
Carnavon", die leeter uk "Duke of Chandos" wude. In düsse Tied skreeuw hie
monken uur do tweelich Chandos Anthems, ju fäärme Foatenge fon Esther un Acis
and Galatea.

In 1719 geen Händel fon dän Duke of Chandos wäch, uumdät domoals dät
Opern-Unnerniemen "Royal Academy of Music" gruunded wäide skuul, un Händel skuul
die musikoalske Boas wäide. In 1723 wuden deer two bekoande Primadonnen
ienstoald, Francesca Cuzzoni un Faustina Bordoni, do sik nit ferdreege kuuden.
In Suumerdai 1727 moakeden do bee, wist jo een Foarstaalenge reeke skuulen,
foar't Publikum een Haueräi. Kuut deerätter wude die Bedrieuw be'eended.

In 1730 stoorf Händel sien Muur in Halle. Soogen Jiere leeter hiede Händel säärm
aan Sleek, man hie uurlieuwde him. In 1741 begon Händel sien Wierk an dän
Messias (ängelsk: Messiah), een Oratorium uur ju kristelke Heels-Skichte, dät in
1742 in Dublin, Irlound foar moorere goude Swäkke uurapfierd wude. Dät Stuk häd
hie noch moorere Moale feruurd, uum dät unner ferskeedene Bedingengen apfieren
tou konnen. Uk leetere Komponisten häbe dät Stuk noch feruurd. So rakt dät dät
däälich in ful ferskeedene Foatengen.

In 1750 hiede Händel ap een Düütsklound-Raise aan Uunfaal mäd een Post-Kuutske.
Uut 1751 rakt dät een Waiwiesenge, dät sien Oogene läpper wäide, wät wildääge
mäd dän Uunfal tou dwoon hiede (kloor is dät nit). In do Jiere ätters wuden sien
Oogene noch läpper, un hie häd sik wäil in 1758 fon aan Oogen-Dokter behonnelje
lät.

In 1759 tried hie dät lääste Moal bie een Messias-Apfierenge eepentelk ap un
stoorf ap dän 14. April fon dät sälge Jier. Ap dän 20. April wude hie in ju
Westminster Abbey begreeuwen.



https://stq.wikipedia.org/wiki/Friedrich_Nietzsche

Friedrich Nietzsche (bädden ap dän 15. Oktober 1844 in Röcken bie Lützen;
stuurwen ap dän 25. August 1900 in Weimar) waas oaintelk aan klassisken
Philologe, man hie häd ful philosophisk ättertoacht, t.B. uur Sin un
Gjuchtfäidigenge fon Moroal, Metaphysik un Religion, man uk uurswät.

Hie waas Atheist (as hie dät kwaad, uut aan Instinkt hääruut) un meende, uk, wan
ju Muugelkhaid blift, dät dät wät buppe ju Natuur rakt, dät me dät nit roakje
kon un dät dät do Moanskene deeruum eengoal weese skuul. Hie uurlaide uk ful uur
Moanskene, uur ju Äntwikkelenge fon dän moanskelke Gäist un dät Touhoopelieuwend
fon Moanskene.

So gjucht bekoand wuden is Nietzsche läiweloa in do 1890er Jiere, man deer häd
hie wäil niks moor fon meekriegen, uumdät hie - wildääge in Foulge fon Syphilis,
man dät is nit heel un aal kloor - maal un dement wuden is. Leeter hiede hie
noch een poor Sleeke, sodät hie nit moor baale un stounde kuude. Hie waas
fieuwunfüüftich Jiere oold, as hie oun een Omme-Seeregaid un do Foulgen fon noch
aan Sleek stoorf.

Fon 1872 bit 1876 stuude Nietzsche unner dän Ienfloud fon Richard Wagner un
Arthur Schopenhauer. Wät hie skreeuw, hiede aan romantisken Iensleek. In düsse
Tied äntstuuden do Wierke

In ju Tied 1876 bit 1882 stuude Nietzsche nit moor so unner do Ienfloude fon
Wagner un Schopenhauer. Wietenskuppelk-empiriske Ärkantnis stuuden in dän
Faandergruund. Insteede fon touhoopehongjende Ounhonnelengen treede nu
Aphorismen-Goaderengen ap, do dän Ienfloud fon do Frantsööske Moralisten düütelk
moakje. In düsse Tied skreeuw hie:

In do leete Wierke (1886 bit 1888) wäide Seeken, do Nietzsche eer al antoacht
häd, fääre uutfierd un skäärper foarmulierd. Ieuwenske Aphorismen un Sentenzen
rakt dät nu wier loangere Ouhonnelengen. In düsse Tied skreeuw hie:



https://stq.wikipedia.org/wiki/Frankfurt_an_%27n_Main

Frankfurt an n Main is ne Stääd in dät düütske Buundeslound Hessen. Deer woonje
uungefeer 690.000 Ljuude un dät is ju grootste Stääd fon dät Buundeslound. Ätter
Berlin, Hambuurich, München un Köln is dät ju füüftgrootste Stääd fon
Düütsklound. Al in dät Hillige Roomske Riek waas Frankfurt ne wichtige Stääd;
däälich is dät dät finanzielle Säntrum fon Düütsklound un Europa.

Fon deer kumt uk die Öökelnoome Mainhattan, die sik touhoopesät uut ju Äi Main
un Manhattan, aan Stääddeel fon New York, dät ja noch eerder foar sien
Hoochhuuse bekoand waas.

Eer dän Twäide Waareldkriech waas dät aal uurs. Domoals hiede Frankfurt een
baldoarich groote Ooldstääd un waas bekoand foar Fäkwierkhuuse. Man fon ju
Ooldstääd is ätter ju Bombardierenge bloot min uurichblieuwen un noch minner in
dän Wierapbau, die gau gunge skuul un sik nit nouch Tied noom, hoolich fernäilde
Huuse wier ap Steede tou brangen. Uumdät deer nit moor fuul fon ju originoale
Ooldstääd uurich is, wuuden un wäide wäkke wichtige Bauwierke ätter Jiertjaande
ätterbaud, moor of minner so as jo wieren. In dät Doom-Römer-Projekt tou n
Biespil skäl ap dän Gruundsleek fon dät ourietene Techniske Räidhuus, foar dät
eer sin Bau in 1972 noch Ooldstäädhuuse fernäild wuuden sunt, dät oolde
Sträitennätwierk wier häärstoald wäide. Buppedät skällen deer fieuwuntrüütich
Huuse baud wäide, deerfon füüftien as Rekonstruktsjoon fon n Ooldstäädhuus, do
uur in een Oard un Wiese, dät se ju Bielde nit minnerje skällene.



https://stq.wikipedia.org/wiki/Frankfurt_an%27n_Main

Frankfurt an n Main is ne Stääd in dät düütske Buundeslound Hessen. Deer woonje
uungefeer 690.000 Ljuude un dät is ju grootste Stääd fon dät Buundeslound. Ätter
Berlin, Hambuurich, München un Köln is dät ju füüftgrootste Stääd fon
Düütsklound. Al in dät Hillige Roomske Riek waas Frankfurt ne wichtige Stääd;
däälich is dät dät finanzielle Säntrum fon Düütsklound un Europa.

Fon deer kumt uk die Öökelnoome Mainhattan, die sik touhoopesät uut ju Äi Main
un Manhattan, aan Stääddeel fon New York, dät ja noch eerder foar sien
Hoochhuuse bekoand waas.

Eer dän Twäide Waareldkriech waas dät aal uurs. Domoals hiede Frankfurt een
baldoarich groote Ooldstääd un waas bekoand foar Fäkwierkhuuse. Man fon ju
Ooldstääd is ätter ju Bombardierenge bloot min uurichblieuwen un noch minner in
dän Wierapbau, die gau gunge skuul un sik nit nouch Tied noom, hoolich fernäilde
Huuse wier ap Steede tou brangen. Uumdät deer nit moor fuul fon ju originoale
Ooldstääd uurich is, wuuden un wäide wäkke wichtige Bauwierke ätter Jiertjaande
ätterbaud, moor of minner so as jo wieren. In dät Doom-Römer-Projekt tou n
Biespil skäl ap dän Gruundsleek fon dät ourietene Techniske Räidhuus, foar dät
eer sin Bau in 1972 noch Ooldstäädhuuse fernäild wuuden sunt, dät oolde
Sträitennätwierk wier häärstoald wäide. Buppedät skällen deer fieuwuntrüütich
Huuse baud wäide, deerfon füüftien as Rekonstruktsjoon fon n Ooldstäädhuus, do
uur in een Oard un Wiese, dät se ju Bielde nit minnerje skällene.



https://stq.wikipedia.org/wiki/Frankfurt_am_Main

Frankfurt an n Main is ne Stääd in dät düütske Buundeslound Hessen. Deer woonje
uungefeer 690.000 Ljuude un dät is ju grootste Stääd fon dät Buundeslound. Ätter
Berlin, Hambuurich, München un Köln is dät ju füüftgrootste Stääd fon
Düütsklound. Al in dät Hillige Roomske Riek waas Frankfurt ne wichtige Stääd;
däälich is dät dät finanzielle Säntrum fon Düütsklound un Europa.

Fon deer kumt uk die Öökelnoome Mainhattan, die sik touhoopesät uut ju Äi Main
un Manhattan, aan Stääddeel fon New York, dät ja noch eerder foar sien
Hoochhuuse bekoand waas.

Eer dän Twäide Waareldkriech waas dät aal uurs. Domoals hiede Frankfurt een
baldoarich groote Ooldstääd un waas bekoand foar Fäkwierkhuuse. Man fon ju
Ooldstääd is ätter ju Bombardierenge bloot min uurichblieuwen un noch minner in
dän Wierapbau, die gau gunge skuul un sik nit nouch Tied noom, hoolich fernäilde
Huuse wier ap Steede tou brangen. Uumdät deer nit moor fuul fon ju originoale
Ooldstääd uurich is, wuuden un wäide wäkke wichtige Bauwierke ätter Jiertjaande
ätterbaud, moor of minner so as jo wieren. In dät Doom-Römer-Projekt tou n
Biespil skäl ap dän Gruundsleek fon dät ourietene Techniske Räidhuus, foar dät
eer sin Bau in 1972 noch Ooldstäädhuuse fernäild wuuden sunt, dät oolde
Sträitennätwierk wier häärstoald wäide. Buppedät skällen deer fieuwuntrüütich
Huuse baud wäide, deerfon füüftien as Rekonstruktsjoon fon n Ooldstäädhuus, do
uur in een Oard un Wiese, dät se ju Bielde nit minnerje skällene.



https://stq.wikipedia.org/wiki/Fereend_K%C3%B6%C3%B6nichriek_fon_Grootbritannien_un_Noudirlound

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Drina

Ju Drina is ne Äi ap dät wäästelke Balkan-Hoolichailound. Ju lukt Woater uut ne
Flakte fon 19.926 km² un häd touhoope mäd ju Wäl-Äi Tara een Loangte fon 486
Kilomeetere.

Ju Drina äntstoant in do Dinoariske Bierge bie Hum an dät suudelke
bosnisk-herzegowiniske Skeed, wier Tara un Piva, do uut Montenegro kuume,
touhoopefljoote.

Besunners do bee Wäl-Äie ferloope in joop iensniedene Doale, fon ju Drina sälwen
kon me dät uk mongs kweede, uumdät ju truch Karst-Loundskup, also besunners
kalk-hooldich Rebät fljut. Dät rakt oaber uk Ousniede fon ju Äi, wier dät n
sachter Ouger rakt, wier goud siedeljen is un al loange waas. Deeruum wuuden
in't Drina-Doal uk Siedelengen uut ju Jungsteentied fuunen. Fääre is uur dät
Drina-Doal tou tällen, dät dät moorere Moale skäärp ouknikket, wät uk typisk is
foar ne Äi in ne Karst-Loundskup.

Die Bupperloop fljut truch Bosnien un Herzegowina. Oun't Ouger lääse do Stääde
Foča, Goražde un Višegrad.

Die Middelloop bieldiget bolde dät Skeed tou Serbien. Ap ju serbiske Siede lait
bolde deer ätter Bajina Bašta. Die Middelloop gungt bit Zvornik.

Uk die Unnerloop känteekent noch dät Skeed twiske Serbien un Bosnien un
Herzegowina. Ap ju serbiske Siede lääse dan noch Banja Koviljača un Loznica. Bie
Sremska Rača fljut ju Drina fon gjuchts in ju Save, wier ju ju grootste
Ieuwen-Äi fon is. Uur ju Save un ju Donau fljut dät Woater ou in ju Swotte See.



https://stq.wikipedia.org/wiki/Comic

Dät Bieldetälster (uk Bieldeskichte naamd) is een fon do ooldste Foarme fon
Literatuur, man dät rakt deer uk een näie Foarm fon, nämelk dän Comic. N
Bieldetälster bestoant uut ne Riege fon Oubieldengen, do der n Tälster
uutmoakje. N Bieldetälster wäd moaked fon n Teekener un n Skrieuwer. Bietiede
skrift die Teekener uk ju Geskichte, man bietiede oarbaidje uk moorere Ljuude an
ju Teekenoarbaid (skizzierje, in Äänket uurluuke, fon Bouksteeuwen fersjo) of an
dät Tälster.

Bieldetälstere hääbe hieren Uursproang in ju Bieldeskrift. Ne äddere Foarm fon
Bieldetälster is die Teppich fon Bayeux, wierap dän Slacht bie Hastings
uutbielded is. Mesoamerikoanske Hondskrifte roaten mythologiske Tälstere wier
truch n touhoopestoald System fon Oubieldengen un Logogramme, also n bitje ap
jusälge Wiese as in do Bieldetälstere fon däälich. Uk do uurgeskichtelke
Oubieldengen, do der in Höölen fuunen wuuden sunt (as in do Höölen fon Lascaux),
konnen betrachted wäide as ne äddere Foarm fon Bieldegeskichte. Ju Uurfoarm fon
ju egyptiske Hieroglyphenskrift is faktisk uk ne Foarm fon teekende
Bieldetälstere.

N bekoand Biespiel fon Bieldetälstere uut dät Middeloaler is ju Äärmebiebel
(biblia pauperum). In dän eerste Haaldeel fon dät 19. Jierhunnert waas unner uur
die Swaitser Rodolphe Töpffer bekoand foar sien Bieldetälstere. Hie
fereepentelkte 1845 dät eerste moderne Bieldetälster, dät in Düütsklound bekoand
wuude as “Fahrten und Abenteuer des Herrn Steckelbein”. Uk “Max und Moritz” fon
dän Düütske Wilhelm Busch, ne Skälmengeskichte uut 1865, is n Biespil weesen
foar do eerste amerikoanske Bieldegeskichten. Uur Oarbaid fon Busch waas dan al
in trüütich Sproaken uursät. Ounfang 20. Jierhunnert fäng Emile Cohl oun mäd dät
teekende bewäägjende Bieldetälster.



https://stq.wikipedia.org/wiki/Chloroplast

Do Chloroplasten sunt Organellen in do Sällen fon Plonten, gnauer kweeden
photosynthetisk aktive Plastiden.

Aan Chloroplast häd two Skeele-Membranen, wierfon ju buutere täämelk permeabel
(truchläitend) is, ju binnere häd oaber n fuul gratteren Diffusionsweerstand un
häd spezifiske Carrier foar phosphatbuunene Deele un C4-Carbonsüüren. Uur düsse
Membran wäd uk ju Ionen-Huushollenge fon dän Plastiden räägeld.

Die Intermembranruum is in n Begin fon ju Äntwikkelenge fon dän Chloroplasten
noch mäd dän intrathylakoidoalen Ruum (Thylakoid-Binneruum) ferbuunen, die dan
fon Thylakoid-Membrane uumesleeten wäd. Die Thylakoid-Binneruum is gjucht
wichtich, deeruum dät deeroane bie Lucht ju groote Protonen-Konzentration apbaud
wäd - ju Thylakoidmembran mout uut düssen Gruund foar Protonen impermeabel (nit
truchläitend) weese.

In ju Thylakoidmembran sunt Faawstoffe oane, do sik nit in Woater lööse: Sowäil
two Chlorophylle, dät Chlorophyll a un dät Chlorophyll b, as uk een Carotinoid,
näämelk β-Carotin. Truch dät Chlorophyll in ju Thylakoid-Membran kricht dät
ganse Blääd ne gräine Faawe, deeruum dät die Faawstof dät gräine Lucht
reflektierd: Wan me ne Plonte mäd gräin Lucht beljuchted, kon ju deer niks mäd
ounfange, dät wäd aal reflektierd un ju Plonte kon neen Photosynthese moakje. In
normoal wiet Sunnenlucht sunt oaber aal do Faawen änthoolden, wierfon bloot
gräin reflektierd wäd un aal dät uur wäd in do Chloroplasten absorbierd un kon
mäd foar ju Photosynthese bruukt wäide.

Do Thylakoide sunt aal mädnunner ferbuunen, sowäil do grattere Stroma-Thylakoide
as uk do litjere stoapelde Grana-Thylakoide. Ap ju twodimensionoale Bielde is
dät nit tou ärkannen.

Ju Matrix, die Haudbinneruum fon dät Chloroplast, is apfäld mäd ne Substanz, ju
Stroma naamd wäd. Deeroane lait fibrilläre DNA ju in Dubbelstrange in ju Foarm
fon n Kring apbaud is. Dät rakt deeroane mongs uk Koarele fon Primär-Stieuwelse,
do deer leegerd wäide un uk wäkke Enzyme.

Ju Endosymbionthentheorie kwäd, dät fon eukaryotiske Sällen (Eucyten)
ferskeedene Organellen nit uurspröängelk Deel fon düsse Sälle wieren. Do skällen
fuul moor fröier oaine eensällige Lieuweweesen weesen hääbe, do dan insen
ounfangd sunt, mäd ne eukaryotiske Sälle in Symbiose tou lieuwjen un dan in ju
Sälle integrierd wuden sunt. Deerfon skäl uk ju buutere Skeelemembran kuume: Do
sunt wäil äänelk as in ju Phagozytose in n Membran-Vesikel iensleeten wuuden. Ju
binnere Membran waas ja al in't foaren deer.

Uk Chloroplasten skällen ätter düsse Theorie uurspröängelk oaine Lieuweweesen
weesen hääbe, näämelk Cyanobakterien. Uk DNA in Kringfoarm is typisk foar
Bakterien. Indizien deerfoar sunt uk Äänelkgaiden in ju ribosomoale RNA.

Günther Throm: GRUNDLAGEN DER BOTANIK 2. Auflage NIKOL-Verlag ISBN 13:
978-3-937872-61-2 ISBN 10: 3-937872-61-2



https://stq.wikipedia.org/wiki/Cajun_Frants%C3%B6%C3%B6sk

Cajun Frantsöösk (bietiede naamd Louisiana Regional Frantsöösk [1]) is een fon
tjo Variatäte of Dialekte fon ju frantsööske Sproake do der foarallen boald
wäide in dän U.S. Stoat Louisiana, foarallen in do suudelke Meenten. Uur
Louisiana frantsööske Dialekte sunt Napoleonic Frantsöösk un Colonial of
Plantation Society Frantsöösk, do der foarallen boald wäide in Orleans, St.
Bernard, St. Tammany, St. Charles, St. John the Baptiste, Jefferson, West
Bâton-Rouge, Pointe-Coupée, Avoyelles, St. Mary, Iberia, Assumption, un St.
Landry Meenten. Cajun Frantsöösk is nit dätsälge as Louisiana Creole.

Gewöönelk wäd ounnuumen, dät Cajun Frantsöösk bolde gans stamt fon Akadisk
Frantsöösk so as dät boald wuude in ju frantsööske Kolonie Akadien (wät liech in
wät nu do Kustenprovinze sunt fon Kanada un in dän U.S. Stoat Maine).

In 1755 (unner dän Frantsoosen- un Indioanekriech), wuude sowät 75% fon ju
Akadiske Befoulkenge fon ju kanadiske Provinz Nova Scotia deportierd in wät
oafte naamd wäd ju Groote Ferdrieuwenge. Moonige fon do siedelden sik wier an in
Louisiana, un gruundeden deer hiere Kultuur un Sproake. Truch ju Akadiske
Sproake stamt Cajun uursproangelk fon do Dialekte fon Anjou un Poitou in
Frankriek (sjuch Poitevin-Saintongeais). Disse Äärwe had wäkke archaiske Woude
in dät Dialekt bääte lät, t.B. crevette ("Gernoat") wäd uutspreekena as
chevrette.

Mäd de Tied wuude Cajun ju fäästigede Sproake fon fuul Meenten in Louisiana
wäästelk fon ju Mississippi Äi. Cajun wuud nit bloot boald fon Cajun Ljuude man
uk fon uur ethniske Gruppen do der woonden in Akadisk besiedelde Gestriche.
Kreolen, indianiske ethniske Gruppen as do Houma, Chitimacha, Bayougoula,
Tunica-Biloxi, Atakapa, Opelousa, Okelousa, un Avoyel leerden truch dät
Touhoope-Woonjen in do suudelke Meenten fon Louisiana eendelk uk dät Cajun
frantsööske Dialekt. Wäkke Kreole un Indiane boalden al frantsöösk eer do
Akadier in Louisiana kuumen dieden.

Die Uutdruk "Cajun" wäd wäil oulat fon ju ängelske Uutsproake fon dät
frantsööske Woud “Acadien”. Wäkke Cajuns naame sik "Cadiens" of "Cadjins" ap
Frantsöösk. Ju eerste Skrieuwwiese is oulat fon ju frantsööske Skrieuwwiese
“Acadien” un ju twäide is ne Annaierenge, ju der frantsööske Phonetik bruukt bie
ju Uutsproake in Cajun Frantsöösk. “Cadien” is ju frantsööske Skrieuwwiese, ju
do cajun Akademiker ap ljooste bruuke; "Cajun" is n ängelsk Woud, wier jo nit
fuul fon hoolde. Dät Haudgestrich wier Cajun Frantsöösk boald wäd, naame do
Acadiana (nit tou fertuuskjen mäd Acadia, wiermäd dät Gestrich in Kanada un
Maine meend wäd, wier Akadisk Frantsöösk boald wäd). Cajun Gestriche bildje
bietiede Partnerskuppe mäd Akadier in Kanada, do der frantsööske Koastere seende
uum ju Sproake in de Skoule tou unnergjuchten.

In 1984 publizierde Jules O. Daigle, n katoolsken Gäistelke, A Dictionary of the
Cajun Language, dät eerste Woudebouk fon dät Cajun Frantsööske.

Cajun French Dictionary and Phrasebook by Clint Bruce and Jennifer Gipson ISBN
0-7818-0915-0. Hippocrene Books Inc.

Tonnerre mes chiens! A glossary of Louisiana French figures of speech by Amanda
LaFleur ISBN 0-9670838-9-3. Renouveau Publishing.

A Dictionary of the Cajun Language by Rev. Msgr. Jules O. Daigle, M.A., S.T.L.
ISBN 0-9614245-3-2. Swallow Publications, Inc.

Cajun Self-Taught by Rev. Msgr. Jules O. Daigle, M.A., S.T.L. ISBN
0-9614245-4-0. Swallow Publications, Inc.

Language Shift in the Coastal Marshes of Louisiana by Kevin J. Rottet ISBN
0-8204-4980-6. Peter Lang Publishing, Inc.

Conversational Cajun French I by Harry Jannise and Randall P. Whatley ISBN
0-8828-9316-5. The Chicot Press.



https://stq.wikipedia.org/wiki/Aminos%C3%BC%C3%BCren

Do Aminosüüren sunt ne Klasse fon organiske Ferbiendengen. Do bestounde
toumindest uut ne Carboxylgruppe (-COOH) un ne Aminogruppe (-NH2). Bie do
natüürelk foarkuumende Aminosüüren stoant ju Aminogruppe an dät C-Alpha-Atom
ieuwenske dät Koolestof-Atom fon ju Carboxylgruppe (-COOH). (H = Woaterstof; C =
Koolestof; O = Suurstof; N = Stikstof)

Ju eenfachste Aminosüüre is Carbaminsüüre. Ju bestoant bloot uut düsse Deele, is
oaber instabil. Natüürelk kon sunne Aminosüüre oaber uk n gratter Molekül weese.
Dät Koolestofatom inne Midde mout nit fluks mäd ju Aminogruppe ferbuunen weese,
deertwiske kon uk noch fuul weese, also rakt dät uk unnerskeedelke Aminosüüren.

Ne Aminosüüre kon as ju Speegelbielde fon uurs een uutsjo. Do wäide dan as L- un
D-Aminosüüren beteekend. Ap do Bielden sjucht me as Biespile L-Alanin links un
D-Alanin gjuchts. In düsse Bielden (Struktuurfoarmeln) sunt dät C fonne
Carboxylgruppe un ju CH-Gruppe, an ju die Räst (CH3) un ju Aminogruppe (NH2) un
ju Carboxylgruppe honget, nit meeoubielded, do sunt oaber deer. Dät ju
Ferbiendenge twiske ju Aminogruppe (NH2) un ju nit meeoubieldede CH-Gruppe as
swotten Kiel teekend is, betjud, dät ju Aminogruppe in dän Faandergruund stoant
(Sun Molekül is je inne Realität 3-dimensionoal).    Wan nu also toun Biespil
dät D-Alanin uumetraald wäd, is dät nit identisk mäd dät L-Alanin, dan wan me n
D-Alanin uumetraalt, stoant ju Aminogruppe in n Bäätergruund un nit in n
Faandergruund as bie dät L-Alanin.

Ne Aminosüüre kon sik mäd uurs ne Aminosüüre ferbiende. Deerbie gungt fon ju
eene Aminosüüre n Woaterstof-Atom uut ju Amino-Gruppe ferlädden, bie ju uur
Aminosüüre gungt ne n Suurstof- un n Woaterstofatom uut ju Carboxylgruppe
ferlädden. An do Steeden, wier do Atome ferlädden geen sunt, äntstoant dan ne
Ferbiendenge twiske do two Aminosüüren. Do Atome, do ferlädden geen sunt (two
Woaterstofatome un een Suurstofatom) ferbiende sik tou Woater (H2O). Sunne
Ferbiendenge uut two Aminosüüren hat Dipeptid, uut tjo Aminosüüren hat dät
Tripeptid un uut fuul Aminosüüren hat dät Polypeptid.

Oaiwiete ( feekelk: Proteine ) sunt Polypeptid-Kätten uut Alpha-Aminosüüren. Do
maaste Aminosüüren, do in Oaiwiete tou fienden sunt, sunt L-Aminosüüren.
D-Aminosüüren rakt dät bloot in do Oaiwiete fon eenige Lieuweweesen, as toun
Biespil do Conidae (Ne Familie fon Seesniggen, do foarallen in do tropiske Meere
lieuwje). Ne Aminosüüre, ju n Deel fon n Oaiwiet weese kon, wäd as "proteinogen"
beteekend.



https://stq.wikipedia.org/wiki/Amateurfunktjoonst

As dan die Rundfunk sik äntwikkelde, noom ju fluks do maast oainde
Woogenlaangten (Loangwoogen/LW un Middelwoogen/MW) foar sik in Besleek. So
wuuden do Funk-Amateure ferband ätter do Kuutwoogen (KW), un deer leeter uk wier
ap gans smälle Frequenz-Beende.

Nu is dät je so, dät ju Ferspreedenge ap LW un MW gungt mäd Boudemwoogen, dät
sunt Woogen, do der mee beegje mäd dät Uurflak fon de Waareld. Ap bääste gungt
dät ap LW, man ap MW wäd dät al ouswäkked uur laangere Oustande un ap KW is dät
al gans läip. Daach fersoachten do Amateure mäd hiere litje Fermuugen ap KW
Kontakte uur laangere Oustande tou lääsen. Un wan do seekkundige Ljuude uk
kwieden, dät et nit kuude, daach geenen do Amateurferbiendengen immer fääre.

In n Dezember 1921 wuuden do eerste transatlantiske Ferbiendengen moaked ap 230
Meter mäd n n Fermuugen fon 990 Watt. Leeter wuuden ap fuul kuutere Woogen
Ferbiendengen laid mäd fuul litjere Fermuugen (< 50 Watt). So koom dät tou dän
Spröäk fon do Funkamateure:

Wan twäin Funk-Amateure (un dät rakt uk Wieuwljuude deerbie) toun eersten Moal
Kontakt hääbe, dan seende jo sik enunner ne QSL*-Koarte, wierap jo uutfälle wan
dät waas un wäkke Reewen un Antenne deerbie bruukt wuude (gjuchts Biespiele). An
bestimde Tiede hoolde jo uk n Wädbewäärf (Contest) ou, wierfoar dan do Koarten
as Bewies brukt wäide. Besunners interessant sunt Ferbiendengen uur groote
Oustande (DX), bietiede mäd Hälpe fon Reflektione juun de Moune, juun Meteorite,
of juun Satellite. *Dat QSL heert tou ju Q-Kode fon do Amateure.



https://stq.wikipedia.org/wiki/Aktions-Potentioal

Een Aktions-Potentioal, uk: elektriske Ärröögenge is een charakteristiske
Ouwiekenge fon't Membran-Potential fon een biologiske Sälle fon dät
Raue-Potentioal. Wichtich is dät in Näärwen-Sällen, wier een Aktions-Potentioal
een Signoal fäärerakt.

1. In ju Initiationsphase lööst aan Raits ju Positivierenge fon ju Sponnenge bit
toun Dräppel-Potentioal uut, dät foar ju Uutlöösenge fon een Aktions-Potentioal
uurwuunen wäide mout. Die positivierjende Raits kon ju sik uutspreedende
Potentioal-Annerenge truch een Aktions-Potentioal oun n Noaber-Membran-Ousnied
weese, af aan Ionenstroom truch Kanoale, t.B. oun een chemiske Synapse.

4. Die lääste Ousnied wäd as Hyperpolarisation af as hyperpolarisierjend
Ätter-Potentioal beteekend. Junner faalt ju Sponnenge ap aan Wäid fon -90 mV,
eer ju sik truch noch een Repolarisation wier ap dät Niveau fon dät
Raue-Potentioal ienstaalt. Wilst ju Hyperpolaristion kon de facto neen
Aktionspotentioal uutlöösd wäide, wieruut sik uk ju Maximoalfrequenz fon
Aktions-Potentioal-Fjuure ärsluute lät. (Een Aktions-Potentioal-Fjuur is ju
Foulge fon moorere Aktionspotentioale bääte eenuur.) Deeruum kon sun
Aktionspotentioal uk nit räägels loope, sunnern bloot in een Gjuchte: Wan in een
Axon een Aktionspotentioal lapt, gungt dät bloot ätter foare, uumdät in dän
Ousnied bääte dät momentane Aktions-Potentioal ju Hyperpolarisation is un neen
Aktionspotentioal uutlöösd wäide kon. Wan me sik also mäd n Hoomer ap n Finger
haut, gungt ju Piene liekuut ätter ju Brainge wai un nit räägels ätter n Finger
tourääch, dät waas je uk uunsinnich.



https://stq.wikipedia.org/wiki/Aastfoan

Die Aastfoan (dt. Ostermoor), uk Bäärselder Foan, lait aastelk ju Seelter Äi mäd
Swonnebierich un gans Seelterlound ap ju eene un ju Söiste mäd Bäärsel un
Harkebrääch ap ju uur Siede in wät däälich die Loundkring Kloppenbuurich is. Die
hooge Foan fon fröier is däälich bit ap eenige Räste oudrain. Hier fiende sik
däälich do Täärpe Kamperfeen un Elisabethfeen. Truch die Aastfoan bie Skäddel un
Seedelsbierich gungt siet 1958 ju Ouljelaitenge fon ju NWO fon Wilhelmshoawen
ätter dät Ruhrgebied.

Die Aastfoan is ätter ju lääste Iestied in n Tiedruum fon 10.000 bit 12.000
Jiere äntsteen. Dät honnelde sik uum n klassisk, halloosjeglääsfoarmich
apwölbeden, alleene truch Deelsleeke spieseden (ombrotrophen), neerstofäärmen
(oligotrophen) un suuren Kusten-Hooch- blw. Rienfoan, mäd n Stikstofgehalt,
beleeken ap Koolenstof (NC - Wäid), < 3 Prozent un n pH-Wäid fon 2,8 bit 3,4. Ju
natüürelke Eedbildjende Vegetation bestuud uut Eedmoase, Wulgäärse un
Heedekruudgewoakse. Dissen Hoochfoan, die der in Oard fon n ful sainen Swom aan
buppe dät Gruundwoaterniveau lääsende oainen Foanwoaterspeegel apwiesde, stuude
as alle Hoochfoane nit mäd dät Gruundwoater in Ferbiendenge un beloangede an do
hoochste Steeden ne Tjukte fon 10,30 Meter.

Ju Ärsluutenge fon do Hooge Foane fäng oun ätter dän 30-jierigen Kriech, as do
Holtfoorroate knapper wuuden un in dät min bebuskede Noudwääste fon dät Lound
weegen ju woaksende Befoulkenge moor Fjuurenge nöödich wuude. Die stiegende
Befoulkengsdruk waas somäd Uurseeke fon ju grootflächige Ouwoaterenge un ju
Ärsluutenge fon do hooge Foane. Do hooge Foane wuuden eerste bloot fon do Raante
uut ougreeuwen. Ne loundwirtschaftelke Ärsluutenge binne dän Foan kuude infoulge
fon dän hoogen Fuchtegaidgehalt soloange nit truchfierd wäide bit effektive
Äntwoaterengsferfoaren tou Ferföigenge stuuden.

Me kon do fjauer Soarten fon Foankultivierenge in hiere Uutwirkengen noch goud
in Elisabethfeen wierkanne:

Foar dän Baubegin fon dän Hunte-Oamse-Kanoal un ju dan foulgjende Kolonisation
fon dän Aastfoan wuude die Foan fon do Buuren uut do uumelääsende Täärpe toun
Deel truch Eedgreeuwen of truch Foanbroundkultuur oudrain. Ätter uurflächlike
Ouwoaterenge truch litje Sloote un lichte Beoarbaidenge wuude dät foarsäine
Gestrich in de Foarjier in Bround stikt. Ju Ääske mjuksede dän Foan. So kuude
hier anspruchsloose Boukete däie. Do so äntsteene Flächen (Spaale) wieren smäl
un uunwirtschaftelk. Do sunt deelwiese däälich noch ap Koarten tou sjoon.

Ju toueerst in Hollound mäd grooten Ärfoulch anwoande Feenkultuur aaskede ne
stäärke Woaterousenkenge. Tou dissen Swäk wuude 1855 mäd dän Bau fon dän
Hunte-Oamse-Kanoal (leeter deelwiese uumbenaamd in Elisabethfeenkanoal)
ounfangd. Die Kanoal geen midde truch dän groote Foan, uum n uumfangrieken
Eedoubau truch do Siedler muugelk tou moakjen. Ju schematiske
Parzellenapdeelenge is däälich noch beesiedich fon dän Elisabethfeenkanoal goud
tou ärkannen. Dät statte un druugede Eed wuude mäd Eedmutten in naibie lääsende
Stääde transportierd un deer ferkooped.

Ju Düütske Hoochfoankultuur löösde ju Foanbround- un Feenkultuur ou, betinged
truch ju Äntwikkelenge fon dän Mineroalmjuks truch den Chemiker Justus von
Liebig. Deer die Foan, as buppe beschrieuwen, stäärk suur reagierde, wuude ju
buppere Eedloage fon 20 cm Tjukte bit ap pH 4,0 apkalked. Do failjende
Neerstoffe wuuden in Foarm fon Mineroalmjuks toufierd.

Ju Londskup fon dän fröiere Aastfoan wuude truch do Iengriepe fon dän Moanske
radikoal ferannerd. Wülst ju Bouketenkultuur un ju Düütske Hoochfoankultuur
truch ju deelwiese Äntwoaterenge bloot toun Uutdruugjen un uurflächliche
Mineralisierenge fon ju Boudemuurfläche fierden, wuude truch ju Holloundske
Feenkultuur fluks ju Substanz fon dän Natuurruum fon dän hooge Foan wächhoald.
Ju Soundmiskkultuur fierde wäil nit toun Substanzferljus, man truch dät djoope
Uumplöigjen mäd Angriep fon do Woater truchläitende Soundloagen is an dän Foan
älke Gruundloage äntleeken. Somäd sunt in älke Fal in dän Raantberäk noch
Flächen deer, do sik in dän Sin fon dän Natuurschuts renaturierje lieten. Ju
Uurlondskup is uunäntkuumboar ferlädden.



https://stq.wikipedia.org/wiki/Wurstfr%C3%A4isk

Dät Wurstfräiske (uk Wurtfräisk, Wortfräisk, Wurster Fräisk) waas n Dialäkt fon
de Fräiske Sproake, ju der fermoudelk bit toun Ounfang fon dät 18. Jierhunnert
in dät Lound Wursten, noudelk fon Bremerhoawen, boald wude. Dät heert mäd dät
Harlingerfräiske, dät Wangeroogiske un moor uutstuurwene Dialäkte, juust as dät
Seelterske tou ju Aastfräiske Sproake.

Dät Lound Wursten heerde nit tou dät uursproangelke Siedlengsgebiet fon do
Fräisen, wuud oaber in dät Middeloaler toulääst fon do kolonisierd un bildede ne
oainständige Loundgemeende. In dät 15. Jierhunnert begon ju fräiske Sproake
allerdings uuttoustierwen uum fon dät Läichsaksiske fertroangen tou wäiden. In
dät Lound Wursten uurlieuwde et oawers wät laanger as in Aastfräislound.

Dät Wurstfräiske waas unner do germaniske Sproaken wät gans Besunneres: in fuul
Ooldfräiske Woude ferswoont die Stamvokoal un bleeuw die oolde Flexionsvokoal
beheelden. Die wuud sogoar tou n loangen Vokoal. So wuud biespilswiese dät
ooldfräiske sunu "Suun" zu snuh. Dät rakt neen uur germaniske Sproake, in ju
sowät foarkumt.

In dät läichdüütske Dialäkt fon dät Lound Wursten fiende sik däälich noch eenige
fräiske Substroatwoude. Nils Århammar naamt 1984 do Biespiele "Maon" (Hand- und
Spanndienste), "Bau(d)n" (Bremse), "Schuur/Schuulschotten" (Libelle) und
"jill'n" (gellend schreien, wiehern).



https://stq.wikipedia.org/wiki/Ursidae

Do Boare (Ursidae) sunt ne Familie fon do Roowdierte. In Düütsklound is juu
europäiske Unneroard - juu Nominatfoarm - fon dän Bruunboar (Ursus arctos)
autochthon, man disse Boarenoard is nu in groote Deele fon Europa, ook in
Düütsklound, uutstuurwen, wült hie mongs do Huusdierte fon do Moanskene friet.
In Afrikoa roate dät ook bloot ne Unneroard fon dän Bruunboar, gnau: in do
Atlas-Bierge. Hier is hie sänt dät 19. Jierhunnert uutstuurwen (fermoudelk uum
sowät 1870-1880) un dät rakt neen gnauere Informatione uur disse Population. In
Noudamerikoa rakt dät ook two Bruunboare Unneroarden un in Asien ook n poor. Juu
Kost fon do Bruunboare is Flask, Bäien, Huunich, Gäärs, Fiske un Poagestoule.
Die Amerikoaniske Swotte Boar (Ursus americanus) lieuwet ook in Noudamerikoa un
frät foarallen Plonten, un wan hie Dierte frät, sunt dät normoal Insekte, man
säilden ook groote Suugedierte, wierbie dät maastens kroanke Dierte sunt. Äänelk
uutsjo-ende Oarde rakt dät in Asien ook: Die Asiatiske Swotte Boar (Ursus
thibetanus), die Malayiske Boar (Ursus malayanus) un, n bitje knooperger, juu
Oard Melursus ursinus. In Suudamerikoa rakt dät bloot een Boarenoard, juu Oard
Tremarctos ornatus), juu ook swot is. In juu Arktis rakt dät dän Iesboar (Ursus
maritimus). Die "Panda", as me ne chinesiske swotbunte Boare-oard naamt
(Ailuropoda melanoleuca), frät bienaist bloot Plonten, foarallen Bambus.



https://stq.wikipedia.org/wiki/Tschipko

Tschipko (Schipkau, sorbisk Šejkow) is ne Meente in dät Suude fon Brandenbuurich
tichte bie do Stääde Senftenberg un Cottbus in ju Niederlausitz. Schipkau waas n
düütsken Noome, foar dät Jier 1937 waas dät Zschipkau, uut Ischibka →
ooldnoudisk Isrebka (dät Whisky), in dät Jier 1332 is dät Tschipko, un dät hat
ap Sorbisk Šejkow.

Ju Meente Tschipko heert tou dän Loundkring Oberspreewald-Lausitz in n suudelken
Deel fon dät Buundeslound Brandenbuurich. Ju Stäädgränse fon Dresden kumt ätter
so'wät 50 Kilometer un Berlin in Dresdens erreicht man in 40 Minuten (ca. 50 km)
und Berlin ätter so'wät 100 Kilometerr. Ju Meente is in ju Läich-Lausitziske
Bruunkooleregion. Die EuroSpeedway Lausitz as multifunktionoale Motorsport-,
Spoas- un Tästanloage is in dät Meentegebiet.

1992 wuude die Pool-Billard-Club Schipkau gruunded. In dät Jier 2006 kreech die
Fereen in dät "Bürgerhaus" näie Koomere, wier sik n eepenen Spilbedrieuw
realisierje liet. Die Clup häd Ärfoulch in ju twäide Bundesliga Nord.

Nit fier fon ju Meente is ju Autoboan A 13 mäd do Anslus-Steeden Klettwitz,
Schwarzheide, Ruhland un Großräschen. Uk nai bie ju Meente sunt
dooBuundessträiten 169 un 96. Truch dän Uumwai uum Senftenberg kreech Hörlitz n
direkten Anslut an ju Buundessträite B 169.

Ätter ju Be-eendenge fon ju Bruunkoolegewinnenge wuude ju Meente in do lääste
Jiere tou ne Motoorsportmeente äntwikkeld. Die EuroSpeedway Lausitz un dät DEKRA
Technology Center modernisierje derbie foarallen ju Wirtschaft.

Foarloage:Navigationsleiste Städte und Gemeinden im Landkreis
Oberspreewald-Lausitz



https://stq.wikipedia.org/wiki/Theodor_Siebs

Theodor Siebs (* 26. August 1862 in Bremen, † 28. Moai 1941 in Breslau) waas n
düütsken Germanist.

Hie waas – touhoope mäd uur Sproakwietenskuppere un mäd Fertreedere fon eenige
düütske Tjooterbüünen hauptferoantwoudelk foar dän "Siebs", dät ätter him
benaamde, 1898 toun eersten Moal ärskeenene un loange mäitereekende Wierk tou
Räägelenge fon ju Uutsproake fon dät Düütske.

Deerfoar un deerieuwenske häd hie sik oawers boanbreekend mäd dät Fräiske
beskäftiged, wierbie hie sik nit skoonde in aal do lieuwjende fräiske Dialekte
Apteekengen bie do Ljuude sälwen tou moakjen. Fon sien juun fjautich publizierde
Wierke beluuke sik ferskeedene uk ap dät Seelterske.

Ju Geschichte der friesischen Sprache änthaalt ne bolde fulständige historiske
Grammatik fon dät Seelterske, wierfon hie in Zur Geschichte de
englisch-friesischen al fuul Biespiele roat hiede. Bloot ap Seelterlound beluuke
sik Das Saterland, Flurnamen un sien lääste Uutgoawe Zur friesischen Volkskunde
des Saterlandes. Sien Ätterläit is in n Kriech in Breslau ferlädden geen,
deerbie sien Loundnoomenkoarte fon gans Seelterlound.



https://stq.wikipedia.org/wiki/Street_Fighter_(Computerspil)

Street Fighter (‘Sträite-Fjuchter’, kuut SF) is ne beljoowede
Beat-’em-up-Computerspilriege fon Capcom, ju uk ferfilmed wuurd. Do
ferscheedenste Kampere uut alle Waarel kampje hier mäd individuelle Special
Moves juunnunner.

Street Fighter suurgede foar min Apsjoon, as et ap Eende fon do 1980er Jier toun
eersten Moal ärscheen. Street Fighter II deerjuun waas ee fon do beljooweste
Spiele fon do äddere Njuugentiger. Dät jält as dät eerste Kampspil fon sien Ära,
un dät fielicht tou Gjucht, deer dät Spil mäd sin Timing fon Angriepe un Blocks
gjucht goud uutbalancierd waas, wät tou ju Tied näie Mäitsteeuwe sätte. Buppedät
fierde et dät interessante (un oafte kopierde) Special-Move-System ien, dät et
ärfoarene Spielere muugelk moaket, komplizierde Kampbewäägengen uuttoufieren,
truch die Joystick of dät Stjuurkjuus as uk do Tasten in ne bestimde
Riegenfoulge ientoudrukken. Disse komplizierde Kampbewäägengen kreegen Noomen se
Dragon-Punch of Hurricane-Kick, do in do Baaleräien unner Spielere gewöönelke
Begriepe wieren. Dät Spil ferföigede uur oachte spielboare Kampere (Ryu, Ken,
Blanka, Zangief, Dhalsim, Guile, E.Honda und Chun-Li) plus fjauer Kwoode
Juunuurstonnere (Balrog, Vega, Sagat und M.Bison). Ätter Street Fighter II
ärscheen bolde liekuut ne Floud fon äänelke Spiele, deerfon leeter uk eenige fon
Capcom sälwen. Aan fon do bekoandeste äddere Konkurrente fon SF II waas ju Fatal
Fury Riege uut dät Huus SNK, dät noch fuul moor äänelke Serien mäd Näierengen
produzierde.

Capcom broachte Street Fighter ap sien Huusoain Arcadeboard, dät Capcom Play
System (CPS) hääruut, wät uk däälich noch foar Street Fighter III 3rd Strike,
dän foareerst lääste ächte Ätterfoulger fon ju Serie benutsed wäd, wan uk
basierd ap ju näiste Variante fon dät CPS, dät CPS III.

Ätter dät Ärschienen fon n ferbeeterden Street Fighter II mäd Noome Street
Fighter II Championship Edition ärscheenen fuul modifizierde Versione (Bootlegs)
fon dät Spil. In ne bolde al biespilloose Stappe noomen do maaste Spielhallen do
Bootlegs ap. Do wieren wied fersprat, bit Capcom mäd n näi Spil ap do Bootlegs
oantwoudede: Street Fighter II Turbo. 1993 un 1994 fereepentelkede Capcom ne
naie Version fon dät Spil: Super Street Fighter II: The New Challengers. As die
Unnertittel al antjut, wuuden näie Charaktere bietouföiged: Fei Long, Cammy, Dee
Jay un Thunder Hawk.

Ju Spieleriege tjoonde as Gruundloage foar moorere Filme. Street Fighter – Ju
äntscheedende Slacht (mäd Jean-Claude Van Damme un Kylie Minogue), Street
Fighter II The Movie (Japan, Trickfilm) un Street Fighter Alpha (Japan,
Trickfilm). Dät rakt uk ne Street Fighter-Zeichentrickserie (USA) un ju
japaniske Anime-Serie Street Fighter II V, ju as bääste Uumsättenge jält.

Dät Spil basiert nit, as wäkke Stämme meene, ap dät al 1985 fon dän Konkurrent
Konami hääruutbroachte Spil Yie Ar Kung-Fu, wan uk dät Runden-System, as uk do
Juunuurstonnere un do hiere ferscheedene Geschikkelkhaide sik liekje muugen.



https://stq.wikipedia.org/wiki/Sproakstatistik

Ju Sproakstatistik (dt. Sprachstatistik) lait ju Taal fon Ljuude fääst, do ne
bestimde Sproake baale un unner wäkke Ferhältnisse. Ju heert deermäd tou ju
Soziolinguistik. In ne uur Betjuudenge is Sproakstatistik ju statistiske
Behonnelenge fon sproakelke Oainskuppe, sjuch Quantitative Linguistik. Hier
wollen wie uus gjuchte ap ju:

Fon oolde Tieden failje uus Angoawen, man wie konnen uus beluuke ap do
Ienwoonertaale un ounnieme, dät aal Ienwoonere domoals Seeltersk baalen dieden,
ougesäin fon 1871, as ätter Kollmann 395 in Strukelje al ne wichtige
Feenkolonisation tougoang keemen waas. Dät is aal wierroat in ju graphiske
Deerstaalenge gjuchts.

1890 Dät eerste Moal wuude ju Sproakstatistik hier anwoand fon Paul Kollmann bie
ju Foulkställenge fon 1890. Hie stoalde domoals fääst, dät in ju domoalige
Meente Roomelse 89,2% fon do Ienwoonere Seeltersk baalen dieden (wierfon 85% in
dät Täärp sunner do Buurskuppe), in Strukelje 45,2% (79,5%) un in Skäddel 87,4%
(89,9%). Ju läige Taal foar Strukelje kumt deerhäär, dät in do Feenkolonien
Idafeen (Westkanal) un Elisabethfeen bolde neen Seeltersk boald wuude. Aal
touhoope boalden 2471 Ljuude Seeltersk, dät waas 58,4% fon ju Befoulkenge fon
4215. Fääre boalden 1738 Platdüütsk (41,1%) un 23 Hoochdüütsk (0,5%). Dät waas
dan meegereekend Näiskäddel mäd 59 Ljuude Seeltersk juun 406 Platdüütsk.

1971 In dät Jier heelt Jan Drees ne Unnersäikenge. Truch ju Ostfriesische
Landschaft wuuden sun 1000 Froageboogen an do Skoulen ferdeeld (do der dan wäil
touhuus foar ju ganse Familie uutfäld wäide skuulen), wierfon 544 gjucht uutfäld
tourääch koomen. Hääruut kuumen diede, dät 36% fon do Befräigeden seeltersk
baale kuuden un 20% dät bloot ferstuuden. Fon do Ienwonnerde ferstuuden 25%
Seeltersk. Platdüütsk baale kuuden 85% fon aal un bloot Hoochdüütsk 13%. (Also
boalden fielicht 2% ne twäide Sproake, ju der nit Platdüütsk waas un 49%
Platdüütsk man nit nit Seeltersk). Do 7 Tabellen reeke noch fuul moor
Information.

1995 Do lääste Unnersäikengen wuuden 1995 moaked fon Dieter Stellmacher in dät
Saterlandprojekt fon ju Universität Göttingen. Deerbie wuuden 10% fon do
Ienwoonere uur hiere Sproakgebruuk ätterfräiged an Hound fon ne Froagebooge mäd
34 Froagen. Fon do 12.100 Ienwoonere wuuden uutnuumen Bäidene unner 14 Jiere, as
uk Uutloundere, Uutsiedlere un Personen mäd twäide Woonenge in Seelterlound. So
ferbleeuwen 8.334 Persone, so dät 833 Ljuude tou befräigjen wieren. Deerfon
koomen 766 uutfälde Froageboogen, also 92%. Do wichtigste Resultoate foulgje
hier.

Seeltersk ferstounden dwo 4.058 Ienwoonere (49%). Aal Ienwoonere baale
Hoochdüütsk, 6.750 Platdüütsk (81%) un 2.250 Seeltersk. Fon do 8.334 Ienwoonere
baale also 27% Seeltersk, ap maaste in Roomelse (39,7%). Ätter Oalersklassen:
14-24 Jiere 15,8%, 25-40 22,9%, 40-55 31,3% un uur 55 Jiere 34,7%. Monljuude
sunt 61% un Wieuwljuude 39% fon do der kweede, dät jo dät baale konnen.

Fääre wuude noch fräiged of do dät leese (2.333) un skrieuwe (325) kuuden un dan
noch fon wäl jo ju Sproake leerd hieden, of jo de lääste Wiek noch Seeltersk
boald hieden (82% fon do dät kuuden), wät fääre mäd ju Sproake moaked wäide
skuul un aal so wieder. Fon aal doo Befräigeden meenden 92,8%, ju seelter
Sproake mout moor stöänd wäide un 75,6%, dät skuul n gjucht Skoulfäk weese.



https://stq.wikipedia.org/wiki/Sk%C3%A4ddel

Skäddel (oolde Skrieuwwiese: Schäddel) is n Täärp in dät Seelterlound mäd 2442
Ienwoonere (2006). Skäddel waas fröier dät maast suudelke Täärp fon
Seelterlound, eer in'n Begin fon't 19. Jierhunnert ju Buurskup Seeidelsbierich
äntstuude, ju sik gau tou een groot Täärp äntwikkelde. Tou Skäddel heere do
Buurskuppe Bäätholt, Heeselbierich, Näiwal, Loanghoarst, Knülke un Skäddelerdom.

Tou dän Noome Skäddel is tou ferglieken dät alleweegense foarkuumende Scharrel,
Scharlo mäd Gruundwoud (twäide Lid) la, Hoochdüütsk Loh ' Woold af eepene Steede
deeroun', wät in fuul Noomen apträt. As Bestimmengswoud is tou ferglieken dät
Ooldhoochdüütske scar 'Plouchscheede', Iesloundsk sker 'Klippe'. Dät kon
waiwiese ap ne staile Kaante so as bie Skäddel dät uur 6 m. hooge Halkoouger.
Also 'Woold mäd staile Kaante'.

Gans fröier waas Skäddel dät maast suudelke Täärp fon Seelterlound, däälich is
dät Seedelsbierich. Noudelk fon Skäddel lait Roomelse. Truch Skäddel fljut ju
Seelter Äi. Bie Skäddel lääse die Maiglöckchenwoold un die Maiglöckchensee. Die
Seelter-Äi-Paad lapt truch Skäddel.

Uut 1613 is deer n Dokument, dät die Pestoor do Bäidene Unnnergjucht rakt. Siet
dän 1. Nov. 1657 wieren deer 2 Jesuiten in't Seelterlound un deer wuuden two
Skoulen iengjucht, een in Roomelse un een in Skäddel. Ju eerste Skoule wuud 1658
baud, die eerste Koaster waas Hermann Kiep.

Ju katoolske Säärke 'St. Peter un Paul' wuud fon 1858-1860 truch dän
Säärkebaumeester Bernhard Hensen uut Suugel baud.

Bie ju Gebietsreform fon 1974 wuuden Skäddel un Seedelsbierich mäd do Meenten
Roomelse un Strukelje tou ju Meente Seelterlound touhoopefoatet.

In 2011 kreech Skäddel ju Unnerskeedenge "Gouldtäärp 2011 fon dän Loundkring
Kloppenbuurich".

In Skäddel stoant dät Seelterfräiske Kulturhuus, dät Fereensbauwierk fon dän
Seelter Buund, dät is die oolde Boanhoaf. Deer is uk n Radiostudio, wier
Fräiwilligere dät seelter Program 'Middeeges' foar Ems-Vechte-Welle seende. Et
rakt deer uk n Biblioteek mäd Bouke in ju seelterfräiske Sproake.



https://stq.wikipedia.org/wiki/Pudder%C3%A4%C3%A4ske_(Equisetum)

Do Pudderääsken (uk Uuneet af Pännedöise, dt. Schachtelhalm) sunt do lääste
Uurlieuwjende fon n aleer oardenrieke Gruppe fon Spuureplonten, do
Equisetopsida. Deertou heerden uk do Calamiten (Calamitaceae), do truch
Fossilien uut dän Perm un Karbon bekoand sunt. Do wieren ferholted, wuuden bit
tou trüütich Meter hooch bie n Stam-Truchmäite fon een Meter un bildeden n
wichtigen Bestanddeel fon do Steenkoolewoolde.

Pudderääsken woakse oafte ap fuchtigen Boudem af sogoar in Woater. Ju
Äkker-Pudderääske (Equisetum arvense) jält as Äkker-Jood, is oawers ne
betjuudende Heelplonte.

Fon do soogen Soarten sunt hier do bee Soarten algemeen bekoand:
Äkkerpudderääske (Equisetum arvense), 'ne läige Soarte, as läip Jood in läige
Tuune un Baulound mäd leemigen Unnergruund. Do Wuttele sitte joop in de Gruund
un skjoote immer wier truch wan man se uutrieten häd. Fermeerjen dwo jo sik
truch Wuttelutloopere. Man duur se nit gräin wäide läite, dan stierwe do Wuttele
ou.

Ju uur Soarte: Woaterpudderääske (Equisetum palustre) woakst bie uus in de
Leemdoaben un is nit goud foar Molkfäi. Wan do Bäiste deerfon freete, wäd de
Molk minner.



https://stq.wikipedia.org/wiki/Pier_Gerlofs_Donia

Groote Pier (Wäästfräisk: Grutte Pier, 1480? - 28. Oktober 1520) is die Noome
wierunner Pier Gerlofs Donia as fräisken Fräiegaidsstrieder bekoand wuuden is.
Et rakt fuul Mythen uur Groote Pier, wiertruch et nit gjucht muugelk is uum
altied ju Weerhaid tou bestimmen.

Täämelk sicher is Groote Pier in Kimswert bädden, in dän twäide Haaldeel fon dät
15. Jierhunnert uum dät jier 1480. Hie waas die Suun fon Gerlof Piers Donia un
Fokel Sybrants Bongma un hilkede Rintsje Syrtsema. Do bee kreegen in 1506 aan
Soon, Gerlof Piers Donia. Dät Moanske fon Pier Gerlofs Donia is 1515 stuurwen.

In dät Jier 1498 keem Fryslân unner Albrecht fon Saksen, die der Söldnere ätter
Fryslân wai soande uum do Probleme tou bekämpjen. Do dät nit holp, roate dissen
Heersker sien Gjuchte ap Fryslân wieruume an dän düütske Kaiser. Kaiser
Maximilian I soande do do Groafe fon Hollound, wät tou ju Besättenge fon Starum
fierde.

Pier Donia waas Buur in Kimswert, wier sin Buurenhoaf, die Osinga State, 1515
truch saksiske Söldnere deelbaadend wuude. Me kwad dät sien Moanske deerbie
doodkeemen is. Deertruch wäd hie n strääwigen Strieder juun do saksiske un do
hollounske Besättere. Unner sien Anfierenge foarde ju Seeroowerflotte De Swarte
Heap, fon Makkum un Warkum uut ap ju Suudersee.

Mäd sien Seeroowerflotte behärkskede hie ju Suudersee. Glieks tou Begin fon sien
"Karriere" hiede Groote Pier 28 holloundske Schiepe äroberd, wierfoar hie
siksälwen mäd dän Titel "Köönich fon do Fräisen" beloond hiede. Desiderius
Erasmus waas gans kritisk uur Groote Pier sien Äroberenge.

In dät Jier 1517 is Pier gjucht aktiv ap ju Suudersee, gript fuul Schiepe oun un
hälpt Truppen uut Gelderlound ätter Medemblik wai tou kuumen. As ju Äroberenge
fon ju Buurich fon Medemblik naan Ärfoulch waas, plunnerde un broundschätsede
Pier ju Stääd. In 1517 hiede Pier uk dät Täärp Asperen äroberd un bienaist aal
do Ienwoonere doodäin. Pier heelt ju Stääd Medemblik besät un benutsede ju as
Basis bit die holloundske Steedhoolder ju Stääd wieruume äroberde. In dätsälge
Jier keem die Steedhoolder fon Hollound mäd ne Kriechsflotte. Anthonius van den
Houte wuude die Kaptain un kreech "Admiroal fon ju Suudersee" as Tittel. In dän
Begin hiede die hollounske Kaptain n litjen Ärfoulch truch dät Ferbaadenjen fon
n poor fräiske Schiepe bie Bunschoten. Groote Pier äroberde deerätter 11
hollounske Schiepe un besiegde 1518 ju Flotte fon do hollounske Steedhooldere
bie Hoorn.

As hie saach dät Karl V. fon Gelderlound ju fräiske Seeke eegentelk nit stöände,
waas die Twist foar him foarbie un 1519 moakede hie nit moor fääre. Een Jier
leeter is hie freedelk stuurwen in sien Bääd un hie wuude in ju Säärke fon Snits
biesät.

Dät Swäid fon Groote Pier schäl 2,15 m loange weesen hääbe. Ne Kopie deerfon
honget däälich in dät Fräiske Museum in Ljouwert.



https://stq.wikipedia.org/wiki/Persoonenoomen2

G. R1820b R1860b H1860c S1812a S1840b B1749 Gabina S1749b S1749c Gaieke S1768a
Galtedes R1535 R1549c Galtedoch R1535 Galteke U1473 Galtess R1473a Galtet R1473a
U1568 Garlichs S1674b Garreldes U1630a Garrels H1824d S1812a S1829a Garrelt
H1674# U1630b Garrelts R1630a Garries B1820c Gayecke S1549b Gayke S1473a Gebbe
S1651b Gebbeke R1473a R1549a R1665 S1473b S1665b S1674b Gebbeken R1675 Gebke
S1606a S1606a Geesen S1812a S1829a S1840a S1860a St1820a St1840 St1860a B1749
B1820a B1820a B1840 U1860b B1860a Gehenborg S1812a Gehlenberg S1840a Gehlenborg
S1829b# S1829d S1860a Geilet S1549a Gen. R1713a R1713b Gepchen R1699 Gerard
S1614 Gerd R1473b R1780 R1780 R1820a R1820b R1820b R1840 R1860a R1860a R1860a
R18 60b R1860b H1824a H1824a H1824a H1840 H1840 H1860a Hm1824b Hm1860a S1812a
S1812a S1812b S1812b S1812c S1812c S1812c S1829a S1829a S1829a S1829a S1829a
S1829a S1829b S1829b S1829b S1829b S1829b S1829d S1829d S1829d S1840a S1840a
S1840d S1840b S1840b S1840b S1840c S1860a S1860a S1860a S1860b S1860b S1860b
S1860c S1860c S1860d S1860d S1860d S1860d S1860d S1860e S1860e S1860f S1860#
U1473 U1535 U1820a U1820a U1820b St1568 St1860b St1860c B1820c B1820c U184 0
U1840 U1840 U1860a U1860a U1860a B1860a B1860a B1860c Gerdes R1665 R1675 H1674
H1780a H1780b S1535a S1549b S1606a S1606b S1630a S1665a S1674a S1749a S1812a
S1812a S1812a S1829a S1829b S1829d StB29d S1840b S1840b S1860b S1860b S1860d
S1860d S1860e U1749 U1820a B1674 B1840 U1840 B1860a Gerdt R1549b R1630a R1749a
R1749a H1568 H1665 H1665 H1674 H1674 H1780a S154 9b S1568a S1568b S1630a S1665a
S1665a S1674a S1674a U1549b U1568 U1606 St156 8 St1568 S1651a H1651a R1713b
R1713b Gerdts H1780a S1749b S1749b S1749c S1749c S1651a Gereld H1860a U1860a
Gereldes R1630a Gerels H1780a H1824c H1860a Gerelt H1780a H1780a H1780a H1824b
Hm1780 S1568a S1829a S1829d S1840b S1860d Gerelts H1824b H1840 H1840 H1860a
Hm1860a Gerh. 1749b H1860a S1749a S1749a S1749b S1749b S1749c S1749c S1749c
U1749 St1749 Gerholt S1630a Gerits S1749b Gerld U1549a U1549a Gerlden R1473b
U1473 U1473 U1473 Gerldes S1535a S1549a Gerldess S1473a Gerldt S1535a U1535
Gerleth S1549b Gerlich S1397 S1630a S1630b S1674a B1674 R1713c Gerlichs H1674
S1674a S1674a U1674 R1713c Gerlitz H1665 S1665a S1665a S1665b S1665b Gerlo U1535
Gerit R1473b R1473b R1549b R1549b H1568 H1568 S1473a S1568b U1549b U1568 Gerlts
S1749c Gerold S1606a S1749b 1699 B1665 Gerolden U1606 Geroldes S1606a U1606
U1665 Geroldts B1665 Gerollts B1651b Gerolt R1606 H1606 H1606 H1606 S1665a
S1674b S1860b B1674 Gerolts H1606 H1606 S1674a S1674b Geroltt H1651b Geroltts
St1651a Gerrelt R1630a R1630a R1630b H1614 Gerrelts 1614K Gerrilt S1665b
Gerrilts S1665a Gersen B1733 Gert R1606 R1630a R1630a R1630a H1535 H1535 H1568
S1473b S1535b S1568a U1535 U1568 U1630a St1568 Gerth R1549c Ges. 1749b Gesche
S1665b S1674a R1651a Gese R1473a S1535a S1535b Geske R1630a Geysske S1651a
S1651a Gherdes S1606a Gisberta S1749a S1749a Gode S1473b Godeke U1415 Goderwich
H1665 Goderwisch H1674 R1713b Godewyss H1840 Goederwys H1860a Goldsmitt S1606a
Goldsmyth S1535a Golltsmitt S1604 Goltschmitt S1568a S1568a Goltsmidt S1549b
Goltsmitt S1606b Goltsmyth U1535 Gottfr. H1824b Gottken Hm1860b# Gouderwisch
H1780b Gouderwiss R1568 R1606 R1630b Goudewis 1749b Gowe U1549b Grelle S1606b
Greta S1549a S1549a U1549a Grete R1473b R1535 R1568 R1630b S1473b S1568b Gretenn
U1568 Gretha R1651a Grethe R1665 R1675 Grethen S1630a Griathe R1665 Griep S1749a
S1749a S1812a S1812b S1829a S1840a S1860a Grodhaus R1749a Gronschildt R1713b
Grot R1568 Groten U153S Gruben R1840 R1860a R1860b Gryp S1606a Guderwys H1824a
Gudewys H1824a Guterwiss R1549a H. R1713a R1780 R1780 R1820b R1820b R1860a
H1780a H1780a H1860b Hm1860a S1812a S1812b S1829d# S1840a S1840a S1840b S1840b
S1860a S1860a S1860b S1860d S1860d St1860a St1860a B1840 U1840 B1860c Hagedorn
S1829e Haicke B1665 Haie R1549b U1549a Haig R1549c S1549a U1549a U1549a Haije
S1604 S1699 U1604 1614K Haijen 1699 Haijens R1699 1699 Haijes R1614 1699 Haio
R1535 Haite U1549a Hanekamp 1749b H1674 S1630a S1630b S1630b S1630b S1665a
S1674a S1674b S1674b S1674b S1699 S1749a S1749a S1749a S1749a S1749a S1749a
S1749a S1749a S1749b S1749b S1749b S1749b S1749c S1749c S1812b S1812c S1812c
S1829e S1829e S182 9d S1840a S1860a S1860d S1860d Hanenkamp H1665 S1568b S1606b
S1606b S1606b S1665b S1665b S1665b S1651b H1651b Hanenkampf R1713a Hanenkampff
R1713b Hanenkamps S1651b Hanken H1824d Harbers R1713a Hardenberg S1749c Harke
U1674 U1674 Harm R1749c R1840 R1860b Hm1780 S1829a S1829b S1829e S1829d S1829e
S1840b S1860d S1860e U1820a St1820a St1860c B1860c Harm. R1820a S1829e Harmen
U1630b Harmens U1630a Harmenss R1630a R1630a R1630a Harms R1749a R1749a R1749a
1749b 1749b 1749b H1824a H1824a H1840 H1860a Hm1824b S1860d S1860e St1820a B1749
B1749 B1820a B1820b B1840 U1840 U1860b U1860c U1860c B1860a B1860c Hay R1749a
R1749a 1749b 1749b St1749 B1749 R1713b R1713c R1713c Haycke H1568 Haye R1549a
R1549a R1568 R1568 R1606 R1630a R1630a R1630a R1630b R1665 R1665 R1675 R1675
R1713a R1713a R1713a R1780 R1780 H1403 H1535 H1568 H1606 H1606 H1665 H1665 H1674
H1674 H1674 H1780a Hm1780 Hm1780 S1459 S1473a S1473a S1473a S1473a S1473b S1549a
S1568a S1606a S1665b S1665b S1674b S1749c U1473 U1473 U1473 U1473 U1473 U1473
U1606 U1630a U1630b U1630b U1630b U1630b St1665 St1674 St1674 B1359 B1568 B1568
B1606 B1665 B1674 R1713b R1713b Hayen S1606a U1549a St1606 R1713c Hayens R1606
R1606 R1630a R1630a R1630a R1630a R1630a R1630a R1630b R1630b R1665 R1675 R1675
R1713a R1713a R1713a R1713a R1713a R1749a 1749b 1749b R1780 R1780 R1780 H1606
H1606 H1606 H1665 H1665 H1674 H1674 H1674 H1674 H1780a H 1780b U1606 U1630a
U1630b U1674 U1749 St1606 St1674 St1674 St1820a B1749 H1651a R1651a R1651a R1651
St1651a St1651b Hayenss R1665 U1665 Hayge R1535 S1549b U1535 U1535 U1535 Hayghe
R1535 S1535a Haygo R1535 Hayicke U1568 Hayke H1665 U1473 Hayo U1749 St1606 B1415
H1651a St1651a St1651b B1651a Hays R1651 Hayten U1568 Haytens U1630a Haytes
St1665 St1665 Haytets U1606 Hebergh S1651a Heese R1820c Heidhaus R1820a R1812
Heie St1860c Helen S1840a S1860a Heije B1733 Heijen B1733 Heijens B1733
Heiligsche H1606 Heine B1568 Heinr. R1820a H1824b H1860a H1860a S1812a S1860e
S1840 Heinrich H1860a Helena S1749b Hellmrich S1674b Helm R1780 S1749a S1812c
S1829d S1829e Helm. S1749b S1749c S1749c S1812a S1812c S1829a S1829e Helmeches
U1630b Helmerckes H1535 Helmerich R1549a R1606 H1568 S1535b S1549b S1568a S1606b
S1665b S1860d St1606 B1568 Helmerichs S1812a S1812b S1812c B1606 Helmerick
R1473b H1535 Helmerk U1630b Helmerkes U1630a U1630b Helmert R1713b Helmichs
R1651 Hemeke R1568 Hemke R1606 R1630b R1749a S1549a U1630a Hemkens R1630b Hemko
H1535 Hemme R16S0a H1674 Hemmecke U1535 Hemmeke S1535b Hemmen R1473a Hemmike
U1568 Hemmke S1606b Hemmo S1651b Hempe R1568 H1606 Hen. R1749a Hencke 1614K
Hendeke S1549b Henderich S1630a Henderichs S1630b Hendrichs S1749c Hendrick
St1749 Hendrikens R1630a Heneke S1606a Heneken H1780a Henken H1824a H1824a
H1824a H1824c H1840 H1840 H1840 H1860a H1860a H1860a H1860a H1860b H1860b Hm1780
Hm1824a Hm1824b Hm1860a Henr. R1749a R1749a R1749a 1749b R1749c R1780 R1780
R1780 H1780a H1780a H1780b S1749b S1749b S1749b S1749c S1749c S1749c B1820a
Henrich R1665 R1665 R1675 H1665 H1674 H1780a S1614 S1665a S1665a S1665b S1674a
S1674a S1674b S1674b S1674b S1749c U1665 U1674 St1674 St1674 Henriches R1630b
R1699 Henrichs R1665 R1665 R1675 R1675 1749b R1749c R1749c R1699 H1780a H1780a
H1780a H1780b S1665b S1674b S1749b S1749b S1749b S1749c S1749c S1812b S1812b S
1812b S1812c 1699 1699 St1749 B1749 B1749 B1749 B1820a Henrick S1473a S1473b Her
S1535b Herbert R1549a R1665 Herberts R1665 Herbors R1675 Herborth R1675 Hercke
R1549a S1535b S1549a Herde S1473a Here S1812c S1812c Heriberti R1651a Herm
R1713a R1860b H1860a S1749a S1840b S1840c U1549b Herm. R1606 R1606 R1606 R1749a
R1780 R1780 R1780 R1780 R1780 R1820b R1820b R1820b R1820b R1820b R1820c R1860a
R1860a R1860b R1860b R1860b R1860b R1860b 1860c 1860c H1606 H1780a H1780a H1780a
H1780b H1780b H1824a H1824a H1824d H1824d H1840 S1535a S1535a S1535b S1568a
S1568a S1568b S1568b S1606a S1606b S 1606b S1630b S1749a S1749a S1749a S1749b
S1749b S1749b S1749b S1749c S1812a S1812b S1812b S1812b S1812b S1812b S1812c
S1812c S1829a S1829b S1829b S1829c S1829c S1829c S1829e S1829e S1829e S1840a
S1840b S1840b S1860a S1860a S1860 b S1860b S1860b S1860b S1860b S1860b S1860d
S1860d S1860d S1860e S1860f S1860f S1860# U1535 U1535 U1535 U1568 U1568 U1606
U1630a U1820b St1840 B1606 B17 49 R1713b U1860c Herman R1665 R1665 R1675 R1675
R1713a H1568 H1606 H1665 H1665 H1665 H1665 H1674 H1674 H1674 S1473a S1473a
S1473a S1473a S1473b S1549a S1549b S1630a S1630a S1630b S1665a S1665a S1665b
S1665b S1665b S1665b Si665b S1674a S1674a S1674a S1674b S1674b S1674b S1674b
S1699 U1606 B1733 S1651a S1651b H1651b R1713c Hermann R1860a H1606 H1840 H1860a
S1630b S1651a U1860b Hermanni U1651b Hermannss H1665 Hermans R1713a H1606 H1674
S1568b S1630a S1665a S1665b S1674a S1674a S1674b S1674b S1674b St1665 St1674
S1651a S1651b S1651b H1651a H1651b R1713c Hermanss S1473b S1473b S1535a S1606a
S1665a S1665a S1665b Hermen R1535 R1549a R1630a S1535a S1535a S1549b S1549b
U1549a Hermens S1630a S1630a S1630a U1630b Hermes S1812a Hermoes S1665a Herms
R1780 R1840 H1780a H1780a S1749a S1749c S1749c S1812c StB29a StB40c U1549a
U1820b B1749 B1820a Hermsz B1733 Hernkens R1606 Hero S1860d Hesse S1630b Heye
R1473b R1780 R1780 R1820b R1840 R1860a R1860a R1860a R1860a H1780a H1780a H1824a
H1824a H1824a H1824a H1824c H1824c H1824c H1840 H1840 H1860a H1860b H1860b
H1860c Hm1824a Hm1824b Hm1860b S1812b S1812b S1812b S1829a S1829d S1829d S1860b
S1860e S1860e U1820a U1820a U1820b U1820c St1665 St1820a St1820b St1840 St1840
St1860a St1860a St1860a St1860a B1820a B1820a B1820a B1820a B1840 U1840 U1860a
U1860a U1860a U1860a U1860a U1860b U1860c B1860a B1860b Heyeke S1674b Heyen
Hm1860a Heyens R1749a 1749b R1820a R1820c R1840 R1860a H1606 H1824b H1840 H1840
H1840 H1860a H1860a H1860a H1860b Hm1824b Hm1824b Hm1824b Hm1860b S1812a S1812b
S1812b S1812b S1812c S1829a S1829b S1829b S1829d S1829e S1829e S1829e S1829 e
S1840a S1840b S1840b S1860b S1860b S1860b S1860e S1860f S1860f U1820a U1820a
St1860a B1820a B1820c R1713b R1713b U1840 U1840 U1860a B1860b Heyman R1713a
Heymann S1860b Heymborch R1473a Hilcke R1713a Hill 1749b Hill. 1749b Hille R1606
R1630b S1473a S1768a S1568a U1473 Hillen S1606a Hilwert S1606b Hina S1549a
Hindrich R1630b U1630a U1630a U1630b Hindrichs R1630b R1630b Hindrick U1630a
Hinnerk H1535 H1535 Hinr S1860e Hinr. 1749b R1820a R1820b R1820b R1820b R1820c
R1840 R1840 R1860a R1860a R1860# R1860a R1860a R1860b R1860b R1860b 1860c 1860c
H1606 H1824a H1824a H182 4c H1824c H1824d H1840 H1860a H1860b Hm1824b Hm1860a
Hm1860b Hm1860b S1812a S1812a S1812a S1812b S1812b S1812b S1812b S1812b S1812b
S1812c S1812c S1812c S1812c S1829a S1829a S1829a S1829a S1829a S1829a S1829b
S1829b S1829b S1829b S1829e S1829e S1829e S1829d S1829d S1829d S1829d S1829e
S1829e S1829e S1840a S1840a S1840a S1840a S1840a S1840b S1840b S1860a S1860a
S1860a S1860a S18 60a S1860b S1860b S1860e S1860e S1860d S1860d S1860d S1860e
S1860e S1860e S1 860e S1860e S1860f S1860f S1860f U1549b U1820a U1820a U1820b
U1820c St1606 St1820a St1820c St1860b B1820a B1820a B1820b B1840 B1860a U1840
U1860a U1860a U1860b U1860b U1860b U1860b B1860a B1860a B1860b B1860c Hinrich
R1549c R1606 R1840 R1840 R1840 R1860a R1614 H1824a H1840 H1860a Hm1824b Hm1860a
Hm1860b S1568a S1840c S1840c S1860b U1549a U1549b U1568 U1606 U 1606 U1606
St1568 R1651a U1651b R1713b R1713b R1713b R1713c R1713c R1713c R1713c Hinriches
S1606b Hinrichs H1606 H1840 S1749b S1749b S1812b S1829a S1829b S1829b S1829e
S1829 e S1840a S1840b S1860a S1860b U1820a St1820a St1820a St1840 St1840 St1860a
S t1860c B1606 B1606 B1606 B1733 B1733 B1840 H1651a R1651 R1651 R1713b R1713c
R1713c U1840 U1840 B1860a B1860a B1860b Hinrick S1549b S1606a Hisse U1473 U1473
B1568 Hobe St1606 Hocken R1713a R1713b R1713c Hockens R1713a R1713a Hoete B1568
Hoeyke U1535 Hofen U1860b# B1860c# Hoffmann H1824b H1860b H1860b Hole=hote?
B1606 Holder S1535b Holken R1473a H1535 Hollen R1549a R1549a R1549a R1549a
R1549b R1549b R1549b R1549b R1549b R1549b R1549b R1549b R1549c Hopken S1606b#
Hopkens S1699 Hoppen St1568 Hopsche St1606 Hote U1549a Hoten St1860c Hoycken
U1473 Hoyens B1674 Hoyte U1473 Hubert S1568b S1630b Hugo R1651 Huntelmann S1812b
S1812c# S1829b# S1829e S1840b S1860f# St1860c# Hussel S1473a Hya R1651 Hylla
R1651a Hyssa H1651b Hyttie R1651a I. R1713b I.=in R1713b Ibeling 1749b R1713b
Ige R1549b Im U1674 Ippe R1549a R1549a R1568 R1568 R1568 H1568 Ippen R1473a
H1568 Issme H1568 Iwesme H1535 H1535 Iwessmann R1549b Iwessme R1549c J. S1812a#
S1812a S1812a S1812a S1812b S1812c# S1812c Jabbrig R1713c Jacops R1606 Jakob
R1535 R1549a R1568 S1749b S1749c S1812c S1840a S1840b S1860a S1860b Jan R1840
R1860a Janhsen H1674 H1674 St1749 B1674 U1860b Jann U1665 Jansen R1606 R1630a
R1713a R1749a R1749a 1749b 1749b R1749c R1749c R1749c R1780 R1780 R1820b R1860b
R1699 H1780a H1780a H1780a H1780a H1824d H1840 H1860c S1749a S1749a S1749a
S1749c S1749c S1749c S1812a S1812a S1829a S1829b S1829b S1829e S1840a S1840a
S1860a S1860d S1860d S1860d S1860d S1860d S1860d S1 860d 1699 U1820a U1820b
U1820b U1820b St1749 B1606 B1820c B1820c B1840 R1713c R1713c R1713c U1860b
U1860b B1860a B1860a B1860c B1860c B1860c Janssen H1665 H1665 H1665 H1665 H1665
H1674 H1674 H1674 H1860a S1665a S1665a S1665a S1665b S1665b S1665b S1665b S1674a
S1674a S1674b S1674b S1674b S1674b S1674b S1674b S1749b S1860d U1630a U1630a
U1665 U1665 U1665 U1674 U1674 U1674 U1674 U1749 U1749 U1749 B1665 B1665 B1674
B1674 B1733 B1749 B1749 S1651a S1651b H1651a B1860b Janssens S1651a Joan R1749a
R1749a R1749a R1749a R1749a 1749b 1749b R1749c R1820a H1780b S1749a S1749a
S1749a S1749a S1749a S1749a S1749b S1749b S1749c S1749c S1749c S 1749c U1749
U1749 U1749 U1749 U1749 St1749 B1749 Joannes S1705 Joans H1780a Joes S1535b Joh
R1780 R1713b Joh. R1713a R1713a R1713a R1780 R1780 R1780 R1780 R1780 R1780 R1780
R1780 R1820a R1820a R1820a R1820a R1820a R1820a R1820a R1820b R1820b R1820b
R1820b R1820b R1820b R1860a R1860b R1860b R1860b 1860c 1860c H1535 H1535 H1606
H1780a H1824a H1824b H1824c H1824d H1860b H1860b Hm1860a S1535b S1568a S1568b
St606a S1606a S1606a S1606a S1606b S1606b S1606b S1606b S1606b S1606b S1812a
S1812a S1812a S1812a S1812b S1812b S1812b S1812b S1812b S1812c S1812c S1812c
S1829a S1829a S1829a S1829a S1829a S1829a S1829a S1829a S1829a S1829b S1829b
S1829b S1829b S1829b S1829c S1829c S1829d S1829d S1829d S1829e S1840a S1840a
S1840a S1840a S1840a S1840a S1840b S1840b S1840b S1840b S1840b S1840c S1860a
S1860a S1860a S1860# S1860a S1860b S1860b S1860b S1860b S1860b S1860b S1860c
S1860c S1860d S1860d S1860d S1860d S1860d S1860d S1860d S1860e S1860e S1860f
S1860f S1860f U1535 U1820a U1820b U1820b U1820b U1820b U1820b U1820b U1820b
U1820b St1749 St1820a St1820a St1820b St1820c St1820c St1860b St1860b St1860c
B1820a B1820b B1820b B1840 R1713b R1713b R1713b R1713b R1713b R1713b R1713c
R1713c R1713c U1860b U1860b U1860b B1860a B1860b B1860b B1860c B1860c B1860c
Johan R1568 R1606 R1630a R1630a R1630b R1630b R1630b R1780 R1459 H1568 H1604
H1665 H1665 H1674 H1674 R1699 H1780a 5l473a S1473b S1604 S1606a S1630a S1630a
S1630a S1630a S1630b S1630b S1665a S1665a S1665b S1665b 1666S? S1674a S1 674a
S1674b S1674b S1674b U1606 U1630a U1630a U1630b U1630b U1674 1699 St1665 St1674
St1674 B1568 B1568 B1568 B1606 B1674 B1733 S1651a S1651a H1651a H1651a H1651a
H1651b St1651a St1631a St163la U1651a U1651b Johann R1630a R1630a R1840 R1840
R1860b H1535 H1568 H1840 H1840 H1860b Hm1824a Hm1824b S1535a S1549a S1549a
S1549b S1568a S1606a S1665b U1549b St1860a B1840 U1860b B1860a Johannen S1699
Johannss S1473b Johans H1606 H1606 H1614 StS68a S1630a B1606 U1651#
Johansen=johan S1699 Johanss S1549b U1630a U1630a Johanssen R1630a R1630a U1630a
Jobs. U1568 Jos B1860c Josef H1824b H1840 S1829d S1840c Joseph S1665a S1665b
S1651a S1651a Jour R1780 R1780 Jssmans S1549a Junge R1549b H1604 H1606 H1614
S1473a U1473 U1549a Jungsthove Hm1860b# Jungstovel Hm1824b# Junje R1549c Juren
R1713b Jurgen H1674# Jutten S1459 Kaiser S1840a S1860a Kalde R1651a R1651 Kanne
S1812c S1812c S1829b S1829d S1840a S1860a S1860d Kasp. R1820c U1860b U1860b
B1860c Kaspar 1860c Hm1824b Hm1860b B1733 Kassen R1749a R1780 Katuse R1473a
Kayser S1812b S1829a Kemmetz R1606 Kepp S1473a S1473b Kercheer U1359 Kercher
U1415 Kerckhoff H1674 H1651a Kerhoff H1665 Kerkhoff U1820a U1840 U1860a Kerstien
B1674 Kiep S1630b S1665a S1674a S1674b Kieps S1630a Kintznacke St1568 Kipe
S1549a Kiph S1568a Klaren S1812b# S1860a# S1860d# S1860d# Klassen R1780 S1829c
S1829c S1860a Klene U1473 U1473 U1535 U1535 U1568 Klumpe S1840b S1860b S1860e
Knelangen S1860e Knip R1780 1699 Knipper S1840c S1860b Knips R1713a Knuck R1780
H1780a Knucks Hm1860b Koelkens=f.? B1606 Koep R1549a R1665 H1674 H1674 S1606a
S1674a S1674a S1699 Koepes S1630a S1630b Koeps H1674 S1606b Kolde R1606 R1630b
R1665 R1665 Koldens R1630b Kolders R1713a Kollde R1675 R1675 Kollmer S1829b
S1840b Koop R1749c R1780 R1820b H1840 H1860a S1829b Koops H1824d H1840 Hm1824b
Kop R1630a H1665 H166S H1665 S1549b S1665a S1665d Kopes R1630a S1535a S1535a
R1713b Kopess S1473b Koph R1568 Kopman R1473b Kops H1780a H1780a H1780a H1780a
Kord B1733 Koster R1820b# S1829a# Kosters R1780# R1860b# S1812b# Si840c# S1840c#
S1860c# S1860c# S1860d# Krackenborch U1630a Krakenborch U1549a U1606 U1606
Krakenborgh U1535 U1674 Kramer R1749c R1860a H1840 H1860a H1860C Hm1824a Hm1824b
Hm1860a Hm1860a Hm1860a Hm1860b Hm1860b S1535b S1829e S1860f Kremer S1473a
S1535b S1549b Kromer Hm1780# Krone R1780 Hm1824a Hm1860a S1829d S1860e S1860e
B1820a B1860a B1860c Kruesse St1674 Kruse R1535 R1568 U1549a SU606 St1820b
St1820b St1820c St1820c St1860b St1860b St1860c St1860c B1606 B1606 B1840 B1860a
B1860b Krusen St1568 St1665 Krusse U1549b U1630b Kuper R1780 S1535b U1535 U1549b
U1606 U1606 U1630a B1604 Kuster R1780# S1749a# St1749# Kyp R1535 Kypes S1606a
Kypp S1473a L. H1780a S1840b Laing S1829b Lamping 1749b R1780 Lampingh R1749a
Lange H1568 U1473 Lantat S1674a Lanwer St1860c Latgers 1749b 1749b R1749c
Latteman S1549a Latz U1549b Lau 1860c Laute S1768a Lautet H1665 H1674 H1674
H1674 H1840 H1860a S1665a S1699 U1568 B1820c Lautets H1674 Lautett H1651a
Lautitts S1651# Lautitz H1665 Lautz S1568a S156Bb Lautzes S1630a S1630a Lautzet
S1630b Lawteths S1606a Lawthet S1606b Lehrer St1749 Lenes S1549b Lindemann
S1812e S1829b S1840a S1860a Littmathe R1820a R1840 R1840 R1860a St1820a St1820c
St1860b St1860c Lneker=lueker? S1840a Lobbens R1713a U165lb Loe S1606a Lofen
S1549a Lohts R1713b R1713b R1713c Loningen U1549b# Lorup H1535 Lorupen S1606b
Lotets H1780a Lotje H1780a Lotjens Hm1780 Lotkens R1713b R1713b Lotte R1713c
Lotten R1713c Loutet Hm1824b Loutets H1824a B1749 Loutje H1840 Loutjens R1749c
H1860a Hm1824a Luates S1549b Lub. S1860a# S1860a# S1860a# S1860d# S1860d# Lubbe
S1473b S1535a S1549a S1568b S1630a S1665a S1674a# Lubbens S1651a# R1713b Lubbers
R1630b S1665b# S1674b# S1674b# S1812b# S1812c# S18l2c# S1812e# S1812c# S1829a#
S1829b# S1829b# S1829b# S1829c# S1829c# S1840a# S1840a# S1840b# S1860a# S1860a#
S1860a# S1860d# Lubbert R1535 R1568 R1606 R1606 R1630b H1780b H1824a# S1535a
S1604 S1606b S1606b S1606b S1665b S1749b S1829b# S1840a# S1860b# U1568# U1606
St1568 Lubberth S1549a Lucas 1749b 1749b H1840 H1860b S1829a S1840a S1860a
St1840 St1860a B1674 B1733 B1749 B1820a B1820b B1840 B1840 B1860a B1860a B1860b
Luchtenborg S1812b# S1829a# S1840b# S1860b# S1860b# S1860f# Lucia R1749a Lucker
S1860a Ludeke S1606b Ludmilla S1749b S1749c Ludset U1665 U1674 Ludwig Hm1860b
Ludzert H1535 Luettes S1549a Lukas S1812a Lukassen U1820b B1820a Luke St1665
Luker S1840c S1860c Lumke S1651a S1651a Lumken S1860d# Lummeke H1568 S1665b
S1674b# Luncke H1651b# Lunke H1651a# Lutedes H1535 S1535b S1535b Lutet R1473a
R1473a H1824b S1473a S1473a S1535a S1535a Lutitz H1665 Lutje B1733 Lutjens
H1824a B1820a Luttecke U1535 Lutteke S1549b Lutten R1630a Luttes S1549b Luttke
R1568 H1568 B1568 B1568 U1651a Luwtet H1606 Luwtets S1614



https://stq.wikipedia.org/wiki/Museumst%C3%A4%C3%A4rp_Kloppenbuurich

Dät Museumstäärp Kloppenbuurich – Läichsaksisk Fräiluchtmuseum in ju
läichsaksiske Kringstääd Kloppenbuurich is een fon do ooldste Fräiluchtmuseen
Düütsklounds. Dät Museum häd ju Apgoawe, do loundelke Bautoankmoale fon dät
Buundeslound Läichsaksen tou ärfoarskjen un in Biespiele originoalgetjou tou
dokumentierjen.

Dät Läichsaksiske Fräiluchtmuseum is ne Non-Profit-Organisation. Owwol et ju
Iengjuchtenge nit deeruum gungt, muugelkst fuul Besäikere antoulokjen, hied dät
Museumstäärp Kloppenbuurich 2009 moor Besäikere as älk uur Museum in Läichsaksen
(250.000). 2004 wieren unner do Besäikere ca. 60.000 Bäidene un Jungfoulk, do in
dän Roome fon dän Skoulunnergjucht do Anboode fon dät Museum bekiekeden.

Dät Museumstäärp wuud 1934 fon dän Kloppenbuurger Studienräid Heinrich Ottenjann
anlaid. Fierelk eepend wuud dät an n Heemelfoartsdai 1936. An n 13. April 1945
wuuden säks Huuse fon dät Museumstäärp truch Artilleriefjuur fernäild, deerunner
uk die Quatmannshoaf. Die Hoaf wuud bit 1962 detailgetjou rekonstruierd.
Ätterfoulger fon Heinrich Ottenjann as Museumsdirektor wuud sin Suun Helmut
Ottenjann - fon 1961 bit 1996. Siet 1996 is Uwe Meiners Direktor fon dät
Fräiluchtmuseum.

Dät Läichsaksiske Fräiluchtmuseum fungiert däälich as Foarskengs- un
Bildengsiengjuchtenge tou ju Kultuur- un Buuräigeskichte. Do museumspädagogiske
Anboode sunt altied hondlengs- un produktorientierd.

Dät Museumstäärp is uk ne Foarskengsiengjuchtenge. Sweerpunkte fon ju
Foarskengsoarbaid sunt deerbie Foulkskunde, Regionoalgeskichte un
Huusfoarskenge. N Team fon träi Wietenskuppere, ounhooldend unnerstöänd truch
Volontäre un Projektpartnere, foarsket t.B. an historiske Wällen, beglat dän
Apbau fon näie Huuse, ploant Uutstaalengen etc. Dokumentierd wäd disse Oarbaid
nit bloot in wietenskuppelke Tiedskrifte un Beende, dät Museumsdorf publiziert
uk oaine Bouke un Skrifte. Unnerstutsed wäd dät wietenskuppelke Personoal truch
Hondwierkere, do dät Museumstäärp instandhoolde un do Besäikere traditionelle
Oarbaidswiesen demonstrierje.

Foar Ärhooldengsmäitnoamen an Bauwierke kricht dät Museumsdorf siet 2009 fon ju
Carola-Wüstefeld-Stiftenge 50.000 Euro jierelk.

Dät Läichsaksiske Fräiluchtmuseum wiest ap n Areoal fon uumtränt 20 ha ju
Geskichte fon dän londelke Ruum fon Läichsaksen fon dät 16. Jierhunnert bit tou
däälich. In uur 50 historiske Bauwierke mäd do touheerige Buurentuune un ap uur
Nutsflächen fon de Buuräi wäd die Wondel in dät Ferhooldnis Moanske-Uumwaareld
thematisierd.

Ounfangs wuud ju Foarm fon dän Wierapbau wääld, ju do Huuse as Prototype in dän
Uur-Bautoustand wiesde. Weesentelke Bautype fon dät läichdüütske Hallenhuus un
fon dät aastfräiske Gulfhuus wäide so präsentierd. Siet do 1970er Jiere wäide
Huuse unner Bewoarenge fon do Spuuren fon hiere Geskichte un beleeken tou do
Biographien fon hiere Bewoonere wier häärstoald.

Wiedere Informatione uur do eenpelde Objekte sunt in n interaktiven Loageplan
tou fienden.

In dät Jier 2011 skäl mäd dän Bau fon ne näie Iengongshalle mäd integrierd
kultuurhistorisk Sentrum ounfangd wäide. Ju Finanzierenge skällen sik dät Lound
Läichsaksen, die Loundkring un ju Stääd Kloppenbuurich deele. In dätsälge Jier
skäl dät Woonhuus fon ne Woainmoakeräi uut dät Jier 1564 kloormoaked weese. Dit
Bauwierk skäl dan dät ooldste ap ju Gruunde fon dät Museumstäärp weese.

Unner do Bauwierke fiende sik ieuwenske Buuren-, Hiere- un Loundoarbaiderhuuse
moonige Biespiele fon dät loundelke Hondwierk: Traaleräi, Tinjooteräi, Houf- un
Woainsmitte, Koopersmitte, Leederskoumoakeräi, Hoskemoakeräi, Skraineräi,
Timmermonswierksteede, Bjouhuus, Kuuperäi, Blaufaaweräi, Soadeleräi,
Potteboakeräi, Gould- un Säälwersmitte as uk techniske Kultuurtoankmoale as
Määlnen un Kraftmaskienen.

Uut Seelterlound stounde dät Auks Huus uut Skäddel un dät Eepen Huus uut ju Tied
uum 1800 fon Deddens uut Hollenerfoan in dät Musseumstärp.

In do Sammelengen fon dät Museum befint sik uk die berüümde Meteorit
Ooldenbuurich (Fragment 'Bissel', 4,84 kg) die der 1930 in do Täärpe Bissel
(Meente Großenkneten) un Beverbruch (Meente Garrel) fon n Heemel faalen is. Dät
Exemploar is oawers nit eepentelk uutstoald.

Do Resultoate fon ju uumfangrieke Museumsoarbaid wäide dät Publikum anhound fon
uutwäälde Biespiele in ounhooldend wikseljende Sunneruutstaalengen in ju Buurich
Arkenstede un dät Münchhausenskäin museumsdidaktisk apberat präsentierd.

Siet 2002 rakt dät älke Jier twiske Christi Heemelfoart un dän Sundai foar
Pingster ne „Tuunpaatie“ ap ju Gruunde fon dät Museumstäärp Kloppenbuurich.

Dät Gruundengsjier 1934 rakt Anlas tou ju Froage, of ju Gruundenge fon dät
Museumstäärp Kloppenbuurich Uutdruk fon ju nationalsozialistiske Bloud un
Boudem-Mythologie weese skuul. Uunbeapsichtiged wäd disse Ounnoame truch ju
„Zentrale für Unterrichtsmedien im Internet“ holpen, deertruch dät ju
Geskichtskoastere dät Museumstäärp as „Museumsdorf Cloppenburg (NS)“ foarstoalt,
wierbie oawers „NS“ foar „Niedersachsen“ (Läichsaksen) stoant.

Innerdoat is ju Gruundenge fon dät Museumstäärp Kloppenbuurich in ju Kontext fon
ju Geskichte fon ju Heematbewäägenge tou betrachtjen: Ju äntstuud al uum 1880 as
Reflex fon ju Ferstääderenge fon Düütsklound un fon dät Interesse fon fuul
Stääde an ne Ärinnernge an hiere Buurenwuttele. Uut ju Bewäägenge hääruut wieren
in dät Lound Ooldenbuurich 1910 al dät Ammerlounder Buurenhuus in Bad Twiskoan
un 1912 ju Rookkate in Neuenburg as sinnelk belieuwboare Ärinnerengssteeden
äntsteen. In Kloppenbuurich sälwen wuud 1922 n Heimatmuseum gruunded.

Uut disse Bewäägenge hääruut äntwikkelde Heinrich Ottenjann dät Konzept fon dät
Museumstäärp Kloppenbuurich, dät dan 1934 fuleended wuud. Do Nationalsozialiste
befoarwoudeden ju Idee fon ju Foarderenge fon ju Heematpleege un
instrumentalisierden un ideologisierden ju in dät Äntstounden begriepene
foulkskundelk-agroarhistoriske Anloage, ju oawers sieläärge nit in dän Sin tou
ne NS-Kultsteede wuud as sowät dät ieuwenso fon Gaulaiter Carl Röver
unnerstutsede Projekt Stedingseere in Bookholzberg.

Däälich reagiert me in dät Museumstäärp Kloppenbuurich eer raitsed ap ju
Unnerstaalenge, dät skuul ne Naite reeke twiske Heeimatferbuundenhaid un
nationalsozialistiske Ideologie: In dät Museumstäärp rakt et nit bloot
räägelmäitich Feranstaltengen, do der uur nationalsozialistisken Uungäist
apkloorje skällen, man Betjoonstede fon dät Museumstäärp gunge uk ap Anfroage
apkloorerisk tougong: Biespielswiese kommentierje jo ju These, do Hoangstekoppe
ap läichsaksiske Buurenhuuse (Fäkbegriep: Hallenhuuse) skällen ursproangelk
Uurblieuwsele fon Hoangste-Offere weesen hääbe, deermäd, dät dät n fon do
Nationalsozialiste ferbratten Mythos weese skäl, ju der kritisken
wietenskuppelken Wröich nit standhoolde kon.



https://stq.wikipedia.org/wiki/Museumsiersenboan_Ammerlound-Seelterlound_MAS

Truch Seelterlound fiert ju Museumsiersenboan Ammerlound-Bäärsel-Seelterlound
(MABS; düütsk: Museumseisenbahn Ammerland-Barßel-Saterland). Ju Boane lapt fon
Bad Twiskenoan af Ooldenbuurich bit Seedelsbierich. In ju eerste Tied heerde uk
noch dän Sträkkendeel Ocholt bit Wäästerstede deertou, man uut düssen Deel fon
ju Sträkke hääbe se nu ne "Draisinensträkke" foar Uurloofere moaked.

Ju Museumsiersenboan sät dän siet 1908 truch Seelterlound fierende Such fout,
die ap 28. Sept. 1968 dät lääste Moal truch Seelterlound fierd is. Die Fereen
wuud ap n 13. September 1991 gruunded uum ju buute Gebruuk keemene Sträkke daach
foar n Toukumst tou bewoarjen. Ap ju Gruundengsfersamlenge wieren so'n 70
Moanskene, wierunner uk so'n 10 uut Seelterlound. An n 29. Dezember 1994 wuud n
oolden Drieuwwoain T1 uut 1925 in Gebruuk nuumen. Dät waas die ooldste Düütske
Drieuwwoain. Düssen Drieuwwoain wuud fon dän Iersenboanfrüünd Jochen Ewald uut
Osterforde tou Ferföigenge stoald. Ewald was bliede, dät hie ne
Unnerstaalmuugelkhaid fuunen hied un die Fereen kuud deerfoar mäd dän
Drieuwwoain fiere. Daach wuud uk fersoacht oaine Drieuwwoaine tou fienden un
ätter ne groote Spendenaktion kuuden dan Eende April 1995 träi Woaine in Ocholt
begröited wäide.

Die "Jungfernfahrt" fon dän eerste oaine Drieuwwoain VT98 waas ap n 22. Juli
1995. Sietdäm fiert dan ju Museumsiersenboan älke fjautien Deege uk truch
Seelterlound un brangt uk Besäikere ätter ju Skäddeler Määlne, ätter dän
"Seelter Foonkieker" in Roomelse, ätter dät "Moor- und Fehnmuseum" in
Elisabethfeen af ätter dät Skip "MS Spitzhörn" in Bäärsel. N poor Moal jierelks
moakje do uk ne Ietensfoart ätter Carolinenhof foar n an ju Jierestied oanpassed
Ieten (Kohlfahrt af Spargelfahrt af Wüüld- un Gäiseieten). Tou Sunnerkloastied
moakje do Foarten mäd Bäidene un n Sunnerkloas ätter ju Skäddeler Määlne.

Ieuwenske düsse normoale Foarten moakje do uk "Sonderfahrten" fääre wäch. So
waas ju Museumssuch uk al in dän Fiskeräihoawen fon Bremerhoawen un bie ju
Museumsboan Bremerhoawen-Bederkesa (2007), in Aurk un Norden (2008), ap ne Foart
truch Weser-Ems (2009) un in Wilhelmshoawen bie dät jierelkse "Wochenende an der
Jade" (2009/2010).



https://stq.wikipedia.org/wiki/Molker%C3%A4i

Ju Molkeräi is ne Fabrik tou Beoarbaidenge fon Molk tou Produkte as Buutere,
Sies un däälich noch sofuul moor.

In Seelterlound wuud 1902 ne Molkeräi baud in Skäddel (Heese 124, 394). Düsse
Janßen, dät was Lümke Wülm. Dät was en gouden klouken Käärl un uk n
goudmööidigen Käärl. Di hied dän Binoome fon "Egyptische Josef" un di häd n
Masse foar t Tärp Schäddel däin. Hi häd uk n Molkeräi deerwai baut, dät häd hi
ap sien Loundstük apsät. Un doo hied hi deer je n Maierist oane, di hiet
Olliges, un di Olliges di koom fon Äästerweede. Se20S. Ju Skäddeler Molkeräi
stuud stump ieuwenske ju oolde Buurensteede fon Egeers aan n litjen Wai, die
däälich "Alter Postweg" naamd is.

Leeter roate dät ju Libby Molkeräi midde in Seelterlound (Ls108, 1955). Ju stuud
aastersiede Sträite twiske Roomelse un Hollen, juust ieuwen uur dän Iersenboan
ap Noune Tuun. (St3:4:7-8, 1968). Dät wier an ju Hauptsträite ap ju Steede wier
so'n 20 Jiere die "Combi-Markt" stuud, där wier nu ju Firma "Heizungsbau Drees"
is.



https://stq.wikipedia.org/wiki/Marron_Curtis_Fort

Marron Curtis Fort (* 24. Oktober 1938 in Boston) is n amerikoansk-düütsken
Germanist un Spezialist foar ju Seelter un ju Läichdüütske Sproake. Fort besit
ju düütske Stoatsburgerskup un is truch Ferleenenge fon dät Indigenat fon ju
Ostfriesische Landschaft „ienburgerde Aastfräise“. Hie woont däälich in Lier.
Fort is Eerenburger fon ju Meente Seelterlound siet 13. Dezember 2004.

Ätter dän Internoatsbesäik in New Hampshire (USA) studierde Marron C. Fort siet
1957 an ju Princeton University do Feeke Germanistik, Anglistik,
Niederlandistik, Skandinavistik un Mathematik. In dät Jier 1961 wikselde hie tou
ju Universität fon Pennsylvania (Philadelphia). In dän Roome fon n universitär
Uuttuuskprogram koom hie 1963 an ju Albert-Ludwigs-Universität Freiburg im
Breisgau. 1965 promovierde Fort bie Prof. Alfred Senn an ju University of
Pennsylvania toun Ph. D., un wäil mäd ne Dissertation uur dät Läichdüütske fon
Fächt ("Beschreibung der Vechtaer Mundart", Faksimile foarhounden in ju UB
Vechta).

Fon 1969 bit 1985 hiede Marron C. Fort ne Professur foar Germanistik an ju
Universität fon New Hampshire inne. In disse Tied, nämmelk 1976/77 un 1982/83,
uurnoom hie Gastprofessure an ju Universität Oldenbuurich. In disse Tied fäng
hie sien Studien fon ju seelter Sproake un fon dät aastfräiske Läichdüütsk oun.
An ju Universität Ooldenbuurich waas Fort siet 1983 Akademisken Oberroat un
laitede bit tou sien Pensionierenge in dät Jier 2003 ju Oarbaidssteede
Läichdüütsk un Seeltersk an ju Universität Ooldenbuurich. Siet 1982 woont hie in
Düütsklound.

Prof. Dr. Marron C. Fort is Ferfoater fon n Woudebouk fon dät Seelterske un fon
ju Seelter Biebel. Hie häd uk biedrain tou Bekoandhaid fon ju seelter Sproake
truch Prässe, Rundfunk un Fiersjoon.



https://stq.wikipedia.org/wiki/Magnet-Resonanz-Tomographie_(MRT)

Magnet-Resonanz-Tomographie (MRT, uk MRI) is ne Methode uum dät Binnere fon n
Moanske outoubieldjen. Dät basiert sik ap dän Fakt, dät do Atomkäädene fon n
Stof sik traale un deerbie n charakterisk Magnetfäild moakje, dät hat ‘Spin’.
[Dät jält uurigens bloot foar Isotope, do der n uungeroaden Taal fon Protone
plus Neutrone hääbe]. Wan me deer nu fon buute n uur Magnetfäild fon ju goude
Energie ap sät, dan kon die Spin sik uumetraale.

Skaltet me nu dät Magnetfäild wier uut, dan faalt die Spin in sien oolde Loage
tourääch, wierbie hie n Foton mäd ne fon älk Element bestimden Energie uutsoant.
Ju kon me meete un deertruch fääststaale uut wäkke Elemente die Stof bestoant.
[Ferglieke wo AES jusälge Taktik anwoant ap Elektrone, wüült et sik hier uum
Käädendeele honnelt].

Truch nu n Gefälle (Gradient) in dät Magnetfäild tou moakjen, kon me fääststaale
wier do bestimde Atome sik befiende un so kon me mäd n Kompjuter ne ruumelke
Bielde moakje. Gewöönelk wäide do Resultoate deeruum präsentierd as Snitte fon n
Kop of n Körper. Deeruum hat dät uk Tomographie, fon griechisk τόμος "Snit".



https://stq.wikipedia.org/wiki/Loundnoomen

Loundnoomen (dt. Flurnamen) sunt do Noomen fon Loundstukke, do der studierd
wäide fon ju Noomenkunde. In Seelterlound roat et sowät 2000 Loundnoomen. Dät
kumt wäil fon aal do litje Stukke häär. Deeruum konnen wie hier eegentelk uk nit
fon Fluurnoomen baale, dan Fluuren sunt do groote Katasterdistrikte, wierfon dät
in älke Täärp man tjoon bit twintich roate.

Uurs as in do fräiske Kloaigebiete beluuke sik do Noomen maast nit ap Persoone,
man ap Appellative, also Noomen fon Seeken un Begriepe. Dät kumt wäil deerhäär,
dät älke Buur alleweegense Lound hiede: Mäide tou dät Mjoon, Weeden tou dät
Weedjen, Äkkere tou dät Ferbauen fon Fruchte, Busk foar dät Bauholt un toulääst
aan of moorere Foane foar ju nöödige Fjuurenge. Disse Wiese fon Benaamen belukt
sik also ap ju Buuräi in Sound- un Foangebiete un is deermäd äänelk an ju
läichsaksiske Noaberskup, so as ju t.B. foar dät holloundske Drente gjucht goud
dokumentierd is. Dät Interessante is oawers, dät do seelter Noomen dan oafte dät
fräiske Juunstuk reeke tou do läichsaksiske. Wie reeke hier do Noomen-Elemente
ätter Benaamengsmotiv ätter S.391-2 fon ju Oarbaid Kramer 1994 (NSW), wier dät
aal gans uutoarbaided is. In do Noomen is ju Skrieuwwiese fon 1960 ferwoand
wuuden.

Ätter ju Mäite fiende sik foulgjende Elemente: äng, breed, Dai(wierk),
Fouger(smääd), fünf, groot, hoolich, Jarre?, kut, lätje?, littik, loang, Määd,
Maad?, Schaar?, Schäppelsäid. Ätter ju Foarm: Blok, Goore, Häidene, Hals,
Hammel, Hom, Houk, Jäin, Jäinsene, Knok?, Kreetsel, Krimpel, krum, Naas, Nässe,
Oud, Pik?, Pinke, Pol, Räkke, Rik, Ringel, Roake, rund, säks, Schritsel, Sling,
Slot, Snappe, Spaal, spits, Stit, Taafel, Tappe?, Timpe, Treene?, Wäärm, Wam?,
Winkel, winne-, winnel-, Wiske? Ätter ju Äänelkhaid mäd Dingere: Bäk, Bändelse,
Bile, Bjuur, Bukse, Haniers, Hoart(je), Hoolwe(moune), Hoomer, Hooudekaste,
Houden, Jarre?, Kaste, Klingelbüdel, Köönich, Krüsrääd, Kruudhudden, Lätse,
Mätwust, Moune, Mutje, Pans, Roouhaake, Sail, Schudder, Spikerboorbesleek,
Spulle?, Sweede, Wärlke. Ätter Bauten: Boarch, Brääch, Buurich, Dik, Dille?,
Dom, Doore, Draibrääch, Knoal, Draipost, Drift, Finster, Häk, Hällenge, Huus,
Ka-?, Kapälle, Kjus, Klaaster, Klom(p), Koomer, Koowe, Kot?, Losselsteede,
Loundweer, Määlne, Moorgoud, Piesel, Pille?, Pipke?, pleenken?, Pump, Säärke,
Schausee, Schoule, Schür, Siel, Silk?, Slop, Steenhuus, Sträite, Tichelwierk,
Tille, Träie, Waal, Wäärft, Wai 2, Weer?, Wierk, Wrink. Uur Dingere: Balke,
Boom, Borg, Brääd, Pot, Rääd, Stok. Ätter Stoffe: Bloud, Schil 1, Soalt, Steen,
Swoom?, Win. An Persoonenoomen un Huusnoomen fiende sik: Aailse, Aaje, Aale,
Aalers, Aalje, Adde, Äide?, Äilers, Alje, Alke, Älse, Älske, Altje, Amke, Anke,
Änne, Ässe, Assel, Ässer, Ätte, Auks, Bäike, Balgenort, Barts, Bätje, Bäts,
Beerens, Bitter, Bjaate, Borgman, Bork?, Boude, Bouls, Boulsen, Busse, Büter,
Buts, Buulsen?, Dädde, Dalke?, Dierk, Diers, dood?, Dutje, Eegeers, Eeise?,
Eerns, Eewen, Falke, Fänne 2, Fokke, Fols?, Folske?, Fos, Foulke, Freers, Fugel
2, Fuk, Füürs, Galtje, Geeders, Geeske, Görke, Greeite, Häärber, Haike, Hälmers,
Hämme, Hämpe, Hänne, Hilke, Hilkers, Hillen, Hinne, Hinnerk, Hint, Hoaje, Hoote,
Hopske, Huders?, Huugen, Imke?, Ipske, Jakke, Jan, Juure, Kaläinje, Karkhof,
Kniljes, Knuks, Koolde, Koops, Korde, Läine, Lanwer, Looutes, Loutje, Lubbers,
Luks, Maier, Mäike, Mäime, Mainers, Mande?, Mände?, Märten, Mätje, Mätske,
Mätte, Medaaljes, Meering, Meräike, Michel, Moders, Nanne, Nättens, Noune,
Oabel, Oam, Oalers, Oaljet, Oarens, Okke, Oldiges, Opke, Ot(te), Peeiter,
Pille?, Prins, Prol, Prüke, Räints, Rämke, Rämmer, Ränske, Riekens, Schubbering,
Schüdde, Schulte, Schürman, Schutte, Schürjon, Sientje, Sikke, Sipke, Sis,
Siuert, Slump, Smit(s), Snider, Stine, Stinke, Stint, Struk?, Switter?, Täile,
Talle?, Tantje, Tappe?, Tie, Ubbe, Umme, Wäid, Wibbe, Wibke, Wiegem, Wiets?,
Wilke, Wilkens, Wille, Wilms, Wilte, Wiltje, Wübbe(ns). Ätter uurgloowske
Foarstaalengen: Düüwel, Häkse, hillich. Wäil spoasich meend: Buureneende,
Huundehälle, Kostverloren, Parredies, Schite. Ätter Tiedangoawen: Dai, näi,
oold, Poaske, Sumer, Winter. Uut Tiedwoude: Bisse?, Füller, kibbel-, loopen,
meelk, Monk, plik-, Suchte, Swin, Switter?, til-, Toorn?, Treene?, Wiets?,
winne-, winnel-. Ätter Beroupsnoomen: Bakker, Buur 1, Häid?, Heer, Koaster,
Köönich, Mätjer, Muller, Mutjer?, Pestoor, Poap, Poater, Schipper, Schouster,
Snider. Ätter Woaterloope: Aaje, Äi, Äie, Kolk, Lee, Leetse, Meer, Milber?,
Mude, Mussel, Poul, See, Sipe, Sloot, swoale, Toachte, Twiestroom, Wäil, Wike,
Woater. Ätter Täärpnoomen: Äiter, Baalenjer, Bäärselder, Buurloager,
Eelisabätfeentjer, Hollener, Loorper, Roomelster, Schäddel, Schäddeler,
Utäntjer. Ätter Lounde- un Foulkenoomen: franse, Frantsoose, Freeise, Juude,
seelter, Soater. Ätter Dierte: Aande, Bisse?, Boar, Bulle, Eeise?, Finke?,
Foaks, Fugel 1, Hangst-, Hanke, Hanne, Hingst, Hoase, Huund, Imke?, Ka-?,
Kalwer-, Kaninken, Kat, Kiwit, Kuu, Läiwe(ke)?, Migelke, Muus, Oante, Pier?,
Poage, Pudde, Sääge, Scheep-, swoone, Ule?, uul?, Wiesel, Wränsk?, Wulf. Ätter
Plonten: Äk, Appel, Äs, Äske 2, Bäärke, Bamke, Birke?, Bjünt, Bjuus, Bjuust,
Boom, Boone, Bouketen, Brom, Danne, Eeke, Fädden?, Gäärs, Heede, Liske, Heesel,
Hoawer, Huddenje(boom), Hüls(ebuske), Iele, Jüste, Kool, Linde 2, Mälle?,
Possen, Red, Risk, Trjoo(blääd), Rüske. Ätter Benutsengswiese: Äkker, Äs, Blike,
Boone, Bouketen, Briek?, Brink, Bround, Dingene, Doode, Fäild, Fänne 1, Fänke,
Finke?, Fiskel, Fot-, Foude, Gast, Glupe, Grafen, Gräft, Gräid, Grube, Gruund,
Häidenje?, Hammerke, Hoaf, Hoawen, Holttun, Hoop, Hoowene, Isk, Koppel, Lassene,
Lon?, Mäid, Mäidje, Ounweendenge, Lonke?, Loonke, Paad, Plaage, Reete, richt,
Rot, Säärkhoaf, Sät(te), Schil 2, Schulle, Seeidel, Spit, Staapel, Stich,
Tjaaske, Tun, Tunke, Wääd, Wätske, Weede, Weedenje?, Wisk. Ätter ju Gruunde:
Äske 1, Bäär?, biu, Boode?, Boom, Budden?, Feen, Foan, Leem, Moor, Möörte,
Sound, Touse. Ätter Oard: Buller-, Däidel, Djoomer?, dood?, Flaatske, Froide,
fuul, gail, Göäte, Groupe, häd, Jammer, Käidel?, Kleewe, Klüte, Kruus, Lächt?,
lik, Moai-, Mäske, Mikke, Moutsene?, Nubbenje?, Nuttel-?, Pälle?, Ro, Sin, Sjüp,
Sladder, smeerich, soor, sounterch, steetich, Stop(pe), Stubbe, stuur, suur,
Teerge, tom, uul?, wild, Wränsk?. Ätter ju Faawe: bleek, Blik?, blonk, branderg,
brun, gräin, jeel, rood, swot, wit. Ätter wät der woakst: Bäärsel, boar, Brouk,
Busk, Gräinte, Hagen, Hier, Holt, Holtsum, kaal, Loo?, Pfingst, Pitske?, Sigge,
Strout, Struk?. Ätter ju Hööchte: Bält, Bärl, Bierich, Birke?, Blaake, Bräi,
Dille?, Dobbe, Druchte, Fäls, Foanke, Foankum, Foansene, Foansum, Gat, Häärst,
halk, Hälle 1, han(ne)?, Henge?, Hoarst, Höäwel, hol, hoo, hooch, Hööchte, Jät,
Jätje, Jeet-?, Knol, Kol?, Kuule, läich, Läich, Liede, Linde 1, Lint?, Looge?,
Lucht, Meer, nädden, nädder, Niede, Ride, Schaar?, Schleede, Schoolde, sied,
Sumer, Swin, Talle?, Tide, Tonge, Unweeder, uul?, Winter. Ätter ju Loage:
achter, an, ap, aster, bääte, bääter-, bääterste, bi, binner-, buppe, bopper-,
buppest, bute, Eend, Eende, Fädden?, farme, foane, foar, foare, foarnste,
hinter, in, Länd?, Loage, loangs, nai, ouer, Ouger, Schritsel?, Side, suder-,
Toal, twäärs, Tweenelge, twiske, um, Umloop, unner, wääst, wai 2, wid. Ätter
(eepentelke) Organisationsfoarme: Ak, Buur 2, Buurrichter, Deel 1, Deel 2,
Foocht, Häft, Herr, Jälde, Käidel?, Komp, Kompene, Kompke, Mande?, Mände?,
Meente, Mounde, Poark, Scheed, Schörfe, Täärp, Täie?, Tjoo?, Touloage, Tousleek,
Toorn?, Treene?, Wärfte, Weer?, Wiksel-, Wränsk?. Loundstukke: Flääch, Komp,
Lappe, Lound, Plakke, Steede, Stuk, Til. Uurs: Buddenge, Burrel, Buund, Hooup.
Sunner Identifikation: Broh, Dammer, Fol, Kosse, Kwam, Rooten, Woarsene. An
Präpositione fiende sik: achter (nd.), an, ap, bääte, bääter-, bääterste, bi,
binner- (nd.), buppe, bupper-, bute, foar, foare, hinter (nd.), in, nädden
(nd.), nädder(st) (nd.), twiske, um, unner. Adjektive (buute tou ON usw.): äng,
blonk, boar, branderch (nd.), breed, brun, dood?, farme?, foane?, foarnste,
franse, fuul, gail, gräin, groot, häd, halk, han(ne)-?, hillich, hol, hoo,
hooch, hoolich, kaal, krum, kut, läich, lik, littik, loang, loopen, nai, näi,
oold, pleenken?, richt (nd.?), rood, rund, sied, smeerich, soor, sounterch,
spits, steetich, stuur, suur, swot, tom, uul?, wid, wild. Adverbien: hooup,
ouer, til-, twäärs, twoo, winne-?, winnel-?. Tälwoude: fünf (hd.), säks, trjoo,
twie, twoo. In-/Suffixe: -el-, -elde, -elte, -je, -ke, -kum, -nge, -se, -ske,
-ster, -sum.

Aal ätter Kramer 1994:391-392, nu deeltouleeden as: P. Kramer, Lound un Noomen,
Die saterfriesischen Orts- und Flurnamen in der Landschaft. Mildaam 1994.

Dät is gefoorelk, do Noomenelemente as "ächte seelter Woude" tou betrachtjen,
dan ju Betjuudenge is oafte uunkloor un bolde sieläärge nit sicher. Bloot bie
Sproakuutbau kon me do fielicht foarsichtich anweende in Falle, wier dät nit al
seelter Woude rakt.



https://stq.wikipedia.org/wiki/Loangholt

Loangholt (düütsk: Langholt) is n Täärp in ju Meente Rauderfeen. Dän aastelke
Deel fon Loangholt heert tou Aastrauderfeen.

Loangholt lait suudelk Rauderfeen un wäästelk Roomelse-Wääst. Suudelk Loangholt
lait Burloage. Bie Loangholt lait dät unner Natuurskuts stoundene
Landschaftsschutzgebiet Langholter Meer.

Loangholt wuud al in n Uurkunde fon 1319 dät eerste Moal ärwäänd. Ju
Äntstoudenge fon Loangholt gungt tourääch ap dän Johanniteroarden, die deer in
dän wiede Wäästfoan n Klaaster gruunded häd, uum dän Foan uurboar tou moakje. Ju
Klaastersäärke stuud deer bit 1690. Dät Täärp Loangholt äntstuud dan uum ju
Johanniter-Kommende.

Dät Klaaster Loangholt waas ne fröiere Johanniter-Kommende. Dät Klaaster wuud
wäil uum ju Midde fon dät 13. Jierhunnert as Dubbelklaaster fon do Johannitere
uut Burgsteinfurt gruunded. Ap n 8. Säptämber 1319 wäd dät in ne Uurkunde dät
eerste Moal ärwäänd. Ätter ju Reformation wuud dät Klaaster so as alle uurse in
Aast-Fräislound fon do aastfräiske Groafen sleeten.



https://stq.wikipedia.org/wiki/Ljoachtdiode

Ne Ljoachtdiode (uk Lumineszenz-Diode, kuut LED foar Light Emitting Diode of uk
luchtemittierjende Diode) is n elektronisk Hoolichlaiter-Bauelement. Lapt truch
ju Diode Stroom in Truchläitgjuchte, so stroalt ju Lucht, Infraroodstroalenge
(as Infrarooddiode) of uk Ultraviolettstroalenge mäd ne Woogenlaangte, ju der
ouhonget fon dät Hoolichlaitermaterioal un ju Dotierenge.

Die Ruske Wietenskupper Oleg Losev äntdäkte al hoolfwais do twintiger Jiere, dät
Dioden Lucht uutstroalden, wan Stroom deertruch loope lät wuude. Al 1927
publizierde hie in ne ruske Tiedschrift Eenpeldhaide uur ju eerste LED un
fräigede Patent an. Losevs Oarbaid wuud oawers nit beoachted un deertruch duurde
dät bit 1962 eer ju LED wuudelk truchbriek. In dät Jier äntwikkelde Nick
Holonyak ne wierkjende LED.

Ju Faawe fon dät ärtjuugde Lucht honget ou fon ju Soarte fon Materialien wier ju
LED uut apbaud is, besunners fon ju Bratte fon ju “ferbeedene Zone” (ju
Beendoustand) twiske dän Valenzbeend un dän Laitengsbeend. Deertruch lät sik uk
ferstounde, wieruum ne LED mäd ne groote Woogenlaangte ne läigere
Truchläitsponnenge häd, t.B. rood 1,5 Volt un blau 3,6 Volt. Deeruum dät ju
Sponnenge uur de LED uk n bitje haager wäd bie n gratteren Stroom, wol ju ätter
ne kuutere Woogenlaangte apschuuwe. So lät ne blaue LED bie läigen Stroom moor
gräinsk un ne roode LED wäd (ieuwen!) jeel bie sofuul Stroom, dät ju stukken
gungt.

Ju Äntwiklenge fon de blaue LED häd loange ap sik täiwe lät. Blaue (un wiete)
LEDs, gründed ap hoolichlaitend Galliumnitride sunt uutfuunen fon Shuji
Nakamura. Eerste in do njuugentiger Jiere rakt dät betoalboare Uutfierengen mäd
genouch Hällegaid ap t Määrked. Sunt 2006 stoant ju blaue LED ju gräine bolde
nit moor ätter. Un as ju blaue LED tou Ferföigenge koom, wuud fulboodige
[[RGB]-Faawenmiskenge muugelk.

Wiete LEDs wuuden uursproangelk moaked truch mäd Hälpe fon ne djoopblaue LED (
Woogenlaangte 440nm) ne fluoreszierjende Loage (mäd Uungjucht uk wäil 'Phosphor'
naamd) tou beljuchten. Uk TjofaawenLEDs of RGB-LEDs konnen wiet Lucht
uutstroalje.

Bolde aal Fierbetjoonengen foar elektroniske Apparoate seende hiere Kommando’s
uur mäd Hälpe fon IR-LEDs. Do konnen n relativ hooch Fermuugen feroarbaidje.
Infrarood-LEDs wäide uk fuul anwoand as integrierden Seender in Optokoppelere,
Sicherhaidskomponenten, wierbie ju seendende Siede un ju ämpfangende Siede
optisk fääst ferbuunen sunt, man elektrisk goud fonnunner isolierd sunt. IR-LEDS
konnen uk anwoand wäide as Hälpbeljuchtenge foar analoge un digitoale
Video-Kameras mäd "Noachtapnoame", deer die CCD-Apniemer uk geföilich is ap ju
Woogelaangte fon ne IR-LED.

Ne twofaawen-LED mäd two Ansluutengen wäd uk wäil wai-un-wier-LED naamd, ju
Faawe annert sik truch ju Polarität fon dän Stroom uume tou kieren. Truch ju LED
ap Wikselsponnenge antousluuten, äntstoant ne Miskfaawe.

Fääre rakt et ap t Määrked LEDs mäd moor as two Faawen, wierbie ju full-colour
RGB-LED, ju ne roode, ne gräine un (maasttied two) blaue LEDs änthaalt, wiermäd
dät fulboodige Faawenspektrum bestrieken wäide kon. Do wäide anwoand in toun
Biespil groote Ättergjuchtentikkere un Bieldeschärme.

Truch ju Hoolichlaiterkonstruktion fon ne LED wäd dät uutsoande Lucht al n Bitje
bündeld. Disse Bündelenge wäd apsichtelk fergratterd deertruch, dät me dät
Kristal in n Rel=flektor montiert uum mäd n gratteren Eepengewinkel ne grattere
Luchtintensität tou beloangjen. Do allerhälste LEDs (in dät Jier 2005 moor as 20
cd of uk 20 000 mcd) hääbe n gjucht smällen Eepengewinkel (minner as 20 Groad).
N Reekenbiespil: n LED fon 25 000 mcd mäd n Eepengewinkel fon 20 Groad stroalt
ne Masse Lucht uut fon: cd × sr(steradiaal) → 25 000 × 2p(1-cos(20p/360)) =
2 386 Millilumen = 2.4 Lumen. Toun Fergliek: ne 100 W Glöipeere lääwert uum 1200
Lumen; uum ne 100W Glöipeere tou ärsätten bruukt me also 1200/2.4 = 500 LEDs.
Ouhongich fon ju Ounweendenge kon dät Gehüüse mat, gefaawed-truchsichtich of
kloor-truchsichtich wääld wäide. Ne matte LED ljucht truch n grootene
Eepengewinkel as Ganses täämelk gliekmäitich ap un oaint sik deermäd as
Kontrollampe.

LEDs hääbe in n Ounfang Skalenbeljuchtengslampen un Kontrollampen ärsät. Uum dät
Jier 2000 roat dät ne näie Äntwiklenge, wiertruch nu uk LEDs mäd ne fuul haagere
Hällegaid produtsierd wäide konnen. Hiertruch sunt disse Hoolichlaitere nu
stoadich in n Apmarsk uum Glöipeeren tou ärsätten, toun Biespil in
Ferkiersampele un Woarschauengsluchtere bie Boanuurgonge. Truch hiere fuul
laangere Lieuwendsduur, groote mechaniske Steetfäästegaid, fuul litjeren
Energiebedarf un deertruch fuul minner Waarmte-Ougoawe sunt do ne billige un
Uumwaareld-früntelke Alternative. Näiere Typen konnen al bolde do
Halogeen-Lampen ärsätte; jo ferbruuke minner Energie un sun nit nit fuul djurre.

Dät rakt n wichtigen Unnerscheed in dän Wierkengsgroad foar faawige
monochromatiske LEDs ap ju eene Siede un wiete LEDs ap ju uur. Ne
monochromatiske LED, besunners ne roode, kon gjucht wirtschaftelk weese (bit
sogoar 50% fon ju elektriske Energie wäd uumesät in Lucht). Dät loont düütelk,
sukke LEDs tou benutsjen insteede foar Glöipeeren in roode Ferkiersampele: ju
Glöipeere häd ne totoale Wierkengsgroad fon sowät 5% un deerfon gungt dan uk
noch fuul ferläddenin dät roode Glääsfilter). Uk paaset hier die litje
Eepengewinkel fon ne LED gjucht goud. Die Wierkengsgroad fon ne wiete LED is
fuul litjer as die fon ne roode: ne wiete LED is touhoopebaud uut ne blaue LED
(mäd al n n läigeren Wierkengsgroad as ju roode) un ne Phosphor-Loage ju n Deel
fon dät Lucht uumesät in jeel, wierbie fuul Energie ferlädden gungt. Jeel
kombinierd mäd blau rakt dan n wieten Iendruk. Wiete LEDs sunt truch dit Prinzip
nit of bolde nit moor wirtschaftelk as groote Glöipeeren (fon sowät 100 Watt).
Litje Glöipeeren as in Taaskenlampen hääbe oawers n noch litjeren
Wierkengsgroad; deeruum un wült dät Lucht fon do hälle LEDs stäärk bunneld is,
rakt dät noch wäil Anweendengen, wier Ärsats nutselk weese kon. Ju maast
wirtschaftelkje Beljuchtenge wäd uurigens bilded fon Fluoreszens-Lampen, wan me
ju Taal Lumen pro Watt betrachtet.



https://stq.wikipedia.org/wiki/Koleopterologie

Koleopterologie is n Deelgebiet fon juu Entomologie (juu Insekte-Wietenskup),
also uk fon juu Biologie (juu Lieuweweesen-Wietenskup). Juu Koleopterologie
befoatet sik mäd Ruste (Coleoptera).

(Sjuch uk in dän Artikkel Ruste) Al in juu Midde fon dät 19. Jierhunnert häd C.
G. CALWER ne Touhoopefoatenge fon juns Themoa unner dän Noome "Die
Naturgeschichte der Käfer Europas" schrieuwen un Alfred Russel Wallace sammelde
in juu Malaiiske Inselgruppe (däälich:Indonesien) Ruste fon juu Familie
Cerambycidae. Leeter, 1895 bit 1899 häd L. GANGELBAUER sien "Käfer
Mitteleuropas" in tjo Beende schrieuwen, man sunner Bielden. 1908 bit 1916 koom
"Fauna Germanica - Die Käfer des deutschen Reiches" fon EDMUND REITTER hääruut,
ne Oarbaid, juu uk däälich noch bie fuul Wietenskuppere as seriös un nit
feroalerd jält.

Älken Koleopterologe häd sien oaine Trike, Ruste tou fangen. Ap ferscheedene
Wiesen kon me Fallen moakje, toun Biespiel mäd fuule Fruchte as Budden. Moonige
Koleopterologen wollen nit bloot dood fuunene Dierte in hiere Sammelengen dwo,
sunnern ook doo lieuwende Ruste, doo joo dan uumebrange. Deertou kon me Soagelse
af suugend Papier (as in n Schiethuus) mäd Äätek-Äther truchwäitje un in n
Buddel mäd n breeden Hoals oundwo. Me mout dän Buddel oawers noch goud mäd n
Koark fersluute konne. Me mout appaasje, dät die Äätekäther dän Buddel nit
feräisje kon, hie schuul also in n Twieuwel uut Glääs weese, moonige Oarde fon
Plastik konnen deerjuun feräised wäide. In dissen Buddel stäärft n Rust. Ätter
EDMUND REITTER schäl me n Rust in Spiritus smiete, dan stärft hie ook. Wan me n
dooden Rust präparierje wol, mout me eerste sien Beene ätter buuten fixierje, in
ne Sammelenge schuul me doo Beene goud sjo konne, wült mongs kon me bloot in
dissen Fal juu Oard ärkanne. Dan kon me doo ap ne Näddel apspiesje, man dät is
beeter, wan me doo mäd n woaterlöösboaren Klieuwestof an n apspieseden Striemel
Papier apbaket, dan wäd ap neen Fal n wichtich Deel an juu Unnerkaante fon dän
Rust fernäild un me kon him in n Twieuwel foar ne näie Bestimmenge wier fon dän
Papierstriemel wächmoakje. Man Uumebrangen fon Dierte, bloot foar ne Sammelenge,
is nit goud. Innerdoat nit bie doo Ruste, man bie moonige exotiske grattere
Dierte, sunt al groote Schoaden passierd, bloot wült doo Moanskene toachten, joo
moute doo Dierte foar hiere Sammelengen uumebrange. Me schuul dät also bloot
foar wietenskuppelke Swäkke moakje, un deerbie betoanke, dät me doo maaste Oarde
uk mäd Hälpe fon Photografien ärkanne kon, un, dät me ne uumfangrieke Sammelenge
uk mäd juns Ruste, doo me älken Dai dood fiende kon, apbaue kon. Me schäl
deerbie oawers uk uurlääse, dät nit doo Sammlere, sunnern doo, doo dän
Lieuwendsruum fernäile, dän grootsten Schoade foar doo Ruste brange.



https://stq.wikipedia.org/wiki/Katalanisk

Dät Kataloanske is ne romaniske Sproake. Ju Sproake wäd fuul boald in Spanien,
Andorra, Frankriek un Italien. Kataloansk is n bitje ännelk mäd Spoanisk, man
moor mäd dät Oksitoanske.

In Andorra is dät Kataloanske ju aleenige amtelke Toal. In Spanien wäd dät boald
in Katalonien, ap do Balearen un n Deel fon Valencia. Dät Katalaniske un dät
Spoaniske sunt deer offiziel anärkoand. Uur do Skeede fon disse Regionen wäd ju
Toal uk boald, man deer rakt et neen amtelke Wätte tou. In Italien rakt et aan
oolden Dialekt dät boald wäid ap Sardinien, wier dät ieuwenske dät Italieenske
uk offiziel anärkoand is. In Frankriek rakt et in Roussillon Ljuude do ju
Sproake baale konnen. Dät Kataloanske häd uungefäär alwen Millione Baalere,
maast in Spanien.

Dät Kataloanske is as uur romaniske Sproaken äntsteen uut dät Latinske, wät
truch do Römer ätter Spanien wai broacht, un deer fääre äntwikkeld is. In dät
15., 16. un 17. Jierhunnert waas dät Kataloanske ferbeeden, un dät is in ju Tied
fon Franco wier so keemen, man ju Toal wäd däälich in Katalonien moor boald as
dät Spoaniske.



https://stq.wikipedia.org/wiki/K%C3%A4%C3%A4denkraftwierk

N Käädenkraftwierk (de. Kernkraftwerk) of Atomkraftwierk is n thermisk
Kraftwierk dät Elektrizität produziert mäd Hälpe fon Käädenenergie. Ju
Gruundloage fon n Käädenkraftwierk is dät Winnen fon Energie truch
Käädenkleeuwenge. Deerbie wäd Waarmte wonnen, ju bruukt wäd uum Woater tou
ferdampjen. Die Damp gungt dan ätter ju Turbine wai, deermäd wäd n Generator in
Bewäägenge sät. Dät Köilmiddel wät truch dän Reaktor fljut is Gas (t. B. Helium
of CO2) of n fljooten Metal (t. B. Natrium of ne Bläi-Legierenge), dät dan truch
n uur Köilruumte mäd Woater fljut, deertruch äntstoant Damp foar dän Turbine. N
Käädenkraftwierk is truch ju Radioaktivität gjucht gefoorelk.

Atomkraft kon ap Käädenkleeuwenge of Käädenfusion beraue. Bau un Bedrieuw fon
Kleeuwengsreaktore rakt dät al n Moanskenlieuwend, wült ju Ferweendenge fon
Fusionsreaktore noch aal sieläärge in ju Wröigephase sit. Unner Käädenenergie
beträft also foar allen Kleeuwenge.

Die Käädenreaktor is die zentroale Deel fon n Käädenkraftwierk. Die Reaktor
moaket do energie-produzierende Käädenreaktione muugelk. Ju Energie kumt hääruut
as Waarmte of ionisierende Stroalenge. Ju lääste moaket unnerskeedene Foarme fon
Ouskirmenge nöödich. Ju Waarmte wäd deertou benutsed, Woater tou ferdampjen.
Woaterdamp unner hoogen Druk wäd Turbinen toufierd, do ju Waamte in elektriske
Energie uumesätte. Ätter dän Goang truch ju Turbine kondensiert die Woaterdamp
wier. Dát deertou nöödige Köilwoater kon n Äi of ju See äntnuumen wäide.

N Drukwoaterreaktor (PWR - Pressurized Water Reactor) is n Reaktortyp, wier
Moderator un Köilmiddel bestoant uut gewöönelk Woater unner hoogen Druk. Die
hooge Druk moaket, dät dät Woater nit sjut. In n Dampgenerator wäd ju Waarmte
uurbroacht ap Woater unner läigen Druk, dät also fräi sjoode kon un dän damp
foar ju Turbine lääwert. Dit is ju maast foarkuumende Typ Reaktor in de Waareld.
Sowät dän Haaldeel fo n aal Reaktore in kommerzielle Käädenkraftwierke ferwoant
dissen Prinzip.

N Sjoodenwoater-Reaktor (BWR - Boiling Water Reactor]] häd uk ne groote
Ferspreedenge ap waarelwieden Basis. In dissen Reaktor wäd köild un moderierd
fon dätsälge Woater unner läigen Druk, dät also fluks dän Damp foar ju Turbine
lääwert. Deerätter wäd dät kondensierd un ätter dät Reaktor-Fät touräächfierd.

As Ougefal rakt n Käädenkraftwierk ou-oarbaidede Atom-Fjuurenge. Ju
Feroarbaidenge deerfon is n Problem. Atommul kon ätter n Ruundgong truch ju
Wierapoarbaidengsanloage fääre ferwoand, iensät bie ju Häärstaalenge fon
Käädenwaffen of bäätuut laid wäide. In dän Uumgong mäd Atommul mout uuterste
Foarsicht äiwed wäide, deer dät deelwiese hooch radioaktiv is un nit in
ferkierde Hounde faale duur.



https://stq.wikipedia.org/wiki/Juunreformation

As Juunreformation beteekent me aalmeen ju Reaktion fon ju Katoolske Säärke ap
ju fon Martin Luther in Wittenberg uutgungende Reformation, ju sik in dän Beräk
fon ju Theologie un do Säärken ouspielde un maast ap gäistige Uutnonnersättengen
begränsed bleeuw.

Die Begriep Juunreformation beteekent buutendät n Prozess fon ju Katoolske
Säärke, ju der in Foulge fon dät Konzil fon Trient siet sowät 1545 fersoachte,
dän sik so goud as politisk as uk institutionell etablierjende Protestantismus,
uk gewaltsoam mäd Hälpe fon dän fon him stöände katoolske Habsbuurgske Kaiser)
touräächtoutringen (fgl. Oawers uk ju sonaamde Katoolske Reform), ätterdät ju
theologiske Argumentation be-eended waas. Do Mäitnoamen fon dän Katholizismus
dienden sik ap dän säärkenpolitiske as uk ap dän waareldlike politisken Beräk
uut un uumfoatede Mäitnoamen fon ju Rekatolisierenge fon protestantiske
Territorien. Jo fierden in dät Touhoopespil mäd ne wiedere Riege Foktore tou dän
Uutbräk fon dän Trüütichjierige Kriech.

Jan van Dieken (Friesische Blätter 5.2.3 - 1968) fint in sien Familienpoapiere,
dät ätter ju Juunreformation noch man säilden hilked wuude twiske dät
evangeliske Tjootern un dät roomske Seelterlound. Dät rakt ne Ärkläärenge
deerfoar, dät in Seelterlound ju Fräiske Sproake beheelden bleeuw, wüült ju in
Aastfräislound aproat wuude.



https://stq.wikipedia.org/wiki/Johanniterkommende_Boukel%C3%A4sk

Ju Johanniterkommende Boukelisk (loangleeken hat dät "Boukeliesk", unner
Froamdienfloud uk "Boukeläsk") is ne fröiere Deelsättenge fon dän
Johanniteroarden, fon do ju Klaasterkapälle ärhoolden blieuwen is. Ju Kommende
uumefoatede do Täärpe un Buurskuppe Boukelisk, Idafeen-Noud, Elisabethfeen-Noud,
Ubbehusen, Aasterhusen un Roagebierich mäd ne Fläche fon touhoope 8000 Hektoar.

1132 siedelten sik eerstmoals Benediktinermönke ap fräisken Gruunde an. Dan
koomen al boalde Augustiner, Zisterzienser, Prämonstratenser un Dominikoaner. In
dät 13. Jierhunnert looken dan do Ritteroarden, also do Johanniter un Templer,
in Fräislound oun.

Dät Gruundengsjier fon dät Klaaster is nit bekoand. Dät Klaaster wuud wäil in de
Midde fon dät 13. Jierhunndert as Dubbelklaaster fon do Johannitere uut
Burgsteinfurt gruunded. (Ap ju Uursiede fon ju Seelter Äi in Aasterhusen waas
dät Nunnenklaaster). Dät eerste Moal ärwäänd wuud dät Klaaster in ne Urkunde uut
dät Jier 1319, dän sonaamden Groninger Vergleich.

Bit 1588 wuud dät Klaaster fon Oardensljude bewirtskaftet. Die lääste Komtur
(Verwalter) waas Melchior Droste, die wuud in Senden bie Munster uumebroacht. Ju
Komturäi bleeuw bit 1803 unner Ferwaltenge fon do Johannitere. In 1803 koom
Ooldenbuurich in dän Besit fon do Munsterske Amte Kloppenbuurich un Fächt un
deertruch uk fon Boukelisk. N poor Jiere wuud Boukelisk fon Kloppenbuurich
ferwalted. 1820 uurnoom Ooldenbuurich ju Ferwaltenge fon ju Kommende Boukelisk.
Ap Bestämmenge fon dän Härtsoch Peter Friedrich Ludwig wieren do Iennoamen fon
ju Kommende foar katoolske Säärke- un Skoulswäkke in dät Härtsochdum. In ju Tied
koomen Boukelisk un Ubbehusen links fon ju Seelter Äi bie ju Meente Strukelje un
dät Gebied gjuchts fon ju Seelter Äi – Aasterhusen und Roagebierich – tou ju
Meente Bäärsel.

Dät eerste Moal in ju Geskichte heert me wät uut Seelterlound in ne Uurkunde fon
1319, wieroun Boukelisk unner do fräiske Johanniterkommenden täld wäd. In 1359
wäd ju Skoankenge fon n Stuk Foan in Baalenje an dät aastfräiske Klaaster Langen
beuurkunded. Dät leeter in dän Dullert unnergeene Klaaster kricht 1415 in
jusälge Buurskup noch moal ein stucke phanes dar man eede uppe graven mach
wiermäd tou glike Tid in n uurigens läichdüütsken Text do ooldste Belääse fon do
seelter Woude Foan (Moor) un Eed (Torf) fuunen wäide. In 1459 wuud ne foar
soowät trütich Jiere an dät Klaaster däine Skoankenge fon n Stuk Foan
beuurkunded, deeruum dät uur Ljude to Scarle dät hääbe wollen. Ätter Friedländer
skäl deeruum uk die Foan in Scarle lääsen hääbe, wierfoar hie - wäil beleeken ap
dän Oustand fon Langen - Litje Skäddel (Kleinscharrel) bie Tjootern ounnimt. Man
deer ju Uurkunde fon heer Johan curet to Ramslo apstoald is, waas dät wäil eer
Skäddel in Seelterlound. In dät Jier 1472 beanspruchje eenige Baalenjer n Stuk
Foan, dät fon hiere Oolden an dät Klaaster Langen skoankt wuude; jo wuuden
oawers fon dän Gjuchter Herman ter Molen ter Oyta (Ait) in t Uungjucht sät. Tou
n sälgen Slus kumt 1475 her Ageld, kerchere to Uthende junuur eenige uur
Baalenjer. Disse Uurkunden wiese ap oarich goude Kontakte mäd Aastfräislound.
Dät me oawers leeter do Foane wier hääbe wül, kon deerap wai tjude dät do oarich
moor wäid wuuden wieren, fielicht truch ju fon dät Klaaster in gratteren Uumfang
tougong sätte Eedgreeuweräi.

Ju Baksteenkapälle fon ju fröiere Deelläitenge fon dän Johanniteroarden in
Boukelisk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. Ju litje Johanniterkapelle in Boukelisk häd
uurlieuwt, uumdät ju tou dät Territorium fon dän Biskup in Münster heerde. Ju is
een fon do lääste baugeskichtlike Tjuuchnisse fon do eenst so masse
Klaasterloundskuppe ap fräisken Gruund. So stoalt ju dän Hl. Antonius wäide
Kapälle in Klaasterbusk n kultuurhistorisk Kleenood deer. Ju is nit bloot dät
ooldste katoolske Goddeshuus in ju Meente, man uk dät ooldste Bauwierk in dät
ganse Seelterlound. In dät Jier 2005 wuude ju apweendich restaurierd.



https://stq.wikipedia.org/wiki/Jiepeke

Ju Jiepeke (Phylloscopus collybita) af luudmoalerisk die Tsälp-Tsalp, wät mäd
dät düütske Woud "Zilpzalp" tou ferglieken is, is n Fuugel.

Ju Jiepeke sjucht so äänelk uut as ne uur Oard, Phylloscopus trochilus, ju mäd
hier nai früünd is, un, as me an dän wietenskuppelken Noome sjucht, tou dän
sälgen Sleek heert. Man me kon ju Jiepeke seeker mäd Hälpe fon ju Stämme
ärkanne, ju, as al die uur Noome "Tsälp-Tsalp" kwäd, as
"trrrrr-tsälp-tsalp-tsalp-tsälp-tsälp-tsalp-trrrr" klingt. ( Die Song fon ju
Jiepeke ?/i) ( Tou n Fergliek die Song fon ju äänelke Oard, Phyloscopus
trochilus ?/i)

Hier is die Lieuwendsruum fon disse Oard in ferscheedene Faawen, do anwiese, in
wäkke Jierstied me dän Tsälp-Tsalp in n Gebiet fiende kon. Foar dän
Lieuwendsruum fon do eenpelde Unneroarde sjuch in dän entspreekenden Apsats!

5. Hier sjucht me dän Fuugel bloot bie Winterdai un uk deer bloot in n Tuun, dät
grootste Gebiet is deer oawers ne Wüüste, wier naan Tsälp-Tsalp jädden lieuwje
wol.



https://stq.wikipedia.org/wiki/Je-Tiedwoude

je-Tiedwoude (dt. je-Zeitwörter) bildje ne apaate Klasse fon swäkke Tiedwoude,
do der karakterisierd sunt truch n Jot in fuul Foarme. N Biespil is moakje
‘machen’. Disse Klasse rakt dät bloot noch in do fräiske Sproaken, also nit
bloot ap Seeltersk, man uk ap Wäästfräisk un in mäd Räste in dät Föhringer. In
dät Ooldfräiske waas dät uk al fertreeden (makia), as uk in dät Ooldängelske
(macian). Dät schäl ooldgermanisk -ôjô äntstamme (ahd. salbôjên ‘soolwje’ [1.
pl.]) un fääre indogermanisk -âjô.

Luudgesätselk failt dät j in fuul Foarme, man do sunt dan oafte wier tou
ärkannen an n Twiske-e (as in moaket ‘macht’), wät ooldfräisk a, ahd. ô
äntspräkt. Dät Twiske-e is oawers wächfaalen ätter l, n un r, in dät Präteritum
uk ätter uw un w. In ju Uursicht hierunner sunt do bee tjuk oudrukt.

Apfaalend is, dät et sik bie disse Oard Tiedwoude maastens uum Denominative
honnelt, dät sunt Tiedwoude, do der oulat sunt fon n Substantiv of n Adjektiv,
also t.B. koopje fon Koop, oumeegerje fon meeger. Uk Froamdwoude mäd -ier-
eendje ap -je, t.B. passierje, dekorierje.

Substantive do der uursuume oulat sunt fon sun Tiedwoud, hääbe neen j in sik,
also Moaker, Kööper. Woude as Koakjer, Pröötjer, Soadjer äntstamme düütelk
Noaberdialekte, fergliek suud-ooldenbuurgsk Proetkert. Dät eensoame
Twäärsfoutjer is wäil as Intensivfoarm tou betrachtjen, as uk Bootjer
(aastfräisk bootjen).



https://stq.wikipedia.org/wiki/Jan_Tjittes_Piebenga

Jan Tjittes Piebenga (Frjentsjer, 4. April 1910 - Ljouwert, 3. Dezember 1965)
waas n wäästfräisken Koaster, Journalist un Skrieuwer.

Piebenga waas n Bakkerssuun uut ne Huushollenge fon 12 Bäidene. In 1929 wuud hie
Koaster un oarbaidede eerste as Koaster in Nijemardum un was dan Laiter fon ju
Skoule in Aldegea.

Ätter 1940 waas hie aktiv juun do Nazies un wuud Redakteur fon dät illegale
Blääd ‘De Wachter’. Hie waas siet 1943 Redakteur fon dän Ljouwerter Kurier un
ätter dän Kriech Haudredakteur fon ju Ljouwerter Krante.

Piebenga waas n uurtjuugeden Fräise, die oawers uk jädden uur dät Skeed fon
Fräislound kiekje moate. So raisede hie ätter Norwegen, Ieslound, un do Färöer,
man uk ätter do Fereende Stoaten fon Amerikoa, Suriname un do Niederloundske
Antillen, Noud-Afrikoa un de Turkäi. Hie waas Früünd fon Israel. Hie skreeuw
fuul Artikkele, Geriemsele, Geskichten un Wierke foar dän Unnergjucht. Hie was
Redakteur fon It Heitelân (1938-1942, 1946-1947) un De Tsjerne (1946).

Ap dän Fräisenkongress 1955 in Auwerk häd hie ju Rääde "Wir Friesen" heelden.
Dät waas n grooten Skok foar alle Fräisen, as Jan Piebenga ap 3. Dezember 1965
truch n Autouungluk stuurwen is.



https://stq.wikipedia.org/wiki/Jan_Steen

Jan Havickszoon Steen (dööped 1626 - begreeuwen dän 3. Februoar 1679) waas n
niederloundsken Genre-Moaler uut dät 17. Jierhunnert (uk bekoand as dät Gouldene
Tiedoaler fon do Niederlounde). Psychologiske Iensicht, Sin foar Humor un ne
Fulle fon Faawen sunt Maake fon sien Oarbaid.

Steen wuud gebooren in Leiden, wier sien wäilhääbende katoolske Familie Bjouere
wieren un al foar two generatione dät Weershuus Die roode Halbert hieden. As
sien noch berüümdere Tiedgenosse Rembrandt van Rijn, besoachte Jan Steen ju
Latienskoule un wuud Student in Leiden. Hie kreech sien moaleriske Uutbildenge
fon Nicolaus Knüpfer (1603-1660), n düütsken Moaler fon historiske un figurative
Szenen in Utrecht. Ienfloude fon Knupfer konnen in Steens Anweendenge fon
Komposition un Faawe fuunen wäide. N uur Wälle fon Inspiration wieren Adriaen
van Ostade un Isaac van Ostade, Moalere fon loundelke Szenen, do der woonden in
Haarlem. Of Steen wuddelk leerde bie van Ostade is nit bekoand.

In dät Jier 1648 gruundeden Jan Steen un Gabriel Metsu ju Lukasgilde foar
Moalere in Leiden. Kuut deerätter wuud er Assistent fon dän berüümde
Loundskupsmoaler Jan van Goyen un look in sien Huus ap dän Bierkade in Den Haag.
An n 3. Oktober 1649 hilkede hie van Goyen sien Dochter Margriet, mäd ju er
oachte Bäidene kreech. Steen oarbaidede mäd sin Sweegerfoar bit 1654, as er
ferlook ätter Delft, wier hie ju Bjoueräi De Roscam (Die Roskoum) hied, sunner
fuul Ärfoulch. Ätter ju Explosion in Delft in dät Jier 1654 waas dät
Kunstmäärked deprimierd, aowers Steen moalde sien berüümde

. Dät skient nit kloor tou weesen, of disse Skilleroatsje as n Porträt of as n
Genre-Wierk betrachted wäide skäl.

Fon 1656 bit 1660 woonde Steen in Warmond, noudelk fon Leiden, un fon 1660 bit
1670 in Haarlem un in bee Perioden waas er besunners produktiv. In dät Jier
1670, ätter dän Dood fon sien Moanske in dät Jier 1669 un sin Foar in dät Jier
1670, look Steen tourääch ätter Leiden, wier er dän Räst fon sien Lieuwend
bleeuw. Wan dät Kunstmäärked touhoopebriek in dät Jier 1672, dät sonamde
Noodjier, eepende Steen n Weershuus. In n April 1673 hilkede hie er Maria van
Egmont, ju him n uur Bäiden roate. In dät Jier 1674 wuud er wier Haud fon de
Lukasgilde. Frans van Mieris wuud tou aan fon sien Kumpane. Hie stoorf in Leiden
in dät Jier 1679 und wuud in n Familiengrääf in ju Pieterssäärke biesät.

Dät Deegeslieuwend waas Jan Steen sien wichtichste Bieldethema. Fuul fon de
Genre-Szenen, do er porträtiert, as in Dät Fäst fon dän Hälge Nikolaus, sunt
lieuwendich bit chaotisk un lustjammerch, sogoar so stäärk, dät n Jan Steen
Huushollenge sofuul betjut as ne uunoardentelke Loage, wät sogoar ne
niederloundske Spräkwiese wuud (een huishouden van Jan Steen). Subtile
Antjuudengen in sien Bielden skiene deerap waitoutjuuden, dät Steen dän Bekieker
woarskauje wüül sik so tou ferhoolden, insteede fon him deertou ienetouleeden.
Fuul fon Steen sien Skilleroatsjen dreege Ferwiese ap oolde niederloundske
Spräkwoude of Literatuur. Hie brukte oafte Bloudsfrüünde as Modell un moalde ne
ganse Riege fon Sälwenporträts, in do hie naan eensigen Hong tou Stoatskegaid
wiesde.

Steen waas uk skjou foar uur Themen: hie moalde historiske, mythologiske un
religiööse Szenen, Porträts, Stilllieuwende un natüürelke Szenen. Sien Porträts
fon Bäidene sunt berüümd. Hie is uk bekoand foar sien Behärskenge fon dät Lucht
un ju Ljoowe foar Eenpeldhaide, foarallen in Perserteppiche un uur Textilien.

Steen waas gjucht produktiv un moakede uum 800 Skilleroatsjen, fon do sun 350
noch deersunt. Sien Oarbaid wuud wuddelk fon do Tiedgenossen skätsed un as
Foulge wuud er oarich goud foar sien Oarbaid betoald. Hie hied nit fuul
Leerlinge - bloot Richard Brakenburgh is apteekend - man sien Oarbaid waas ne
Inspirationswälle foar fuul Moalere.

In dät Jier 1945 skreeuw Sturla Gudlaugsson, n Spezialist foar niederloundske
Moaleräi un Ikonographie fon dät soogentiende Jierhunnert un Direktor fon dät
Niederloundske Institut foar Kunstgeskichte un dät Mauritshuis in Den Haag dät
Bouk: De komedianten bij Jan Steen en zijn tijdgenoten, wieroun hie wiesde, dät
n grooten Ienfloud ap Jan Steen sien Wierk koom fon ju Gilde fon do Rhetoriker
of Rederijkers un fon do hiere theatraliske Bemöiengen.

Oafte wäd kweeden, dät Jan Steen sien Skiilleroatsjen ne realistiske
Deerstaalenge sunt fon dät niederloundske Lieuwend in dät 17. Jierhunnert. Daach
nit aal, wät er died, waas ne skeen realistiske Deerstaalenge fon dät
Deegeslieuwend fon sien Tied. Fuul fon sien Szenen änthoolde idylliske un
bukoliske Fantasien un n deklamatorisk Sweerpunkt dät erinnert an dät Tjooter.

Jan Steen sien Ferbiendenge tou dät Tjooter kon licht ätterpröiwed wäide truch
sien Ferbiendenge tou do Rederijkers . Dät rakt two Soarten fon Belääse foar
disse Ferbiendenge. Eerstens heerde Jan Steen sin Oom tou do Rhetoren in Leiden,
wier Steen geboren wuud un wier hie n wichtich Paat fon sien Lieuwend woonde.
Twäidens häd Jan Steen fuul Szenen uut dät Lieuwend fon do Rederijkers
porträtierd. N Biespil kuud weese ju Skilleroatsje Rhetoriker an n Finster fon
1662 bit 1666, ju der nu honget in dät Philadelphia Museum of Art. Wät Jan Steen
sin Touhoopehong mäd do Rederijkers bewiest, is nit juust, dät er do moalde, man
wo er dät diede. Ju Moanskelhaid, Humor un Optimismus fon do Ljuude wiese, dät
Jan Steen do goud koande un positiv deerstaale wüül.

Steen sin taalrieke Bielde fon n Thema dät ap maaste beteekend wäd mäd dän
TittelDie Besäik fon dän Dokter, as ju Komposition fon 1665 bit 1670 in dät
Rijksmuseum, illustrierje sien theatraliske Annaierenge. Dät Tälster is eenfach:
N Dokter besäkt n jung Wucht un äntdäkt, dät ju nit kroank is, man ap n uur
Fout, also n Bäiden kriege mout. Die Dokter is ne komiske Figuur, drächt n
Birett, n Dublett un ne litje fooldede Hoalskruus. Deerbie is hjie klooded in ju
Moude fon 1570, nit fon 1670! In Juunsats deertou drächt dät Wucht, wät ätter ju
Moude waas tou ju Tied fon ju Skilleroatsje, n loos Gewand ätter japanisken
Kimono-Stil.

Disse Anachronismus kon bloot ap een Wiese ferkloord wäide: dät is naan gjuchten
Dokter, man n Skauspieler drächt n traditionell Tjooter-Kostüm. Ätter
Gudlaugsson "wuud nooit so uungewöönelk un so gans uuntiedmäitich n Kostüm
foarkuume as dät fon dän Dokter in Steen sien Oarbaid".



https://stq.wikipedia.org/wiki/Jameson_Raid

Die Jameson Raid (uursät: „Jameson-Uurfall“) waas n Uurfaal ap ju
Suudafrikoanske Republik (in ju Loundskup Transvaal), die fon dän 29. Dezember
1895 bit tou dän 2. Januoar 1896 tou duurde un fon Leander Starr Jameson fierd
wuude.

Die Ploan waas, fon ju Kapkolonie uut n Apstound fon buutloundske, maast
britiske Oarbaidere (Uitlanders) in Transvaal Stöän tou reeken un dät Rebät
oun't britiske Territorium oun tou sluuten. Dät wüülen do Briten, uumdät do
"Uitlanders" dubbeld so fuul wieren as do Buuren, un jo somäd n Ounspröäk ap dät
Lound siegen. Buppedät wuuden do britiske Oarbaidere fon do Buuren läip
deeltaaid un hieden neen fulle Burgergjuchte.

Die Uurfaal waas fon dän Premierminister fon ju Kapkolonie Cecil Rhodes ploand,
die een säkshunnert Mon stäärke Troppe dän Uppermon Jameson unnerstoalede. Truch
n misferstoundelk Telegram, dät hie fon do "Uitlanders" kreech, saach sik
Jameson, dän Ferwaltengsboas fon Suud-Rhodesien, tou ne gauere Honnelenge
twoangen.

Nu rakt dät deer ferskeedene Uursättengen tou, aal deerätter, wier me n Punkt
sät. Sät me dän Punkt eerste ätter "should a disturbance arise here", dan is dät
so tou ferstounden, dät hie unner ju Bedingenge hälpe skäl, dät aan Apstound
uutbräkt. So waas dät wäil toacht. Man wan die Punkt al ätter "to come to our
aid" sät wäd, un so kreech dät Jameson wäil inne Hounde, is dät ne direkte
Aaskenge, dät hie do "Uitlanders" tou Hälpe kuume skäl.

Uk wan sik Fertreedere fon Grootbritannien fon dän Jameson Raid distanzierden,
moakede die Jameson Raid dät in't Foaren al läipe Ferhooldnis twiske do bee
Lounde noch läpper un waas somäd n wichtigen Stap in dän Twäiden Buurenkriech.



https://stq.wikipedia.org/wiki/Hopi

Do Hopi sunt n Indioanerfoulk in dät Noudaaste fon Arizona in do USA. Jo woonje
siet oolden Tieden in steenene Huuse of eegentelk ganse touhoope baude Täärpe
(Pueblos), wier me bloot mäd Laadern oun kuume kon. Do Navajo uum him tou hääbe
do nit.

Noomen fon wäkke Pueblos sunt: Hano, Sichmovi, Walpi, Polacca, Mishongnovi,
Sipaulavi, Shongopavi.

Ju Hopi-Sproake heert tou ju uto-aztekiske Sproakfamilie. Ju is fuul studierd
wuuden in Fergliek tou europäiske Sproaken. So koom dät tou ju Sapir-Whorf
Hypothese:

Hier eenige Biespiele fon Woude: Een Suukya' - Two Lööyö' - Tjo Pàayo' - Fjauer
Naalöyö' - Fieuw Tsivot - Mon Taaqa - Wieuw Wùuti - Sunne Taawa - Moune Muuyaw -
Woater Kuuyi

Do Hopi sunt djoop religiös. Jo leeuwe dät in dät Universum die Almachtige
lieuwet. Hie is sunner Foarm un Gewicht, ju Sunne wäd betrachted as die Kraft
fon dän Almachtige. Wan n Moanske stärft, lieuwet hie fääre in n uur Deel fon
dät Universum un hie däd dan noch immer do Dingere, do hie altied al däin häd.
Deerbie heert ne ganse Mythologie.

Do Hopi konnen uk flugge Dingere moakje. In dät FNP-Huus in Ljouwert honget ne
Hopi-Foone, dät is n froai besäiden Woogeteppich.



https://stq.wikipedia.org/wiki/Hoolichlaitere

Dät rakt Stoffe do der lääse twiske Laitere un Isolatore. Dät sunt do sonaamde
Hoolichlaitere (dt. Halbleiter, eng. semiconductors). Me kon kweede, dät do ju
Elektrizität n bitsken laitje. Bekoande Hoolichlaitere sunt Silizium (Si),
Gallium-Arsenid (GaAs), Germanium (Ge), usw.

Ju Laitenge bie do Stoffe kumt toustande truch deeran ne litje "Keetegaid"
(Dope) toutouföigjen. Ju Keetegaid suurget dan deerfoar, dät in dän
Hoolichlaiter Leedengsdreegere oun kuume. Dät konnen negative Leedengsdreegere
weese - Elektrone - af uk positive - do sonaamde Goatere ("holes",
"Leerstellen"). In dän eersten Fal rakt dät dan n N-Typ Hoolichlaiter, in dän
twäiden Fal n P-Typ Hoolichlaiter.

Af wie n N- af P-Typ Hoolichlaiter kriege, honget je ou fon ju touföigede
Keetegaid: Phosphor in Silizium rakt N-Typ un Bor af Aluminium in Silizium rakt
P-Typ. Fon ju Keetegaid houget man n gans littek bitje deeroane, oafte in Grööte
fon n poor millionste Prozent. Dät hat dät die Hoolichlaiter eerste gans goud
skeen un süüwer moaked wäide mout un buppedäm skällen dät gans flugge Kristalle
weese.

Do Kristalle bestounde uut loange Steeuwe mäd n Truchmäite fon t.B. 10, 15 of
noch moor Säntimeeter. Fon do Steeuwe wäide dan Skieuwen ousoaged mäd Hälpe fon
ne rundtraalende Diamantsoage. Do Skieuwen wäide dan ätters truch Sliepen un
Polierjen fluch liek un glääd moaked. Dan wäide tänne Loagen mäd Keetegaid
deerap moaked, t.B. in n Dampferfoaren (Epitaxie), wierap dan wier Dioden,
Transistore, Thyristore un integrierde Skaltengen (IC-Bausteene) moaked wäide
middels Apdampjen truch Masken.



https://stq.wikipedia.org/wiki/Hermann_M%C3%B6ller

Hermann Möller (* 13. Januoar 1850 in Hjerpsted bie Tönder in Noud-Släswiek,
Dänemark; † 5. Oktober 1923 in Kopenhagen) waas n deensken Historisken Linguist.

Al 1851 wuud Hermann sin Foar luttersken Pestoor ap dät noudfräiske Oailound
Sylt un so leerde hie uk Noudfräisk. Dan fon 1861 bit 1864 woonden jo ap dän
Hallich Olound un heerde hie noch wier uur Fräisk. So wuud hie al jung
Sproakferglieker.

Ätter sien Universitätsstudium fäng hie 1872 oun mäd ne Noudfräiske Sproakleere,
wierfoar hie uk dät Ooldfräiske un Ooldängelske studierje moaste. Deerbie foont
hie uut, dät dät Noudfräiske eegentelk ap two Sproaken touräächgungt: 1. dät
Fräiske fon dät Fäästlound, do Halligen un dät oolde Noudstrand, dät mäd dät
Aast- un Wäästfräiske ferwant is, un 2. ju Sproake fon do Oailounde Sylt, Föhr,
Amrum un Hälgelound, ju der fuul naier ferwant is mäd dät Angelsaksiske un dät
Ängelske.

Sien Doktorwöide kreech hie 1875 in Leipzig uur ne Unnersäikenge an ju
Palatoalriege, wier hie uk do Unnerscheede bespriek twiske Ängelsk un Fräisk ap
ju eene Siede un Läich- un Hoochdüütsk ap ju uur Siede.

Uk ätters bleeuw hie ieuwenske sien uur Unnersäikengen mäd dät Fräiske tougong.
So raisede hie 1881 ätter Näiwangerooge bie Foarel, dan ätter Seelterlound, wier
hie mäd Hälpe fon n düütsk Woudebouk ne seelter Woudelieste touhoopestoalde.
Ätters koom hie uk noch ätter Wääst-Fräislound, wier hie do Dialekte studierde.

Möller is foarallen bekoand wuuden foar sien Unnersäikengen toun Unnermuurjen
fon ju These fon ne genetiske Ferwantskup twiske do Indogermaniske Sproaken un
do Semitiske Sproaken.

Man sien Theorie, Resultoat fon loangjierige fäkmonniske Oarbaid, kreech neen
algemeene Anerkannenge fon ju linguistiske Fäkwaareld un wäd däälich (2008) noch
man säilden ärwäänd. Ju wuud allerdings tou ju Tied fon n Antaal fierende
Linguiste as gültich akzeptierd, so t.B. Holger Pedersen (1924) un Louis
Hjelmslev. Ätter Hjelmslev (1970:79) wuud „ne Uurferwantskup twiske
Indogermanisk un Hamito-Semitisk in n Detail fon dän deenske Linguist Hermann
Möller wiesd, unner Benutsenge fon ju Methode fon do Elementfunktione“.

Möllers Oarbaid wuud fon Albert Cuny (1924, 1943, 1946) in Frankriek un in
jungere Tied fon dän amerikoanske Geleerde Saul Levin (1971, 1995, 2002)
foutfierd. Et is twieuwelloos ap Möllers Oarbaid touräächtoufieren, dät Holger
Pedersen Hamito-Semitisk in sien annuumene Nostratiske Sproakfamilie iensloot,
ne Klassifikation, ju bie foulgjende Nostratizisten (t.B. Vladislav
Illich-Svitych un Allan Bomhard) biebeheelden wuude. Ju Hamitiske Familie wuud
fon Joseph Greenberg (1963) as uungültich fersmieten, die foulgelk uk dän Noome
„Hamito-Semitisk“ ouliende un truch dät däälich gängelke „Afro-Asiatisk“
ärsättte.

Möllers Magnum opus waas dät Vergleichende indogermanisch-semitische Wörterbuch
fon 1911. Hie is uk foar sien Version fon ju Laryngaltheorie bekoand, ju er in
Die semitisch-vorindogermanischen laryngalen Konsonanten (1917) deerstoalde.



https://stq.wikipedia.org/wiki/Helmut_Ottenjann

Helmut Ottenjann (* 15. Moai 1931; † 4. Oktober 2010 in Kloppenbuurich) waas n
düütsken Foulkskundler un Prähistorisken Archäologe.

Prof. Dr. Helmut Ottenjann waas 35 Jiere loang Direktor fon dät Läichsaksiske
Fräiluchtmuseum Museumstäärp Kloppenbuurich. Hie foulgede sin Foar un Gruunder
fon dät Heematmuseum, dän Studienräid Dr. Heinrich Ottenjann, as Direktor un
üübede dät Amt fon 1961 bit tou sien Pensionierenge in dät Jier 1996 uut.

Helmut Ottenjann studierde ätter dät Abituur an dät Kloppenbuurger
Clemens-August-Gymnasium do kultuurwietenskuppelke Feeke Archäologie, Geskichte,
Foulkskunde un Kunstgeskichte. 1957 promovierde hie an ju
Christian-Albrechts-Universität tou Kiel mäd ne Dissertation uur „Die nordischen
Vollgriffschwerter während der Hochblüte der älteren Bronzezeit“. As
wissenskuppelken Assistent an Museen in Släswiek, Stockholm un in Nürnberg
sammelde hie eerste Museumserfoarengen, eer hie ätter dän Dood fon sin Foar
Heinrich 1961 dät Amt fon Museumslaiter an dät Museumstäärp Kloppenbuurich
uurnoom.

Ottenjann hied n ounhooldend Interesse an Seelterlound un sien Kultuur. Dät
wiesde sik al uut ne Publikation as ju fon 1999 uur dät seelter Ooriersen, man
hie unnerstutsede uk dän Druk fon Seelter Bouke.



https://stq.wikipedia.org/wiki/Haspel

Dissen Artikkel beskrift dän Wai fon dät Jäiden twiske Spinnen un Weeuwen. N
Haspel is ne Reewe, ju dertou tjoont, dät Jäiden ätter dät Spinnen tou Dokken
tou bienden, do der bie n Weeuwer feroarbaided wäide konnen. Die Weeuwer bruukt
dan ne Kroune, uum dät ap sien groote Piepen tou kriegen. Do kuume atters in ne
Skäärlaadere, wierfon do ap dän groote Roome tou ju Kätte skäärd wäide, ju me
benutset in dät Weeuwerstäl.

Wan ju Piepe fon dät Wäil ful is, dan kumt dät Jäiden ap n Haspel. Deerfoar wuud
ju Piepe in den Boudem fon den Haspel stat un dät Jäiden wuude aphaspeld. Die
Haspel is touhoupesät uut Boudembrääd, fjauerkaantigen Apstok, Oakse mäd n
littik Rääd un n Kamrääd un foar de Oakse n Kjuus as bie ne Määlne. Ap do fjauer
Eenden fon dät Kjuus sunt do fjauer Hilte, do dät Jäiden apnieme. In dät Kamrääd
is n litjen Stift ounboord un älke Moal wan di Stift unner ankeem, lichte hie ne
Holtspoune ap un liet se wier faale as ne Feeder un ju kwad dan ,,knip". Dät
waas dan elkemoal n Knip Jäiden un wuud älkemoal buunen (n Biend; dät is 120
moal in n Haspel; wäkke Haspele mouten deerfoar twäie knipje). Dät wäd in n Stuk
haspeld, dät sunt tjoon Biend. Dan waas die Haspel ful; dät Jäiden wuude
häärunner nuumen un tou n Dokke troald. Do Dokken wuuden dan ätter dän Weeuwer
broacht.

Häd me nu njuugen Stuk, dan sunt dät träi Smitte (7½ Äälne) träi Träid, dät is
groaf Linnen. Wan dät Jäiden tou dät Linnen kloor is, dan wäd et ap groote
Piepen spould, wiertou me do Dokken uum ju Kroune lait. Wan me dan n Lappe hääbe
wol fon tweelich Smitte, dan mout me 48 Stuk Skäärjäiden hääbe un 48 Piepen, ap
älk een Stuk. Dan wäd dät skäärd twintich Piepen toumoal in n Skäärlaadere. Dan
wäide do eerste twintich uum die groote Roome tou skäärd, soloange dät se loos
sunt. Un dan kuume twintich friske deeroun un dan sunt der noch oachte, eer do
lääste twintich loos sunt, ounsät, un dan soloange skäärd, dät se aal loos sunt.
Dan mout et derou kätted wäide un dan kumt et an dät Stäl.

Waas dät Wulle toun braidjen, dan moaste dät foar dät Spinnen noch krassed
(keemd) wäide mäd ju Krasse. Ätter dät Spinnen wuud dät dan noch twiend (dubbeld
moaked) ap dät Wäil. Dan kuud dät uk haspeld wäide un wuud dan eenfach as Dokken
apwoard un ätters tou n Kljoun winneld.



https://stq.wikipedia.org/wiki/Gnaeus_Pompeius_Magnus

Gnaeus Pompeius Magnus (29. September 106 f. Kr.; † 28. September 48 f. Kr.)
waas n Fäildheer un Politiker in dät Roomske Riek, uum niep tou weesen, in ju
leete Roomske Republik.

Gnaeus Pompeius waas koom uut ne plebejiske Sibskup, ju sik eerste leet
uumehooch oarbaided hiede. Man sin Grootfoar Sextus Pompeius wuude Steedhoolder
in Makedonien un leeter Konsul; sin Foar Gnaeus Pompeius Strabo wuude uk
Steedhoolder in Makedonien un leeter Fäildheer in dän Buundes-Nooten-Kriech. Die
junge Gnaeus Pompeius kampede al as Soogentienjierigen in do Troppen fon sin
Foar un wuude in militäriske Seeken uunergjuchted.

Sin Foar liet, ätterdät hie ju Asculum iennuumen hiede, do Ienwoonere fon ju
Stääd uumebrange un noom ju Kriechsbüüte oun sik säärm insteede hier dän Fiskus
fon dän Roomsken Stoat tou uurreeken. Deermäd moakede hie sik Fäinde un wuude
ätter sin natüürelken Dood in 87 f. Kr. fon dät Foulk truch do Sträiten sliepen,
wier die junge Gnaeus Pompeius toukiekje moaste.

Ätter dän Dood fon sin Foar wuude Gnaeus Pompeius foar dät Unnersloon fon
Kriechsbüüte bekloaged, man hie hilkede dän Gjuchter sien Dochter Antistia,
wiermäd hie n Fräispröäk roakede.

Ätters roate hie dän machtigen Politiker Sulla militärisken Stöän in binnere
Twistegaiden (kiek: Roomske Burgerkriege). Dät kuude hie, uumdät hie uut sien
Militär-Tied noch do noodige Kontakte un Middele hiede, uum sälwen Troppen
aptoustaalen.

Uum ju Ferbiendenge stäärker tou moakjen, befuul Sulla dän jungen Pompeius, sik
fon sien Wieuwmoanske skeede tou läiten. Ätters moaste hie in 82 f. Kr. Sulla
sien Stäifdochter Aemilia hilkje. Dät waas uurigens uurigens ju lieuwelke
Dochter fon dän bekoande Marcus Aemilius Scaurus, die dän Oadel touheerde. Düsse
Ächte broachte Pompeius also sälskuppelk fääre ätter buppe. Man Aemilia stoorf
noch in't sälge Jier un Sulla fermiddelde him ju Ächte mäd Mucia Tertia, dät
Wiedewieuw fon dän jungeren Gaius Marius. Mäd hier skuul hie tjo Bäidene kriege.

In dän Tjoonst fon Sulla moakede Pompeius n Fäildtoach ätter Sizilien wai, deer
hie do lääste Ounhongere fon Gaius Marius dän Alleren uumebrange liet. Ätter wät
Wierstound fon Sulla doarste Pompeius in 79 f. Kr. n Triumph uutgjuchte.

Ätter Sulla sin Dood kreech Pompeius sien eerst proconsuloar Imperium, dät mäd
ne Steedhoolderskup in ju Provins Hispania citerior ferbuunen waas. Deer kampede
hie juun Quintus Sertorius, die in Spanien n oainen Stoat apbaud hiede. Ju
Uurwinnenge in düssen Kriech kuude hie eerste roakje, as Sertorius fon sien
oaine Ljuude uumebroacht wuude.

As Pompeius in 71 f. Kr. wier ätter Room wieruume koom, fernäile hie do Räste
fon Spartacus sien Troppen, do uut befräide Sklouen bestuuden un be'eendede
somäd dän trääden Sklouen-Kriech. Ätters doarste hie wier n Triumph uutgjuchte.

In 70 f. Kr. wuude hie touhoope mäd Marcus Licinius Crassus, die noch fuul moor
juun dän Sklouen-Apstound kamped hiede, Consul. Dät waas dät hoochste Amt un
kuude man foar een Jier beheelden wäide.

In 67 f. Kr. broachte sin Ätterfoulger Aulus Gabinius n Foarsleek foar n Wät in
dän Senoat, ju Lex Gabinia, ju foarsluuch, dät n Fäildheer juun do See-Roowere
uutsoandt wäide skuul, do in düsse Tied dät Middelmeer uunseeker moakeden. Ju
Lex Gabinia hiede Ärfoulch un Pompeius wuude kädden, juun do See-Roowere in dän
Kriech tou luuken. Pompeius kuude in dän Piroatenkriech binne n poor Mounde ju
Uurwinnenge roakje un siedelde do Piroaten oun ferskeedene Ploatse oun, wier do
een näi Lieuwend beginne kuudene.

In 66 f. Kr. kreech Pompeius truch ju Lex Manilia insteede fon Lucullus dän
Fäildtoach juun dän pontisken Köönich Mithridates VI. uurdrain, dän hie in 63 f.
Kr. äntskeedend slo un in ju Gjuchte fon ju Krim tringe kuude.

In 62 f. Kr. liet hie sik fon sien Wieuwmoanske Mucia Tertia skeede, uumdät ju,
as kweeden wäd, mäd Caesar froamd geen wier, wilst Pompeius juun Mithridates
kamped hiede.

Uum sien touniemende Isolatsjoon tou äntgungen, sloot hie in 60 f. Kr. n
informellen Buund mäd dän rieken Marcus Licinius Crassus un mäd Gaius Iulius
Caesar, die foar't Foulgejier foar'n Consul kädden waas. Do träi Monljuude
stöänden sik juunsiedich un kuuden somäd hiere Interessen beeter truchsätte. Die
Buund wuude leeter as dät Eerste Triumviroat bekoand.

In 59 f. Kr. hilkede hie Caesar sien Dochter Iulia, uum dän Buund stäärker tou
moakjen.

Dät Triumviroat wuude in 56 f. Kr. ap Caesar sin Foarsleek ferloangerd, sodät
Pompeius un Crassus foar't twäide Moal touhoope Consul wäide kuuden un Caesar
noch fieuw Jiere moor sien Proconsuloat in Gallien hiede.

In 53 f. Kr. stoorf Crassus in dän Kriech juun dät Parther-Riek, wilst Pompeius
wier beeter mäd dän Senoat stuude. Uumdät hie Nood hiede, Caesar sien Moacht
kuude tou groot wäide, briek dät eerste Triumviroat.

Ap dän 7. Januoar 49 f. Kr. kreech Pompeius dän Apdraach, ju Republik juun
Caesar tou ferdäägenjen. Man hie hiede deer nit moor ju bääste Foaruutsättengen
tou, uumdät do maaste fon sien Troppen in Spanien wieren.

Man ju Loage waas nit beeter foar him, un kuude Pompeius nit juun Caeasar winne.
Ju äntskeedende Slacht waas ap dän 9. August 48 f. Kr. ju Slacht fon Pharsalos,
wier Caesar Pompeius läip sluuch.

Pompeius sätte sik ätter ou ätter Ägypten, wier hie foar do Oogene fon sien
Wieuwmoanske möärend wuude, as hie ap dän 28. September ounkoom. Sin Kop wuude
tou Caesar broacht, die huuld hääbe skäl, do Möärendere Stroafe roate un ju Äske
fon Pompeius dät Wiedewieuw foar ju Begreeuwenge roate.



https://stq.wikipedia.org/wiki/Frantsoosenkruud

Dät Frantsoosenkruud (Galinsoga parviflora, dt. Kleinblütiges Knopfkraut) is ne
Tuunplonte un stamt uut Peru. Dät Jood mäd do litje Blöiten wäd tou min
beoachted. As do Frantsoosen dät man eerste in hiere botanske Tuun in Paris in
hiere Kollektion apnuumen hieden, do waas t al tou leet. Ju Fermeerenge geen
truch dät Säid so gau, dät et in n poor Jier in gans Europa tou fienden waas.

Et is n lastich Jood, un wan man deer niks juun däd, dan kon man in fieuw bit
tjoon Jier dän Tuun man lääse läite, wil et alle Kultuuren uunmuugelk moaket. Et
is tou ferglieken mäd Kop- un Klooderluuse. Wan deer niks juun däin wäd, dan
kriege se do Moansken unner, as do Suldoaten dät in Polen un Ruslound blouked
hääbe. Kumt man in sun Tuun, die al fon dät Jood uurronnen is, dan wäd aan
fertäld, dät deer niks moor juun tou moakjen is. Kumt man aber in dän Noaber sin
Tuun, deer fint man nit een Plonte. Deer wäd aan fertäld, dat dit lastige
Frantsoosenkrud licht tou ferhinderjen un uk licht wäch tou kriegen is. Dät lait
an do Ljuude. Eerstens mout man dän Wille hääbe et tou fernäilen un twäidens
mout man wiete, wo sik dät fermeert.

Häd dät Frantsoosenkruud aber eerste Uurhound nuumen, dan nimt man de Saise un
mäint alles ou. Lai et mäd de Fuurke ap de Koare un brangt et in t Eedgrääb af
ap ne Steede tou ferbaadenjen. Is sun Steede nit tou fienden, brangt man et bie
do Bäiste in de Weede. Deer kon dät Säid touken Suumer wul kienje man nit
woakse, wil dät n Häkfruchtplonte is un ap Gäärslound uumekumt. Ätter de
Foarskrift skäl et 40 cm. begreeuwen wäide.

Wüüld woaksend is dät Frantsoosenkruud n Neophyt. Ju ooldenbuurgiske Regierenge
häd sik deermäd befoated un Anoardnengen uutroat, dät et, un wo et bikämped
wäide skäl. Man Galinsoga blöit lustich fääre un kummert sik nit deeruum, wil ju
Politsai sik deer uk nit uum kümmert. Wan dät nit uurs wäd, dan mout älk sik
sälwen hälpe. Ferdrain wäd dät Säid truch Staalemjuks fon sukke Buuren, do dät
oumäinde blöiende Frantsoosenkruud eenfach ap de Hoage smiete; truch Gärtnereien
un Boomskoulen, do dät Uunkruud lustig blöie läite. In n August is et Tied,
ättertoukiekjen, wier et blöit. Wan t blöit is t uk fluks riep.



https://stq.wikipedia.org/wiki/Foangoud_Seedelsbierich

Dät Foangoud Seedelsbierich, düütsk: Moorgut Sedelsberg, is n oolden
loundwirtskaftelken Grootbedrieuw in ju Seedelsbierger Buurskup Hällene. Dät
lait in dät Noud-Wääste fon Hällene. Dät Foangoud wuud 1912 truch Hermann Meyer
gruunded un waas ungefäär 1.000 Hektoar groot. Deer waas n Loundwirtskaft mäd
Molkbäiste un Oksen und deer wuud uk Eed oubaud. In 1920 hieden do al n
"Lanz"-Träkker mäd gans breede Joole, wiermäd die dan nit ap ju wäite
Foangruunde wächsakje kuud.

Tichte bie Seelterlound, bie Burloage in ju Ästerweeder Douse is in dät
Eedoubaugebiet fon dät Foangoud Seedelsbierich ap n 27. Februoar 1939 truch dän
Eedgreeuwer Heinrich Breer ne Foanlieke fon n jungen Wänt fuunen wuuden. Ju
Lieke fon "Burli" waas al fon 2005-2009 in dät Foan- un Feenmuseum Elisabethfeen
uutstoald un is nu bie ju "Universitätsklinik Hamburg-Eppendorf" truch moderne
Methoden unnersoacht wuuden. Die Wänt was twiske 12 und 14 Jiere oold un is
twiske do Jiere 1046 un 1164 stuurwen. Ju Skelett-Lieke wäd nu in dät
"Landesmuseum für Natur und Mensch" in Ooldenbuurich uutstoald un kumt in August
2012 wier tourääch ätter dät Foan- un Feenmuseum in Elisabethfeen.



https://stq.wikipedia.org/wiki/Fjauerpunktsmeetenge

Ju Fjauerpunktsmeetenge is ne Methode tou dät Meeten fon dän spezifiske
elektriske Wierstand fon Materialien.

Truch Benutsenge fon apaate Punkte foar Stroom un Sponnenge spielt also ju
Kontaktwierstand neen Rulle. Gewöönelk wäd die elektriske Stroom I toufierd
twiske do bee buuterste Punkte un wäd ju Sponnenge V meeten twiske do binnerste
Punkte. Wan nu die Oustand twiske twäin apfoulgjende Punkte immer gliek s is un
dät Materioalmuster is fuul tjukker as s, dan foulget:

Is dät deerjuun ne tänne Loage mäd ne Tjukte t, ju der fuul litjer is as s, dan
jält:

wierbie rho die spezifiske Wierstand is in ohm.cm, wan ju Sponnenge roat wäd in
Volts, die Stroom in Ampere un do Oustande s un t in cm.

In Twiskefälle, wierbie also t nit nit fuul litjer of gratter is as s, skäl me n
Korrektion anweende, ju juust as do bee buppestoundene Formeln mäd
Integroalreekenge bereekend wäide kon.

Ju Fjauerpunktsmeetenge wäd däälich foarallen anwoand ap
Hoolichlaiter-Materioale, man waas al loange wai ju Methode tou dät Meeten fon
dän Äidwierstand.



https://stq.wikipedia.org/wiki/Fereende_Stoaten

Do Fereende Stoaten fon Amerikoa (äng. United States of America, kuut USA, de.
Vereinigte Staaten), in amtelke kuute Foarm Fereende Stoaten, un nit amtelk
oafte Amerikoa naamd (äng. America), sunt ne Buundesrepublik in Noudamerikoa, do
(sänt 1959) 50 Buundesstoaten umfoatet. Mäd ju Buundesstoat Hawaii un litje
Buutengebiete hääbe ju uk n Deel in Ozeanien. Die Presidänt fon do Fereende
Stoaten fon Amerikoa is Barack Obama

Dät Gebiet wier däälich do Fereende Stoaten sunt, waas fröier bewoond fon
Indioaner.

In 1776 hääbe trättien Stoaten sik uunouhongich moaked fon Groot-Britannien. Man
dät waas die Begin fon dän Amerikoanske Uunouhongichkaidskriech juun Groot
Britannien. In dän näie Stoat sunt do Gruundgesätse uurnuumen wuuden un in dät
Jier 1789 roat et ne Regierenge.

In dät 19. Jierhunnert wuude die Unnerskeed twiske do noudelke un do suudelke
Stoaten gratter, t.B. uur ju Sklaaweräi. Weegen do groote Unnerskeede fäng 1861
die Burgerkriech oun. Die Burgerkriech häd bit tou 1865 duurt, wierbie do
noudelke Stoaten sieget hääbe.

In dät 20. Jierhunnert hääbe do Fereende Stoaten dän eerste un twäide
Waareldkriech meemoaked. Ätter dän twäide Waareldkriech sunt do Fereende Stoaten
n Grootmacht wuuden. Bit tou 1989 touhoupe mäd Ruslound, man ätter dät
sljuchtjen fon ju Berliner Muure un dät be-eendjen fon dät Warschaupakt
alleenich. Sänt 1989 sunt do Fereende Stoaten ju eenigste Grootmacht ap ju
Waareld.

Alabama - Alaska - Arizona - Arkansas - Delaware - Vermont - Virginia - Florida
- Georgia - Hawaii - Idaho - Illinois - Indiana - Iowa - Kalifornien - Kansas -
Kentucky - Colorado - Connecticut - Louisiana - Maine - Marylound -
Massachusetts - Michigan - Minnesota - Mississippi - Missouri - Montana -
Nebraska - Nevada - New Hampshire - New York - New Jersey - New Mexico - North
Dakota - North Carolina - Ohio - Oklahoma - Oregon - Pennsylvania - Rhode Island
- South Dakota - South Carolina - Texas - Tennessee - Utah - Washington - West
Virginia - Wyoming - Wisconsin



https://stq.wikipedia.org/wiki/Europ%C3%A4iske_Ruumfoartorganisation

Ju Europäiske Ruumtefoartorganisation (ängelsk: European Space Agency, kuut ESA)
is een internationoale Waareldruumte-Organisatsjoon mäd hiere Sit in Paris. Ju
wuude an n 30. Moai 1975 foar beetere Koordinierenge fon do europäiske
Ruumtefoart-Aktivitäten gruunded, as die technologiske Rukstound in ju Ruumfoart
juun ju USSR un do FSA aal gratter wuude. Ju ESA häd 17 Meeglidstoaten un
beschäftiget 1.905 Mee-Oarbaidere (2006).

Ju ESA is ju Ätterfoulgeorganisation fon ju europäiske ELDO, ju ESRO un ju
Europäiske Fiermeldesatelliten-Konferens (CETS). Ätter dät Art. II fon hiere
Statuute sunt do Ruumtefoart-Aktivitäte foar „bloot freedelke Swäkke“.

Sänt dän 1. Januoar 1979 is Kanada n assoziert Meeglid. Deerfoar wuude n
Kooperationsferdraach moaked, wierbie dät Lound ju Deelnoame an do
Äntskeedengprozesse un Programme fon ju ESA un ne gjuchte Ferdeelenge fon
Industrieferdraage kricht.

Oafte toanke Moanskene dät ju ESA tou ju Europäiske Union heert. Ju ESA is ne
oaine Organisatsjoon, man ju häd oafte Kontakt mäd ju EU. Buute ju Swaits un
Portugal sunt aal do ESA Meeglidstoaten uk Meeglid in ju EU.

Die Sproang twiske Nit-Lidskup un Ful-Lidskup waas foar een poor Lounde tou
groot, deeruume rakt et n trääden Lidstoatus. Lounde mäd dän trääde Lidstoatus
sunt European Cooperating States (ECS) un mäd dän Plan for European Co-operating
States (PECS) is äängere Touhoupeoarbaid muugelk.

BepiColombo - Cervantes Mission - CHRIS/Proba - Cluster - Corot - Cos-B -
Cryosat - Darwin - Double Star - Eddington - Envisat - ERS-1 - ERS-2 - Exosat -
Gaia - Galileo (navigatie) - Giotto - Herschel - Hipparcos - Huygens - HYPER -
Integral - ISO - IUW - JWST - LISA - Mars Express - Meteosat - Planck - Rosetta
- SMART-1 - SOHO - Solar Orbiter - Ulysses - Vega - Venus Express - XEUS -
XMM-Newton



https://stq.wikipedia.org/wiki/Ephesos

Ephesos (lat. Ephesus, griech. Ἔφεσος, türk. Efes, hethitisk Apaša) waas in dät
Oalerdum ne groote Ioniske Hoawen- un Honnelsstääd an ju Wäästkuste fon
Littik-Asien, däälich in ju turske Provinz Izmir, juunuur dät Oailound Samos.

Ephesos is dät wichtichste archäologiske Gestrich fon ju Turkäi. Uursproangelk
(uum 1100 f.Chr.) waas dät ne Gruppe ienheemske Siedlengen, do der liegen uum
dät Hillichdum tou fon ju groote asiatiske Fruchtboarhaidsgoddin, naamd Artemis
fon Ephesos. Ephesos is däälich bekoand as dät grootste Fräiluchtmuseum fon dät
Roomske Riek ap e Waareld.

Leeter siedelden sik deer Griechen an, foarallen Ionier, do ju lokoale Goddin
glieksätten mäd hiere oaine Goddin Artemis. As hieren Anfierder wäd Androclus
ärwäänd, die uk as Gruunder fon Ephesos jält. Ephesos unnergeen dätsälge as aal
do ioniske Stääde. Ätter ju Äroberenge in 560 f.Ch. truch Köönich Croesus fon
Lydien wuud Ephesos truch Synoikismus tou een Stääd touhoopeföiged. In dät Jier
550 f.Chr. wäd ounfangd mäd dän Bau fon dän eerste Tempel fon Artemis in
Ephesos, die der 436 f.Chr. kloorstoald wäd. Unner persiske Ferwaltenge noom
Ephesos 499 f.Chr. Deel an dän Ioniske Apstand un ätter do Persiske Kriege an
dän Delisken Buund. Ätter 415 f.Chr. stuud Ephesos in dän Pelopponesisken Kriech
an je Siede fon Sparta. Ätter dän Köönichsfree fon 387 f.Chr. Koom ju Stääd wier
unner Persien.

In dät Jier 356 f.Chr. wuud die eerste Tempel fon Artemis fernäild (ätter ju
Legende ap dän Gebuurtsdai fon Alexander die Groote), wierätter mäd dän Bau fon
dän twäide Tempel ounfangd wuud. Foarallen ätter Alexander dän Groote wuuks ju
Stääd uut tou een fon do wichtichste fon dän Hellenismus, wiertou gjucht holp,
dät deer die näie groote Tempel fon ju “Ephesiske Artemis” stuude, die der 323
f.Chr. kloorstoald wuude un die der goolt as een fon do Soogen Waareldwunnere.
Dissen Tempel mätte 105 bie 50 Meter, mäd 127 Ioniske Suulen fon 18 Meter hooch.
Die Diadochen-Köönich Lysimachus ferlaide ju Stääd un die Hoawen, moakede hier
tou sien Ferwaltengszentrum un naamde hier ätter sien Wieuwmoanske Arsinoeia. Do
Bewoonere fon Colophon wuuden uum 298 f.Chr. ätter Ephesos uurbroacht, wiertruch
ju Ienwoonertaal tounoom bit 100.000.

Ephesos waas ouwikseljen Besit fon do Ptolemäe un do Seleukide. Bie dän
Ferdraach fon Apamea koom Ephesos 187 f.Chr. an do Attalide, do Härskere fon
Pergamon, un ätter 133 f.Chr. an dät Roomske Riek.

Ephesos hied ne Blöitetied unner dät Roomske Riek. Ju Stääd is foarallen bekoand
fon two Biebelbouke: die Bräif fon Paulus an do Ephesere un ju Apostelgeskichte
fon Lukas. Gans bekoand is ju Stääd uk weegen dät Konzil fon Ephesos,
touhooperuupen fon Kaiser Theodosius III weegen ju Striedfroage uur ju Leere fon
Nestorius.

Ju Stääd bleeuw eerste uk noch Zentrum fon ju Fereerenge fon Artemis, man 262
wuud die groote Tempel fernäild un gans uutroowed fon do Goten. Ephesos koom in
Ferfaal ätter dät do Turke ju Stääd 1420 iennoomen. Aantje fääre fint me noch do
Uurblieuwsele uut ju turske Tied in Selçuk, wier ju leet-seldschukiske Isa
Bey-Moschee stoant un ap n Höäwel deerbuppe ne byzantisk-seldschukiske
Zitadelle. In ju Zitadelle stoant ju Johannessäärke, wier dät Grääf fon dän
Apostel Johannes lääse skäl. Ap dän Höäwel Aladag, an ju uur Kaante fon Ephesos,
stoant dät Huus fon Maria (tursk: “Meryemana”), wät fuunen wuude ap Anreegenge
fon do Visione fon Anna Katharina Emmerich. Deer kon me uk ju Hööle fon do
soogen Släipere bekiekje.

In leeter Tiede fersoundede die Hoawen un koom ju Stääd in dät Binnenlound tou
lääsen. Deertruch kuud ju hiere wirtskaftelke Loage nit behoolde un wuud ju
Stääd ap Eende ferlät. Fielicht deertruch rakt et deer noch fuul oolde Bauräste.
Deeruum is ju nu ne wichtige Bestimmenge foar Touriste, deeruum dät me deer n
gouden Iendruk kriege kon fon wo ne Stääd in ju Blöitetied fon dät roomske Riek
uutsaach. Ieuwenske roomske Boade un n roomsk Toilettensyssteem kon me fuul
Suulen fon Tempele sjo, do Räste fon ju groote Bibliotäike fon Celsus un n
oarich bewoard blieuwen roomsk Tjooter. Dit Tjooter kreech sien definitive Foarm
in dät eerste un twäide Jierhunnert ätter Christus un hied Ruumte foar 24.000
Toukiekere.



https://stq.wikipedia.org/wiki/Elementarpaat

N Elementarpaat (de. Elementarteilchen) is n litje Paat, dät nit kleeuwd wäide
kon in uur Paate. Ätter do Modelle fon däälich sunt Elektrone, Neutrinos un
Quarks Elementarpaate, juust as do swarrere Versione fon dät Elektron un dät
Neutrino, do kraftfierende Paate un hiere Antipaate.

In ju Physik wäd fon n Elementarpaat ounnuumen, dät dät neen innere Struktuur
häd, deeruum dät dät nit touhoopestoald is uut noch litjere Paate. Dät is een
fon do gruundlääsende Deele fon dät Al, wier aal grattere Paate fon apbaud sunt.
In ju moderne Theorie fon Paatephysik, dät Standardmodel, sunt Quarks, Leptone
un ‘Iekbosone’ Elementarpaate.

Fröier wuuden Hadrone (Mesone un Baryone as dät Proton un dät Neutron) un sogoar
ganse Atome an n bestimden Tiedpunkt betrachted as Elementarpaate. N zentroal
Thema in ju Theorie fon do Elementarpaate is ju Idee uut dät äddere 20.
Jierhunnert fon Quante, dät dät Ferständnis fon elektromagnetiske Stroalenge
reformierde un ju Quantemechanik häärfoarbroachte.

Elementarpaate konnen gewöönelk nit in stationären Toustand woarnuumen wäide.
Bloot bie Gauegaide ticht unner ju Luchtgauegaid konnen do woarnuumen wäide in
ne Bläisenkoomere, dät kon weese as ionisierende Stroalenge, as kosmiske
Stroalenge of kunstelk apjoaged in n Paate-Apjoager. Truch Studierenge fon do
hiere Boane, jee of noa oubeeged in n magnetisk Fäild (bloot elektrisk leedene
Paate) un fon juunsiedige Kollisione, wierbie näie Paate äntstounde, konnen
hiere Oainskuppe studierd wäide.



https://stq.wikipedia.org/wiki/Eersten_%C3%84ngelsk-Afghanisken_Kriech

In dän Eersten Ängelsk-Afghanisken Kriech (1839 bit 1842 tou) waas aan fon do
tjo militääriske Striede fon dät Britiske Waareldriek mäd dät Emiroat
Afghanistan, do Ängelsk-Afghaniske Kriege. Do Briten ferfoulgeden in do Kriege
dät Siel, hiere Foarmacht in düt Rebät seeker tou staalen un dät Machtstrieuwjen
fon Ruslound Aphoold tou bjooden (Düssen Konkurrenzkamp is uk as The Great Game
bekoand).

In dät Jier 1837 eskalierden do ruske un britiske Interessen in aan Twist twiske
dän Schah fon dän Iran un Dost Mohammed, dän Heersker fon Afghanistan. Lord
Auckland, die britiske Generoalgouverneur fon Kalkutta, besloot deeruum mäd dät
Manifest fon Shimla fon dän 1. Oktober 1838 Dost Mohammed outousätten un dän
foarige Heersker Shoja Shah Durrani wier ientousätten. Uum düsse Aaskenge
tjuudelk tou moakjen, marskierden in't Foarjier 1839 sowät 16.500 britiske un
indiske Troppen mäd 35.000 Tjoonste un Foamieljen-Liede unner dän Befääl fon
Generoal Keane uur dän Bolan-Pass ätter Afghanistan ien. Ap dän 23. November
1840 roate Dost Mohammed foar dän britiske Leeder William Hay Macnaghten tou un
wuude ätter Indien in't Exil soand. Aan Deel fon do britiske Troppen wuude
ouleeken un een Division unner dän Befääl fon Generoal Elphinstone bleeuw in
Kabul.

In dän Häärst 1841 begon aan Apstound juun ju britiske Besättenge. Wiehnoachten
1841 wuude Macnaghten fon Afghanen dooded, do uk ju Ferbiendenge twiske Kabul un
Indien unnerbrieken. Ju britiske Division waas nu fon do Afghanen ienricheld un
wuude so tou tällen beleegerd. Ap dän 1. Januoar 1842 unnerteekende Elphinstone
nu aan Ferdraach in dän him Ferlof roat wuude, outouluuken. Deer moaste hie foar
sien Woapen un Deele fon sien Foarroate oureeke.

Ap dän 6. Januoar 1842 begon Elphinstone, sik uut Kabul tourääch tou luuken.
Siel waas, ju naiste Garnison in Dschalalabad, sowät hunnertfjautich Kilomeetere
wäch, tou roakjen. Sowät soogentienduusend Ljuude, monken him 4500 Suldoaten,
foulgeden him. Al bie dät Ferläiten fon ju Garnison wuden jo angriepen. Do
Angriepe geenen fääre un ju toutälde Eskorte koom nit. Unnerwaiens koom dät tou
moorere Ferhonnelengen un Elphinstone bleeuw as Jeesel tourääch. Ap dän 13.
Januoar wuude die Räst fon ju Troppe (fieuwunsäkstich Mon) in ju Slacht fon
Gandamak heel un aal fernäilt. Wäl nit uumebroacht wuude, wuude as Jeesel
meenuumen un bloot säks kuuden äntkuume.

As Oantwoud ap dät, wät deer skäin waas, wuude een Stroafexpeditsjoon uutsoand.
Two Armeen unner Generoal George Pollock un Generoal William Nott äntsätten in
dät Foarjier Dschalalabad un Kandahar. Ätters marskierden jo ätter Kabul wai. In
Kabul hiede unnerwiele Mohammed Akbar, aan Suun fon Dost Mohammed, die sien
Boantje uurnuumen hiede, Shah Shuja uut ju Zitadelle fon Bala Hissar lokked un
möärend. Ätter ju Iennoame fon Kabul sätten do Briten Shuja sin Suun ap dän
Troon un räddeden do Jeesele. Die foarige Uppermon Elphinstone waas unnerwiele
stuurwen.

Ap dän 11. Oktober 1842 looken sik do Troppen uut Kabul un in ju Foulge uut
Afghanistan heel un aal ätter Indien tourääch, ätter dät ju Britiske
Aastindien-Kompanie tou dän Sluut keemen waas, dät een langere Besättenge tou
freeselk un tou juur waas. Dost Mohammed koom ap sin Troon tourääch un heerskede
bit sin Dood in 1863 tou.



https://stq.wikipedia.org/wiki/Dialekte_in_Frysl%C3%A2n

Ieuwenske ju niederloundske Sproake un ju wäästfräiske Sproake as Standardfräisk
wäide in Fryslân ferskeedene Dialekte boald.

Do fjauer groote fräiske Dialekte sunt: Noudhouksk, Kloaifräisk, Wooldfräisk un
Suudwäästhouksk. Deer ieuwenske rakt dät noch do litje Dialekte as Skylgersk
(Westersk), Aastersk, Hylpersk un Schiermönkoogisk. Düsse Dialekte wäide fon
moor as n Haaldeel fon ju Befoulkenge fon Fryslân boald.

Dät rakt two holloundsk-fräiske Dialekte, ju Stäädfräiske Dialektgruppe un dät
Biltske. Ju Dialektgruppe fon dät Stäädfräiske uumfoatet: Ljouwertersk,
Snitsersk, Frjentsjertersk, Harnzersk, Boalsertersk, Dokkumersk, Starumersk,
Feanstersk, Kollumersk. Do stäädfräiske Dialekte wäide fon uungefäär 40.000
Moanskene boald. Die grootste Dialekt is dät Ljouwerterske mäd sun 20.000
Baalere. Dät Biltske wäd in ju Meente It Bilt boald. Do Dialekte stounde tichter
bie dät Niederloundske as bie dät Fräiske. Dät honnelt sik deeruum uum
Holloundske un nit uum Fräiske Dialekte.

Midsloundsk is n holloundsken Dialekt fon dän middelsten Deel fon dät
wäästfräiske Wäädailound Skylge (düütsk: Terschelling). Dät wäd noch fon so n
600 maast allere Moanskene ap Midden-Skylge boald. Die Dialekt lait tichter bie
dät holloundsk-fräiske Stäädfräisk as bie dät Wäästfräiske. Ameloundsk is n
holloundsken Dialekt fon dät wäästfräiske Wäädailound Amelound. Dät wäid noch
fon sun 1500 maast allere Moanskene (2006) ap Amelound boald. Flieloundsk waas n
holloundsken Dialekt, die ap dät wäästfräiske Wäädailound Flielound boald wuude.
Die Dialekt is uutstuurwen, ju lääsde Baalerske is in dät Jier 1993 stuurwen ap
n Oaler fon 107 Jiere.

Stellingwerfsk (Stellingwarfs, uk Oertsjongersk noomd) is n läichsachsisken
Dialekt, die der boald wäd in dän grootste Deel fon do Meenten Aast- un
Weststellingwerf (touhoope do Stellingwerve), Steenwijkerlound un n litjen
anlääsendenden Deel fon Drenthe. Uutnoamen sunt do Täärpe Haulerwijk un
Waskemeer (bee Aaststellingwerf), wier Wäästfräisk boald wäd, un dät Gestrich
uum dät Täärp Noordwolde tou, wier sik unner Ienfloud fon do Feenkoloniën ne
oaine Sproake äntwikkeld häd. Do Stellingwerve sunt n Gebiet in Wäästfräislound
wier siet oolden Tieden neen Fräisk boald wäd. Wofuul Stellingwerfsk,
Wäästfräisk un Niederloundisk in do bee Meenten boald wäide, is unnersoacht
wuuden in n Quick-Scan fon ju Provinz Fryslân in do Jiere 2007 un 2011. Do
Resultoate sunt so:

Pompstersk is n läichsaksisk-grinslounder Dialekt, die der in dät Täärp
Kollumerpomp in de Midde fon ju wäästfräiske Meente Kollumerlound boald wäid.
Die Dialekt wäid noch fon sun 200 maast allere Moanskene boald. Ju Taal Boalere
wäd oawers minner.

Wäästerkertiersk is n läichsaksisken Dialekt, die fon so'n 800 Moanskene in dän
aastelken Deel fon ju fräiske Meente Kollumerlound un so'n 22.000 Moanskene in
Deele fon ju Provinz Grins boald wäd.



https://stq.wikipedia.org/wiki/D%C3%A4nemark

Deenemäärk is n skandinavisk Lound in Noud-Europa. Ju Haudstääd is Kopenhagen
(København) un ju Köönigin fon ju parlamentariske Monarchie is siet 1972
Margrete II. Fon do 5.593.785 (2016) lieuwt dät grootste Deel in do Stääde. Ju
Befoulkengstichte waas 129,8/km² (2016).

Deenemäärk, do Färöer un Grönlound deele touhoope dän offitsiellen Noomen
Köönichriek Deenemäärk. Deenemäärk un do Färöer heere tou Europa, Grönlound
heert tou Noudamerikoa. Deenemäärk is siet 1949 Meeglid in ju NATO un siet n 1.
Januoar 1973 in ju Europäiske Union. Do autonome Gebiete Grönlound un do Färöer
hääbe oaine Flaggen, oaine Amtsproaken un heere tou ju NATO, man nit tou ju EU.

Dät deenske Muurlound häd ne Fläche fon 43.094 km² un bestound uut dät
Hoolichailound Jutlound, do tjo groote Ailounde Fünen, Seelound un Lollound un
moor as 400 litjere Ailounde. Alleenich Jutlound häd ne Loundgränse mäd
Düütsklound. Suudelk fon ju Gränse woont ju deenske Minderhaid, noudelk fon ju
Gränse woont ju düütske Minderhaid.

Dät Foulk do Dänen skällen in dät 6. Jierhunnert uut Schonen wai ätter Jütland
un ap ju wäästelke Aastseeailounde, wier ju uur germaniske Stämme fertroangen
hääbe, keemen weese. In dät 10. Jierhunnert fereeniget Gorm die Oolde († 950) n
poor litje Köönichrieke unner sien Heerskup. Sien Suun Harald Blautusk noom uum
960 dän kristelke Gloowe an. Bit 1035, as Knut die Gruute stoorf, geloang do
deenske Köönige ju Ärooberenge fon wiede Deele fon do britiske Ailounde,
Norwegen un Suudjutlound. Bit tou fääre in dät 11. Jierhunnert wuuden u. a. ju
Dänen, Sweden und Norweger as Wikinger beteekend, do in gans Europa Kolonien
gruunded hääbe un Honnel dreeuwen, man uk fuul Lounde un Loundstrieke plunnerden
un Kriege fierden. Ätter ne kuute Fase fon Swäkte begon mäd Waldemar I. n näien
Apstiech. Groote Deele fon do suudelke Küstenregione fällen an Deenemäärk, 1219
sogoar Estlound. Die Besit fon do Gebiete häd nit loange duurd, as do Düütske
Deenemäärk in 1227 bie Bornhöved deelhäuen, Estlound in 1346 an do Düütske
Gebiete ferkooped wuude un Deenemäärk 1370 ju Foarheerskup fon ju Hansa in ju
Aastsee anärkanne moaste. Do deenske Härskere gjuchteden hieren Blik bloot ätter
dät Noude: 1397 wuuden Deenemäärk, Norwegen, Ieslound, Sweden un Finlound in ju
Kalmarer Union fereend, ju unner deenske Foarheerskup stuud. Die Ferbuund
existierde, bit 1523 Sweden sin Uunouhongegaid wieruume hääbe wüül.

Bit in dät 17. Jierhunnert bleeuwen do Uutnunnersättengen mäd Sweden bestimmend,
deer do bee Köönichrieke uum ju Buppeheerskup in Skandinavien um dän baltisken
Ruum kampeden. Schonen, Blekinge un Hallound (Deele fon dät Sweden fon däälich)
wieren dät eegentelke Häärkumstgebiet fon do Dänen un fällen eerste in 1658 an
Sweden. Dät gäistelke Lieuwend fon ju Tied waas fon ju Reformation bestimd
wuuden, ju in 1536 fon Christian III. ienfierd wuude. Frederick III. ärsätte in
1660/1661 dät bestoundende Woalköönichdum truch ne Äärwmonarchie. Do
Reformminister Johann Hartwig Ernst von Bernstorff, Johann Friedrich Struensee
un Andreas Peter von Bernstorff modernisierden dät Lound twiske 1751 un 1797 in
dän Sin fon ju Apkloorenge, wierbie foar allen Dingen ju Buurebefräienge fon
1788 wichtich waas. Unner ju napoleoniske Tied blift Deenemäärk bit tou dän
twäide Seeslacht fon Kopenhagen näitroal, kooperierde deerätter mäd Frankriek un
moaste ätter dän Deelgong fon Frankriek al in dän Free fon Kiel 1814 Hälgelound
an Grootbritannien un Norwegen an Sweden outreede. Do Färöer-Ailounde, Ieslound
(bit 1944), Gräinlound un Deensk-Westindien (bit 1917) ferbleeuwen oawers bie
Deenemäärk.

Ju deenske Natsionoalbeweegenge un do Liberalen kreegen in do 1830er-Jiere moor
Ienfloud. Die Eerste Släswiekske Kriech waas fon 1848 bit 1850. In disse Kriech
stuude Släswiek-Holsteen, mäd Unnerstütsenge fon Prüüsen, juunuur Deenemäärk. Do
Denen kuuden dän Kriech winne un deertruch bleeuw ju Eider ju Suudgränse fon
Deenemäärk. Die Twäide Släswiekske Kriech begon in 1864 twiske dän Düütsken
Buund un Deenemäärk. Ditmoal wonnen do Düütsken un in dät Jier 1871 koom
Släswiek mäd Holsteen bie dät Düütske Riek. In dän Eersten Waareldkriech bleeuw
Deenemäärk neutroal. 1920 wuude ne Foulksstämmenge heelden in Släswiek wierbie
do Ljuude tälle kuuden, of do bie Deenemäärk of Düütsklound heere wollen. Dät
noudelke Deel fon Släswiek koom bie Deenemäärk un dät suudelke Deel koom bie
Düütsklound. Disse Gränse bestound däälich noch altied. Ätter dän Twäiden
Släswiekske Kriech bleeuw Deenemäärk neutroal un wüül neutroal blieuwe in dän
Twäiden Waareldkriech. Ap n 9. April 1940 wuude dät Lound fon Düütskloun besät
un bleeuw bit tou dät Eende fon dän Twäiden Waareldkriech unnner düütske
Kontrolle.

In do Jiere ätter dän Twäiden Waareldkriech wuude Europa ideologisk apdeeld
twiske Wääst un Aast. Da ju Befoulkenge un do Foulksfertreedere Nood hieden foar
ju Sowjetunion, koom Deenemäärk 1949 touhoope mäd Norwegen in ju NATO. Leeter
wuude Deenemäärk uk Meeglid in ju Europäiske Union (1973) un do Fereende Natione
(1945).

Dät Stoatsgebiet fon Deenemäärk uumfoatet (sunner Färöer-Ailounde un Gräinlound)
ne Fläche fon 43.094 Kwadroatkilometer. Deermäd is dät Lound gratter as ju
Swaits un do Niederlounde, man litjer as Estlound. Deenemäärk häd fon Noud ätter
Suud ne Loange fon 368 km un fan Aast ätter Wääste ne Loange fon 452 km.
Noudelkste Punkt fon dät Lound is Grenen, die suudelkste Punkt lait bie Gedser
in dät Suude fon’t Ailound Falster (dit Punkt is uk die suudelkste Punkt fon
gans Skandinavien). Wäästelkste Punkt is Blåvandshuk in Jütlound, die aastelkste
Punkt lait bie do Aateailounde (deensk: Ertholmene), 18 Kilomter noudaastelk fon
Bornholm. Ju grootste Äi is die Gudenåen mäd 158 km. Die hoochste Punkt is die
Møllehøj-Bierich in de Naite fon Skanderborg mäd 170,86 meter. Ju Kuste fon dät
heele Lound is sowät 7314 km loang. Deenemäärk wäd biskadt fon dät Skagerrak in
et Noude, dät Kattegat un Sweden in dät Aaste, ju Aastsee un Düütsklound in dät
Suude un ju Noudsee in dät Wääste.

Mäd dät noudelke Deel fon Jütlound un do Ailounde is Deenemäärk dän Uurgong fon
Middeleuropa ätter Skandinavien. Et rakt 1419 Ailounde do gratter as 100 m²
sunt, weerfon 443 benaamd un 73 bewoont sunt. Dät grootste Ailound fon
Deenemäärk is Seelound mäd 7.031 km². Vendsyssel-Thy lait in Noudjütlound un is
mäd 4685 km² dät twäidgrootste Ailound fon Deenemäärk. Vendsyssel-Thy is oaber
mäd two Brääge mäd dät Fäästlound fon Jütlound ferbuunen un deeruume nit altied
as Ailound woarnuumen. Dät träädgrootste Ailound is Fünen mäd 2985 km². Die
Litje Belt tränt Jütlound fon Fünen, die Groote Belt tränt Fünen fon Seelound.
Ju trääde Seesträite in ju Region is die Öresund twiske Seelound fon ju
Suudspitse fon Sweden. Ju Öresundbrääch is siet Juli 2000 ju fääste
Ferkiersferbiendenge ätter Sweden.

Ju Haudstääd un grootste Stääd fon Deenemäärk is Kopenhagen. Uur Stääde, do moor
as 100.000 hääbe, sunt Aarhus, Odense un Aalborg.

Formel lait ju uutfierende Gewalt bie de deenske Köönigin, in ju Praxis wäd ju
truch dät Kabinet uutfierd, mäd dän Ministerpräsidänt (deensk statsminister) as
Uppermon. Disse wäd ätter Konsultatsionen fon do politiske Paatäie truch de
Köönigin benaamd. Ju Benaamenge wäd definitiv wan die Regierengssjef neen
duudelke Moorhaid in dät Parlamänt juun sik häd. Dit Negative Parlamäntarismus
bepeelt dät deenske Ferfoatengslieuwend siet 1901.

Dät deenske Parlamänt Folketing reeket do Gesätse, woalt un kontrolliert ju
Regierenge. Bit 1953 waas dät Folketing bloot een fon do two Koomere fon dän
Deenske Rieksdai, dät Landsting waas ju eerste Koomer. Foardät do
Parlamäntsgesätse in Kraft treede konnen, mout de Köönich disse formel
toustämme. Ju Regierenge mout Kriechsferkloorengen un Free-Oukuumen altied fon
dät Parlamänt bestätigje läite. Ju Legislatuurperiode duurt fjauer Jiere. Dät
Parlamänt häd 179 Sitte, do direkt fon do Buurger woald wäide do 18 Jier oold of
oolder sunt. Do autonome Buutengebiete Färöer un Gräinlound hääbe älk two Sitte
in dät Parlamänt.

Dät Højesteret (Seeltersk: Hoochste Räid) is Deenemäärks buppeste Appellinstanz
in Zivil- un Stroafseeke. Dän Räid ferhondelt Uurdeele un Protsässe fon do bee
Loundgjuchte as uk fon do See- un Hondelsgjuchte. Ju Ferfoatenge garandiert ne
direkte Überprüfung truch dän Hoochste Räid, wan aan Fereen truch
Parlamäntgesäts unner Twoang aplööst wäd.

Do Deenske Striedkrafte sunt do Striedkrafte fon dät Köönichriek Deenemäärk un
Gräinlound. Do Deenske Striedkrafte sunt uk Ferdäägenengsapdreege ap do Färöer
un ap Gräinlound. Die Köönich of ju Köönigin is de jure Upperbefeelhääber fon do
Striedkrafte. Nu is dät Köönigin Margrethe II. In ju Praxis häd die
Feräägenengsminister disse Apgoawe. Militäär Uppermon is die Forsvarschefen, in
dän Rang fon Generoal of Admiroal. Siet April 2015 rakt et aan gemeensoamen
Fierengsstoab (Vaernestabe) fon aal do Deelstriedkrafte mäd dät Hööftkwattier in
Karup.

Die Streitkräfte bestehen aus den Teilstreitkräften: Dät Heer (Hæren) mäd 8.325
aktive Soldoate, ju Marine (Søværnet, Kongelige Danske Marine) mäd 2.792 aktive
Soldoate, dät Luchtwoapen (Flyvevåbnet) mäd 3.379 aktive Soldoate un ju Heemweer
(Hjemmeværnet) mäd Deeltiedsoldoate. Deertou rakt et noch weerplichtige
Soldoate.

Deenemäärk wuude 1973 Meeglid in ju Europäiske Meenskup. Ätter ju deenske
Ferfoatenge mout älke Uurdrächt fon Souveränitätsgjuchte truch ne
Foulksoustämmenge äntskät wäide. Ju deenske Befoulkenge häd fieuw fon sukke
Oustämmengen häiwed. 1992 waas een Moorhaid fon ju Befoulkenge bie een
Referendum juun dän EU-Ferdraach fon Maastricht. In't Jier 1993 roate dät
fonnäien een Referendum mäd moorere „Opt-outs“ in ju Weerskup- un Wäärengsunion,
Sicherhaid- un Ferdäägenengspolitik, Justiz- un Binnenpolitik un ju
EU-Burgerskup. Do Diskussionen uur do „Opt-outs“ beginne uk oafte fonnäien,
uumdät do juun een wiedere EU-Integration wierke. Mäd dät fon Krääft wäiden fon
dät EU-Reformferdraach wäide jo fergratterd. Foar do naiste Jiere skällen mooi
Referenden kuume, do do eenpelde politiske Gebiete truchtoufieren. Dät deenske
Parlamänt häd in April 2008 foar dän Ferdraach fon Lissabon stämd. Deenemäärk
waas siet't Begin fon ju NATO in't Jier 1949 uk Meeglid in disse Organisation un
dät Meeglidskup wäd fon een groot Deel fon ju Befoulkenge stöänt.

Ju Munte fon Deenemäärk is ju Deenske Krone (Deensk: Danske krone), ju koppeld
is mäd ju Euro ätter dät ERMII. Ju Munte is juust gliek mäd 7.45 Krone foar een
Euro. In Deenemäärk is dät Stjuurjäild foar Produkte 25% (uk foar Bouke un
Ieten). Dän Stjuur foar dän Gehalt is ap minste 39.6% foar Woaksene.

Groote Bedrieuwe in Deenemäärk sunt: A. P. Moller-Maersk Gruppe (Maersk -
Internationoal Transport), Lego (Schitterbusse), Bang & Olufsen (hi-fi
Apparoaten), Carlsberg (Bier), Vestas (Wiendmäälnen), Lundbeck un Novo Nordisk.

Do grootste Ailounde un Jütlound sunt mädnunner truch Brääge ferbuunden. Die
Sontbrääch uur de Sont ätter Sweden, die Groote Beltbrääch uur dän Groote Belt
twiske Sjellound un Füün un do litje Beltbrääge uur dän Litje Belt twiske Füün
un Jütlound. Ju grootste Toachorganisatsion is Danske Statsbaner foar Persoone
un Fracht, man et rakt uk uur litje Toachorganisatsione. Fon do deenske Stääde
häd bloot Kopenhagen ne U-Boan. Scandinavian Airlines System (SAS) is ne
wichtige interskandinaviske un internationoale Fluchsälskup. Die Fluchhoawen fon
Kopenhagen, Kastrup Lufthavn is dän grootste Fluchhoawen fon Skandinavien. Ju
Fääre ätter do Färöer wäd fon Smyril Line moaked. Ätter Fereeniged Köönichriek
un Norwegen fiert DFDS un Scandlines fiert ätter Düütsklound un Sweden.

Ju Befoulkengstichtegaid is ferskielt geografisk: In AastDeenemäärk woonje 250
Moanskene pro km², wäästelk fon dän Grooten Belt woonje ungefeer 100 Moanskene
pro km². In ju Haudstääd Kopenhagen lieuwje juust moor as 1 Million, sowät een
füüftel von ju ganse Befoulkenge. 85% fon ju Befoulkenge woont in do Stääde.
Bolde een füüftel fon ju Befoulkenge is unner 15 Jiere oold, een füüftel is 65
Jier of oolder un moor as aan Haaldeel is 15-64 Jier.

Et rakt Moanskene uut moor as 200 ferskedene Lounde do in Deenemäärk lieuwje.
2015 weeren do grootste Befoulkengsgruppen do Türken, Düütske, Iraker, Ljuude
uut Libanon, Pakistaner, Bosnier, Rumänen, Somalier un Iraner. Moor as 16.000
Moanskene sunt in Gräinlound gebooren un 12.000 ap do Färöer.

Foar 1960 roate et nit fuul Immigration ätter Deenemäärk, man in do 1970er
1980er Jiere roate et relativ fuul Immigration. Bie do Immigranten roate et
foarallen Oarbaidere un Fluchtlenge. Do Oarbaidere un Fluchtlenge, maast
Monljuude, heelden uk Wieuw un Bäidene mee ätter Deenemäärk. Dät roate uk fuul
Studänte, do ätter Deenemäärk keemen, do in hiere oaine Lound nit so eenfach
studierje kuuden. Foar Fluchtlenge is dät däälich nit moor so eenfach, uum ätter
Deenemäärk tou gungen. Deerfoar rakt dät nu moor Immigration fon Buutenlounder
uut dän Rest fon ju EU, foarallen uut Düütsklound un Polen.

Ju deenske Toal is ju Amtsproake un wäd uural in Dänemark baald. Et rakt masse
Dialekte un do konnen unnerdeeld wäide in tjo Haudgruppen: Østdansk, ødansk un
jysk. Färöersk, Gräinloundsk un Düütsk sunt Minnerhaidstoale. Ju ängelske Toal
häbbe fuul Dänen as twäide Toal leerd.

Die maast bekoande Skrieuwer uut ju deenske literatuur Geskichte is Hans
Christian Andersen. Filme in ju deenske Sproake rakt et fuul foar so n litje
Sproakgebiet, in 2005 toun Biespil sunt 41 Filme ap Deensk moaked wuuden . Musik
in ju oaine Sproake is uk gans beljoowed, toun Biespil do deenske Rappere Nik &
Jay is bie dät Joungfoulk gjucht populär.

In Deenemäärk rakt et fieuw kulturelle Waareldäärwgoudsteeden: die Dom in
Roskilde, dät Slot Kronborg in Helsingør, do Runensteene, Grääfhöäwel un Säärke
fon Jelling, Christiansfeld, ne Siedlenge fon ju Herrnhutiske Brødremenighed, un
ju Parforce-Jaachtloundskup Noudseelound.



https://stq.wikipedia.org/wiki/Clemens_August_von_Galen

Clemens August von Galen (* 16. Meerte 1878 in Dinkloage in dät Ooldenbuurger
Munsterlound as Clemens Augustinus Joseph Emmanuel Pius Antonius Hubertus Marie
Graf von Galen; † 22. Meerte 1946 in Munster, Wäästfoalen) waas n grooten Suun
fon dät Ooldenbuurger Munsterlound. Hie waas Gäistelke un wuud Biskop fon
Munster in dät Jier 1933, juust eer as ju Anstaalenge fon Adolf Hitler as
Riekskansler. Weegen sin Wierstand juun do Nazis wäd hie uk wäil Die Leeuwe fon
Munster naamd.

Hie stamde uut n oold düütsk oadelk Geslächt: die Biskop un Kriechsheer Bernhard
von Galen (bienaamd Bummen Berend) uut dät 17. Jh. waas n fieren Foaraaler fon
him. Sien Oolden wierden Heribert Graf von Galen un Elisabeth geb. von Spee. Hie
waas dät alfte fon trättien Bäidene.

Von Galen waas n Uutspreekenen Anti-Kommunist un häd sik eepentelk sät juun do
Nazis un do hiere sonaamde Euthanasiepolitik, wierbie duusende Oudakloose,
Gäisteskroanke un Behinnerde uumebroacht wuuden.

1941 heeld hie tjo historiske Preetenjen juun do Nazis, do an dän Moment al
100.000 Behinnerde uumebroacht hieden. Die Text fon sien Preetenje fon n 3.
August 1941 in ju Lambertisäärke in Munster wuud leeter fon britiske Fljoogere
buppe Düütsklound ousmieten. Hierätter foulgede n strom Gestapo-Huusarrest dät
bit April 1945 (Ienmarsk fon do Ängelske) duurde. Deertruch kuud von Galen nit
preetje juun do Juudendeportatione, do eerste leeter ounfängen. Alfred Rosenberg
un Martin Bormann wüülen dän rebelliske Biskop fon Munster ätter ne eventuelle
Nazi-Eendsiech an de Aastfront ap dät Määrked in Munster eepentelk aphongje
läite.

Ätter ju Iennoame fon dät platbombardierde Munster truch do Alliiierde wüülen
ängelske un amerikoanske Journaliste aal Interviewe ounieme fon dän Biskop, die
dän nationoalsozialistiske Stoatsterror trotsed hiede un die sik eepentelk juun
Hitler uutspreeken hiede. Von Galen waas oawers drok tougong mäd ju Koordination
fon Hälpe an Fluchtlinge un dän Wierapbau fon Waisenhuuse un Säärken in ju
Stäädmidde. N britisken Militär, die der foar MI5 oarbaidede, känteekende Von
Galen as n "uunferbeeterelken düütsken Nationalist" (man Anti-Nazi), die dän
Oard "fon ne Eeke" hiede. Juust so as von Galen Nazi-Ferbreeken angriepen hiede,
so greep hie nu uk ju Behonnelenge fon düütske Ziviliste truch do Alliierde (uk
do Sowjets un Polen) an. Hie beskeeldigede do Alliierde (nit bloot ju
Sovjet-Union, man uk Polen un Änglound) weegen ju al ounfangde systematiske
Ferdrieuwenge fon Düütske Burgere uut Silezien, Aast-Prüüsen, Danzig un Pommern
deerfon, bewust etniske Süüwerenge tou bestrieuwjen; ju katastrophale
Näärengsfersuurgenge in do wäästelke Besatsengszonen skreeuw hie tou an do
"Anglo-Amerikoaner", do ju düütske Befoulkenge truch n Hungersnood breeke wüüld
hieden.

Ounfang 1946 raisede hie ätter Room uum deer fon Poapst Pius XII tou Kardinoal
wäid tou wäiden. Hie wuud in Munster as n Häld häärienhoald. Fuul Düütske seegen
in disse Anstaalenge n Ounfang fon wier wonnene nationoale Sälwenoachtenge.
Minner as n Wiek ätter sien Heemkumst stoorf hie an n 22. Meerte 1946 in dät
Oaler fon 68 Jier an do Foulgen fon ne ferroukloosede Bliendtiermäntsündenge.

Sin Prozess fon Seelichspreekenge wuud 1955 ounfangd un November 2004 mäd
positive Foulge ousleeten. Ap n 9. Oktober 2005 wuud hie fon dän portugiesiske
Kardinoal José Saraiva Martins, die Prefekt fon ju Kongregation foar do Seelich-
un Hailichspreekengen, in dän Petersdom in Room seelich spreeken. Sin
Gedächtnisdai faalt ap n 22. Meerte.



https://stq.wikipedia.org/wiki/Chemiske_Formel

Ju chemiske Formel fon n Stof beskrift kuut, uut wäkke Elemente un in wäkke
Taale Atome een Molekül fon dän Stof apbaud is. Disse systematiske Formeln sunt
äntwikkeld wuuden fon Jöns Jacob Berzelius.

Mäd Hälpe fon do Phase-Antjuudengen (s)=solid=Fääststof, (l)=liquid=Flüssighaid,
(g)=Gas en (aq)=aqua=Woater bääte ju Formel kon ju Phase fon n Stof wiesd wäide.
Biespil: Woater: H2O (l) Dät hat: n Moleküül Woater bestoant uut 1 Atom
Woaterstof (H) un 2 Atome Suurstof (O), un dät is n Flüssichhaid. Uur Biespil:
Distikstoftetraoxid: N2O4 (g)

Ne algemeene Räägel lut, dät do Elemente in ju chemiske Formel wierroat wäide in
Rangoardenge fon hiere Atomnummer. In n Praxis rakt et deer oawers fuul
Uutnoamen.

Bie Süüren, Basen un Soalte is dät algemeen, eerste dät positive Ion un
deerätter dät negatieve Ion tou skrieuwen. Biespiele:

wieroun do positive Ione H+ un Na+ aptreede ieuwenske do negative Ione OH– un
Cl–.

In ju organiske Chemie sät me dän Koolestof (C) foaroun, foulged fon dät
Woaterstof (H). Do uurige Elemente kuume dan in Foulge fon hiere Atomnummer.
Toun Biespil Ethylchlorid: C2H5Cl, wierbie do two Koolstofatome ju Haudstruktuur
bildje un do Woaterstofatome touhoope mäd dät Chlor hieran koppeld sunt.



https://stq.wikipedia.org/wiki/Breektaal

Ju Breektaal fon n Stof is ju Ferhältnistaal fon ju Luchtgauegaid in Vakuum un
ju Luchtgauegaid in dän Stof. Die Uutdruk Breektaal is oulat fon dät Phänomen
Breekenge. Ne Luchtstroale, ju de Skeedfläche fon two Stoffe passiert, wäd
breeken, wan do Luchtgauegaide in do bee Stoffe ferskeeden sunt. Ju Breektaal
wäd anwoand uum dän Winkel fon ju Breekenge tou bereekenjen. Ju Breektaal is as
Ferhältnistaal fon two gliekoardige Grööten dimensionsloos un häd also neen
Eenhaid. Deeruum dät ju Luchtgauegaid in aal Stoffe läiger is as ju
Luchtgauegaid in Vakuum, is ne positive Breektaal altied gratter as 1. Dät rakt
oawers bestimde metamaterioale mäd ne negative Breektaal.

Wan n Luchtbunnel in n truchsichtigen Stof häärienträt, rakt dät ätter dät
Gesäts fon Snellius n konstant Ferhältnis twiske dän Sinus fon dän Ienfalwinkel
θ1 un dän Sinus fon dän Breekengswinkel θ2. Dit konstante Ferhältnis wäd ju
Breektaal n fon dän Stof naamd. Ju Breektaal is gliek dät Ferhältnis fan ju
Luchtgauegaid in Vakuum c un ju Luchtgauegaid in dän Stof v.

in dän er ju relative elektriske Permittivität is un μr ju relative magnetiske
Permäbiliteit. Foar do maaste Materioalien jält, dät μr bolde gliek 1 is, sodät
n uungefäär gliek ϵ r {\displaystyle {\sqrt {\epsilon _{r}}}} is.

Ju honget ou fon ju Tichte un ju Temperatuur fon ju Luft as uk fon ju spezielle
Touhoopestaalenge fon ju Luft - besunners fon ju Luftfuchtegaid. Deer ju
Lufttichte ätter buppen - äntspreekend do Gasgesätse in een Sweeregaidsfäild -
exponentiell ounimt, sjuch barometriske Hööchtenformel, bedrächt ju in sowät 8
km Hööchte bloot moor 1,00011. Daach wäide do fon Stiernen kuumende
Luchtstroalen in Horizontnaite uum 0,6° aptild un in 45° noch uum 0,017°. Die
Effekt hat astronomiske Refraktion un beeinfloudet in äänelke Oard uk älke
terrestriske Fermeetenge.

Deer as in ju Ienleedenge beskrieuwen ju Breektaal fon älk Materioal fon ju
Woogenlaangte fon dät ienfaalende Lucht ouhonget - jält uk bie elektromagnetiske
Stroalengen uur Woogenlaangteberäkke - skuul dät noodweendich weese, ju uk
woogenlaangteouhongich (tabellarisk of as Funktion) antoureeken. Deer dit oawers
foar fuul eenfache Anweendengen nit noodweendich is, wäd ju Breektaal gewöönelk
foar ju Woogenlaangte fon ju Natrium-D-Lienje (589 nm) anroat.



https://stq.wikipedia.org/wiki/Boukel%C3%A4sk

Boukelisk (de. Bokelesch; loangleeken hat dät "Boukeliesk", unner Froamdienfloud
uk "Boukeläsk") is ju noudelkste Buurskup fon Seelterlound. Uumdät dät deer een
oolde Johanniterkommende rakt, wäd ju Buurskup mongs eenfach "Klaaster" naamd.

Ju Buurskup läit noudelk Uutände, wäästelk Baalenje un Bieuwelte un aastelk
Ubbehusen.

Siet 1674 waas deer ne Skoule in Roagebierich in ju Klaasterkommende Boukelisk.
Leeter hiede dan Boukelisk ne oaine katoolske Skoule. 1786 wuude begjucht, dät
deer n Koaster in Boukelisk anstoald waas. 1848 häd Paachter Thoben ne Koomere
an sien Huuus anbaud un foar 11 Rieksdoaler in't Jier ferhierd. 1872 roat dät
Unnnergjucht in dät Huus fon Paachter Hinrich Ahlers.

1874 wuud ieuwenske ju Kapälle ne näie Skoule baud. In dän twäiden Waareldkriech
waas fon 1939 - 1945 ju Skoule sleeten, do Bäidene geenen do in do Skoulen fon
Elisabethfeen-Wääst af Idafeen. In do Jiere 1955/1956 wuud ne näie Skoule baud,
ju deer 80.000 DM kosted häd. Ju Skoule wuud ap n 1.8.1967 sleeten un ferkooped.

Ju Baksteenkapälle fon ju fröiere Deelläitenge fon dän Johanniteroarden in
Boukelisk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. So stoalt ju dän Hl. Antonius wäide Kapälle in
Klaasterbusk n kultuurhistorisk Kleenood deer. Ju is nit bloot dät ooldste
katoolske Goddeshuus in ju Meente, man uk dät ooldste Bauwierk in dät ganse
Seelterlound. In dät Jier 2005 wuude ju apweendich restaurierd.

Die Klaasterbusk in n grooten Woold uut Näddelboome un Eeken un is mäd dän
Aasterhuser Busk ungefäär 21 Hektoar groot. Truch do Woolde lapt ju Seelter Äi.

Die Klaasterbusk waas siet fröier un aleer n Träfpunkt fon Fräisen un Saksen.
Deer wuude Fäi un Weere tuusked un kooped un ferkooped. Oafte blieuwen se deer
moorere Deege. As Eende fon dät 19. Jierhunndert do Reede apkeemen, keemen deer
uk do Ljude uut do Täärpe uumetou. Dan waas deer n Räädrennen twiske Strukelje
un Potshusen.

Uut düsse Träffen is dan ju Boukelisker Kirmes äntsteen. Duusende fon junge
Ljuude uut Seelterlound, Aastfräislound un dät Ooldenburger Munsterlound keemen
mäd hiere Reede, Motorreede, mäd Ounhongere un Frachtwoaine tou dät Fäst ap
Klaasterbusk. Deeruut wuud dät jierelkse Pinksterträffen mäd ne
Donsferounstaltenge (Frühtanz bei Klosterbusch) fon smäidens bit ätter dän
Middai. Dät geen noch so bit in do 1970er af 1980er Jiere, bit deer immer moor
Diskotheken keemen un dät Pinksterträffen nit moor so interessant was.



https://stq.wikipedia.org/wiki/Beooboachtboar_Al

Dät beooboachtboare Al is dän Deel fon dät Al, wierfon dät in Theorie muugelk
is, dän fon ju Äide häär woar tou niemen. In Theorie un nit in Praxis, deeruum
dät me in Praxis dät Al bute uus Sunnensystem bloot truch elektromagnetiske
Stroalenge woarnieme kon. Also ap ne Steede wier ju nit uutsoand wäd af wier ju
tou swak is uum woar tou niemen, kon me niks sjo, wan et deer uk daach wät rakt.

In ju Ounnoame dät dät Al ne isotrope Struktuur häd, häd dät beooboachtboare Al
ju Foarm fon n Baal mäd in de Midde ju Äide (af ap wäkke Steede die Woarniemer
sik uk fint). As Radius wäd dan sowät 46,5 Milliarden Luchtjiere ounroat. Dät Al
sälwen wäd ap bloot 13,75 Milliarden Jiere oold skätsed. Die Gruund dät dän
skätsede Radius gratter is as dät Lucht in ju Tied touräächlääse kon, is ju
Expansion fon dät Al. Me sjucht toun Biespil ap ju Äide dät Lucht fon n
Stiernsystem dät ap 46,5 Milliarden Luchtjiere Oustand lait. Ieuwen leeter as
dän Uurknal liech dät Stiernsystem ap 13,75 Milliarden Luchtjiere fon de
Molksträite, man nu lait dät fääre truch ju Expansion fon dät Al. Dät Lucht wät
do uutsoand wuude, brukte also man 13,75 Milliarden Jiere uum uus tou
beloangjen, wan dät Stiernsystem nu uk fuul fääre wäch lait as 13,75 Luchtjiere.
Me beteekent also gewöönelk as Radius fon dät beooboachtere Al dän Oustand dän
do fierst wääge lääsende beooboachtboare Objekten nu fon uus oulääse, wan wie
disse Objekten uk sjo, as jo wieren do jo noch fuul naier bie liegen.



https://stq.wikipedia.org/wiki/Baalenje

Baalenje of Baaljene, düütsk Bollingen, roomelsk Boaljene is ne Buurskup fon
Strukelje. Ju lait aastersiede Äi un suud-aastelk fon dän Uutändjer Kanoal. Deer
in de Fotje skäl die Fräisenköönich Radbod begreeuwen lääse.

Die Noome is oold uurlääwerd as 1359 Boldynck, 1472 Boldinghen. Dät lät sik
ärkläärje as an en -ingen-Ouleedenge fon n Persoonenoome Balde fon dän Stam
-bald- ‘dapper’. Ju Oard -ingen-Noomen wiesde siet dät 12. Jierhunnert in
Aastfräislound ne groote Produktivität ap. In ju Tied kuud mäd dän Noome dan uk
ju Buurskup äntsteen weese.

In Baaljene is n Gestrich, dät hat Hanneschite. Dät wuud dan fröier oafte as
Skeldnoome bruukend. Intwiske is bekoant, dät dät n oold Woud is un sofuul
betjud as Säärkhoaf. Där wier fröier wail n Germanen-Säärkhoaf.

N Stukje de Seelter Äi häärunner in e Äkke in Baalenje, wier ju Sträite ätter
Elisabethfeen un Bäärsel gungt, deer hieden Lassen hiere Hällenge. Do hääbe de
Hällenge al uum 1910 aproat.

Baalenje hiede fröier ne oaine katoolske Skoule. Ju Baalenjer Skoule wuud
1908/09 baud as "Skoule an dän Baaljener Kanoal". Eerste wieren där 42 Sköilere,
in dän 2. Waareldkriech wieren dät al 128 Sköilere. Ju Skoule wuud 1937 ap two
Klassen un 1965 ap tjo Klassen fergratterd. Ju hoogere Klassen keemen 1966 ätter
ju Skoule in Strukelje.



https://stq.wikipedia.org/wiki/Auger-Elektrone-Spektroskopie_(AES)

Auger-Elektrone-Spektroskopie (AES) is ne Analysemethode fon Uurflächen mäd
Hälpe fon Auger-Elektrone.

Gjuchts is dät Effekt skizzierd foar n Molekül mäd twäin Boane. Sukke Boane
hääbe ne foar älk Element charakteristiske Energie. Wan nu dät Molekül fon n
Primärelektron träfd wäd, dan kon een fon do bee binnere Elektrone (rood) ne
haagere Energie kriege un deertruch in n haageren Boan broacht wäide. Ätter ne
bestimde Tied faalt dät dan in sin oolde Boan tourääch (ounroat mäd n Pieler un
ne loose blaue Steede), wierbie dan ne Energie fräiwäd juust gliek an dät
Unnerskeed in Energie fon do bee Boane. Ju Energie wäd dan meedeeld (Pieler mäd
Krulle) an wier n uur Elektron, wät dan as Auger-Elektron uutsoand wäd un uk ne
loose Steede bääte lät.

Auger-Doaten wäide gewöönelk roat as Spektra in oulatte Foarm. Dät is gjuchts
roat foar Kooper Nitride. Dät rakt ne kloore Spitse foar Stikstof (N) ap 400 eV.
Kooper häd fuul moor Elektrone in fuul moor Boane un rakt also fuul moor
Spitsen, nämmelk bie 920eV (mäd two Litjere) un bie 70 eV.

Auger-Elektrone uut djappere Loagen ferljoose hiere charakteristiske Energie
truch Steeten juun haager lääsende Atome. Do analysierboare Elektrone stamme
deerhäär uut do buppeste 0,5 bit 3 Nanometer, also 2 bit 10 Atomloagen. Deeruum
is AES foarallen ne Uurflächen-Technik. Truch Sputter-Ätsjen in Vakuum konnen
oawers Loagen wächhoald wäide, so dät me djapper meete kon. So konnen ganse
Djupte-Profile ärheelden wäide.

Wan anwoand in n Raster-Elektronemikroskop, konnen uk Bielden (Kartierengen) fon
ju Ferspreedenge fon bestimde Elemente uur ne Probe moaked wäide. Bie 10 keV
Primärenergie un n litjen Stroom is die Stroal so fien, dät me deerbie ne
Aplöösenge fon 0,3 /um kriege kon. Ju grootste Geföilegaid fon 0,1 bit 1 Atom
Prozent kricht me bie grattere Stroome un dän Gehalt an n bestimd Element kon in
n Präzisionsfaktor two bestimd wäide. Deermäd is AES fuul beeter tou tjouen as
Sekundär-Ione-Massen-Spektroskopie (SIMS), man deerjuun fuul minner geföilich.



https://stq.wikipedia.org/wiki/Auger-Elektrone-Spektroskopie

Auger-Elektrone-Spektroskopie (AES) is ne Analysemethode fon Uurflächen mäd
Hälpe fon Auger-Elektrone.

Gjuchts is dät Effekt skizzierd foar n Molekül mäd twäin Boane. Sukke Boane
hääbe ne foar älk Element charakteristiske Energie. Wan nu dät Molekül fon n
Primärelektron träfd wäd, dan kon een fon do bee binnere Elektrone (rood) ne
haagere Energie kriege un deertruch in n haageren Boan broacht wäide. Ätter ne
bestimde Tied faalt dät dan in sin oolde Boan tourääch (ounroat mäd n Pieler un
ne loose blaue Steede), wierbie dan ne Energie fräiwäd juust gliek an dät
Unnerskeed in Energie fon do bee Boane. Ju Energie wäd dan meedeeld (Pieler mäd
Krulle) an wier n uur Elektron, wät dan as Auger-Elektron uutsoand wäd un uk ne
loose Steede bääte lät.

Auger-Doaten wäide gewöönelk roat as Spektra in oulatte Foarm. Dät is gjuchts
roat foar Kooper Nitride. Dät rakt ne kloore Spitse foar Stikstof (N) ap 400 eV.
Kooper häd fuul moor Elektrone in fuul moor Boane un rakt also fuul moor
Spitsen, nämmelk bie 920eV (mäd two Litjere) un bie 70 eV.

Auger-Elektrone uut djappere Loagen ferljoose hiere charakteristiske Energie
truch Steeten juun haager lääsende Atome. Do analysierboare Elektrone stamme
deerhäär uut do buppeste 0,5 bit 3 Nanometer, also 2 bit 10 Atomloagen. Deeruum
is AES foarallen ne Uurflächen-Technik. Truch Sputter-Ätsjen in Vakuum konnen
oawers Loagen wächhoald wäide, so dät me djapper meete kon. So konnen ganse
Djupte-Profile ärheelden wäide.

Wan anwoand in n Raster-Elektronemikroskop, konnen uk Bielden (Kartierengen) fon
ju Ferspreedenge fon bestimde Elemente uur ne Probe moaked wäide. Bie 10 keV
Primärenergie un n litjen Stroom is die Stroal so fien, dät me deerbie ne
Aplöösenge fon 0,3 /um kriege kon. Ju grootste Geföilegaid fon 0,1 bit 1 Atom
Prozent kricht me bie grattere Stroome un dän Gehalt an n bestimd Element kon in
n Präzisionsfaktor two bestimd wäide. Deermäd is AES fuul beeter tou tjouen as
Sekundär-Ione-Massen-Spektroskopie (SIMS), man deerjuun fuul minner geföilich.



https://stq.wikipedia.org/wiki/Woudgeschichte

Ju Etymologie befoatet sik deermäd, outouleeden wier uus Woude häärkuumen dwo.
Foar do ‘groote’ Sproaken as dät Düütske is dät in wieduut do maaste Fälle al
oarich uutsoacht wuuden en fäästlaid in Etymologiske Woudebouke. Foar do litjere
Sproaken - mäd Uutnoame fon t.B. dät Hümlingske - is dät oawers nit so. Foar
fuul fräiske un uk wäkke seelter Woude bestounde oawers al Sunnerstudien. Foar
dät Wäästfräiske kon me deerfon fuul bienunner fiende bie Spenter (1968) un foar
dät Noudfräiske bie Löfstedt (1928) un (1931). Besunners Regionoalwoude fint me
bie Book (1996). Fääre rakt dät oafte uk kuute etymologiske Bemäärkengen in
‘algemeene’ Woudebouke, as foar dät Seelterske in do al ärschienene Beende fon
dät NSW. Deerbie honnelt sik dät dan uum kuute Ferwiese ätter uur Sproaken,
wierbie do Ferhältnisse oafte noch goarnit uutoarbaided wuuden sunt.

Do behonnelde Woude wäide scheeuw stoald un ju Betjuudenge twiske ‘ ’. Fääre
wäide Sproakoukuutengen ferwoand.

Wo me deerbie ferfoart, wollen wie hier wiese anhound fon ju Woudgruppe uum
ätter ‘nach’. In jusälge Betjuudenge fiende sik in uur Sproaken eng. after,
noudfräisk Mooring eefter, Föhr efter, Sylt eeðer un uk noch ooldfräisk efter.
Deermäd lät ju Etymologie genöigend ärkläärd, wan me bloot ap Seeltersk ne
Äntwikkelenge -ft- > -tt- ounnieme kon. Ap wäästfräisk hat efter oawers ‘bääte’
(‘hinter; hinten’), wäil in Ansluutenge ap ndl. nnd. achter, wiertou dan uk wäil
nhd. After ‘Bäätere’ heert. Me mout dan wäil ounnieme, dät et hier ne
Betjuudengsäntwikkelenge roat häd.

Dät seelter Woud bääte foar ‘hinter; hinten’ is düütelk ap n uur Wiese bilded.
An ju strukeljer Foarm bääfte kon me sjo, dät et hier uk ne Äntwikkelenge -ft- >
-tt- roat hääbe kon. Wie konnen deeruum rauelk ounnieme, dät dätsälge Woud is as
ooldfräisk bi-efta mäd jusälge Betjuudenge. Dät lät ap efter sunner r-Uutgong,
man insteede deerfoar ne Foarsilwe bi-, seeltersk be-. Dätsälge Woud is dan wäil
middelniederloundsk bachten (‘hinter’). In ju glieke Betjuudenge fiende wie
ängelsk behind mäd wäil jusälge Foarsilwe, man mäd ne Stamsilwe as in nhd.
hinter.

As Trääde in disse Woudgruppe wollen wie ätters ‘nachher’ behonnelje. Dät sjucht
uut as ätter + Uutgong -s. Ap Noudfräisk rakt et deerfoar Mooring eeftert, Föhr
eftert, Sylt eeðerst, also mäd Uutgong -t of -st. Dät is ne säildene Bildenge un
as muugelke Gruundfoarm lait deer ap de Hounde ooldfräisk efter thet, wierbie
dät th sik dan tou s äntwikkeld häd, as algemeen ap Amringer Noudfräisk (wan dät
in dit Woud daach t häd: eftert). Resultierjende Foarm waas dan *efter set mäd
muugelke wiedere Äntwikkelenge tou *efterst (fgl. syltersk eeðerst) > *eftert >
eeftert of *efters > ätters. Uum dät sluutend tou moakjen, bruukt me eegentelk
noch uur Biespiele fon th > s ap Seeltersk.

Insteede foar ätters kweede wäkke Seelter ättens of äffens. Deerfoar kuud me dan
as Gruundfoarm ounnieme ooldfräisk *eften ieuwenske efter ‘ätter’. Dät et dät uk
wuudelk roat häd, wäd woarschienelk uut ooldängelsk æftan. Uut *eften thet kuud
sik dan as buppe ättens äntwikkelje, wierbie ju Ieuwenskefoarm äffens wiest, dät
uk ne Äntwikkelenge ft > ff muugelk waas.

Ju Ouleedenge hierbuppe is noch man provisorisk. Eegentelk schuul die Etymologe
noch fääre gunge un bekiekje, wo dät in aal Sproaken sit un wo do seelter Foarme
tou dät Ganse biedreege, uum so ätter dän uurgermaniske un fielicht sogoar dän
indogermaniske Wuttel tou kuumen. So kon me t.B. fersäike ättertougungen, wo ju
Wiksel fon do Uutgonge in ätters un ättens sik ferhoolde tou do in hoochdüütsk
hinter un hinten. Bie dät alles schällen dan do Räägele fon ju Luudgeschichte un
ju Betjuudengsleere beoachted wäide.



https://stq.wikipedia.org/wiki/Wilhelmshoawen

Ju Stääd Wülmshoawen (Düütsk un Plat Wilhelmshaven) is ne Stääd in dän
Loundkring Fräislound in Läichsaksen. Ju lait in dän ooldenbuurchske Deel fon
Fräislound an dän Jadebousem. Ju wuude 1937 mäd uurs een Stääd, Rüstringen,
fereenigd. Un so hied ju uur 100.000 Ienwoonere, man däälich nit moor.
Wilhemshoawen is ne Stääd mäd n siet dät 19. Jierhunnert grooten Hoawen foar do
Koopljuude un ju Marine.

1853 wuude twiske dän Stoat Ooldenbuurich un dän Stoat Prüüssen die
Jadeferdraach ousleeten. Do Prüüske wüülen an de Noudsee jädden n Kriechshoawen
baue un koopeden deeruume fon Ooldenbuurich 334 Hektoar Lound, dät an dän
noudwäastelke Houk fon dän Jadebousem liech. Dät Gestrich heerde historisk tou
Aast-Fräislound. 1869 roate Köönich Wilhelm fon Prüüssen ju Stääd dän Noome
Wilhelmshaven. Ju platdüütske Skrieuwwiese wuude apsichtelk an ju fon
Bremerhaven un Cuxhaven anpaased.

Dät ferkoopede Lound heerde tou do Säspele Heppens un Näieende. 1883 koopeden do
Prüüssen noch 127 Hektoar deertou. Truch dän Bau fon dän Kriechshoawen wuuksen
do Oarbaidersiedlengen, do an dän Stäädraant ap ju ooldenbuurchske Siede liegen,
stäärk an. So koom dät 1879 tou ju Gruundenge fon dät Säspel Bant, un touhoope
mäd Heppens un Näieende äntstuude deeruut ju ooldenbuurchske Stääd Rüstringen.
Jiertjaande lieuweden two Stääde, ju eene unner ooldenbuurchske un ju uur unner
prüüske Heerskup bienunner un mädnunner. Eerste 1937 wuuden do bee Jadestääde
unner dän Noome "Wilhelmshaven" fereenigd un ju prüüske Deel wier an den
Fräistoat Ooldenbuurich ouroat.

Wilhelmshoawen is mäd dät Skiksoal fon ju düütske Kriechsmarine ääng ferbuunen.
Ätter dän Touhoopebreek 1945 stuud ju Stääd foar ju stuurste Apgoawe in hiere
Geskichte. Groote Woongestriche un Hoawenanloagen wieren in 100 Bombenangriepe
tou Skanne moaked un do Hällengen demontierd wuuden. Foar fuul Wierkere waas
neen Wierk deer. Wülmshoawen waas ju Stääd mäd do maaste Wierkloosen in gans
Läichsaksen. Dät annerde sik loangsoam, as Düütsklound ju Buundesweer apstaalde
un Wilhelmshoawen wier Marinestandplats wuude. Ju Kriechsmarinehällenge kuud
wier apbaud wäide, un ok ju zivile Industrie noom n grooten Apswung.

N Gluksfal foar Wilhelmshoawen waas dät joope Fierwoater foar dän Voslapper
Groden an ju Buutenjade. Deer kuuden uk do moderne Ouljetankere ounloope, un so
wuude Wülmshoawen toun grootsten düütsken Ouljehoawen. Wo insen dän Kaiser sien
Slachtskipe onkerden, sunt nu Brääge foar do Tankskipe fier in dät Woater roane
baud wuuden. Tanke un Raffinerien stounde bääte dän Diek, un Ouljeleedengen
loope fon hier fluks in do rhienske Industriegestriche.



https://stq.wikipedia.org/wiki/Weeuwerst%C3%A4l

Do Deele fon n Weeuwerstäl sunt: do bee Treede, do bee Knäppele of do Päärtjene,
wier do Treede an hongje. Do Kurrele of do Skieuwen sunt do Rullen, wier do Taue
uur gunge, wier do Knäppele an hongje un do deertruch ap un deel bewääged wäide
konnen, dät dät Tau uur do Rullen gungt.

Unner sit die Umelööper, wier dät weeuwde Linnen uur rulled wäd. Die Brustboom
of Foarboom is ju Walse wier dät weeuwde Linnen uur gungt, eer dät dät uur dän
Linnenboom gungt. Die Äffener is die Roome, wieroun dät Geweeuwe spond wäd. Ju
Spoule is dät Skifken un ju Pipe is ju bewäägelke Rulle deeroun,wier dät Jäiden
ap sit, wier die Ounsleek fon moaked wäd. Ju Piepe kon sik bewäägje ap n Stift,
die der Präin hat. Die Ounsleekträid lapt truch ju Noose ap die Piepe.

Ju Loade is ju Weeuwerloade, wieran die die Koum befäästiged, wierfon do Tienden
truch dät Skäärjäiden gunge. Ju Heeuwelte is n tännen Stok, wier juust sofuul
Träide hääruutkuume un vertikoal truch do Träide fon dät Skäärjäiden truuge
loope, as Träide in dät Skäärjäiden oane sunt. Disse vertikoal loopende Träide
sunt unner dät Skäärjäiden wier befäästiged an n Stok, die der nit an do Eende
fääst, man bewäägelk is. Ju Heeuwelte kon truch do Treede ap un deel bewääged
wäide, un honget an n Strik, die der uur do Kurrele of Skieuwen gungt. Disse
Rulle is an n Holt befäästiged, dät ju Pläiene hat. Do buppe ap dät Gestäl
lääsende Boolke, wier ju Pläiene an befäästiged is, hat die Pläienboom, un dät
uur Holt, dät buppe ap an do Sieden fon dän Pläienboom sit, hat ju Kroune. Do
bee flakke Stokke, wier dät Skäärjäiden kjuuswiese uur gungt, heete Roustokke,
do mäd Rouhoaken* ferbuunden sunt. Ju Bräiskeede gungt ap jusälge Wiese truch
dät Jäiden; ju tjoont deertou, dät annunner klieuwjen fon do eenpelde Träide fon
dät Skäärjäiden tou ferhinnerjen. Die Jäidenboom is ju Walse, wier do
Ounsleeksträide uurhäär gunge. Dät Sluutholt ferbint do bee Fäite, do bee
Siedstukke fon dät Weeuwerstäl. *) Wo wichtich dät Weeuwen in Seelterlound waas,
kon me deeran sjo, dät dät in t Suude fon Skäddel n Loundstuk roate mäd dän
Noome die Rouhoake, juust ätter de Foarm.

Foar tweelich Smitte Linnen (7½ Äälne) dan mout me aan Äffener hääbe fon trütich
Gonge; dan kumt in älke Gong sun Strap Jäiden fon ju Kätte; dan is der foar ap
dät Stäl n tjukken Boom (die Jäidenboom), ap eene Eend n Gat deeroan, deer wäd n
Stok truchstat. Dan wäd die Eend fon dät Jäiden in dän Boom fäästmoaked, dan wäd
die Boom rundtroald, un dan gungt dät Jäiden der aal uumetou soloange, dät die
Eend kumt. Midde ap dät Stäl, deer hongje do Heeuwelte un ju Loade mäd dän Koum
deerbie. Dan foatje jo oun tou weeuwen un mouten uungefeer sofuul Ounsleek hääbe
as dät Skäärjäiden. Dan sit die Weeuwer bääte sun Boom, dät hat n Brustboom.
Deer wäd dät Skäärjäiden eerste oan fäästmoaked. Dan mout die Weeuwer n Spoule
hääbe un litje Spoulpiepen. Ap do litje Spoulpiepen wäd dät Ounsleek apspouled.
Dan mout dät Skäärjäiden eerste mäd Bouketen Bräi bäärseld wäide. Dan is in älke
Heeuwelte aan Träid; truch dän Koum twiske älke Rait sunt allemoale twäin
Träide. Nu häd die Weeuwer n holtene Treede unner Fäite mäd n Tau an do
Heeuwelte. Nu trät hie mäd dän eene Fout deel, un dan gungt dät uur uumehooch,
un dan gungt die uur deel un die eerste wier uumehooch. Dan eepent sik dät
Jäiden twiske do Heeuwelte un die Koum. Deer wäd ju Spoule mäd een Piepe
Ounsleek soloange wai un wier truchskeeten (-smieten), dät ju Piepe loos is, dan
mout n friske Piepe in ju Spoule ounsät wäide.

Häd me dan n Aantje Linnen kloor, dan häd me n Tämpel, die kumt der dan ap, dät
dät Linnen ap sien gjuchte Bratte kumt. Dan mout alle tjo Äälne wier uutläid un
fon näien wier stäärkd (stieuwed) wäide, un so gungt dät soloange, dät do
tweelich Smitte fon dän foarnste Boom ou sunt.



https://stq.wikipedia.org/wiki/W%C3%A4t_is_Wikipedia_nit

Woudebouk. Dät kon weese dät n Woud af n Uutdruk apnuumen wäd in Wikipedia, man
dät is dan bloot so deeruum dät deer moor uur skrieuwen wäide kon as wät in n
Woudebouk heert. Ieuwenske dät Enzyklopädie-Projekt Wikipedia rakt dät uk n
Woudebouk-Projekt Wiktionary, wier wie fielicht noch moal ne Seelter Version fon
moakje konnen. Deer heere dan Seeken oane do Woud-spezifisk tou dwoon hääbe mäd
Grammatik, Satse un Betjuudenge, wier ne Enzyklopädie sik moor ap Seeken belukt.

Diskussions- af Näis-Forum. Wan me uk Meenengen häd uur dät Subjekt fon ne
Siede, so skäl me deer daach objektiv blieuwe. Dät gungt bloot uum Information.

Webportal. Wan me uk wäil moal Ferwiese ätter buuten touföigje kon, so skäl die
Text sälwen daach die wichtichste Paat fon n Artikkel bildje.

Textsammelenge. Dät kon weese dät fon ne literariske Oarbaid af n uur Text n
litjet Stuk anfierd wäd as Biespil. Man Wikipedia is neen Sammelsteede fon Bouke
af Läidertexte. Fonsälwen kon me n Uursicht moakje uur n Skriftstaaler mäd n
Uursicht fon sien Oarbaiden, man do Texte sälwen skällen uurswain unnerbroacht
wäide.

Enzyklopädie fon Seelterlound. Seelter Seeken wäide fonsälwen oafte eer anfierd
as Seeken uut uur Loundere, man dät Siel is dätsälge as dät fon uurssproakige
Wikipedia's: Ne Enzyklopädie uur ju ganse Waareld. Deer is alsoo Plats foar
Information uur Seelterlound, man dät is juust so goud wan du Information uur
uur Seeken biedreege wolt.



https://stq.wikipedia.org/wiki/Umlaut

Mäd Umlaut beteekent me ju Annerenge fon n Luud truch Ienfloud fon n uur Luud,
oafte in dätsälge Woud. Ap Düütsk wäd die Umlaut maast ounroat mäd dät Teeken "
(Umlautteeken) buppe ju Bouksteeuwe. Die Uutdruk Umlaut of umlaut wäd
internationoal in ju Sproakkunde benutsed un is deeruum hier so uk biebeheelden.

In dät Ooldgermaniske eendeden de Woude oafte ap fulle Vokoale, as -i un -u. Do
hieden al fluks Ienfloud ap dät ganse Woud. In dät Gotiske (Got.) sjucht me
deerfon al litje Anfange, man in dät Ooldhoochdüütske (Ohd.) hied sik die
Ienfloud fon dät -i (-j) al wied truchsät, wieruum me deer fon i-Umlaut spräkt.
In dät Ohd. fint sik t.B. gast, gesti, nhd. ’Gast, Gäste’. Deerbie mai dät
düütelk weese, dät dät e (ä) in ju Uutsproake twiske dät a (Tunge läich) un i
(Tunge hooch) lait. Dätsälge rakt et bie uur Vokoale: Dorf - Dörfer, Wurst -
Würste un mäd loange Luude: Rad - Räder, Not - Nöte, Kuh - Kühe un sogoar mäd
Twieluude Braut - Bräute. Sowät fint sik uk bie Tiedwoude, t.B. bie Konjunktiv
wir würden ieuwenske Indikativ wir wurden. Deer stamt die Umlaut fon dät i, wät
sik noch fint in dän ahd. Konjunkiv wurdim. Äänelks rakt dät bie füllen (got.
fulljan) ieuwenske voll un bie jünger ieuwenske jung.

Deer dät Fräiske al eer moorere Annerengen (Vokoalheeuwenge, Assibilation)
unnergeen, häd die Umlaut in dät Fräiske uurs uutwierked as in dät Hoochdüütske.
Deertou wuuden wäkke Resultoate truch ju Äntruundenge beienflouded. Wäil deeruum
tou ju Tied fon dät Aptreeden fon dän Umlaut do fulle Eendvokoale in dät
Ooldfräiske uk in n Eentaal bewoard blieuwen wieren, wuud uk oafte die Eentaal
fon dän Umlaut griepen.

honnelt sik dät bie Fäite uum ächten Umlaut, die der bie dän Eentaal Fout truch
Systemtwong (Analogie) unnerdrukt wuuden is (Siebs 1347).



https://stq.wikipedia.org/wiki/Tuumesproang

Die Tuumesproang is ne Methode, uum den Oustand twiske die sälwen un n Objekt
tou skätsjen un kon bie ju Orientierenge un ju Oustandsmeetenge hälpe.

Disse Skätsenge lääse do Sträkkenferhältnisse fon dän Stroalensats tougruunde.
Die anpielde Tuume an dän uutsträkte Ierm fon n uutwoaksen Moanske is sowät 70
Zentimeter von dät Gesicht oawe, wült die Oogenoustand sowät säks Zentimeter
bedrächt. Hieruut kon me n Ferhältnis bereekenje, dät fonsälwen fon Moanske tou
Moanske variiert.

Dit Ferhältnis lait in dät Beräk fon 1:7 bit 1:12, un mout foar bääste
Meetresultoate fon älke Moanske sälwen fääststoald wäide. In de Räägel is 1:10
seküür genouch, dan die Tuumesproang is eendelk daach bloot ne Fästeräägel – of
Tuumeräägel.

In ju Astronomie wäd n äänelk Ferfoaren tou ju Oustandsbestämmenge fon Stierne
uut de Noaberskup fon uus Äide ferwoand. An ju Steede fon dän Oogenoustand trät
hier ju Positionsferannerenge fon ju Äide unner hieren Uumloop uum ju Sunne.

Bie relativ naie Planetariske Dooke is ju Oustandsbestämmenge mäd Hälpe fon ju
Parallaxe muugelk. Die Effekt fon ju trigonometriske Parallaxe kon tou ju
Oustandsbestämmenge fon Fixstiernen ferwoand wäide.



https://stq.wikipedia.org/wiki/Tuffelke_(Solanum_tuberosum)

Ju Tuffelke (In Skäddel wäd Tüwwelke of Tülke kweeden, biologiske Nomenklatuur:
Solanum tuberosum) is ne wichtige Neerengs-Plonte. Do Knullen, juust as do heele
Plonten Tuffelke naamd, konnen goud ieten wäide, wan jo seeden of brät sunt. Räi
kon me naan Paat fon ju Plonte ferdreege. Tuffelke rakt dät fuul ferskeedene
Soarten, in unnerskeedelke Faawen (rood, jeel, gries, bruun, blaauw), buppedät
rakt dät fääste un meelige Soarten, äddere un leete. Jo wäide maasttieds
vegetativ uur dät iengreeuwen fon Knullen fermoord, do Oogene kriege un
uutdrieuwe. Me kon Tuffelke oaber uk, as uur Plonten, sexuell fermoorje (uur ju
Bestuuwenge fon do Blöiten) un do Bäien säidje. Deertruch äntstounde näie
Soarten.

Tuffelke kuume uut ju suudamerikoanske Buuräi-Traditsjoon. In Suud-Amerikoa
wuuden jo al loange Tied eer ju Kolonioalisierenge ounbaud. Dät rakt junner uk
masse Soarten, do bääst oun dät Lieuwend in do Anden ounpaased sunt un nit unner
uus Bedingengen plonted wäide konnen.

Ätter Europa wai wuuden jo wäil eerste in't 16. Jierhunnert broacht. Fon do oun
duurde dät noch ne Tied, bit me Tuffelke-Soarten tuchted hiede, do dät froamde
Klima goud ferdreege kuudene. Buppedät bruukte dät ne Wiele, bit do europäiske
Buuren mäd ju näie Plonte fertjoud wuuden.

Noch in ju Midde fon't 18. Jierhunnert moaste Friedrich II. fon Prüüsen Befeele
uutreeke, uum do Buuren in sien Lound dät Tuffelkenplontjen bietoubrangen. Dät
wäd fertäld, dät hie n Tuffelkefäild fon Suldoaten bewoakje liet, deermäd do
Buuren sjo, wo wäidful do Plonten sunt, uum jo tou't Steelen tou ferfieren.

Läiweloa waas ju Tuffelke sunne wichtige Neerengsplonte in Europa, dät dät ne
Hungersnood reeke kuude, wan do Tuffelkebestounde fon Kroankhaide fernäild
wuuden. So toun Biespil ju Groote Hungersnood in Irlound twiske 1845 un 1852, ju
truch Tuffelke-Fuuleräi uutbriek.

Däälich is ju Tuffelke in groote Deele fon ju Waareld tou fienden. Apgruunde fon
ju Globoale Woormenge rakt dät Fersäike, ju Tuffelke sogoar in Gräinlound tou
plontjen.

Mäd ju Tuffelke wäd aaltied fuul experimentierd. Tuffelke sunt biologisk so nai
fjuund mäd Tomoaten, dät mä goud Tomoaten ap Tuffelken ääntje kon, sodät me
buppe do Fruchte un unnern do Knullen aadenje kon. In dän grooten Stil wäd dät
oaber nit moaked, uumdät dät deer fuuls tou uumestoundelk tou is.



https://stq.wikipedia.org/wiki/Tuffelke

Ju Tuffelke (In Skäddel wäd Tüwwelke of Tülke kweeden, biologiske Nomenklatuur:
Solanum tuberosum) is ne wichtige Neerengs-Plonte. Do Knullen, juust as do heele
Plonten Tuffelke naamd, konnen goud ieten wäide, wan jo seeden of brät sunt. Räi
kon me naan Paat fon ju Plonte ferdreege. Tuffelke rakt dät fuul ferskeedene
Soarten, in unnerskeedelke Faawen (rood, jeel, gries, bruun, blaauw), buppedät
rakt dät fääste un meelige Soarten, äddere un leete. Jo wäide maasttieds
vegetativ uur dät iengreeuwen fon Knullen fermoord, do Oogene kriege un
uutdrieuwe. Me kon Tuffelke oaber uk, as uur Plonten, sexuell fermoorje (uur ju
Bestuuwenge fon do Blöiten) un do Bäien säidje. Deertruch äntstounde näie
Soarten.

Tuffelke kuume uut ju suudamerikoanske Buuräi-Traditsjoon. In Suud-Amerikoa
wuuden jo al loange Tied eer ju Kolonioalisierenge ounbaud. Dät rakt junner uk
masse Soarten, do bääst oun dät Lieuwend in do Anden ounpaased sunt un nit unner
uus Bedingengen plonted wäide konnen.

Ätter Europa wai wuuden jo wäil eerste in't 16. Jierhunnert broacht. Fon do oun
duurde dät noch ne Tied, bit me Tuffelke-Soarten tuchted hiede, do dät froamde
Klima goud ferdreege kuudene. Buppedät bruukte dät ne Wiele, bit do europäiske
Buuren mäd ju näie Plonte fertjoud wuuden.

Noch in ju Midde fon't 18. Jierhunnert moaste Friedrich II. fon Prüüsen Befeele
uutreeke, uum do Buuren in sien Lound dät Tuffelkenplontjen bietoubrangen. Dät
wäd fertäld, dät hie n Tuffelkefäild fon Suldoaten bewoakje liet, deermäd do
Buuren sjo, wo wäidful do Plonten sunt, uum jo tou't Steelen tou ferfieren.

Läiweloa waas ju Tuffelke sunne wichtige Neerengsplonte in Europa, dät dät ne
Hungersnood reeke kuude, wan do Tuffelkebestounde fon Kroankhaide fernäild
wuuden. So toun Biespil ju Groote Hungersnood in Irlound twiske 1845 un 1852, ju
truch Tuffelke-Fuuleräi uutbriek.

Däälich is ju Tuffelke in groote Deele fon ju Waareld tou fienden. Apgruunde fon
ju Globoale Woormenge rakt dät Fersäike, ju Tuffelke sogoar in Gräinlound tou
plontjen.

Mäd ju Tuffelke wäd aaltied fuul experimentierd. Tuffelke sunt biologisk so nai
fjuund mäd Tomoaten, dät mä goud Tomoaten ap Tuffelken ääntje kon, sodät me
buppe do Fruchte un unnern do Knullen aadenje kon. In dän grooten Stil wäd dät
oaber nit moaked, uumdät dät deer fuuls tou uumestoundelk tou is.



https://stq.wikipedia.org/wiki/Ts%C3%A4lp-tsalp

Ju Jiepeke (Phylloscopus collybita) af luudmoalerisk die Tsälp-Tsalp, wät mäd
dät düütske Woud "Zilpzalp" tou ferglieken is, is n Fuugel.

Ju Jiepeke sjucht so äänelk uut as ne uur Oard, Phylloscopus trochilus, ju mäd
hier nai früünd is, un, as me an dän wietenskuppelken Noome sjucht, tou dän
sälgen Sleek heert. Man me kon ju Jiepeke seeker mäd Hälpe fon ju Stämme
ärkanne, ju, as al die uur Noome "Tsälp-Tsalp" kwäd, as
"trrrrr-tsälp-tsalp-tsalp-tsälp-tsälp-tsalp-trrrr" klingt. ( Die Song fon ju
Jiepeke ?/i) ( Tou n Fergliek die Song fon ju äänelke Oard, Phyloscopus
trochilus ?/i)

Hier is die Lieuwendsruum fon disse Oard in ferscheedene Faawen, do anwiese, in
wäkke Jierstied me dän Tsälp-Tsalp in n Gebiet fiende kon. Foar dän
Lieuwendsruum fon do eenpelde Unneroarde sjuch in dän entspreekenden Apsats!

5. Hier sjucht me dän Fuugel bloot bie Winterdai un uk deer bloot in n Tuun, dät
grootste Gebiet is deer oawers ne Wüüste, wier naan Tsälp-Tsalp jädden lieuwje
wol.



https://stq.wikipedia.org/wiki/Toba-Foulk

DoToba sunt ne ethniske Gruppe in Argentinien, Bolivien un Paraguay. Jo sunt
Deel fon ne grattere Gruppe fon indigene Bewoonere fon de Gran Chaco, do
Guaycuru. Dät rakt 47.951 Toba in Argentinien (2005), do der woonje in do
Provinze Chaco, Formosa un Santa Fé.

Do Toba naame sik Qom-lik, dät hat eenfach eenfach “Moanskene”. Die Noome Toba
stamt uut dät Guaraní un betjut "groote Stierne", wät dätsälge is as die Noome
frentones, dän der him roat wuude fon do eerste spoaniske Siedlere. Dät lait
deeran, dät do Toba hiere Hiere an de Foarderkaante kuut sniede as n Teeken fon
Truur.

Die Chaco-Region in dät Noude fon Argentinien un n Paat fon Paraguay waas fröier
mäd Buske bedäkt. Do Toba wieren uursproangelk Jeegere un Samlere, do der mäd de
Ankumst fon do Spoanier dän Gebruuk fon Hoangste uurnoomen. Kolonioalen Iengriep
un Missionierenge wierstuuden jo foar moorere Jierhunnerte.

In do 1880er Jieren begon ju argentiniske Regierenge ne Kampagne, uum näie
Gebiete tou besätten. Ju besiegede do lääste organisierde Fersäike fon do Toba,
hiere Lound tou ferdäägenjen. Die argentiniske Chaco wuud in groote Portione
deeld un nutsed, foarallen foar do wäidfulle Quebrachoboome, ferwoand foar sien
sien Tannin un sien extrem haltboar Holt. Dät fernäilde dät Ökosystem in relativ
kuute Tied. Die privoate Oainer fon de Chaco woande sik dan an
Boomwulle-Produktion, wierbie do Toba as billige Saisonoarbaidere iensät wuuden.
Disse Uumstände ferannerden sik nit weesentelk foar Jiertjaande.

An n 19. Juli 1924 wuuden dan in Napalpí in ju Provinz Chaco in dät Noude fon
Argentinien 200 Tobas massakrierd fon do argentiniske Dreeguunere un
Fäituchtere.

Siet 1982 leed ju Region an Biespilloose Uurfloudengen, do der do Aadene
fernäilden. In do 1990er Jieren koomen fuul Toba sunner Oarbaid truch mechaniske
Aadenmaskienen, do der weegen dän fäästen Wikselkuurs billich uut Brasilien
importierd wäide kuuden. Ju Provinzregierenge fon Chaco noom dan Touflucht tou
ne eenfache Foarkoarte foar Toba, do der uutwonnerje wüülen ätter dät Suude, sun
1000 KM fääre in de Provinz Santa Fé.

Ju Meerhaid fon do Toba-Migrante liet sik deel in Rosario, ju eene groote Stääd
in dät Suude fon Santa Fé, wier uk fröiere Woogen fon Toba in do 1950er un
1960er Jiere waileeken wieren. Kommunikation un Familienbeende wieren in ju Tied
heelden, so dät do Näiankuumlinge ne Steede foonten. Beskäftigengsmuugelkhaide
un stoatelke Hälpe, wan uk knap un fon sljuchte Qualität, roate dät düütelk moor
in n stäädisk Uumfäild as in Chaco. Skätsengswiese 10.000 Toba koomen ätter
Rosario in do 1990er Jieren un siedelden sik maast an in do Slums ( Villen
miseria ).

Ju Toba Sproake is n Meeglid fon ju Guaicuruan Sproakgruppe. Ätter do Fereende
Natione häd et ruund 60.000 Baalere, fon do der 15.000 bit 20.000 woonje in
Argentinien.

In Rosario rakt et twäin Freepeele mäd ju Mäldenge "Mai Free ap de Waareld
härskje", skrieuwen ju Toba Sproake un in Guaraní as uk in Spoanisk un
Italienisk (as n Biespil foar do lokoale un europäiske Kultuure, do der ju
Gemeenskup moakeden un beienfloudeden). Aan deerfon is in Empalme Graneros, wier
do Toba-Ienwonderer uut Chaco in do 1990er Jiere ju grootste Gemeenskup
bildeden, un die uur in ne wät ferstatte Steede in ju Naite fon dät Ouger fon ju
Paraná, n poorhunnert Mater oawe fon ju Nationoale Flaggen-Toanksteede fon
Argentinien.



https://stq.wikipedia.org/wiki/Thermostoatkroane

Thermostoatkroanen as Dusch-, Boadewonne- of Waaskdiskkroanen reeke ne konstante
Temperatuur fon dät outappede Woater, unouhongich fon ju Lufttemperatuur un fon
dän Druk in do Woatertoufuurlaitengen.

Ju Woormwoatertemperatuur kon bit ap ne Ouwiekenge fon aan Groad Celsius fon ju
Skältemperatuur konstant heelden wäide. Uut Sicherhaidsgruunde hääbe do
Thermostoate an dän Ienstaalring n Speerknoop, die der ap 38 ̊C ienstoald is.

Moonige Thermostoate hääbe noch ne Woaterknooptaste, ju dän Truchflus ap 50 %
begränset. Dät rakt deertou Sunneruutfierengen, in do ju Miskkoomer buute fon
Kooldwoater uumspäild is, so dät ju Kroane fon buuten altied köil blift.

In dät Binnere hääbe do Miskthermostoate n Räägelder, die der fon Miskwoater
uumspäild wäd. Die Räägelder bestoant äntweeder uut Bimetalträid, ju der tou n
skruuffoarmigen Feeder wikkeld wuude, of ne mäd Paraffin fälde Kapsel, n sonaamd
Woaks-Dienstof-Element. Bee Räagelderoarde fiere bie Temperatuurannerengen
proportionoale Laangtenannerengen uut, wierbie ju Uutfierenge mäd Bimetalträid
grattere Räägelweege beskrieuwe kon. Annerje sik do Touflusbedingengen
(Temperatuur, Masse), so verskuft sik die Räägelder un eepent beluukengswiese
slut Slitse fon do Woorm- un Kooldwoatertoulooplaitengen.



https://stq.wikipedia.org/wiki/Tecklenbuurich

Dät wai un wier twiske Noude un Suude behärsket uk in n Ounfang ju politiske
Geschichte fon Seelterlound. Dät wäd as Sagelterland naamd in n Uurkunde fon n
25. Okt. 1400 (He297, fgl. Sello 32f.) as een fon do Lounde do fon Groaf
Nicolaus fon Tecklenburg an dän Biskup fon Munster uurdrain wuuden. Deer wäd
ounnuumen (Sello 9ff., Fr32) dät Seelterlound laangere Tied Tecklenburgisk
Hoohaidsgebiet weesen is, as uk ju Noaberstääd Ait (Friesoythe). Ap dät Woapen
fon dän Groaf fon Tecklenbuurich uut ju Tied uum 1200 sünt al säks
Poapskenbleede tou sjoon. Man weegen ju isolierde Loage schäl die Tecklenbuurger
Ienfloud littik weesen hääbe. Do Seelter betoalden bloot n "Greeuwenschät" fon
4½ Tonne Buutere.

Noch wät uurs rakt et, dät uk ätter Seelterlound waiwiest. Dät is, dät uk ju
Stääd un Groafskup Tecklenbuurich Poapskenbleede in sien Woapen häd. Wie wieten
dät Seelterlound tou Tecklenbuurich heerd häd, bit dät him 1400 ounuumen wuude.
Me kon sik dan foarstaale, dät do Tecklenbuurger Groafen dät Poapskenblääd
fierden uum tou wiesen, dät jo oolde Gjuchte in "Fräislound" hieden. Deerfon häd
uk dät Woapen fon ju seelter Noaberstääd Ait sien two Poapskenbleede. Die
Ienfloud fon ju oolde Groafskup Tecklenbuurich sjucht me fääre nit bloot in ju
Flaage un dät Woapen fon dän Loundkring Kloppenbuurich, man uk noch in do
Woapene fon dän oolden Loundkring Tecklenbuurich un deeroun do Meenten Ladbergen
un Lienen un fon dän näien Kring Steinfurt un deeroun ju Meente Lotte.



https://stq.wikipedia.org/wiki/Substroatsproake

Ne Substroatsproake is ne Sproake ju in n bestimd Gestrich ärsät wuuden is fon n
uur Sproake, ju Superstroatsproake. Biewielen wäd uk ju kuute Beteekenge
Substroat bruukt.

Bie ne Sproakannernge wäd ne Sproake in n bestimd Gestrich ärsät fon ne näie
Sproake. Ju ärsätte Sproake is dan ju Substroatsproake fon ju näie Sproake. Wan
buute dät Gestrich noch n Foarm fon ju oolde Sproake boald wäd, dan is dät ne
Adstroatsproake fon ju näie Sproake. Uumekierd is ju näie Sproake fon dät
Gestrich ju Superstroatsproake fon ju oolde Sproake.

Deeruum dät dät Ärsätten maastens nit fulkeemen is, sunt in n Superstroatsproake
oafte Räste fon de Substroatsproake wiertoufienden. Disse Räste, do der ouwieke
fon do normoale Räägele fon de Sproake, konnen gewöönelke Woude weese, man uk
Noomen, as oolde Steedenoomen of traditionelle Persoonsnoomen.

Foar ju Angelsaksiske Invasion wuud in Änglound Keltisk boald. Dät Ängelske häd
deer also n keltisk Substroat. Eer do Germanen truch dän Limes brieken, wuud in
Suud-Düütslound woarschienelk ne romaniske Sproake boald. Dät Düütske häd deer
dan n romanisk Substroat.

Uk fon dät Fräiske wäd ounnuumen, dät et ne Substroatsproake roat häd bie do
Foulkere do der Fräisk baale af boald hääbe. Fon disse Substroatsproake fon dät
Fräiske, beteekend as Foarooldfräisk, is noch nit fuul bekoand. Dät mouten wie
leere truch Rekonstruktion uut Räste.

Bie disse Rekonstruktion wäd toueerst kieked ätter Woudfoarme, do ju germaniske
Luudferschuuwenge nit meemoaked hääbe. So is dät Indogermaniske p an dän
Woudbegin in aal germaniske Sproaken tou f wuuden (latynsk pellis wäd tou
Seeltersk Fäl).

Wan dät nu in dät Seelterske Woude rakt mäd "p" an n Woudanfang, do nit leetere
Äntleenenge of Luudmoaleräi äntstamme, dan mout dät sik uum Substroatwoude
honnelje. Muugelke Biespiele sunt: Paad un Poul.



https://stq.wikipedia.org/wiki/Stroalenge

Stroalenge is dät Uutseenden fon Energie as Woogen (elektromagnetiske
Stroalenge), do me sik uk toanke kon as litje Deele (Kwante).

Wan me mäd wäd Häddes juun n Saiseblääd slacht, dan klingt dät. Dät kumt
deerfon, dät dät Saiseblääd trillet un dät Triljen an de Luft meedeeld wäd un so
in uus Oore kumt. Deerbie kuume liek fon dät Blääd longitudinoale Woogen,
deeruum dät jo in de Laangte trilje, wüült fon dän Snied un ju Rääch
transversoale Woogen kuume, do der twäärs trilje.

Sukke Luudwoogen (dt. Schallwellen) bewäägje sik mäd ne Gauegaid fon 300 Meter
pro Sekunde truch de Luft. Uk truch hädde Materioale plontje do sik goud fout,
man nit truch dät Luftloose. Junge Moanskene konnen Luud heere dät 16 bit 20
Moal pro Sekunde trillet (16 Herz bit 20 Kiloherz, kut: 16Hz-20kHz). Deerbuute
lait dan noch Infraluud (unner 16 Hz) un Ultraluud (buppe 20 kHz). Dät sunt also
do haagere Frequenzen.

Gans uurs is dät mäd elektromagnetiske Woogen. Do bewäägje sik bolde
alleweegense truch un hääbe in dät Luftloose ne Gauegaid fon 300 000 km pro
Sekunde. Dät sunt gans ferskeedene Soarten fon Stroalenge, so as hier unner tou
sjoon is: Gjuchts sjucht me do Wikselstroome mäd gans läige Frequenzen fon 10
bit 10 000 (10^4)Hz (sjuch ap ju unnerste Skala); deertou heert t.B. uus
gewöönelke Elektrizität-Nät mäd ne Frequenz fon 50 Hz. Bie sukke läige
Frequenzen trät noch bolde neen Stroalenge ap.

Eerste buppe 10 kHz (10^4 Hz) wäd ju Stroalenge wichtich un fange dan do
Radiowoogen oun mäd Loang-, Middel- un Kuut-Wooge. Dät do Woogen bie haageren
Frequenz immer kuuter wäide, kon me ferstounde uut hiere Gauegaid: trilje do 300
000 Moal pro Sekunde, dan is älke Wooge juust 1 km loang. Bie sun Frequenz
oarbaidet ju Loangstwoogenseender bie Roomelse, deeruum dät haagere Frequenzen
nit truch dät Woater tringe konnen.

Buppe sowät 10^7 Hz (Woogenlaangte uum 3 Meter) fange dan do UKW, VHF un
UHF-Woogen oun un dan deerbuppe do Woogen do der foar Radar un Magnetron-Häide
benutsed wäide. Dan n Aantje fääre kumt dan Teraherz-Stroalenge un deerbuppe ju
Infrarood-Stroalenge, ju moaket dät wie ju Waamte fon n Häid af fon de Sunne
fäile. Un dan kumt eendelk dät sichtboare Lucht. Dät is man n gans smällen
Beend, wier ju Faawe annert fon rood bie 750 nm (juust minner as een duusendste
millimeter) tou blau bie 400 nm. Do Faawen sitte uk aal in dät wiete Sunnelucht,
so as me sjo kon in n Rienbooge.

Deerbuppe kumt dan ju ultraviolette Stroalenge en dät is wier die Gefoar
anfangt. Dät kumt deerhäär, dät bie haageren Frequenz do Kwante immer haageren
Energie kriege un somäd eer dät Lieuwend skoadje konnen. Dät hat ne
ionisierjende Stroalenge un dät wäd noch läpper bie ju Röntgen-Stroalenge, ju
der tougliek uk selektiv bruukt wäd uum Krebs-zellen dood tou moakjen. Uk
nutselk is, dät ju truch dät Lieuwend skient, wiertruch wie sjo konnen af deer
wät loos is.

Noch gefoarelker is ju bie Radio-aktivität aptreedende Gamma-Stroalenge un ju
Hööchte-Stroalenge, ju in de Waareldruumte härsket.



https://stq.wikipedia.org/wiki/Stellingwerfsk

Dät Stellingwerfske (Stellingwarfs, wäästfräisk uk Oertsjongersk naamd) is n
läichsaksisken Dialekt, die der boald wäd in dän grootste Deel fon do Meenten
Aast- un Weststellingwerf (touhoope do Stellingwerve), Steenwijkerlound un n
litjen anlääsendenden Deel fon Drenthe. Uutnoamen sunt do Täärpe Haulerwijk un
Waskemeer (bee Ooststellingwerf), wier Wäästfräisk boald wäd, un dät Gestrich
uum dät Täärp Noordwolde tou, wier sik unner Ienfloud fon do Feenkolonie ne
oaine Sproake äntwikkeld häd. Do Stellingwerve sunt n Gebiet in Wäästfräislound
wier siet oolden Tieden neen Fräisk boald wäd. Dät Skeed twiske Stellingwerfsk
un Fräisk Gebiet wäd markierd fon ju Äi die Kuunder [küünder], die der ap
Wäästfräisk Tsjonger hat. Die wäästfräiske Noome Uurtsjongersk foar dät
Stellingwerfske kumt deerhäär.

Dät Stellingwerfsk Woudebouk (Stellingwerfsk-Niederloundsk) bestoant uut fjauer
Beende mäd uungefeer 70.000 bit 80.000 Woude. 2005 ärskeenen n Hondwoudebouk
Stellingwerfsk-Niederloundsk un ne Woudelieste Niederloundsk-Stellingwerfsk.

N gjucht bekoanden Dialektskrieuwer is Johan Veenstra. Hie häd Bouke in dät
Stellingwerfske skrieuwen un sien maast ferkoopede Bouk Een brogge van glas is
in dät Wäästfräiske uursät wuuden.



https://stq.wikipedia.org/wiki/Stellingwerf

Stellingwerf (stell. Stellingwarf, uk oafte ountjut as do Stellingwerve, in dät
Oold-Groningiske: Stallinghe) is n Niederloundsk Gestrich in dät Suudaaste fon
Wäästfräislound (suudelk fon dän litje Flus dän Kuunder).

Ferwaltengsmäitich uumfoatet dät do Meenten Eaststellingwerf un Weststellingwerf
(uk wäil Stellingwerf-Aasteende un Stellingwerf-Wäästeende) in Wäästfräislound,
Steenwiekerlound in Overijssel un die grootste Deel fon Westerveld in Drenthe.
Deeruum dät die “Kop” fon Overijssel, ju Meente Steenwiekerlound, un n Deel fon
ju Drentske Meente Westerveld dätsälge Dialekt un jusälge Kultuur hääbe, wäd die
Noome Stellingwerf bietiede uk bruukt foar dät ganse Sproake- un
Kultuurgestrich. Dissen Artikkel behonnelt, foarallen foar ju ferwaltengsmäitige
un geskichtelke Loage, bloot Wääststellingwerf un Aaststellingwerf in ju Provinz
Fräislound.

Loundskuppelk bildet dät mäd n Antaal uumelääsende Gestriche do Fräiske Woolde.
In dät Skeedgestrich fon Drenthe un Wäästfräislound lait dät Nationoal Park
Drents-Friese Woold. In Noud-Overijssel lait dät Nationoal Park De Weerribben un
do Meere uum Gieteren (Giethoorn) tou.

In n kuuts (2006) moakede Unnersäikenge wiesde sik, dät do fluchste Gestriche
fon aal tjo Provinze Fräislound, Drenthe un Overijssel in Stellingwerf lääse.

In dät Noude lapt die Kuunder (ap Wäästfräisk Tsjonger), truch de Midde fon
Stellingwarf lapt ju Lende.

Wier do Stellingwerver uursproangelk häärkuumen dwo, is nit gans sicher. Dät
rakt ne Soage, dät do uum 840 tou foar aan fon do Bäidenssuune fon Korl dän
Groote ätter dit Gestrich fluchted sunt, ainewaine uut dät Suude fon Hannover in
Düütsklound häar.

Die Noome Stellingwarf wuud toueerst 1309 ärwäänd. Warf hat: Steede wier Gjucht
spreeken wäd. Un Stelling hat: Ferwalter. Stellingwerf wuud ferwalted fon träi
Stellinge, do der jierelk köärd wuuden.

Fon 1309 bit 1504 waas Stellingwerf eegentelk juust as Seelterlound ne
uunouhongige Buurerepublik, ju Vri'je Naosie der Stellingwarven. Deerfoar heerde
dät tou Drenthe un Overijssel (Oversticht) un deertruch unner dän Biskop fon
Utrecht, mäd dän jo räägelmäitich in n Kriech wieren. Mäd Hälpe fon do Fräisen
kuud die grootste Deel sik fon dät Juk fon dän Biskop befräie, toun Biespil
truch dän Slacht bie Ane in dät Jier 1227. Deerätter häd Utrecht wäil fersoacht
do Stellingwerver wier unner tou kriegen, man gans goud is dät nit glukked. In
dät Jier 1309 fernäile do Stellingwerver dät Kastäil fon dän Biskop in
Vollenhove un die rakt dat deermäd maast tou.

Dät Stellingwerver Loundgjucht is in dät 15. Jierhunnert apskrieuwen wuuden un
ärskeen in dät Jier 1480. In dät Loundjucht stounde (juust as in dät Seelter
Loundgjucht) oolde Gjuchtsräägele; dät is uut dät Latienske ätter dät
Niederloundske uursät wuuden. Dät Loundgjucht is n Bewies foar ju Fräiske
Fraiegaid in do Stellingwerve, ätter dät do Ljuude in do Stellingwerve sik fräi
moaked hieden fon dän Biskop. In dät Freeska Landriucht (1480 as drukd Bouk
publizierd) stoant Stellingwerf in dät Traktoat fon do Soogen Seelounde bie dät
fjoode Seelound naamd (as Seelterlound bie dat soogende).

In dät Jier 1504 wuud dät Stellingwerf ärooberd fon dät Härtsoch fon Saksen un
foarmelk iendeeld bie (Wääst)Fräislound. Die Härtsoch roat dät aal 1515 uur an
Korl V. In dät Jier 1517 wuude Stellingwarf apkleeuwd in two Grietenäie
(Meenten): Stellingwerf-Aasteende un Stellingwerf-Wäästeende. In dän twäide
Haaldeel fon dät 19. Jierhunnert is die grootste Deel fon do Foane ougreeuwen
wuuden. Siet dät Eende fon dät 20. Jierhunnert wäd wier toacht uur dät
Touhoopeföigjen fon do bee Meenten.

Do grootste Täärpe in Stellingwerf mäd uur 1.000 Ienwoonere je Woongebiet ap n
1. Januoar 2008 sunt:

Dät Gestrich unnerskat sik fon Fräislound deertruch, dät deer fon oolds häär
neen Fräisk boald wuude, man dät läichsaksiske Dialekt Stellingwerfsk. (Wo oold
die Unnerskeed is, kon me sjo an dän Dubbelnoome Kuunder/Tsjonger, fergliek uk
bie Tjootern). Uk do Dialekte fon (dät Noude fon) dän Kop fon Overijssel un don
n Paat fon wäästelk Drenthe (ju Meente Westerveld un deer uumetou) wäide
sproakkundich tou dät Stellingwerfske reekend. Dät besunnere fon dät
Stellingwerfske is die Gebruuk fon dän ae-Kloang (as Seeltersk ää): dät
holloundske “Water” is ap Stellingwerfsk “Waeter” (Et waeter klaetert in de
glaezen.). Wofuul Stellingwerfsk noch boald wäd, is nit genau bekoand. Buute an
dät Holloundske moaste dät Dialekt uk an dät Wäästfräiske Gebiet outreede;
foarallen Aaststellingwerf is siet dät njuugentiende Jierhunnert stäärk Fräisk
wuuden, foarallen deertruch dät sik deer fuul Wäästfräisen as Eedgreeuwere
deelsätten un hongjen bleeuwen.



https://stq.wikipedia.org/wiki/Steenhuus_Bunderhee

Dät Steenhuus Bunderhee af ju Buurich Bunderhee is aan fon do ooldste
äärheeldene Buurgen in Aastfräislound. Ju Toudenbuurich in Bunderhee uut dät 14.
Jierhunndert waas Haudlingssit un is nit ferbaud wuuden. Aan wäästelken Ounbau
is uut dät Jier 1735. Ju Buurich stoandt in dän Loundkring Lier, 2 km
noudaastelk fon Bunde in dät Reiderlound.

In do fäärme Jierhuunerte waas dät Steenhuus wäil een Haudlingsbuurich. In dät
16. Jierhunnert bit 1594 sunt ju Familie Crumminga un Dedeborg as Oainer
bekoant. Petrus Ficinus († 1623) uut dät Heertoachdum Geldern wuude in 1595
Oainer fon dät Steenhuus, hie was in dän Tjoonst fon dän Groaf fon
Aastfräislound. 1600 wuude dät Huus ferhierd an ju Dochter fon Ficinus un hieren
Mon Tiberias van Heteren uut Geldern. 1712 baude Johannes van Heteren oun ju
wäästelke Siede een Woonhus oun. Oun ju wäästelke Muure stound ju Ienskrift:

1976 wuude ju Aastfräiske Loundskup die naie Oainer fon dät Steenhuus. Dät wuude
fon 1976 bit 1978 renovierd. Fon 1978 bit 2002 waas deer die Sit fon ju
Nouddüütske Oargelakademie. Deer keemen Professore uut de ganse Waareld bie do
historiske Oargele fon ju Oargelloundskup Aastfräislound. Do Oargele un uur
Instumente keemen 2002 ätter dät Organeum in Weener. Twiske 2002 un 2008 waas
dät Huus ferhierd. Fon 2008 bit 2010 tou waas dät Huus nit bewoond. Fon April
2010 bit Meerte 2011 tou wuude dät Huus foar 400.000 Euro truch ju Aastfräiske
Loundskup renovierd.

Sänt 2011 is dät Steenhuus is nu n kulturääl Säntrum mäd een Uutstaalenge uur ju
Skichte fon do aastfräisken Haudinge un uur dät Steenhus. Die oungränsede
Buurenpark skäl uk foar dät Publikum eepend wäide. Foar Besäikere wäd dät
Steenhuus tuunsdeeges uum 15 Uur eepend.



https://stq.wikipedia.org/wiki/Spreedengswierstand

Wan me n Kontakt ap n Materioal sät, dan mät me deertwiske n Wierstand Rs, uk
wan die Kontakt gans scheen is. Dät naamt me Spreedengswierstand (äng. Spreading
Resistance, dt. Ausbreitungswiderstand). Die Wierstand wäd bestimd fon dän
Radius (Hoolichmeeter) a fon dän Kontakt un dän spezifisken Wierstand ρ ätter

as bereekend mäd Integroalreekenge. Dissen Wierstand spielt ne Rulle,
alleweegense wier gans litje Kontakte anwoand wäide, as in ju Mikro-Elektronik.

Ne apaate Anweendenge fon disse Oainskup fint sik in ju
Spreedengswierstand-Profilierenge. Deerbie wäd die spezifiske Wierstand oulaited
uut dän Spreedengswierstand. Ne Näddele mäd n hädden goud definierden Punkt wäd
ap dät Materioal sät. Bie ne bestimde Häddegaid fon dät Materioal un dän
Näddelpunkt rakt n bestimden Kuugel-Radius r fon n Näddelpunkt uk n bestimden
Kontaktradius a. Wan me nu die Spreedengswierstand twiske ju Näddele un dät
Materioal mät, so kon me dän spezifiske Wierstand ρ in n gans litjet Gebiet
meete. Licht me dan ju Näddele un sät ju foarsichtich ieuwen fääre wier deel,
dan kon me sjo, of die spezifiske Wierstand deer fielicht uurs is. Ju Methode
wäd anwoand ap Metalle un Hoolichlaiter-Materioale. Deerbie kon dät lichten un
ieuwen fääre wier deelsätten fon ju Näddele automatisierd wäide. N praktisken
Wäid foar a is ap Silizium 2 bit 4 Mikron.

Ne Variante fon ju Methode is Djupte-Profilierenge fon Loagenstruktuuren.
Deerbie wäd dät Materioal fluch scheeuw ouslieped un lät me ju Näddele uur ju
scheeuwe Kaante stappe. Ap ju Wiese kon me meete, wo ρ in de Djupte ferlapt,
wierbie dan do Resultoate automatisk as Punkte in ne grafiske Deerstaalenge
oudrukt wäide konnen. Uum Ienfloud fon isolierjende Loagen tou fermieden, wäide
deerbie oafte two Näddeln anwoand, do der gans prezise gjuchted uur dät
Materioal stappe. Foarallen in ju Hoolichlaiter-technik wäd disse Methode
anwoand.



https://stq.wikipedia.org/wiki/Sinfonie

Sinfonie af Symphonie (fon griechisk σύμφωνος = sýmphōnos, dät hat
"touhoopeklingend", deelwiese mäd dän Uumewai uur italieensk Sinfonia oulat) is
een sänt Begin fon dät 17. Jierhunnert in ju Musik bruukte Beteekenge foar
Instrumentoalwierke mäd uur do Jierhunnerte wikseljende Foarm un Besättenge,
iensluutend Tasteninstrumänte. So bruukt toun Biespil Bach dän Uutdruk Sinfonie
foar dän Äreepenengssats fon sien twäide Partita un naamt sien tjostämmige
Inventsjoonen "Sinfonien".

In't 18. Jierhunnert äntstuude ju klassiske Foarm fon ju Sinfonie, ju bit in dät
20. Jierhunnert een besunners wichtige Staalenge in dän Beriek fon ju
Orchester-Musik beheelt. Hierbie honnelt sik dät uum een uut moorere (oafter
fjauer, säildener träin af fieuw) Satse bestoundend Wierk foar Orchester sunner
Solisten. Sänt ju 9. Sinfonie fon Ludwig van Beethoven wäide uk wäil
Soangsstämmen (Solisten un / af Chor) bruukt, man sunner dominierjende
Funktsjoon fon dät Orchester tou minnerjen.



https://stq.wikipedia.org/wiki/Seelter_Loundgjucht

Dät Seelter Loundgjucht (dt. Sater Landrecht) is uus uurlääwerd in n Deelskrift
fon 1587. Dät leert uus, dät ju Jurisdiktion domoals noch in Hounde waas fon do
tweelich Burgemästere (die Tweelwerroat, de zwolffe). Ju Sproake fon dät Stuk is
Hoochdüütsk mäd fuul platdüütske Woude: dat, daat, straten, ingeseten vs.
Ingesessen, leeff, beraden, tuge vs. gezeuge, saecke.

Uk rakt dät Woude, do däälich noch ap Seeltersk bruukt wäide: broecke "Breeke",
resolviren "risselwierje", citieren "sitierje", koer "Köär", veerdop "Fjoorup".

Apfaalen dwo uk do Jäildstukke, do as Breeke betoald wäide mouten: schaff,
ortrik, goltgulden, ein olden halben stuver. Man dät kon uk in Bjoor: ein tunne
beers.

l. Do Paatäie in ne Gjuchtsseeke mouten two in t Lound peelfääste Buurgen staale
un sik tou dät Dreegen fon ju Kossenge ferplichtje foar dän Fal, dät jo dän
Prozess ferljoose. Item erstlicken ist endtslaten, dass alle die jenige, so dass
Landtrecht zu doende haben, sollen den twoluen wegen des landes twe Borgen vund
gelouen stellen, so im lande paelvast sindt, es weer, dan cleger oder beclagten,
welche parteij die sache verlustich sin wurde, die sulue sall den gewinnenden
deill seiner vnkost vnd schaden nha erkentnisse der twoluen verordenten vthlegen
vund bezalen, auch vort des landes gerechticheit van beiden partijen erleggen,
und so iemandt dat selve zu rechter zeitt na ludt, des ersten, anderen vund
drudden articulen nicht doen woll, denselben sall das Landtrecht in der sache
nicht gestadet werden, idt si cleger oder beclagter sunder de sententsse allhir
im Landtrecht tho ieggen ghaen.

2. Oachte Deege foar dän Termien mouten do Tweelwe fon dän Preetstoul häärou
Ättergjucht kriege, man die Bekloagede truch dän Kloager. Zum anderen sollen
alle de jennigen so das landtrecht zu thuen haben, achte dagen zu uorn van
Cantzell abkündigen lassen, dar mitt de twoluen sich darnach zu richten, vund
der cleger sall den beclagten auch vort achte dage zu vorn darjegen citieren
lassen, datt der beclagte üff dem sulvigen dach, wen de clage den verordenten
aüergegeuen wardt dariegen zu erschinen darnach he sich wete zu richten.

3. Die Kloager mout ju Kloage skriftelk ienbrange, un die Kloager kricht n
Ouskrift, dät hie sien Ferdäägenge ferfoatje kon. Zum dritten sall der cleger
seine clage schriftlich vbergeben, darinne clarlichen anzeigen sall, mitt watt
parteij der clager zu thuen hatt, ock duetlicken namhafttich machen war he de
clag vffstelt, vp wo menich stucke vund articull. Dariegen dem beclagten sall
fri staen der clage copei vund dem beclagten achte dage tiedt sin antwordt
darjegen inzubringen.

4. Ju Uurdeelsfiendenge geböärt ap n Sundai; do Äärwgeseetene fon dät Lound wäd
dät Uurdeel foarlaid; dät wäd fon him eventuell unnersiegeld. Item vff su1ch
vorgebent dess clegeres vnd beclagten willen de vorordenten ehres besten
verstandes sich erkleren vund sententieren mitt vorbeholt, so de twoluen sich
auff dem ersten sontach darna also bolde nicht konden resolueren, dass sie uff
den anderen oder drudden sondache mogen bescheitt geben, vund wes, se dan also
nach landes gebrauch vor recht erkennen nah gehorter clage, vund andtwordt und
bewijss, wollen se des dem samptlichen erbgesessenen des landes vorstellen, vnd
vplesen lassen, da mitt das landt alsulche sententia ratificieren, vund
befestigen, auch mitt des landes siegell vnterdrucken, woferne es de partien vff
ere vnkost begeven wurden, vor das siegell ein ortrikes.

5. Do Paatäie ferplichtje sik, bie ju Ferhonnelenge sik nit annunner tou
fergriepen, nit mäd Woude un nit mäd dän Doat. Item wan nhun cleger vund
beclagter ire clage vund antwordt zu Rameslohe vffm kirckhaue vorgeben, sollen
se dasselb ohne ienichs puchent vund vngestuemicheit vorgeben vund der eine
jegen den anderen sich mitt worden oder der daat nicht vergreiffen so iemandt
dar uber wurde dohne, sall den lande verfallen sein mitt viff goltgl. jdoch
hoger obricheit vorbeholden, vund wen nuhn einer in solchem broecke worde
vallen, sollen alle Erbesessenen des landes zu gleicherhandt (so ferne he sich
wegeren wurde dem lande dem broeke ausszugeben) pande auss dem hause zu nemen,
de helffte des broeckes dem lande de ander helffte den zwoluen vund bij der
selben ijuer de parteien tho utdracht saecke ingehen en andere vor de twolven
stelle tho sein.

6. Do Gjuchtere sunt uunferlätsboar. Item idt sollen auch dem zwolven
vorordenten vom einem ieder so das landtrecht zu thuende haben, vund inen das
landtrecht zu gegen gaen wurde, de sullen den zwolffen verordneten, glichfals
des landes Ingesessenen, so die sententien mitt vellen wurden, sampt der zwoluen
vff straten, wege vund stege vund bierbancken vnbeleidiget vund vubeschediget
bliuen lassen, vund in keinen vordacht genamen werden alss bei poene vund
hogester straffe von x goltgl, darvan sall dem lande de helffte verfallen sein,
de andere helffte sollen die twolue geniessen, jdoch hoher obricheit das Ire
furbehalten, vund darvan den zwolven oder de de sententien mitt fellen wurden,
also jenigh verfall geschein wurde, derselbe soll den zwolven des bei seinen
Eide nabringen vnd nicht vnderslaen vnd de verordenenten oder zwoluen dem lande
vordon.

7. Do Tweelwe sunt mächtich dän trääde Deel fon ju Loundesgjuchtegaid. Item de
zwolffe wollen auch mechtich sein den drudden deill des landesgerechticheit.

8-9 Uutblieuwen fon n Gjuchter af n Paatäi bie ju Ferhonnelenge is stroafboar;
insteede fon n failjenden Gjuchter kon uut dät beträffende Säspel n Ärsatsmon
wääld wäide.

10. Do Tweelwe mouten dät Uurdeel bit tou ju Fereepentlikenge stilken hoolde,
bie Stroafe fon Outonkjen un two Tunnen Bjoor. Item wanneer ein vrtell uffe
gefraget landtrecht wardt entslaten, dasselb sal heimlich vund still verswegen
vnder der zwoluen gehalten werden, vund nicht nagesecht werden, bes zur zeitt
dass dass vrtell vor den gantzen lande affgelesen wirdt, so iemandt von den
zwolffen dar vber befunden, sall den zwolffen in zwei tunne beers vorfallen sijn
vund des ampte entsetlet sein, vund ein anderen bestendigen man in dieselbe
stede waelen.

11. Tou Fereepentlikenge fon dät Uurdeel mout älke Huusheer ärskiene. Item wan
de sententie sael eroffenet werden, ider so dass land zu samen vnder sich was zu
thuende hefft, sall ein jeder hauswerdt selbst, so ferne er mitt leibe
schwacheit nicht da durch wurde verhindert, oder sunst bewisliche orsache offte
buten landes were, sulches vorbringen lassen, vund erschienen uff den kerchoff
zu Ramehslo zu zwolf uhre, sollen auch keine knechte, megede oder kinder dar
schicken, alles bei poena ein tunne beers de helffte den zwolffen die ander
helffte dem lande, dar uff die zwolffen ein jeder in seinen kerspell oder dorpe
bi eren eide vfflesen vund zu erkennen geben ob dar well mangelde vnde so ferne
iemandt in sulchen vngehorsam, in sulchen broecke fallen wurde, vund nicht in
gnaden affdracht machen woll, den suluen sollen de zwolffe ein ieder in seinen
kerspell pande, aus dem hause nemen, damitt das der landtsrecht nicht verkortzet
werde.

Ätter M. Hettema un R.R. Posthumus, Onze reis naar Sagelterland. Frjentsjer/
Franeker 1836. Ätterdruk Leer 1974. Sieden 256-262.



https://stq.wikipedia.org/wiki/Seelter_D%C3%B6%C3%B6ntjene_un_Fert%C3%A4lstere

Ju Seelter Dööntjene un Fertälstere sünt moorere Riegen Geskichten, do in ju
Münsterländische Tageszeitung, dän General-Anzeiger un ju Nordwest-Zeitung
ferskeenen sünt.

Fon 1977 bit in 1990 publizierde Theo Deddens Dööntjene ut Seelterlound in ju
Münsterländische Tageszeitung, mädnunner juun 300 Stukke. Oafte wieren dät
Uursättengen fon spoasige Stukke uut de platdüütske Noaberskup, man uk
Geböärnisse uut Seelterlound fon fröier un nuu. Do Stukke sünt noch nit ap
Internet archiwiert. Däälich skrift Theo Deddens af un tou noch litje Dööntjene
uut Skäddel in dän General-Anzeiger.

Ätter hiere Pensionierenge fäng Gretchen Grosser oun mäd seelter Stukke in dän
General Anzeiger. Deerieuwenske häd ju uk fuul Stukke in tjo Bouke hääruutroat.
Hiere Stukke honnelje sik uum spoasige un iedenste Geböärnisse in dät
Deegeslieuwend. Do sunt maast uut n persöönelken Standpunkt skrieuwen wuuden. Do
Stukke ferskiene däälich noch in dän General-Anzeiger un in ju Nordwest-Zeitung.
Do Geskichten siet dät Jier 2000, mädnunner juun 500 Stuk, sunt uk ap Internet
tou fienden.

Där ieuwenske häd Theo Griep 2002 n Bouk mäd Dööntjene un uure Seeken
heruutbroacht mäd dän Titel: Twiske Ticheläi un Baarenbierich.

Dät Ooldenhuus is n Bouk fon Hermann Janssen un Pyt Kramer mäd Dööntjene un
Fertästere (1964). Dät Lesebouk foar Seelterlound in dän General Anzeiger was
fon 1953 - 1965 ne Riege fon Hermann Janssen mäd touhoope 378 Sieden, wier uk
fuul Dööntjene un Fertälstere in tou fiende sünt. 1966 - 1971 was hie ieuwenske
Pyt Kramer die wichtichste Meeoarbaider fon ju näie Tiedschrift Seelter Trjoue.
Hier geen hie fäare mäd foarallen historieske Stukke, man uk oolde Fertälster.

In Juunsats tou do Geskichten fon do Skrieuwere uut de Naitied änthoolde do
Geskichten fon Strackerjan, Bröring, un Minssen uut ju Tied uum 1900 fuul
Uurgloowe un Soagen.



https://stq.wikipedia.org/wiki/Sch%C3%A4ddel

Skäddel (oolde Skrieuwwiese: Schäddel) is n Täärp in dät Seelterlound mäd 2442
Ienwoonere (2006). Skäddel waas fröier dät maast suudelke Täärp fon
Seelterlound, eer in'n Begin fon't 19. Jierhunnert ju Buurskup Seeidelsbierich
äntstuude, ju sik gau tou een groot Täärp äntwikkelde. Tou Skäddel heere do
Buurskuppe Bäätholt, Heeselbierich, Näiwal, Loanghoarst, Knülke un Skäddelerdom.

Tou dän Noome Skäddel is tou ferglieken dät alleweegense foarkuumende Scharrel,
Scharlo mäd Gruundwoud (twäide Lid) la, Hoochdüütsk Loh ' Woold af eepene Steede
deeroun', wät in fuul Noomen apträt. As Bestimmengswoud is tou ferglieken dät
Ooldhoochdüütske scar 'Plouchscheede', Iesloundsk sker 'Klippe'. Dät kon
waiwiese ap ne staile Kaante so as bie Skäddel dät uur 6 m. hooge Halkoouger.
Also 'Woold mäd staile Kaante'.

Gans fröier waas Skäddel dät maast suudelke Täärp fon Seelterlound, däälich is
dät Seedelsbierich. Noudelk fon Skäddel lait Roomelse. Truch Skäddel fljut ju
Seelter Äi. Bie Skäddel lääse die Maiglöckchenwoold un die Maiglöckchensee. Die
Seelter-Äi-Paad lapt truch Skäddel.

Uut 1613 is deer n Dokument, dät die Pestoor do Bäidene Unnnergjucht rakt. Siet
dän 1. Nov. 1657 wieren deer 2 Jesuiten in't Seelterlound un deer wuuden two
Skoulen iengjucht, een in Roomelse un een in Skäddel. Ju eerste Skoule wuud 1658
baud, die eerste Koaster waas Hermann Kiep.

Ju katoolske Säärke 'St. Peter un Paul' wuud fon 1858-1860 truch dän
Säärkebaumeester Bernhard Hensen uut Suugel baud.

Bie ju Gebietsreform fon 1974 wuuden Skäddel un Seedelsbierich mäd do Meenten
Roomelse un Strukelje tou ju Meente Seelterlound touhoopefoatet.

In 2011 kreech Skäddel ju Unnerskeedenge "Gouldtäärp 2011 fon dän Loundkring
Kloppenbuurich".

In Skäddel stoant dät Seelterfräiske Kulturhuus, dät Fereensbauwierk fon dän
Seelter Buund, dät is die oolde Boanhoaf. Deer is uk n Radiostudio, wier
Fräiwilligere dät seelter Program 'Middeeges' foar Ems-Vechte-Welle seende. Et
rakt deer uk n Biblioteek mäd Bouke in ju seelterfräiske Sproake.



https://stq.wikipedia.org/wiki/Saterfriesisch

Dät Seelterske of, wietenskuppelk, Seelterfräiske is ne fräiske Sproake, ju fon
sowät 1500 bit 2500 Moanskene boald wäd in Seelterlound. 1991 wuude ju
seelterfräiske Sproake in dät Guinness-Bouk fon Rekorde fon 1991 indreegen as
litste Sproakailound fon Europa. Dät Seelterfräiske is dät lääste Uurblieuwsel
fon ju aastlauwersfräiske Uurtoal fon dät Seelterlound, do Groninger Uumelounde,
Aastfräislound, dät Jeverlound un Butjoarlound.

Bit in dät säkstienste Jierhunnert waas dät Fräiske (Ooldfräisk) ju eepentelke
Sproake fon Ferwaltenge un Gjucht in do fräiske Kustenlounde twiske dät Vlie in
't Wääste un ju Weser in 't Aaste. Ätters is ju Sproake in Aast-Fräislound
uutstuurwen, man in Seelterlound is ju an 't Lieuwend blieuwen.

Binne ju ooldfräiske Sproake in Aast-Fräislound roate dät two Dialektgruppen, do
oamsfräiske Dialekte un do weserfräiske Dialekte. Do oamsfräiske Dialekte wuuden
in dän wäästelke Deel fon dät aastfräiske Hoolichailound boald, as uk in do
Groninger Uumelounde bit tou ju Lauwers. Do weserfräiske Dialekte wuuden in dän
aastelke Deel fon dät aastfräiske Hoolichailound boald, bit in dät Lound
Wursten, uursiede fon ju Weser.

Uut dät Ooldfräiske hääbe sik dät Wäästfräiske, dät Seelterfräiske un dät
Noudfräiske äntwikkeld. Do bildeden touhoope ju fräiske Sproakgruppe. Ju
Äntwikkelenge geen foar älke fräiske Sproake uurs, un so sunt do uutnunner
woaksen. Fon do fräiske Dialekte, do noch an 't Lieuwend sunt, is dät
hälgeloundske Fräisk dän naiste Früünd tou dät Seelterske. Die naiste Früünd tou
do fräiske Sproaken is ju ängelske Sproake.

Ju ängelske Sproake un do fräiske Sproaken heere tou ju Ängelsk-Fräiske
Sproakfamilie (Anglofräisk). Dät Anglofräiske wäd uk wäil Noudwäästgermanisk
naamd, un bildet ne Unnersproakgruppe binnen do Germaniske Sproaken. Ju seelter
Sproake is fon Uursproang Fräisk, man häd platdüütske un hoochdüütske Ienfloude
unnergeen. Deerbie sunt ferskeedene Woude in dät Seelterske keemen, do nit
originoal Fräisk sunt. Ap ju uur Siede häd dät Seelterske ooldfräiske Woude (as
kweede, Soaks) bewoard, do dät uurswain nit moor rakt, as uk grammatiske
Besunnerhaide (t.B. Gäise, sjo).

Dät Sproakgebiet uumfoatet trjo Täärpe: Strukelje, Roomelse un Skäddel. In ju
junge Kolonie Seedelsbierich wäd nit fuul Seeltersk boald. Däälich bildje do
fjauer Täärpe un hiere Buurskuppe mädnunner ju Meente Seelterlound mäd n
Uurfläche fon 123 km2 un sun 13.000 Ienwoonere. Ieuwenske Seeltersk un
Hoochdüütsk behärsket n Deel fon ju seelterske Befoulkenge dät Platdüütske.

Uur ju Spreekerantaal rakt et ferskeedene Unnersäikengen un Skättengen. Bie aal
do Skättengen lait ju Spreekerantaal twiske do 1500 un 2500 Moanskene.

Ju lääste Unnersäikenge wuude 1995 moaked fon Dieter Stellmacher in dät
Saterlandprojekt fon ju Universität Göttingen. Deerbie wuuden 10% fon do
Ienwoonere uur hiere Sproakgebruuk ätterfräiged an Hound fon ne Froagebooge mäd
34 Froagen. Fon do 12.100 Ienwoonere wuuden uutnuumen Bäidene unner 14 Jiere, as
uk Uutloundere, Uutsiedlere un Personen mäd twäide Woonenge in Seelterlound. So
ferbleeuwen 8.334 Persone, so dät 833 Ljuude tou befräigjen wieren. Deerfon
koomen 766 (92%) uutfälde Froageboogen. Seeltersk ferstounden dwo 4.058
Ienwoonere (49%), Seeltersk baale konnen 2.250 Persone. Fon do 8.334 Ienwoonere
baale also 27% Seeltersk, ap maaste in Roomelse (39,7%). In Skäddel kon 28,9%
Seeltersk baale, in Strukelje waas dät 26,2% un in Seedelsbierich 9,6%.

In dät historiske Gebiet Seelterlound lääse do uk nit fräiskbaalende Täärpe
Idafeen, Elisabethfeen un Näiskäddel. Disse Täärpe heere Däälich nit tou ju
Meente Seelterlound. Idafeen heert tou ju Meente Aastrauderfeen), Elisabethfeen
tou ju Meente Bäärsel) un Näiskäddel tou ju Stääd Ait. Do näie Bewoonere fon
disse Foantäärpe koomen fon Anfang an uut Ooldenbuurich of Aastfräislound un do
kuuden neen Fräisk baale. Näiskäddel äntstuude in dät 19. Jierhunnert fon
Skäddel uut, man so as uk in dät Foantäärp Seedelsbierich waas ju Antaal fräisk
baalende Ienwoonere littik. Tou dät Eende fon dät 19. Jierhunnert tälde Paul
Kollmann in Näiskäddel noch 59 fräiskbaalende Ienwoonere (12,7%).

Dät Seelterske kon in do trjo Dialekte fon Roomelse, Utände (Strukelje), un
Skäddel ferdeeld wäide. Do Ferskiele sunt gjucht littik. Daach sunt do, wan me
Seeltersk baale kon, goud tou kannen. Hier een poor Biespilsatse in do
unweerskienelk ful Ferskiele ansammeld sunt, man daach kon me deer an sjo, dät
jo daach nit uuremäte foneenuur ouwieke:

Ju Muur fon mien Naaberljüüde fon ju Hachte in't Nouden, do aaltied mäd ju Saise
Gäärs faar hiere Haangste mjo, häd aan Lüünich blouked, die knulääst in dät
froaie Fuugelhuus jieuwenske hier aain Huus Aaiere laid häd un bolde litsje
Suukene häbe skuul. Mongs soacht hie Fodder un bikket litsje Miegelken un
uurswät uut ju Äide bääte dän Staal, eer hie wier tourääch ätter't Fuugelhuus
wäifljucht. Sieuwends (/Seeuwends) staant deer aaltied aan fraamden Mon, die
uurs niks mäi as dän Fuugel tou bekieken. Wildääge kumt hie uut dät Bopperlound.

Ju Muur fon mien Noaberljuude fon ju Hööchte in't Nouden, do aaltied mäd ju
Saise Gäärs foar hiere Hoangste mjo, häd een Lüüntje blouked, dät knulääst in
dät froaie Fuugelhuus ieuwenske hier oain Huus Oaiere laid häd un bolde litje
Suukene häbe skuul. Mongs soacht dät Fodder un bikket litje Miegelken un uurswät
uut ju Äide bääte dän Staal, eer dät wier tourääch ätter't Fuugelhuus
waifljucht. Säiwends stoant deer aaltied aan froamden Mon, die uurs niks mai as
dän Fuugel tou bekieken. Wildääge kumt hie uut dät Bupperlound.

Ju Mour fon mien Naaberljuudene fon ju Hööchte in't Nudden, do aaltied mäd ju
Soise Gäärs faar hiere Haangste (/Hangste) mjo, häd een Lüüntje blouked, dät
knulääst in dät froaie Fuugelhuus ieuwenske hier aain Huus Aaiere laid häd un
bolde litje Suukene häbe skuul. Mongs soacht dät Fodder un bikket litje
Miechhäimken un ourswät uut ju Idde bääfte dän Staal, eer dät wier tourääch
ätter't Fuugelhuus waifljucht. Säiwends staant deer aaltied aan fraamden Mon,
die uurs niks mai as dät Fuugel tou bekieken. Wildääge kumt hie uut dät
Bupperlound.

Ieuwenske dät in do Biespilsatse bruukte "bekieke" kumt uk hyperkorrekt
"bekiekje" foar, dät kweeden wäd, uumdät do je-Tiedwoude fon wäkke as typisk
Seeltersk apfoated wäide. Ieuwenske "soacht" kumt in aal do Täärpe uk "säkt"
foar, wildääge uk aan Faal fon Hyperkorrektuur: Uk Foarmen mäd "ch" rakt dät al
in dät Ooldfräiske "sēka" ("säike"). Muugelk honnelt sik dät uk bie ju Foarm
"säkt" uum Hyperkorrektuur, man dät is nit seeker. Bee düsse Faale sunt -
hyperkorrekt af nit - so in dät Seelterske ienburgerd, dät me him nit moor
iedensthoaftich as ferkierd beteekenje kon.

Oold un näi spielt uk een groote Rulle in Luudferskuuwengen, do juust tou düsse
Tied in dän Gong sunt, un do fon wäkke Ljuude meemoaked wuden sunt un fon wäkke
noch nit:

In dän Sproakuutbau kumt dät tou masse Lienuursättengen un besunners uk
Fäkwoud-Uurnoamen: Juust hier in ju Seelterske Wikipedia, ju sunner Sproakuutbau
nit weese kon, rakt dät deerfoar masse Biespile. Hier sunt dät t.B.:

Man me kon nit ferwachtje, dät die Sproakuutbau fon älkunaan gliek moaked wäd un
do näie Themen aaltied juust gliek foarmulierd wäide (Biespil: "In do tjo Täärpe
rakt dät unnerskeedelke Baalwiesen" af "in do tjo Täärpe rakt dät unnerskeedelke
Dialekte"). Uurs een Biespil is dät Woud "Stoafsuuger" (Lienuursättenge uut dät
Düütske) deertou dät dät Synonym "Huulbäisem" rakt, een Woud, dät weerskienelk
fon een äänelk Platdüütsk Woud oulat is, un, as me licht ärkoant, uurspröängelk
moor snurrich as iedenst meend waas. Daach kweede dät wäkke Ljuude nu uk in dän
Iedenst.

Twiske 1100 un 1400 wuude dät Seelterlound fon Fräisen uut dät Aast-Fräislound
fon däälich besiedeld. Woarskienelk koomen do Ljuude uut dät aastfräiske
Kustgebiet, wier do, ätter ferskeedene Natuurkatastrophen, hiere Woonsteede
ferlädden hieden. Dät Seelterlound wäd naamd in n Uurkunde fon n 25. Okt. 1400
as een fon do Lounde do fon Groaf Nicolaus fon Tecklenburg an dän Biskup fon
Münster uurdrain wuuden. Tou ju Groafskup Aastfräislound, ju äntstuude in dät
15. Jierhunnert, häd dät Seelterlound silläärge nit heerd. Unner dän Biskup fon
Münster hieden do Seelter noch loange ne bestimde Oainständegaid un kreegen uk
noch ne Sunnerloage truch Honnel un Skipfoart. Dät ooldste Seeltersk sunt two
Woude in een Uurkunde uut dät Jier 1415.

Ap dät aastfräiske Hoolichailound wuude in dät 16. Jierhunnert minner Fräisk
boald, insteede deerfon boalden do Ljuude deer immer moor Platdüütsk. Weegen ju
isolierde Loage un ne bestimde Oainständegaid waas die platdüütsken Ienfloud in
Seelterlound gjucht littik. Bit in dät 19. Jierhunnert waas dät Seelterlound n
Soundinsel midde in oafte uunbegungboare hooge Foane, me kuude bloot mäd n Skip
uur ju Seelter Äi in Seelterlound kuume. Uum 1900 wuude ju Buuräi ap do
kultivierde hooge Foane gans wichtich. Truch näie Sträiten un n Iersenboan
kreech dät Seelterlound fääste Ferbiendengen mäd ju 'Buutewaareld'. Uum 1945
waas ju Loage fon ju Sproake in do oolde Käädentäärpe noch so stäärk, dät
ferskeedene Fluchtlinge uut Aast-Düütsklound sloank Seeltersk baalen leerden.
Ätters geenen fuul Seelter Oolden deertou uur, hiere Bäidene ap Hoochdüütsk
aptouluuken. Do lääste Jiertjaande koom deerap ne Reaktion un wäd uk n Bitje
Seeltersk an do Skoulen roat. Ne Seeke ju foar bee Sieden fuul Ärfoulch rakt,
läite do seelter Uuren fon allere Ljuude in Bäidenstuune. Uk kuume hier un deer
seelter Beteekengen ap Huuse un sunt nu do seelter Täärpnoomen uk ap do Skilde
anroat. Dät is foar n grooten Deel bewierked fon dän Seelter Buund.

Al in dän Begin fon dät 20. Jierhunnert kwieden ferskeedene Ljuude, dät ju
seelterfräiske Sproake uutstierwe wüül. Ju absolute Baalertaal is bit tou dät
Eende fon dät 20. Jierhunnert relativ konstant bleeuwen, man do Baalere fon dät
Seelterfräiske sunt däälich ne Minnerhaid in ju Meente Seelterlound.

Ju seelter Sproake stoant siet 1999 unner Skuts fon ju Europäiske Charta fon do
Regionoal- un Minnerhaidssproaken. In dät Seelterlound is ju Sproake uk as
Amtsproake toulät. Do fjauer Täärpe in Seelterlound hääbe twosproakige
Täärpnoomen.

In Seelterlound sunt in aal fjauer Täärpe touhoope fieuw Bäidenstuune, wier do
Bäidene mäd Seeltersk-Unnergjucht truch Fräiwilliger fersuurged wäide. An aal do
Litje Skoulen (Gruundskoulen) in Seelterlound kriege do Bäidene
Seeltersk-Unnergjucht. An ju "Grote Skoule fon't Seelterlound" (dät Schulzentrum
Saterland) konnen do Sköilere an ju Realskoule Seeltersk as Wahlpflichtkurs
kriege, an ju Hauptskoule rakt dät apstuuns naan Seeltersk-Unnergjucht. Uk an
dät Gymnasium (Laurentius-Siemer-Gymnasium in Roomelse) rakt dät apstuuns noch
naan Seeltersk-Unnergjucht. An do Beroupskoulen, Fachskoulen un Hoochskoulen
rakt et uk naan Seeltersk-Unnergjucht. An do Universitäte fon Göttingen, Kiel un
Ooldenbuurich rakt et Seminoare uur dät Seelterfräiske. Uunräägelmäitich rakt et
Kuurse fon t. B. dän Seelter Buund of ju Foulkshoochskoule in Lier.

In do 1950er Jiere fangt ju Geskichte fon ju seelterfräiske Literatuur eerst
gjucht oun. Dät Lesebouk foar Seelterlound waas ne Riege fon seelter
Saitengstukke, do fon 1953 bit tou 1965 in dän 'General Anzeiger' publiziert
wuuden sunt. As dät Lesebouk foar Seelterlound apheerde, fängen Hermann Janssen
un Pyt Kramer oun mäd "Seelter Trjoue, Tidschrift foar alle Seelter". Dät fäng
oun in n Suumer 1966 un die soogende un lääste Jiergong koom 1972. In dät
Lesebouk un in Seelter Trjoue sunt ferskeedene literariske Seeken publiziert
wuuden. Hermann Janssen skreeuw uk foar dät Lesebouk un häd 1964 "Dät
Ooldenhuus" uutroat. Marron C. Fort häd in 1985 un 1990 two Bouke mäd
Täkstsamlengen uutroat, in dät Jier 2000 ärskeen sien seelter Uursättenge fon
dät Näie Tästamänt un do Psoolme. Margaretha Grosser is een fon do maast
produktive Autorinnen in ju seelter Sproake, ju häd Fertälstere un Dööntjene
skreeuwen in do Saitengen, un ferskeedene bekoande Bäidensbouke, so as Die litje
Prins (2009) un Tuusterpäiter (2010) uursät.

Ju Ems-Vechte-Welle häd älke two Wieke fon 11:00 bit 13:00 ne Seendenge uut
Seelterlound ap Seeltersk un Plat. In Internet skrift ju Näissiede
www.stuuns.com ap Seelterfräisk. In dän "General-Anzeiger" fon Rhauderfehn un ju
"Nordwest-Zeitung" fon Ooldenbuurich ärskiene räägelmäitich Artikkele uur dät
Seelterfräisk of ap Seeltersk.

Toumindest eenmoal in do two Jiere wäd in ju roomske Säärke ne Misse ap Seelter
ouheelden. Dät Näie Testament (un do Psoolme) is fon Marron Fort uursät ap
Seelterfräisk.

Dät Seelterske is in dän Loop fon do Jiere ap gans ferskeedene Wiesen skrieuwen
wuuden. Do Sproakgeleerden hääbe in dät 19. Jierhunnert bit tou do 1950er Jiere
moor of minner phonetiske Skrieuwwiesen bruukt. Deerfon waas Julius Bröring sien
Wierk ap maaste bekoand in Seelterlound. Deerap basierde sik dan uk Gesina
Lechte-Siemer, as ju in do trüütiger Jiere mäd seelter Gedichte ounfäng, wierbie
ju oawers aal do Lienjen un Teekene wäägeläite moaste, deeruum dät do sik foar n
praktisken Druk nit oainden.

As dan in do füüftiger Jiere foarallen fon Hermann Janssen näi ounfangd wuude
mäd dät Lesebouk foar Seelterlound, wieren Ienfloude fon ju hoochdüütske un ju
ängelske Skrieuwwiese deeroun. Al ap ju eerste Siede fon dät Lesebouk foar
Seelterlound (Aproup) stuuden Woude as 'brought', 'ienfiehrd', 'utschniede'.
Leeter geen dät n bitje wäch, oawers do loange Luude wuuden in dät Lesebouk foar
Seelterlound noch nit konsequent skrieuwen.

In jusälge Tied wuud bie ju Fryske Akademy in Ljouwert toacht an n Woudebouk
(Hermann Janssen rakt in dät Lesebouk foar Seelterlound uk al ne groote Lieste
fon 4000 Woude) un dan skuul dät deerfoar ne konsequente Skrieuwwiese reeke,
ätter dän Prinzip "een Luud - een Teeken", sodät uk nit-Seelter ju Uutsproake
deeran ouleese kuuden. Die Direktor Professor Jelle Brouwer waas ju Meenenge,
dät do Seelter sik deeruur uk uutspreeke skuulen. Deerap moakede Pyt Kramer
eenige Äntwurpe, do dan 1958 fon ne Delegation unner Fierenge fon Brouwer in
moorere Äiwende an Hound fon Biespiele mäd de Tweelwerrräid truchnuumen wuuden.
Toulääst wuud dan ju Foatenge mäd "loange Säwenluude altied dubbeld" wääld, ju
dan leeter as "Skrieuwwiese fon 1958" anwoand wuude in dät "Seelter Woudebouk"
fon 1961 un uur Bouke, as "Dät Ooldenhuus".

Consequenz waas, dät do kuute Luude [i] un [u] (in 'Tied', 'kuut') dan as i un u
skrieuwen wuuden, wieruum do Luude [I] un [U] (in 'dit', 'Buk') dan skrieuwen
wuuden as ì, ù. In n Praxis wuuden do apaate Akzentteekene nit bruukt un dät
roate Ferwikselenge. Dät wuud löösd fon Professor Marron C. Fort in sien
"Saterfriesisches Wörterbuch" fon 1980. Deeroun wuud 'Tied' un 'kuut' skrieuwen,
also mäd ie un uu, wierbie dan do loange Luude [i:], [u:] as íe, úu skrieuwen
wuuden (also slíepje, súur). Wan deer do Akzentteekene wächfaale, stöörde dät
bolde naagends, deeruum dät dät fon do Luude uk bolde neen Minimoalpoore rakt. N
uur Näierenge fiert Fort truch in sien Uursättenge fon dät Näie Tästamänt in et
Seeltersk, wier hie sk skrift insteede fon sch, wät foarallen ap Skoulen nutselk
is uum ju gjuchte seelter Uutsproake [sx] tou kriegen, insteede fon ju Düütske.
Fort sien Skrieuwwiese wäd in groote Lienjen däälich maast ferwoand. Bloot dät
Eenpeldskrieuwen in eepene Silwe (also epen insteede foar eepen) wuude nit
altied uurnuumen.

Truch sien isolierte Loage un do deeruut resultierende Oainhäide keemen in dät
Seelterlound al in dät fröie 19. Jierhunnert ferskeedene Unnersäikere fon ju
seelter Sproake ap Besäik. Al in 1794 skreeuw die Antropologe Mauritz Detten uur
do Fräisen fon dät Seelterlound. Hie beskreeuw ju seelter Sproake as verdorbenes
Plattdeutsch un notierde sik n poor Woude. Die Theologe un Historiker Johann
Gottfried Hoche skreeuw moor uur ju Sproake in sien Räisebeskrieuwenge truch
Osnabrück un Niedermünster in dät Seelterlound, Aast-Fräislound un
Groningerlound. Foar him waas dät Seelterske dät ooldste Dialekt fon Düütsklound
un ju Uursproake fon dät Ängelske, Niederloundiske, Ooldsaksiske un Platdüütske.

In dät Jier 1836 wuude dät Wierk Onze Reis naar Sagelterland uutroat fon do
wäästfräisen Montanus Hettema un Rinse Posthumus. Dät is n tjuk Bouk wuuden, dät
bolde toun Haaldeel uut oolde Uurkunden bestuude. Interessant sunt eenige Texte,
ne Sproakleere (wier Hettema dät Seelterske in dän ooldfräiske Roome twinge wol)
un ne Woudelieste fon 31 Sieden. In dät Jier 1846 koom die Jeverloundiske
Theologe Johann Friedrich Minssen foar moorere Mounde ap Besäik. Hie beskreeuw
ju Sproake gans gnau un sammelde fuul Fertälstere un Spräkwoude in ju seelter
Sproake. Sien Unnersäikengen wuuden toun Deel in dät Tiedskrift Friesisches
Archiv publisiert, n groot Deel fon sien Wierk wuude eerste ätter dän Twäide
Waareldkriech fuunen un uutroat.

Die Begruunder fon ju modärne Frisistik, Theodor Siebs, diede uk Unnersäik ätter
ju seelter Sproake. Sien Geschichte der friesischen Sprache (1901) änthaalt ne
bolde fulständige historiske Grammatik fon dät Seelterske, wierfon hie in Zur
Geschichte de englisch-friesischen al fuul Biespiele roat hiede. Bloot ap
Seelterlound beluuke sik Das Saterland, Flurnamen un sien lääste Uutgoawe in
1934 Zur friesischen Volkskunde des Saterlandes.

Do Unnersäikengen fon dät Seelterfräiske ätter dän Twäide Waareldkriech dieden
foarallen Pyt Kramer un Marron Curtis Fort. Die wäästfräiske Ingenieur Kramer
waas 25 Jiere oold as hie sien Seelter Woudebouk (1961) uutroate, fon sien Näi
seelter Woudebouk is Beend I (A–E) in 1992 ärskienen. In 1982 wuude sien Kuute
Seelter Sproakleere publisiert. Hie häd ferskeedene Unnersäikengen däin man hie
häd uk ferskeedene Bouke skreeuwen un uutroat, fon 1966 bit 1972 waas hie foar
dät seelterske Tiedskrift Seelter Trjoue aktiv, un hie publisierde ferskeedene
wieräntdekte Wierke fon t. B. Minssen.

Die amerikoanske Germanist Marron Curtis Fort begon in do 1970er Jiere mäd sien
Unnersäikengen ätter dät Seelterske un arbaidede bit tou dät Jier 2003 an ju
Universität Ooldenbuurich wier hie sik iensätte foar dät Platdüütske un dät
Seelterske. Mäd Hermann Dumstorf stoalde Fort dät Saterfriesisches Wörterbuch
touhoope, dät 1980 publisierd wuude. Ieuwenske sien Woudebouk roate hie do
Tekstsamlengen Saterfriesisches Volksleben (1985) un Saterfriesische Stimmen
(1990) uut un uursätte dät Näie Tästamänt un do Psoolme in dät Seelterske
(2000).



https://stq.wikipedia.org/wiki/S%C3%A4imaskiene

Ne Säimaskiene (dt. Nähmaschine) is n Apparoat, wiermäd me dät Säien fon Göitjen
hoolich-automatisk moakje kon.

In Frankriek roate dät uum 1830 do eerste Maskienen in do Sniederäie. Ju eerste
bruukboare Maskiene wuud äntwikkeld fon Barthlemy Thimonnier. Mäd sien
Ärfiendenge bekoom hie n Kontrakt foar dät Moakjen fon frantsööske Uniforme.

Ne Säimaskiene foar in ju Huushollenge ferwoant two Träide Jäiden, in Juundeel
tou dät Säien mäd de Hounde, wät gewöönelk man een Träid benutset. Een fon do
bee Träide is apwinneld ap ne litje Spoule, ju sik in n Bak unner dät Göitjen
befint. Ju uur Träid lapt fon ju Jäidenrulle buppe ap ju Säimaskiene truch n
Mechanismus ätter ju Näddele. Dät Näddelooge sit ticht bie ju Spitse un ju
Näddele gungt ap un deel. Deerbie gungt ju Träid mäd n Strik truch dät Göitjen.
Mäd n ingeniösen Mechanismus wäd dät Strik uum dän uur Träid fon ju Spoule tou
hoald, as me ap ju bewäägjende Bielde sjucht. Wan ju Näddele wier hooch gungt,
wäd ju Träid strom anleeken, so dät bee uumnonner tou wikkelde Träide die Soom
of ju Näid bienonner hoolde. Deerbie drukt n Fout dät Göitjen fääst ap ju
Näddelplatte, wierbie twiske do Stääke dät Göitjen n litjen Aantje fääre
schäuwen wäd truch dän Schuuwer.



https://stq.wikipedia.org/wiki/Rhinolophus_euryale

Rhinolophus euryale (düütsk:Mittelmeer-Hufeisennase) is een Oard fon
Fläddermuus, ju uum dät Middelmeer tou lieuwet, aastelk bit in dän Iran un
Turkmenistan; säilden noudelk fon dän 47. Breedengroad; een ousnieden Foarkuumen
rakt dät uk in ju Slowakäi. Rhinolophus euryale mai jädden een woorme
Wooldloundskup tichte bie do Bierige, besunners, wan dät deer Kalk-Höölen un
Woater ap ju Naite rakt. Ju Oard is tou fienden bit ap 1100 Meetere Hööchte,
Bäidensstoowen rakt dät bit in 800 Meetere Hööchte. Ju kon bit tou 134
Kilomeetere fier wonnerje, man maasttieds blift ju, wier ju is.

Rhinolophus euryale häd een Loangte fon 4,3 bit 5,8 Säntimeetere sunner, un
twiske 6,5 un 8,8 Säntimeetere mäd Stäit. Hiere breede Juuken häbe een
Sponwiedte fon 30 bit 32 Säntimeetere. Uum ju Oard fon Rhinolophus blasii un
Rhinolophus mehelyi tou unnerskeeden, mout me ap dän fjoode Finger oachtje, dät
fäärme Lid fon dän fjoode Finger häd een Loangte fon 6,6 bit 8,5 Millimeetere,
dät twäide Lid een Loangte fon 17,9 bit 19,1 Millimeetere. Fääre sunt tou ju
Unnerskeedenge do unnerskeedelke Foarmen fon do Apsättere fon ju komplisierd
baude Noose wichtich. As allerweegense in dän Sleek Rhinolophus, is uk bie düsse
Oard ju Noose apfaalend foarmd, licht an een Houfiersen ärinnerjend, deerfon uk
die Düütske Noome fon dän Sleek (Hufeisennasen) oulat. Do noakende Deele fon't
Ounsicht (Noose un Lippen) sunt ljoacht bruunelk, uum do Oogene sunt oafter
tjuusterge Hiere. Ooren un Juukenhäid sunt ljoacht gries. Dät Fäl is nit
besunners ticht, ju Boasis fon do Hiere is ljoacht gries. Ap ju Bupperkaante häd
ju Fläddermuus een griesbruun, licht roodelk töönd Fäl, an ju Unnerkaante is
grieselk wiet af jeelsk wiet, deertwiske aan fljootenden Uurgong.



https://stq.wikipedia.org/wiki/Radbod

Radbod (wäästfräisk: Redbad) (-719) waas n Köönich fon do Fräisen un aan fon do
maast bekoande Persoonelkhaide uut ju fräiske Geskichte. Hie wäd in Chronike un
Hilligenlieuwende ärwäänd as Köönich of Härtsoch fon Fräislound. Unner sien
Heerskup häd Fräislound sien grootsten Uumfang häiwed, un wuude bekoand unner
dän Noomen Magna Frisia. In dät Wällenmaterioal uut ju Tied fon Radbod wäd
duudelk dät dän fräisken Köönich sik insätte foar n groot un heedensk
Fräislound, un hiede dät kristelke Frankiske Riek as sien grootsten Fäind.

Uur Radbods Juugd un junge Jiere is niks bekoand. Wan in leetere Chronike uk
behaupted wäd, hie skuul n Suun weese fon Aldgisl, so bestoant deerfoar in dät
Wällenmaterioal uut ju Tied naan Bewies. Hie is wäil sicher apwoaksen in ne
oadelige Familie un geloang nit eer an de Macht as uum 680, ätter dän Dood fon
Aldgisl.

In n Ounfang ferron Radbod sien Regierenge änttuuskjend. Dät roate Konflikte mäd
dät Frankiske Riek un hie moaste sik genöigje mäd ne unneroardende Rulle juunuur
dän mächtigen Noaber. Twiske 688 un 695 ärleed hie wäkke Niederloagen juun dän
Frankisken Huusmaier Peppin fon Herstal, as in dän Slacht bie Dorestääd.
Hoolichwais do njuugentiger Jiere slooten Radbod un Peppin Free, wierbie hie
fersichtede ap dät Gebiet suudelk fon dän Oolde Rhien bie Utrecht un Leiden.
Paat fon dissen Free waas dän Hilk twiske Radbod sien Dochter Theudesinda un
Peppin sin Suun Grimoald, die der 714 fermöärend wuude.

Die Frankiske Burgerkriech, die der ätter Peppins Dood (16 Dezember 714)
uutbriek, bood Radbod näie Chancen. Hie kuud Utrecht un Dorestääd wier äroberje
un in dät Jier 716 fuur hie sogoar dän Rhien hooch, wier hie in dän Slacht bie
Kölln dän frankisken Huusmaier Karl Martell besiegede. Die hälge Bonifatius
foont in Dorestääd fernäilde Säärken un besoacht Radbod in Utrecht.

Radbod ploande nochmoal in dät Frankeriek ientoufaalen un look deertou n groot
Heer touhoope. Man fääre koom hie nit, dan hie stoorf 719 truch ne läipe
Kroankhaid.

Wällen uut ju Tied leere uus nit, wäl Radbod apfoulgede. Fon leetere Historiker
wäd wäil die Fräiske Heerfierder Poppo as sin Ätterfoulger betrachted. Ätter
Radbod sin Dood kuud sien frankiske Juunpaatäi Karel Martell oawers eenfach in
dät fräiske Riek ienfaale un n Deel fon do Fräisen uurwinne.

Ju Legende bestoant, dät Radbod sik fon dän frankiske Missionar Wulfram dööpe
läite wüül, man ap dät Allerlääste deerap fersichtede. As hie mäd een Been in ju
Funte stuude, fräigede hie sin Dööper, of sien Foarallere uk in dän Heemel
wieren. Wulfram oantwoudede, dät do in de Hälle wieren, deer jo nit dööpt
wieren. Deerap betoachte Radbod sik un stapte uut ju Funte. Hie wüül ätters bie
sien Foarallere blieuwe.

In do Hilligenlieuwende kon me fäile wo me apommede, as die groote Fäind
stuurwen waas. In do leetere ooldfräiske Texte wäd dan uk fertäld thet wi er
north herdon Redbate tha unfretmonne (R1) (as wie eer tou dät Noude heerden
[unner] Radbod dän Unfreemon). Hie wuud do also wäil betrachted as Anfierder fon
do Noudljuude, do Wikinge.

Deerhäär kuume wäil do Konrebbelswege in Aastfräislound, wier hie dan loangs
raised hääbe skäl. N Wai Rebbelstieg rakt et uurigens uk noch bie Wyk ap Föhr.
Dan skäl hie uk noch begreeuwen weese unner dän Radbodsbierich bie Dunum of
unner dän Plytenbierich bie Lier.

"As se do deer bääte Sipe (bie Baalenje) n näien Wai anlaid hääbe, do sunt se
deer ap n Hüünengrääf stat, un do häd die Skachtmäster kweeden: Dät is dät Grääf
fon dän lääste Friesenköönich Radbod, hier duuren wie nit laanger buddelje. Un
do hääbe se ap uur Steede n Wai moaked" (B117U). Uk al naamd bie Strackerjann II
233 as Hüünenköönich. Deerätter hat uk ju Skutsenkameroadskup "Friesenkönig
Radbod" in Baalenje-Bieuwelte.

Die Noome Radbod skäl betjuude ‘hie die Räid bood’. Ap Ooldfräisk rakt dät rêd
bâd mäd loange Vokoale, oukuuted in ju wäästfräiske Foarm Redbad.



https://stq.wikipedia.org/wiki/Pudde

Do Amphibien (Amphibia) sunt ju ooldste Klasse fon do Tetrapoda (Dät sunt aal do
Wirbelde Dierte buute do Fiske). Aal uur Tetrapoda stamme fon do Amphibien ou.
Fuul Amphibien-Oarde naamt me uk Pudde.

Ju Häid fon n Amphib bestoant, as bie Moanskene uk, uut Uurhäid, Leederhäid un
Unnerhäid. Dät rakt ferskeedene Käddele in ju Leederhäid: Neen Sweet-Käddele, as
bie Moanskene, man Sliem- un Giftkäddele. Do Sliem-Käddele sunt goud, uum ju
Häid fuchtich tou hoolden, wiertruch dät Amphib beeter uur ju Häid omje kon. Mäd
Giftkäddele kon sik dät Diert goud ferdäägenje. Man gjucht gefoarelk is dät Gift
bloot bie moonige Oarde. So fergiftje ferskeedene suudamerikoanske Indioanere
hiere Piele mäd dät gjucht gefoarelke Gift fon Poagen uut ju Familie
Dendrobatidae. Bie ju heemske Oard Salamandra salamandra
(Düütsk:Feuersalamander) kon dät Gift bloot säilden litje Huunde un Katte
doodje, foar Moanskene däd dät bloot n bitje seer. Seer däd dät uk bie uur
Amphibien, wan me jo ounfoated häd un sik ätters in dät Ooge loanget. Twiske do
Käddele sunt do litje Dingere, do Faawen feruurseekje: Melanophoren moakje ju
Häid swot af bruun, do Xanthophoren un Erythrophoren moakje dät Diert jeel af
rood. Amphibien häidje sik, dät hat, ju oolde Uurhäid wäd in Fludden af mongs uk
gans wäch moaked un oafte apfreeten.

Do Oaiere fon Amphibien, do me as Glidderske af bie Poagen as Poageglidderske
beteekent, ap Strukeljers uk Puddegrauelse naamd, sunt normoal in dät Woater,
wier uk do Poagestäite leeter lieuwje. Man mongs, in n tropisken Rienwoold, is
ju Luft so fuchtich, dät do Dierte hiere Glidderske nit in dät Woater lääse
hougje. Dan sjucht me mongs sogoar, dät do Amphibien hiere Broud pleegje. So
lääse do Centrolenidae hiere Glidderske ap Bleede, do uur ne loangsoam
fljootende Äi hongje, un een Diert, dät is oafte dät Montje, mout ju Glidderske
bewoakje. Man wan do litje Poagestäite sluupje, moaket hie niks moor, dan glippe
jo ou un sunt in dät Woater, as do heemske Poagestäite uk. Bie do Dendrobatidae
gungt dät mongs so fier, dät jo hiere Poagestäite hääruumedreege. Do maaste
Amphibien moakje ne Metamorphose, dät betjut, Ferannerenge fon hieren Phänotyp
bie dän Uurgong fon dät Stadium Jungdiert tou dät Stadium Uutwoaksen Diert. N
Poagestäit ommet Woater, dan hie häd noch neen Lungen, man bloot Fiske-oardige
Omme-Deele. Do funktionierje so: Dät Woater kumt tou dän Bäk ien, wier dät Diert
dän Suurstof in sien Bloud apnimt. Deerätter kumt dät Woater wier tou n Slits
bääte dän Kop hääruut. Ätter n bitje Tied sjucht die Poagestäit immer moor so
uut as n uutwoaksenen Poage. Die Stäit wäd litjer un do Lungen immer gratter.
Leeter kumt die Poagestäit, die nu al bienaist as n Poage uutsjucht, oafte an ju
Luft, uum dät normoale Omjen tou leeren. Noch n bitje leeter is hie uutwoaksen.
Man dät rakt ook Oarden, do neoten sunt. Dät betjut, ju Metamorphose is fuul eer
as normoal foarbie un jo blieuwe hier Lieuwend loang unner dät Woater. Dät
betjut nit, dät jo uunfruchtboar sunt, man dät jo hier Lieuwend loang ju
Lieuwendswiese fon n Poagestäit hääbe un ook so uutsjo. Sunne Oard is toun
Biespiel dät Axolotl (Ambystoma mexicanum) uut Mexiko, ne Oard fon ju Familie
Ambystomidae. Hie kon sien Metamorphose nit be'eendje, wült hie dät Hormon
Thyroxin nit uut sin Skildkäddel flappe kon. Man wan me dät Axolotl mäd Thyroxin
foddert af dät Tjuuch in dät Aquarium uutflapt, moaket dät Diert sien
Metamorphose as do uur Amphibien ook, man normoal stärft hie deerätter, wült hie
truch ju Evolution nit an sunne Lieuwendswiese an Lound anpaaset is.

N uutwoaksen europäisk Amphib blift mongs uk noch in af ieuwenske dät Woater,
wier hie sluuped is. Poagen gunge t.B. nit oafte fier deerfon wäch (un wan, dan
nit moor as so'wät n Kilometer), un wan deer ne Gefoar is, springe jo fluks in
dät Woater un swimme wäch. Ju Pudde Bufo bufo gungt 2200 m wäch un kumt normoal
bloot an dät Woater tourääch, uum Bäidene tou kriegen: Ju is uk bekoand foar
hiere Wonderengen, wier ju oafte fon Autos doodfierd wäd. Oarde uut dän Sleek
Triturus gunge oawers nit fääre as 400 m fon dät Woater wäch. Sun Diert blift uk
in ganse Jierestiede bloot in dät Woater af bloot an dät Lound.

Loange Tied waas dät nit kloor, af do Amphibien n gjucht Taxon sunt. Der waas
ook ju Fermoudenge, dät do trjo Oardengen (sjuch in dän Apsats Systematik) nit
so nai früünd sunt. 1995 wuude in Texas n Fossil fuunen: Ju Oard Gerobatrachus
hottini. Mäd disse Oard, ju Määrkmoale fon Poagenoardige un fon Stäitpudden
hiede, wuude fon ne kanadiske Universität ärfoarsket, dät disse two Oardengen
foar 240 bit 275 Millione Jiere n gemeensoamen Foarfoar hieden. Dät waas
äntweeder ju Oard Gerobatrachus hottini, af ne äänelke Oard, ju fon dät Taxon
Temnospondyli oustamt. Do Bliendwroutere stamme fon dät Taxon Lepospondyli ou.
Gans kloor is dät ganse immer noch nit, man woarsienelk häd ju kanadiske
Universität gjucht. Wo nai do Temnospondyli un do Lepospondyli früünd sunt, weet
me noch nit gnau, man wät me weet, is, dät aal Amphibien fon do Knookenfiske
oustamme, moonige Wietenskupler leewe, dät Knookenfisk-Oardenge
Coelacanthimorpha, ju bloot two rezente Oarden häd, die Foarfoar fon aal
Amphibien is.



https://stq.wikipedia.org/wiki/Poapskenbleede

Aan Äntwurf foar ne seelter Foone bruukt tjo Poapskenbleede as Symbol foar do
tjo Täärpe. Ju Foone fon dän Seelter Buund häd sogoar soogen deerfon. Do
Wäästfräisen hääbe siet sowät 1890 ne Foone mäd soogen Poapskenbleede, do do
soogen Seelounde symbolisierje skällen. Do blaue un wiete Boanen sunt dan dät
Woater un ju roode Faawe tjut deerap wai, dät do Bleede noch in t Woater
uumhooch woakse, also noch jung sunt. Al fuul laanger häd ju Provinz Groningen
in hiere Woapen two Fjoondel mäd Poapskenbleede foar fräiske Uumelounde. Die
Gebruuk mout oawers al uut fuul allere Tieden stamme, dan in dät
ooldhoochdüütske Nibelungeläid wäd boald fon "Heer Walter fon Seelounden", die
ne Foone mäd "Seeblätter" hied.

Ju Ferbiendenge mäd Seelterlound lät also modern, man daach rakt et Uumstände,
do der uurs wai wiese. In sien Bouk "Saterlands ältere Geschichte und
Verfassung" beskrift Georg Sello nämmelk dät Seelter Siegel, dät hie in Lübeck
apfuunen hiede. Deerap sjucht hie ju bekoande Figuur, man in ju Bäätergruunde
swieuwje litje Dingere (so tou sjoon 12 Stuk), dät kuuden Bloumen weese, man uk
Iemen. Ap ju Teekenge deerbie is wääld foar Bloumen, man dät waas goud wan dät
noch moal in Lübeck ätterkieked wäide kuude, of dät fielicht daach
Poapskenbleede sunt.

Noch wät uurs rakt et, dät uk ätter Seelterlound waiwiest. Dät is, dät uk ju
Stääd un Groafskup Tecklenbuurich Poapskenbleede in sien Woapen häd. Wie wieten
dät Seelterlound tou Tecklenbuurich heerd häd, bit dät him 1400 ounuumen wuude.
Me kon sik dan foarstaale, dät do Tecklenbuurger Groafen dät Poapskenblääd
fierden uum tou wiesen, dät jo oolde Gjuchte in "Fräislound" hieden. Deerfon häd
uk dät Woapen fon ju seelter Noaberstääd Ait sien two Poapskenbleede. Die
Ienfloud fon ju oolde Groafskup Tecklenbuurich sjucht me fääre nit bloot in ju
Foone un dät Woapen fon dän Loundkring Kloppenbuurich, man uk noch in do Woapene
fon dän oolden Loundkring Tecklenbuurich un deeroun do Meenten Ladbergen un
Lienen un fon dän näienen Kring Steinfurt un deeroun ju Meente Lotte.



https://stq.wikipedia.org/wiki/Pestoor_Schulte

Wilhelm Schulte waas bädden dän 24.11.1869 in PoulKuurt's Huus ap n Kjuuswai in
Strukelje (St4-4-9), wier hie eerste uk Fikoar waas. In ju Tied mout hie dät
Seelter Läid skrieuwen hääbe. Fon 1895-1900 waas hie Fikoar in Skäddel un fon
1920 bit 1940 waas hie Pestoor in Skäddel, wier hie dan dän 5.6.1940 stuurwen is
(Klöver 534).

Schulte mout uk uurs fuul skrieuwen hääbe, man deer is nit fuul fon bewoard
blieuwen. In 1910 skreeuw hie n Stuk uur ju frantsööske Tied (St4-4-8f.*) in
Ouskrift fon Hermann Janssen).

Hie wiste uk fuul fon Plonten un Dierte. Dät fiende wie tourääch in do seelter
Noomen deerfoar bie Dr. Botke 32-46, die an n uur Steede begjucht dät hie do bie
dän Skäddeler Pestoor oufräiged hiede.

Ätter dän Ätterläit fon Pestoor Schulte häd Theo Griep touhoope mäd Pyt Kramer
in 1999 dät Bouk Seelter Seeken skrieuwen. In dät Bouk sünt aal do oolden
Seelter Roupnoomen apskriewen wuuden. Ieuwenske ju Roupnoomen fon Skäddel und
Seedelsbierich siet 1820 uut dän Ätterläit fon Pestoor Schulte sunt där uk do
oolden Roupnoomen fon Roomelse un Strukelje beskrieuwen. Uk is in dät Bouk dät
Äntstouden fon do Skäddeler Buurskuppe oarich goud beskrieuwen.



https://stq.wikipedia.org/wiki/Persoonenoomen3

Macks S1829c S1860d Maende U1568 Mande U1535 Marckehusen S1606b Marg. R17l3a
S1749a U1749 Margaretha R1651 Maria R1749a S1749a Marquart R1473a Marten U1630b
Martens U1630b U1630b St1606 St1606 St1674 R1713b Martin R1749a Martins St1651a
St1651b Matken R1630a Matteken H1606 Mattger H1665 H1674 Medde S1651b Meeme
H1674 S1674b Meemet S1674b U1674 Meene S1674a S1674a Meimet U1749 Mein. R1820a
S1812b S1829a S1829e Meinart R1749a Meiners B1749 Meinert R1840 S1749b B1749
Meinrich H1674 Melne S1549a Meme R1473b R1549a R1630a H1606 H166S S1735b S1749a
S1568a S1606a S1606a S1606a S1630a S1665b U1535 U1549a U1549b U1568 U1568 U1630b
St1606 Memedes U1535 Memedt R1535 U1630a Memen R1473a R1473b U1473 Memens S1630a
Memerich H1665 Memes U1630b Memess S1549c Memet U1665 U1651a Memets U1606 B1749
Memmecke S1535a Memmens S1674a Memmers S1665a Memo H1535 Mena S1473a Mene S1473a
S1665a S1749a S1749a S1749a S1749b S1812a S1812b U1549a Menen S1699 Menens
S1840b S1860d Mener S1665a Meners S1860b Menes S1829c Menke S1749a Merinck
S1549a Meringk S1606b Mermek S1535a Mertenn St1568 Mertens St1665 St1665 Metta
R1651a Mette S1535b U1535 St1568 Metteken S1568b U1473 U1473 Mettgers H1651b
Meyer R1780 R1820a R1820b R1840 R1860a S1665a S1674a S1749a S1749b S1749b S
1749c S1812c S1812c S1812c S1829a S1829b S1829b S1829b S1829b S1829b S1829e
S1829e S1840a S1840b S1840c S1840c S1860b S1860c S1860c Michaell R1549c Minnert
B1733 Modde S1568b Modden S1829a# S1829d# S1829d# S1840b# S1860b# S1860d# Moder
S1568a Moders R1549b R1568 H1535 S1630a R1713b Moeder H1665 H1674 Molen S1473a
Molitoris H1651b Mollen H1606 S1606d Moller R1549c S1549b S1829a# Mollers H1780a
B1568 S1651b# Molner B1535a Moormann S1860c Muckers S1829a Mulden H1535 Mulder
R1630b Muller R1549b# H1824a# H1824d# H1840# H1860a# Hm1860b# S1568a# S1812a#
S1840b# S1860b# S1860b# Mullers S1630a# Muth H1860b H1860b Muths H1824a Nagel
R1749a 1749b R1780 R1820a R1840 R1840 R1860a R1860a H1780a H1780a H1780b H1824c
H1824c Hm1780 Hm1824b Hm1860a R1713b Nemen S1651a Nemmen H1651b Nenno S1651a
Neuenkamp S1860e Neukamp S1812c Nicolg R1549c Niehaus R1860b Nienaber S1568a
Nienkamp S1829d Nikolaus S1749a S1829d S1860a Nohne U1674 Nona R1749c H166S
St1606 St1749 B1749 S1651b U1651a U1651b None R1630b H1606 H1674 S1459 S1473b
S1549b U1535 U1665 Nonen S1473b U1606 Nones H1606 Nons U1651b Notarium R1754
Nupis B1651b Ocka St1651b Ocke R1549a S1749c U1473 U1535 U1535 U1549a U1549a
St1568 St1606 St1606 B1749 Ohliges R1713b# Okke U1630b Olde S1535b St1568 Oldigh
B1568 B1665 B1674 Oldtmanns U1630a Olrick R1473a R1473b U1473 Olthmann St1568
Oltman U1665 Oltmann U1549b U1674 Oltmans U1651a Ommens S1749a S1749a S1749b
S1749b Orde R1473a Ordemann U1549a Orlman R1549a Orthmann R1535 Orthmans R1568
Otte R1473a Otten R1473a Ottilia U1749 B1749 Ottonis S1651b Palte S1860e Paltes
S1829C Pamerman St1568 Pastor R1549a S1535b S1549a S1568a S1606b S1705 S1749a
U1549a St1606 Pastores S1606a Pastors S1630a Pastorsche St1568 Paters S1840a
Peek S1606a Pelser U1535 U1549b Peter R1780 H1860a Peters StS29a U1749 Pfarrer
St1812 Pfolqwen H1535 H1535 Picke S1549b Pincke S1630a Pisel R1713a Platt H1860c
U1820b U1860b U1860b Proll 1749b B1820a B1840 B1860a Prue H1535 Prull U1549b
Quappes S1606a R. H1780b S1749a B1749 R1713b R1713b Rabandts St1606 Rabdess
U1473 U1473 Packer R1713a Raeps U1674 Rainer S1860b Ramberss R1473a Rameslo
R1549a R1549a R1549a R1549a R1549a R1549a R1549a R1549a R1549a R1549c Ramesloh
R1549a Ramslo R1535 R1549a Rape U1568 Raper U1535 Rapz U1549a U1549a Rauer
U1549b Reb. 1749b R1749c Reemes U1674 Reents U1860b Regina H1780a S1749a S1749c
Reincke S1549b Reinecke S1535a Reineke S1549a Reiner H1860b S1749a S1829c S1840b
S1860f St1568 Reiners S1812b S1829a S1829e S1840b S1860b S1860d S1860f St1568
Reinerss S1606a Reinerst B1665 Reinetz U1665 Reiniken S1568b Reinst B1674 S1651b
Reint R1820a Rem. R1820b H1780a H1824d St1820b B1840 B1840 U1860b B1860a Rember
R1473a S1473b U1473 Rembers R1473b Rembert B1606 Remborten R1473b Remecke S1535a
Remedtz U1630a Remeiges St1606 Remer R1549b R1549b S1549b Remerss R1549c Remet
S1459 S1473b St1665 Remets U1749 Remigius 1749b R1749c B1749 Remme St1674 Remmer
R1473a R1473b R1568 R1606 R1606 R1630a R1630b R1630b R1630b R1665 R1665 R1675
R1675 R1713a 1749b R1820c 1860c H1535 H1535 H1568 H1606 H1606 H1606 H1665 H1665
R1699 H1780a H1780a H1824b H1824b H1840 H1860a H1860a H1860b H1860b Hm1780
Hm1860a Hm1860b S1549b S1549b S1568a S1568a S1630a S1630a S1630b S1665a S1665b
S1674a S1674a S1674b S1749a S1749b S1749c S1749c S1749c S1749c S1812b S1812c
S1829a S1829b S1829e S1840a S1840a S1840c S1860a S1860c U1630a U1630a U1630a
U1820a B1568 B1568 B1665 B1674 S1651a R1651a U1651b R1713b R1713c R1713c U1840
Remmers R1630a R1630a R1630a R1630b R1665 R1665 R1665 R1675 R1675 R1675 R17 13a
R1749c R1749c R1749c R1780 H1535 H1535 H1568 H1568 H1606 H1674 H1674 H1699
H1780a H1824a H1824a H1824a H1824a H1824c H1840 H1840 H1860b H1860b H1860b
Hm1860a S1535a S1606a S1630a S1665a S1665a S1674a S1674a S1699 S1749a S1812a
S1812c S1829b S1840b S1860b S1860b 51860d U1665 U1665 U1674 U1674 1699 U1749
U1749 U1749 U1749 U1820a U1820a U1820b SU749 St1820a St1840 B1674 B1733 B1820a
B1820b B1840 H1651a H1651a H1651b R1713b R1713b R1713c R1713c U1840 U1840 U1860a
U1860b B1860b Remmerss S1606a Remmert S1829a Remmertz R1535 Remske U1651b Rencke
S1665b Renedt R1630a Renedtz R1630b R1630b U1630b Renedz U1630a Reneest H1665
Renesch H1568 Renet R1568 R1780 R1780 B1606 H1651b Reneth R1549a H1824d Renets
S1749b S1749c Renetz R1630b Renke S1674b Rennest H1674 Rensche R1713b Rensecke
U1535 Renseke R1S68 U1549a Renskens H1780a Renstes R1535 Rents U1820b Reutherss
S1665b Revent R1713b Rewe B1604 Rhemert S1606b Rhemmer S1606b Rhemmers S1606a
Rhoithofft S1606b Rhuter S1606a S1606b Rijp S1614 Riwert S1473a Robbe S1606b
Robece B1733# Rolef S1665b S1674b Rolf H1840 Rommer U1587 Rotgers S1674b#
Rottger S1665b S1651b# Rottgers S1665b# Rucks S1840a# S1860a# Rudolf H1860a
Rudolphs R1614 Ruertt B1651a Rueter S1674b Rueters S1674b Ruter S1630a S1630b
S1812a# Ruthers S1665b# Rutter S1651a# S1651b# Rutters S1651a# Ryke U1535
Rykense S1535a Rypens R1535 S R1749a R1749a R1749a 1749b 1749b 1749b 1749b 1749b
1749b R1749c S=sohn 1749b Sagiken S1535a Sahsen H1780a Sasse U1630b Sassen
R1860a H1824a H1840 H1860a H1860b Scarle S1397 Schafer Hm1824b# Scheue R1549a
R1568 R1568 S1535a S1549a S1549a S1549a Scheuen R1535 Schewen H1535 Schlump
St1820a St1820c St1840 St1860a B1860c Schmidt S1860f B1840 B1860b Schmidts
S1829a S1840b B1820a Schmit R1568 Schmits S1812b S1860b Schmitt S1568a Schnider
S1665b Schnieder S1674b S1829d Schomacker R1630a Schomaker S1473b U1535 U1549b
Schramb St1651a Schramme St1606 Schrand S1829d Schrandt 1749b Schroder S1473a
S1473a S1535a S1535b S1549a S1606b B1860c# Schroer B1860a Schroers S1630b
Schryuer R1473a Schudde U1535 Schulte S1829b S1840b S1860b U1820a U1820b U1820b
U1820b St1820b St1860b B1820a B1840 B1840 B1840 B1840 U1840 U1860b U1860b U1860b
U1860b Ut860b U1860b U1860c B1860a B1860a B1860a B1860b B1860b Schur S1630a
Schutte R1473a R1549c R1568 R1568 111473 U1535 U1549b U1568 Schutten R1535 R1535
H1535 Schwarte S1606b S1630a Sebold S1860e Siebels U1840 U1860a Siemer R1820a
R1820c R1860b 1860c Siemers R1665 R1780 H1780a Sieuers H1674 Siever St1606
Sievert H1824a Sievets H1780a Siewert H1840 H1840 H1860a Hm1780 Hm1824a S1840b
S1860b Site U1630a Sifert R1630a Sinloes H1568 Sippel H1824a Siret R1780 Sirken
U1630b Siuerdes S1549b Siuerdt B1665 Siuers R1675 H1665 H1665 H1674 Siuert
S1560a S1568a S156Sb S1630a Sive H1824a H1824c S1829a S1829d S1840a S1860a
S1860a S1860d S1S60d S1860d Siveke U1630a Sivers R1713c Sivet 1749b R1780 Sivets
R1749a Siwert S1604 Sixt. St1840 St1840 St1860a St1860c U1860a B1860a B1860c
Sixtus St1749 St1749 St1820a St1820a B1820c U1860b U1860b B1860b Smeden U1473
Smedes S1568a Smerige U1606 Smid R1630a Smidt R1606 H1606 Smith R1549a S1535a
S1549a Smitt S1606b S1606b Smydt S1549b Smyt S1473a S1473b S1535b Snider R1606
R1630b Sonntag B1860a B1860b Sontag B1733 B1840 Spanier R1630b Spaniers R1665
S1812c Spanjer S1860d Spieker U1674 Stadtloen R1606 Stanbaste U1473 Stavermann
U1860b Stecke S1749a Steffen R1860b H1824a H1824b H1840 H1840 H1860a H1860a
H1860b Hm1860a Steffens H1780a H1780a H1824a H1824a H1840 Hm1780 Stein S1568a
Stene S1473a S1473a Steneken R1568 S1535a Stenekens R1606 R1606 Stenen S1549b
S1549b Stengell S1749b Stenken R1630b Steph. 1749b S1829d Stephan 1749b Stewen
S1535b Stina 1749b Stindt U1820a U1840 S1473a Stinen S1473a S1568a Stoet U1415
Stratmann S1812b S1829d S1860d Strichen R1604 Strobeck H1780b H1824a Strohbeck
H1840 H1860b Hm1860a Hm1660b S18l2c Strohschnieder R1780 R1820b 1860c
Strukelinck U1535 Struklingen U1473 U1473 Subpraefectus R1713a Swaneke S1549b
Swartewold U1359 Syfert R1630a Syuart S1606b Syuerden S1473b Syuerdes S1535a
S1535b Syuert H1606 S1473b H16S1a H1651b Syuerts S1606b Syuertts H1651b T R1749c
T. H1780a T=tochter 1749b Tabecke S1535a Tabeke S1473b Talcke R1780 Taleke R1606
S1549a Talke R1630a R1630b U1473 S1651b Talken S1630b Talle R1549c Talleken
R1535 Tallen S1473a S1473b Tamele U1535 Tameling R1820b R1820b R18A0b S1840b
S1860b Tamelings R1713a Tamm B1651a Tamme R1473a H1568 H1606 U1606 U1630a Tammen
R1535 Tammens U1674 B1674 U1651# Tammers B1665 Tammes U1630a U1665 Tanlke R1713c
Tapeke B1606 Tapke B1651b Tapkens U1630b U1630b B1665 B1674 U1651a Tarbula
S1749b Tartke R1713a Tedo R1549b Teilmann S1812a S1812b Tela H1535 Telcke U1549a
Telemans U1606 Tellmann S1829a S1829c Telmans S1630b Tape B1820c Teter S1749a
Tetta B1651b Tette B1665 Thamelingk R1651 Thamelingks R1651a The R1549a Thea
S1749b Theod. R1820a S1840a S1860a Thiedens U1674 U1674 Thien R1820a R1840
R1860a Thiens R1780 Tho R1549a R1549a R1549a R1549a R1549a R1549a R1549a R1549a
R1549b R1549b R 1549b R1549b R1549b R1549b R1549b R1549b R1549c R1549c Thoben
S1812a S1812a S1812b S1812c S1829a S1829a S1829a S1829b S1829b S1829d S1S29d
S1840a S1840b S1860b S1860b S1860b S1860d S1860e B1733 Thobens S1665a S1674a
Thole S1651b Thutteren R1473a Thybe S1651b Thyde U1651a Thydens U1651a Tide
R1473a R1549a R1549a R1549b R1568 R1568 H1568 H1568 B1568 Tiden R1549a Tiders
1749b Tido R1549c Tiede U1549b Tieden U1665 Tiedens U1665 Tirns R1713a Tjaleffs
R1606 To R1535 R1549a R1549a R1549a R1549a R1549a R1549a U1473 U1473 U1473 U1535
U1535 U1535 U1535 U1549a Tobe H1606 H1606 S1535b U1606 Toben S1840b S1840b
S1840b S1840b Tobiassen H1780a Toebe U1568 Tole S1535b Toleke S1606b Ton U1473
Tonbe S1630a Trenkamp St1812 Trine St1568 Trull U1549b Tuke U1473 U1473 Tuken
U1535 U1549a Tutter R1549c U1549b Tutters R1535 R1549a Tyabberich S1473b Tyammen
R1473b R1473b Tyde R1606 U1606 U1630a Tyden H1535 Tydens R1606 R1630b Tydo R1535
R1535 H1535 Tyllmans S1651b Tymmermann S1606b Tzerse U1473 U. B1749 Ubbe R1549a
H1665 H1674 S1549b S1630a U1665 U1674 St1749 Ubbens R1665 R1675 U1630a U1630a
St1749 Ubckens R1749c Ucke R1568 S1630a Udde S1606a Udden S1535b S1549a Ude
R1549b Udo S1651b Uke R1549b Uken S1473a Ulrick B1359 Umbertus U1749 Umme R1549a
R1630b R1665 R1675 R1780 R1780 S1473b S1535a S1549b U1568 U1820a B1733 Ummeken
R1568 Ummen S1812a S18l2c S1829b S1829d# S1840b Si860b S1860d U1840 U1860a
Ummens U1630a Unuerdrath R1549a Upke 1699 Upken S1630a Upkens S1674a Upkenss
S1665a Vagedes S1674b S1749a Vamers 1749b Van R1535 R1549a R1606 H1535 S1606a
S1606b S1606b U1535 St1568 Vastenouwe H1535 Vastenowesche R1549c Vbbe R1473a
R1473a H1568 S1535b S1568a U1535 U1630a St1606 Vbbecke S1535b Vbben R1535 H1535
U1473 Vbbens B1606 Vbbo H1535 Vbke S1606a Vbken R1535 S1606a Veit 1666S? Vennens
R1606 Vikar S1535b Vke R1535 S1535b Vken S1473a Vmmen R1473a S1473b Vmmens R1614
Vocke 1749b R1749c Vocken 1699 Vockens R1749a Voede S1549b Vogedes S1665b Voget
R1606 Vogt R1820a S1749b S1829b S1840b S1860b Voigt S1812b Volcken S1604
Vollrich S1568b Von U1549b U1860b B1860c Vormke S1665b Voss S1568a U1568 Vp
R1473b Vppn R1473a Vrese R1473a Vthende U1473 U1535 Vummen S1473b W. R1713a
S1840a S1860b Waden B1820a Walburgis S1749a Wallschlag U1820a St1749 St1820a
St1840 St1860a St1860a B1749 B1820a U1840 B1860c Walse U1473 Warf U1674# U1674#
Warners St1749 Warnke S1829a S1829b S1829b S1840a S1840b S1860a S1860a# S1860a
S1860d Warnken S1829a S1840a Warnkens S1840b Waten R1473b R1473b S1860d Wechloe
St1568 Wechloy U1549a Weeths Hm1824b Weets H1780a Weimarch U1549b Weit R1749c
R1749c R1713c Weith H1780a Weits R1713b Weitz R1713a R1713a Welke S1651a R1651
Welkens S1651b Wend. 1749b Wendel S1651b Wendele U1535 Wendell S1535b St1568
St1568 Wermers S1749a Werneke S1812a S1812a U1630b U1665 U1674 Wernekens R1606
U1665 Werner S1749a Werneri U1651b Werners S1749a S1749a S1749b Wernerus S1606b
Wernike St1606 Wessels S1840b S1860b Westerman S1699 S1705 Weths H1780a H1824a
H1840 H1840 H1840 H1860a H1860a Hm1860b Wets H1824b Wetzs R1713b Weyerdes R1630a
Weygerdes H1535 Weygert R1535 Weyierts R1630b Wibbe R1473a R1568 R1713a U1473
U1549a U1630a U1630a B1568 B1604 B1606 B1606 B1674 B1749 B1651a Wibben B1665
R1713b Wibbens H1665 H1674 S1749a S1749c S1749c Wibbers R1713c Wibbet R1568
Wibke S1606a Wichm. R1820b Wichman R1630a R1630b R1675 R1780 R1820a H1535 H1458
H1606 H1665 H1674 H1674 H1674 H1780a H1780b S1749b S1812a R1713b R1713b R1713b
R1713b R1713c R1713c R1713c Wichmann R1549b R1749a 1749b S1812b S1829a S1829c
S1829d Wichmanns R1665 1749b Wichmans R1713a R1713a H1535 H1780a S1749b U1606
R1713b R1713c Wichms R1780 Wiechm. R1860b S1860# Wiechmann R1840 S1840b S1860d
Wiemann S1860d Wienke B1820a Wieth R1665 R1675 H1665 H166S H1674 H1674 H1674
Wigboldink S1606b Wiggen R1473b Wijert R1604 Wilcke R1749a R1780 R1780 H1780a
H1780a H1780a S1549b S1665a S1749b S1749b S1749c S1749c S1749c 1699 Wilcken
R1749a St1674 Wilckens R1749c R1780 H1780a S1749c 1699 R1713b R1713c Wilh S1749a
Wilh. R1749a 1749b S1749b S1829a S1829a S1829a S1840a S1860a S1860a S1860b
S1860b S1860d U1860c Wilhelm S1630b S1840b Wilhelmen U1606 Wilhelms U1606 B1606
Wilhems U1568 Wilke R1549a R1549b R1630b R1630b R1665 R1675 R1820a H1665 H1665
H1674 H1674 H1824a H1824b H1824c H1840 H1840 H1840 H1860a S1549a S1568b S1630a
S1630b S1665a S1665b S1665b S1674a S1674b S1674b S1674b S1674b S1674b S1749a
S1812a S1812a S1812a S1812a S1812b S1812b S1812b S1812b S1812c S1812c S1812c
S1829 a S1829a S1829a S1829b S1829b S1829c S1829c S1829c S1829c S1829c S1829d
S1829d S1829e S1840a S1840a S1840a S18A0a S1S60a S1860a S1860a S1860a S1860d
S1860d S1860d S1860d U1568 S1651a S1651a U1860b B1860a Wilken R1820b S1473b
S1860d Wilkens R1606 R1840 R1860a R1860b H1674 S1674a S1674b S1674b S1674b
S1812a S1812a S1812b S1812c S1829d S1829e S1860d U1674 Wilkenss H1665 S1665b
Wilkino S1651a Willcke S1665b Wille R1568 H1568 H1568 H1568 H1568 S1473a S1473a
S1568b Willebrand S1812c Willeke S1606b S1606b S1606b Willeken S1606a Willem
S1568b S1699 U1473 St1568 U1651b Willems S1749c S1749c S1749c S1749c S1749c
Willemss S1606b Willen R1473a S1473a S1473b U1473 Willenn S1568b U1630a Willens
H1606 H1606 Willke S1665b Willkens S1665b Willkenss S1665b S1665b Willm S1860b
U1860b Willms S1860b U1749 St1820b 5t1840 St1860a U1840 U1860a Willw R1473a Wilm
R1780 R1860b H1780a S1812a S1812a S1812a S1812a S1812a S1829c S1829e S1840b
S1860d S1860f 1699 U1820a U1820b U1820b St1820a Wilmes U1535 U1630a Wilmess
S1473a U1549b U1665 Wilms S1860d U1674 U1674 Wilts S1473a U1568 Wiltedes S1568b
Wilteke R1473a U1473 U1473 Wiltes S1749c Wiltet R1535 R1549c R1568 H1606 S1630a
Wiltheth S1606b Wilthienss S1665a Wiltie S1651b Wiltiens S1674b U1665 Wiltitts
U1651b Wiltjens S1749a S1749c S1749c Wiltke R1535 R1630a Wilts U1568 Wiltss
S1549a Winberg S1829d S1860d Windberg S1812b Winneberg S1829e Winseborch R1473b
Witte S1549c Witteke S1549b Wittib B1733 Wobke S1606a Woesten S1606a Wolcke
S1674a Woltichs S1665b Wosten S1630a Wreess R1549a Wres R1535 Wubbe H1780a#
H1840# H1860a# Hm1824b# Hm1860b# S1665a# S1674a# B1820a B1840# B1860a# Wubben
B1733 B1820a Wubbens 1749b# R1749c# H1824b# S1812a# St1840# St1860a# B1733
B1749# B1840# B1860a# Wubcke R1749a# Wulder R1549b Wulf R1820a R1840 R1860a Ww
R1606 R1606 R1630a R1630a R1630a R1630a R1630b R1630b R1665 R1665 R1665 R1665
R17l3a R1713a R1713a R1713a R1749a R1749a R1749a R1749a 1749b 1749b 1749b 1749b
1749b 1749b 1749b R1749c R1749c R1749c R1749c R1780 R1820a R1820a R1820b R1840
R1860a R1860a R1860a R1860a R1860b R1860b 1860c H1665 H1665 H16 65 H1665 H1665
H1665 H1780a H1780a H1780a H1824a H1824a H1824a H1824b H1824b H1824c H1824C
H1824d H1840 H1840 H1840 H1840 H1840 H1840 H1860a H1860a H1860b H1860b H1860b
H1860b Hm1780 Hm1860a Hm1860b Hm1860b Hm1860b S1630a S1665a S1665a S1665a S1665a
S1665a S1665a S1665b S1665b S1665b S1665fa S1665b S1665 b S1749a S1749a S1749a
S1749a S1749b S1749b S1749b S1749b S1749b S1749c S1749c S1749c S1749c S1749c
S1749c S1812a S1812a S1812a S1812a S1812b S1812b S1812b S1812c S1812C S1812c
S1829a S1829a S1829a S1829b S1829b S1829c S1829c S1829c S1829d S1829d S1829e
S1840a S1840a S1840a S1840a S1840a S1840b S1840b S1840b S1840b S1840b S1840b
S1840b S1840b S1840c S1860a S1860a S1860a S1860a S1860b S1860b S1860b S1860d
S1860d Si860d S1860d S1860d S1860e S1860e S1860# S1860e U1535 U1630a U1630b
U1665 U1665 U1665 U1665 U1665 U1665 U1749 U1749 U1820a U1820a U1820a U1820a
U1820b U1820b St1665 St1749 St1820a St1820a St1840 St1840 St1860a St1860b B1665
B1749 B1749 B1749 B1820a B1820a B1820a B1820b B1820b B1840 B1840 B1840 S1651a
S1651a S165lb S1651b H1651a H1651b R165la R1651a R1713c U1840 U1860a U1860a
U1860b B1860a B1860c Ww. B1749 Ww=witwe R1713b Wyartz H1606 H1606 Wybbe R1549a
Wybbo R1535 Wybcke R1749a Wybeth R1473a Wychman H1665 H1665 H1651a R1651a
Wychmanni H1651b Wychmans H1651b Wyert R1606 Wyerts U1606 Wylhelm S1535b Wylke
S1535a S1535b Wylkens S1651a Wylleke S1606a S1606b Wyllem S1606b Wyllen S1606b
Wyllo H1535 Wylm S1549a S1549b U1535 U1549b Wylmes S1535b U1630a U1630a Wyltet
S1535a Wyltetz U1535 Wyltz S1549a U1549a Wyneke S1473b Wynseborch H1535 H1535
H1535 Wynsenbrock R1549c X U1820a



https://stq.wikipedia.org/wiki/Persoonenoomen

Persoonenoomen (dt. Personennamen) sunt do Noomen fon Ljuude. Do wäide studierd
fon ju Noomenkunde.

as leeken uut do Uurkunden bie Hettema un Posthumus 1836 un do Liesten fon 1473,
1535, 1549, 1568, 1606, 1630, 1665, 1674/75, 1713, 1749, 1780, 1812, 1820, 1824,
1829, 1840, 1860 bie Schulte DS, mädnunner 1718 Noomenfoarme. Noch nit apnuumen
sunt do uut uur Uurkunden, as bie Engelke, Friedlaender un Rüthning.

Aal Mäldengen bie do Noomen sunt hier apnuumen wuuden, as sälskuppelke Loage
(Pastor, Ww.), Woonsteede (vp, Borch) of Häärkumst (van, Markehusen).

A. St1749 St1840 St1860a B1749 Abbel U1630a Abel R1535 R1568 S1535b S1549b U1606
Abelen S1606a Abeln R1675 R1820b S1860b Abels R1665 Adam R1713a S1749b Adams
R1780 Adde R1473a R1549a R1568 R1568 R1630b 1749b S1568a S1630a S1674b U1473
U1630b U1630b St1568 St1606 St1606 St1665 St1674 Addees St1665 Addeess St1665
Adden R1549a Addens R1665 H1824c Hm1860b S1665a S1674a St1674 St1674 Addo R1535
St1651a Addonis S1651b Adrians St1606 Aelrichs S1606a Aeyldt U1535 Agatius
U1860b Ah. St1860c Ahl. R1780 R1820a R1820b R1840 R1840 R1860a H1780a H1780a
H1780a H1824a H1824a H1824a H1824a H1824a H1824d H1840 H1840 H1840 H1840 H1860a
H1860a H1860a H1860c Hm1780 Hm1824a Hm1860b S1829a S1829b S1840a S1840a S1860a
U1820a U18 20a U1820a U1820a U1820a U1820b U1820b U1820c St1749 St1749 St1820a
St1820a St1820a St1820b St1820c St1840 St1840 St1860a St1860a St1860b St1860c
B1820a B1820a B1820a B1820a B1820a B1820b B1840 B1860a U1840 U1840 U1840 U1840
U18 40 U1860a U1860a U1860a U1860a U1860a U1860b U1860b U1860b U1860c U1860c
B1860a B1860a B1860b B1860b B1860c B1860c Ahlerichs U1820a U1820b St1820a St1840
St1860a B1820a B1820b Ahlers R1713a 1699 U1749 St1860a R1713b R1713b R1713c
R17l3c Ahlert R1665 Ahlrich R1675 H1674 H1699 H1824a H1824a H1840 H1840 H1860a
H1860b S1860f 1699 St1674 B1568 B1733 B1733 B1733 B1733 R1713b R1713b Ahlriches
R1630a Ahlrichs R1606 R1630a H1674 H1674 H1674 R1699 H1780a H1840 S1630a S1829c
S1860d U1674 U1820a U1820b U1820c B1674 B1733 B1820c B1840 B1860a U1840 U1860a
U1860a U1860b U1860b U1860c B1860b Ahrens Hm11860b St1840 St1860a U1860b Aidtje
R1699 Aielts S1614 Ailet R1568 S1568b Aiteken B1587 Aiyelt U1630a Aiylts S1606b
Al. R1749c Alarich 1749b Albers R1713a R1713a Albert S1568a S1568a S1630a
Albertz S1568a Albrich R1568 Alderich S1549b Alderickes S1549c Aldigs B1651a
Alecke R1549a Aleid 1749b R1749c S1749b Aleke S1549b Alekenn S1568b Alerichs
S1812b Alers U1665 Alf 1666S? Alhers R1713a R1713a Alkea H1535 Alken R1549b
Alleth S1549a Allheidis S1651b Almeth S1568a Almoeth S1535b Alrich R1549b R1606
R1630a R1630a R1630b R1630b R1630b R1665 R1675 R1749a 1749b H1568 H1568 H1568
H1606 H1606 H1665 H1780b S1535b U1604 U1606 U1630a U1630a U1630a U1665 U1665
U1674 U1674 U1749 U1749 U1749 St1665 B1606 B1749 R1713b Alriches R1630a R1630a
U1630a Alrichs R1749a R1749a 1749b 1749b H1665 H1665 H1665 H1665 H1665 H1780a
H1780a U1630a U1630b U1749 U1749 U1749 S1606 B1665 B1733 Alrick R1749a S1651a
H1651a St1651b Alricks H1651a H1651a H1651b R1651a U1651b B1651a Altje R1606
H1606 H1606 Alvick R1549a Amman R1780 Ammann R1820a R1840 H1860a Ancke R1749c
Angela 1749b S1749b Anna R1606 R1665 S1749c S1829b H1651a U1651b Anne R1675 Ant.
R1820a R1860b S1829d B1860c Antbeken S1535a Antken R1820b Anton R1840 Hm1824b
Antonius B1651b Anwen S1397 Arendt R1665 R1675 Arendts H1780b S1630a Arens
U1820b Aricks H1651b Arma R1549c Arn. R1860a Arnold R1713a R1780 R1820a R1840
Assele H1535 Auich S1549a Aulben S1535b Auwe B1606 Awe S1473a S1606a U1473
Awecks 1614K Awen S1535b Awens S1749a U1630a Aweth S1549b Awick S1535a S1568b
S1630a S1630b S1665a S1665a S1674a S1674a S1699 S1749b S1812C S1829b S1840a
S1840a S1860a S1860a Awyk S1606b Ayelds U1630a Ayke R1665 Aylets U1606 U1665
Aylss U1674 Aylt S1473b Aylts S1606a Ayrlke B1606 Aytike U1473 Aytke U1630b B.
S1840a S1860a Back S1568a Backer St1568 Bagenort H1860b Baggenort H1840 Bake
S1549b Baken S1473b Balduin S1829b S1840b S1860b Balgeman R1630b R1604 Balgenort
H1824b Ballgeman R1675 Baltjens S1S29e Barbara S1606a Barssel St1568 Barteld
S1829e Bartels S1829e S1860f Bartholomaus B1665# Bauwe R1630a Bauwen H1568 Bave
U1665 Bawe U1674 Beate R1749c S1630b Beeneke S1674a Beenekens S1674a Beenke
S1665a Beernt U1359 Beke S1568b Beken S1568b Bene S1473a S1473a Beneke S1568a
S1630a S1812a S1812c S1860f S1651b Benekens S1749a S1812b S1829e S1651a Benen
S1473a S1473a Benignus S1749a S1749b S1749c Benkens S1749c Benno S1651b Berend
S1829e St1606 Berends S1812a S1812a Berendt S1535a U1535 U1535 U1549b U1549b
U1630b Berendts S1665a S1699 U1606 U1630a Berens St1749 Berenth S1549a S1606a
Berentz U1630a Bern. S1812a S1812c S1829b B1749 Bernards S1812c Bernd R1820a
R1820a R1820a R1820c R1840 R1840 R1860a R1860a R1860a H1824a H1824c H1860b
H1860c Hm1824b Hm1860a Hm1860b S1812b S1812c S1829a S1829b S1829c S1829d S1840b
S1840b S1840c S1860b S1860d St1749 B1820c B1820c R1713b U1840 U1860a B1860c
Berndes S1568b B156S Berndt R1749a 1749b 1749b H1780a U1674 S1651a Berndts
S1674a Bernedts U1630a Berneth U1549a Berns U1749 Bernt S1568b Bersenbrug U1535
Berte S1473a Beteke S1473a S1473b Betekenn S1568a Beten H1568 Betge S1606a Betke
H1606 Bette U1665 U1674 Betto R1665 Bholle U1630a Bischof S1812b S1829e S1829e
S1860e Bitter R1754 Block R1473a R1630a R1630b R1665 R1675 R1749a R1749a R1749a
R1749a 1749b 1749b R1780 R1780 R1780 R1780 R1780 R1780 R1820a R1820a R1820a
R1S20a R1820b R1820b R1820b R1820b R1820b R1S40 R1840 R1840 R1860a R1860a R1860b
R1860b R1860b R1860b H1403 H1458 H1568 H1606 H1665 H1674 H1780a H1780a H1780a
R1812 H1824a H1824a H1824a H1824a H1840 H1840 H1840 H1840 H1860a H1860a H1860a
H1860a H1860b H1860b S1473a S1535b S1568a S1606b S1606b U1473 H1651a R1713b
R1713b R1713b R1713b Blockman H1568 Blocks R1713a R1651 Blomer R1713a R1749a
R1749a R1749a R1780# R1780# R1780# R1820a# R1820a# R1820a# R1820b# R1820b#
R1840# R1840# R1840# R1860a# R1860a# R1860a# R1860b# R1860b# 1860c# Bode U1549b
Boden S1535a Boelckman R1549b Boele R1549b B1674 Boelsen St1749 B1674 Boels
S1606a S1630a S1630a B1674 Bohle S1665b S1674b S1812c S1829b Bohlen S1829e
Bohlsen S1812a S1860f S1860f U1820b St1820a U1860b Bohmann B1860c# Boils S1606b
Bolcke U1535 Bold S1535a Boldinck U1473 Bolding U1549a Boldinge U1535 U1535 Bole
R1568 S1535b S1568b S1614 U1473 U1473 U1473 U1473 U1535 B1359 B1606 Bolenius
H1651a Boles R1606 H1606 H1606 B1665 Boless S1549a Bolken R1473a Boll S1535a
Bols S1535a Bolsen R1630a Bols R1630b S1473a Bolssen B1665 B1733 B1733 B1733
Bolyss B1651a B1651a B1651b Borch R1473b Borchart S1473b Borchmahns S1630b
Borchman H1665 S1665b S1651a S1651a Borchmans S1630a S1665a H1651b Borchmansche
S1606b Borghman H1674 S1674a S1674b S1674b Borghmann S1665b Borgman H1780a S1699
S1699 S1749a S1749b S1840a Borgmann S1812b S1812c S1812c S1829b S1829b S1840a
S1860a S1860a S1860d Borgmans S1699 1699 Bote R1713a Bours S1840a S1860a Bowe
R1549b Boyken S1473b Br...der S1674a Brakel R1749a Brakenss S1665a Brand H1780a
S1473a S1749a S1749b U1473 Brandes S1606a S1812a S1812a S1812b S1829a S1829b
Brandis S1651h Brands S1840a S1840a S1840a S1840a S1840b S1860a S1860a S1860a
S1860a S1860b S1860b Brandt S1549a S1568a S1614 Brandts S1749b S1749c S1829a
S1829a S1829a S1829a Brate S1568b Brochoff R1473a S1473a S1473a Brockhoff R1568
Broickhoff R1535 R1549b R1549b S1535a U1535 Brok S1606b Broyichoff S1568b
Bruenen S1535a Brun H1665 Brune H1674 Brunen S1473b Bruno H1780a S1665a Bruns
S1812a S1829a S1829a S1840a S1860a U1820b St1860b U1860b U1860c Bueter S1674a
S1674a Buiders B1568 Bunger S1829d# S18604# Bunne U1535 Burmann S1812b Burse
B1606 Busch H1824a H1860a H1860c Hm1860a R1713b Busse R1630b U1473 U1630b B1614
Bussen 1860c Bussens S1606a Buter S1665a S1665b S1812a# S1812a S1812b# S1829a#
S1829c# S1829c# S1829d# S1840b# S1860d# S1860d# S1860d# Buther S1749a S1749c#
B1749c# S1651a# Carel R1749a Carl R1840 R1860a S1749b S1829e Carls S1860f S1860f
Carsten U1606 Carstens S1829b S1840b S1860b Casp. U1820b Caspar St1860a Casper
B1749 Chlassen S1749b Christ S1749a Christ. S1749c S1749c Christoffer U1549a
Circk U1665 U1674 U1749 Circkes St1606 Claes S1699 Claess S1630b Class Ha1824b
Classen S1749b S1829a S1840a R1713c Claues H1568 Claus S1812a S1829a S1840b
S1860b Claussen S1812a S1829a Clauwes S1549b Clawes R1549b S1473a S1535a S1614
S1674b Clawess S1473b Clenc S1459 Clene U1549b U1549b Clewers U1549a Cloppenborg
S1674b Cloppenborgh S1665b Coep H1651a H1651b Coeps S1651a S1651a S1651b H1651a
Coerd St1749 Coerds St1749 Colppess S1549a Conr. 1749b R1820a S1812c S1829b
U1820b Conrad U1860c Conradts H1780a Coop H1824a Cord R1840 U1820a St1820b
St1860b B1820b B1840 B1840 U1840 U1860b U1860b B1860a Cordes R1749c R1780 U1820a
U1820a U1820b U1820b St1820b St1860b B1820a B1840 R1713b U1840 U1860a U1860b
U1860b U1860c Cordt B1749 Cormelius R1780 Cornelius R1749a R1780 R1820a R1820c
H1780a S1606b S1630b S1749c S1812b St1749 St1820a St1840 B1733 Cremer S1549a
Cruse St1651b St1651b St1651b Crusse R1549b Curet R1459 Custos R1713b D. H1780a
B1820c Dannebaum R1860b H1780a Dannebohm H1824c Dayers R1675 Daysser R1675 De
S1549a S1606b U1549a St1568 St1606 Deben S1549b Debenn S1568a S1568b Dedde
R1630a R1630a R1820b H1568 H1606 H1665 H1665 H1674 H1674 H1780a H1824a H1824a
H1840 H1840 H1860a H1860a H1860a H1860a S1535a S1535a S1606b S1606b S1606b
S1606b S1630a S1630b S1630b S1665a S1665b S1665b S1674a 5i674b S1699 S1749c
S1749c S1812a S1812b S1812b S1812c S1812c S1829c S1840a S1840b S1860a S1860a
S1860b S1860f U1473 U1535 U1549a U1549a U1549a 1699 U1820b St1606 St1860c B1820a
B1840 R1713b R1713c B1860a Dedden R1473b Deddens 1749b 1749b H1780a H1824a
H1824b H1824c H1840 H1840 H1860a H1860a H1860b S1630a S1665a S1665b S1674a
S1674a S1749a S1812a S1829a S1829c S1840b S1860b S1860d S1860e U1630b U1630b
St1674 St1749 S1651a H1651b St1651a St165la Deddo R1549a H1535 H1535 S1829b
S1829b S1829e S1829e S1651a H1651b Dederich 1749b Deeken R1749a R1749a 1749b
R1780 R1780 R1780 R1780 R1780 R1780 R1780 R1820a R1820a R1820a R1820b R1820b
R1820b R1820b R1820c R1820c R1840 R1840 R1860a R1860a R1860a R1860b R1860b 1860c
1860c Hm1860a Deiterich S1630b Deken R1713b R1713b Der R1473b R1606
Derken=deeken R1699 Detert R1820b R1840 R1860a Deutje U1699 Dicke R1549b H1568
Didakus R1749a Diedr. R1820a 1860c H1824d S1829d U1860b Diedrich S1665b
Diedrichs S1665b Dierich S1568a S1674b 1699 Dierichs H1674 S1674b Dierk 1860c
H1824a H1860b H1860b H1860c Hm1824a Hm1860a Hm1860b S1812a S1840b S1860b S1860e
B1820b B1860a B1860a B1860b Dierks S1812c S1829d S1860d S1860d U1820b B1840
Dietr. S1860e Dietrichen S1699 Dils St1606 Dirck R1780 R1780 H1780a R1713c
Dircks S1749b S1749b R1713c Dirich R1549b R1568 H1665 Dirichs H166S Dirk R1749a
R1749a 1749b R1749c Dirks S1829b Doe S1829a Doeks B1820b B1860b Doifer R1606
Doisser R1630b Dorms R1549c Dornbuhs U1549a Doysser R1665 Dreessman S1674a
Drehmanni R1614 Dresers R1651 Dresman S1749b S1749b Dressmann S1665a Drileng
1666S? Droste S1535b Dude U1630b St1606 Dudeke U1549b B1614 Dudens B1749 U1651a
Dudink S1606b Dudo U1549a Duetke B1606 Dukens R1630a Dumster U1820a U1840 U1860a
Dumstorf 1749b 1749b Dunstorff H1824a H1824c H1824d H1840 H1860a S1829d S1860e
Dune B1568 Dunstorff H1780a H1780b Dutie St1674 B1665 B1674 Dutke R1630b Duttke
U1630b Duttkens U1630b Dyllens U1651b Dyrcks H1651a Dyrich S1606b Dyrkes R1630a
E. B1749 Ebele B1604 Eddert R1713c Edsardt S1535a Edsars R1675 R1675 R1675 H1674
Edsart U1674 Edszert U1535 Edzard U1749 Edzardt B1606 Edzars R1665 Edzart H1606
Edzarts R1665 Edzerd U1549a Edzerdt R1630b Edzers B1568 Eene S1674a S1674b Eeno
S1665b Egge U1630b 811568 St1606 St1606 St1674 Eggen B1359 Eggens U1630b Eggers
St1614 Eggele U1549a Egghena B1415 Ehlert R1713b Eickens R1713a Eijlardt H1604
R1604 Eijlart S1604 Eijlerdes U1699 Eijlers S1604 U1604 B1733 Eijlert 1699 1699
Eil S1568b Eil. R1713a R1713a R1749a 1749b R1749c R1820a R1820a R1820b R1820c
R1860b 1860c H1568 H1606 H1606 H1606 H1780a H1780b H1924a H1824c H1840 H1860a
H1860a H1860b H1860b H1860c S1749a S1749a S1749b S1749b S1749b S1749b S1812b
S1829c S1829e S1829e S1860b S1860f S1860f U1568 U1820a U1820a U1820a St1749
St1749 St1840 St1860b St1860b B1606 B1820a B1820a B1840 B1840 R1713b R1713b
R1713b R1713c U1840 U1840 U1840 U1840 U1860a U1860a U1860b U1860b U1860b B1860a
B1860a B1860b B1860c Eilards H1780a H1780a Eilardt R1749a R1614 Eilardts H1780a
H1780a Eilars U1604 Eilerich St1587 Eilers R1630b R1665 R1675 R1749a 1749b
R1749c R1749c R1780 R1820b H1674 H16 74 H1824a H1824b H1824c H1824d H1840 H1840
H1860a H1860c S1674b S1812b S1812b S1812c S1812c S1829a S1829b S1829e S1829e
S1840a S1840b S1860a S1860b S1860d U1665 U1674 U1749 U1749 U1820a U1820a U1820a
U1820b U1820b St1749 St1749 St1840 St1840 St1860a St1860a St1860b B1674 B1674
B1749 B1749 B1820a B1820b R1713b R1713b R1713c U1860a U1860b U1860b Eilerss
H1665 S1606a Eilert R1549b R1606 R1749a R1749c R1780 R1780 R1780 R1840 H1568
H1568 H1568 H1568 H1606 H1665 H1665 H1674 H1674 H1780a R1812 H1824a H1824a H1840
H1840 H1860a H1860a H1860a H1860b H1860b Hm1860a S1549b S1549c S1568b S1568b
S1568b S1665b S1674a S1674b S1674b S1860d U1549a U1549a U1549b U1549b U1568
U1674 U1749 U1749 U1820a St1568 St1568 St1S68 St1665 St1674 St1820c St1860a
B1665 U1860a U1860a Eilerth R1549b S1549a S1549b Eilerts H1665 S1665b S1749a
S1749a S1749b S1749b S1749b S1749b S1749b S1749c S1749c Eilertz H1606 S1665b
U1568 Eilhardt S1665b U1665 Eillhardt S1665a Eillhardts B1665 Enrich H1614 U1587
Eilrichs H1604 Eilssens R166S Eilt S1812a Eilts S1749b U1820a Eine S1665a Eipes
H1665 Eitie B1674 Eitierss B1665 Eleke S1473a Elers 1666S? Elhse R1713a Elis.
1749b Elsche R1630a R1713a H1568 U1606 U1630a Elschen U1674 Else R1473a R1549a
R1568 S1473b S1535a S1535b S1549b S1549b S1568a S1568b S1829b S1840a U1535 U1535
U1549a U1630a St1568 Elseke S1473a Elsen R1713a R1749a H1606 S1473b S1535a
S1812a S1812a S1829e S1840a S1860a S1860f Elsens R1675 H1674 S1829a 1699 Elsenss
H1665 Elske R1651 Elsken R1535 Elso S1651a Elsse S1665a S1674a Emert U1549a
Emerth S1549a Emken S1812c S1829e Emmo R1651 Ene R1568 Enen R1473a R1473a S1473a
U1473 U1473 Engel R1568 H1780a S1549b U1473 U1473 B1568 R1713b R1713b Engela
R1535 Engelb. U1820a St1820a St1840 St1860a B1749 B1820a B1820a B1840 B1840
B1840 B1840 U1840 U1860c B1860a B1860a B1860b Engelbarts B1749 Engelbert R1713a
1699 St1749 B1733 B1749 B1820a Engelen U1535 Engell R1568 H1674 U1665 U1674
Eninck R1549a Enne R1473a R1568 S1535a S1535b S1549a S1568a S1749a S1749a U1820b
St1568 S t1820a St1840 B1568 B1749 B1860b Ennen S1473a S1829e S1860f B1733
B1820b B1860c Ennens S1840a S1860a U1630a U1630a U1820b St1606 St1860a B1606
B1665 B1674 B1674 R1713b B1860b B1860c Enno R1535 R1675 S1674b St1606 B1674
B1749 B1651b Ennonis B1651b Erben R1S20b R1820b R1860b R1860b H1840 H1860b
Hm1860b S1829a S1829e S1840a S1840a S1840a S1840b S1860d S1860d St1840 B1820b
B1840 U1840 U1860a Erbo U1820b St1749 St1820a St1820c St1840 St1860a U1860b
Ermedes U1535 Ermgart U1473 Erno B1665 Esd. U1820a Esdert U1820b Essart B1749
Ette R1675 B1674 Etto R1665 Etzardt S1549b Etzart R1473a Etzers B1568 Etzert
R1568 Euerd S1473a Euert S1568b U1535 U1535 B1674 B1674 Euertz St1568 Evers
B1820c B1860c Evert B1733 Ewers H1780a H1824b H1860a H1860a Ewert H1780a H1860a
U1820a B1820a Ewynck R1535 Eye S1665b Eyen R1473a Eyie R1630b Eyke R1675 Eylard
R1473a R1473a R1473a R1473a R1473b S1473a U1473 U1473 U1473 U1473 U1473 St1606
Eylerd St1606 Eylerdes R1535 R1630a R1630b H1535 U1630b U1630b Eylerdt U1606
B1606 B1606 Eylers R1713a St1820a St1820a R1651a Eylerss S1606b Eylert R1630a
R1630a R1630a R1630a R1713a U1630a U1630a U1630b U1630b U1630b U1749 St1820a
Eylerth S1606b S1606b Eylerts St1606 Eylertt S1651a S1651b St1651a U1651a U1651a
Eyles S1674b Eylhardt R1535 S1535a S1630a S1630b S1630b S1630b Eylhardts S1630a
Eylhart S1535a U1535 Eyllert H1535 H1535 U1535 Eyrick R17l3a . R17l3a R17l3a
R17l3a R17l3a R17l3a R17l3a R17l3a R17l3a R1713b R1713b R1713b R1713b R1713b
R1713b R1713b R1713b R1713b R1713c R1713c R1713c F.=familie R1713b Faulken B1665
Feije R1604 Feneke S1651b Fennens H1780a Ferdinand Hm1860b Fischer S1665b
Flatken S1829b S1840b S1860b S1860e Fobrich S1535b Fock S1549a Focke R1473a
R1473a R1473b R1549a R1549a R1549b R1568 R1606 R1630b R1665 R1675 R1820a R1840
H1568 H1606 H1665 H1665 H1674 H1674 H1674 H1780a H1824a S1535a S1549b S1568b
S1606a S1606a S1630a S1665a S1674a S1674b S1812a S1829a S1829b U1473 U1535 U1535
U1535 U1549a U1549a U1549b U1549b U1549b U1568 U1568 U1606 U1606 U1606 U1630a
U1630a U1630a U1665 U1665 U1665 U1674 U1674 B1568 B1606 B1665 B1674 B1749 B1820a
U1651b U1840 U1860a Focken R1675 S1473b S1840a S1860a U1535 B1733 U1860b
Fockenhs H1665 Fockenius U1651a Fockens R1606 R1606 R1630a R1630a H1674 H1860c
S1665b U1630a St1651b B1651b Fockeny S1651b U1651b Fockes S1568a Focko R1535
B1606 Foelcken S1674a Foelekenes S1606b Foelekens S1606b Foelken R1675 R1675
S1674b B1674 B1674 B1674 Foelkens S1665b B1606 B1606 B1606 B1606 B1606 Fokenius
H1651a R1651 Folawe=folqwe? S1473a Folcke B1568 B1665 B1733 Folcken R1665 H1568
S1535a U1749 B1733 B1733 Folckens B1733 B1733 B1749 B1749 B1749 Folderick S1549a
Foleke R1606 B1587 Folicke U1549a Folke R1665 U1630a B1568 B1749 Folken H1535
H1606 S1473a S1473a S1473b S1535a S1568b S1630a S1630b SU749 St1749 St1820b
St1820c St1860a St1860c B1820b B1840 B1860a S1651a B1651a B1651a B1860b B1860c
Folkens U1630a U1630a U1630a U1630b U1630b U1630b U1820a B1749 R1651 Folkenss
S1665a Folkert B1840 Folicke S1549a Folquart R1549a Folque R1549b R1549b U1606
Folquen S1473b St1606 Folqwe R1473b Folrich R1473b R1535 S1630a Folriches S1674a
Folrichs S1568b Folricken S1473b U1473 Folricks S1651b S1651b Folrics B1359
Folyken U1535 Fossa U1535 B1651a Fosse S1749a Fossen S1473a Foulke S1665a
Foulrich S1665a Francke R1535 R1549a R1568 Franz 1749b S1829b St1812 Frederich
S1606a S1606a S1630a U1630b St1587 St1614 Frederichs S1549a S1568a S1768a U1606
U1630b U1630b U1630b St1606 R165la Frederick S1535b Frerich S1535b S1549a S1568b
U1549b Frerichs S1749c S1829c SU674 St1674 St1674 Frerick S1535a U1535 Frericken
S1473a S1473a Frers R1780 Frerx S1473b Fresche B1568 Fried S1812b Fried. R1713a
R1860b H1824a S1860f Friedr. R1780 St1860c Friedrichen R1699 Fuers S1812b Fugel
R1820a R1840 R1S60a H1824b H1840 H1840 H1860a S1829b S1840a S1860a S1860a U1749
U1820a U1820a U1820a U1820a U1620c B1820a B1820b B1820c B1840 B1860a U1840 U1840
U1860a U1860a U1860a U1860a U1860b B1860c Fugels St1651b Fuger S1535a S1549a
S1568a Fulen S1606b Fulkens 1666S?



https://stq.wikipedia.org/wiki/N%C3%A4%C3%A4rwens%C3%A4lle

Älke Näärwensälle häd aan Säl-Lieuw (Soma), dät is die plasmatiske Biriek uum
dän Sälkääden. Dendriten un Axon heere deer nit tou. In dän Säl-Lieuw sunt buute
dän Säl-Kääden noch uur Organellen, as toun Biespil dät (ruuge un glääde)
Endoplasmatiske Retikulum, do Mitochondrien, die Golgi-Apparoat un uur.

Do Dendriten, fon griechisk dendron, wät Boom hat, sunt fiene plasmatiske
Fertwiegengen, do fon n Sällieuw uutgunge un uur Synapsen dän Kontakt tou uur
Näärwnsällen häärstaale. Jo kriege Aktionspotentioale fon uur Sällen hiere
Axone. Die Dendriten-Boom fon een moanskelke Näärwensälle kon mäd 100.000 bit
200.000 Spiere fon uur Näärwensällen in Ferbiendenge stounde.

Dät Axon is die loange "Stäit", die fon dän Säl-Lieuw uutgungt. Hier wäide do
Aktionspotentioale uurdrain, bit oun't Eende wier Synapsen kuume un dät ap
touken Sälle uurdrain wäd. Uumroat is dät Axon fon do Myelin-Skeeden, dät sunt
Schwann-Sällen, do uum dät Axon wikkeld sunt. Twiske do Wikkelengen is Myelin,
een Miskenge uut Oaiwiete un Phospholipide. Älke Schwann-Sälle uumwikkelt sowät
aan Millimeter fon dät Axon. Ju Glieuwe twiske two sukke Myelin-Skeeden hat
Ranvier-Snurring, uumdät dät so uutsjucht, as wan deer dät Axon iensnurd waas.
Deertruch jumpje do Näärwen-Impulse fon Snurring tou Snurring (Saltatoriske
Ärröögengslaitenge) wiertruch dät fuul gauer gungt as bie Näärwensällen sunner
Myelin-Skeeden (do rakt it uk).

Die Eendknoop seendet Signoale uut (Dät sunt maasttieds chemiske Signoale) truch
so naamde Boodenstoffe af Neurotransmitter.



https://stq.wikipedia.org/wiki/Moorgut_Seedelsbierich

Dät Foangoud Seedelsbierich, düütsk: Moorgut Sedelsberg, is n oolden
loundwirtskaftelken Grootbedrieuw in ju Seedelsbierger Buurskup Hällene. Dät
lait in dät Noud-Wääste fon Hällene. Dät Foangoud wuud 1912 truch Hermann Meyer
gruunded un waas ungefäär 1.000 Hektoar groot. Deer waas n Loundwirtskaft mäd
Molkbäiste un Oksen und deer wuud uk Eed oubaud. In 1920 hieden do al n
"Lanz"-Träkker mäd gans breede Joole, wiermäd die dan nit ap ju wäite
Foangruunde wächsakje kuud.

Tichte bie Seelterlound, bie Burloage in ju Ästerweeder Douse is in dät
Eedoubaugebiet fon dät Foangoud Seedelsbierich ap n 27. Februoar 1939 truch dän
Eedgreeuwer Heinrich Breer ne Foanlieke fon n jungen Wänt fuunen wuuden. Ju
Lieke fon "Burli" waas al fon 2005-2009 in dät Foan- un Feenmuseum Elisabethfeen
uutstoald un is nu bie ju "Universitätsklinik Hamburg-Eppendorf" truch moderne
Methoden unnersoacht wuuden. Die Wänt was twiske 12 und 14 Jiere oold un is
twiske do Jiere 1046 un 1164 stuurwen. Ju Skelett-Lieke wäd nu in dät
"Landesmuseum für Natur und Mensch" in Ooldenbuurich uutstoald un kumt in August
2012 wier tourääch ätter dät Foan- un Feenmuseum in Elisabethfeen.



https://stq.wikipedia.org/wiki/Monochamus_sartor

Monochamus sartor is n Rust uut juu Familie Cerambycidae. Disse Oard rakt dät
fon Aast-Frankriek, juu Swaits un dän Räst fon Middel-Europa, Noud-Italien un
Rumänien bit tou juu Ukraine.

Monochamus sartor is aan swotten Rust mäd ne Loangte fon 15 bit 37 Millimetere.
Sien Bupperjuuken (Elytrae) faale an hiere Basis ou. Dät litje Skild (Scutellum)
is n bitje behierd. Moaden fon disse Oard wäide bit tou 6 Zentimetere loange,
Puppen sunt wiet, 15 bit 38 Millimetere loange un hääbe Taastere, doo an hieren
Buuk in Spiralfoarm touhoopebuunen sunt.

Dät Wiefken bit litje Dobben in dän Boark un lait in älke Dobbe n oankeld ovoal
Oai mäd ne Loangte fon 4,6 bit 5,4 Millimetere Loangte. Fluks ätter dät sluupjen
frät sik sunne litje Moade unnern Boark, truch dän Bast un doo buutere Deele fon
dän Spint. Die Gong wäd eerste mäd fernäilden Boark (bruun), dan mäd ljoachte
Holtspounen apfälld. Joo frätte sik foar een Mound truch dät Holt, dan boorje se
18 Millimetere breede Gonge bit tou 14 Zentimetere djoop in dän Boom, wier se
dan hiere Koomere baue. Deer rauje se as Puppe un äntwikkelje sik tou n
uutwoaksenen Rust, die sik truch n 7,5 bit 10 Millimetere breed oval Gat wier
uut dän Boom hääruut boort. Doo uutwoaksene Dierte fljooge fon Eende Juni bit in
dän August in dän Woold hääruume. Sunne Rustegeneration lieuwt foar een, säilden
uk two Jiere. Bie Ätterfoarskengen in Polen koom hääruut, dät hie deer foarallen
juu Kjuusdannen-Oard Picea abies, oaber uk juu Fjuurenboom-Oard Pinus
sylvestris, Dannen un uur Näddelboome befaalt.



https://stq.wikipedia.org/wiki/Moddere

Do Moddere (Mustelidae) sunt ne Familie fon do Roowdierte (Carnivora). Wan me
bloot do rezente Taxa beoachtet, rakt dät (do Stjunkdierte, do ätter ne
genetiske Unnersäikenge ne oaine Familie sunt, meetäld) 6 Unnerfamilien, 25
Sleeke un 67 Oarden in disse Familie. Wät me so normoal unner "Modder"
ferstoant, sunt Oarden as die Boommodder (Martes martes), die Steenmodder
(Martes foina), die Ulk (Mustela putorius) af dät Wieselke (Mustela nivalis).
Man die Taks (Meles meles) un die Fiskotter heere ook dertou.

Moddere rakt dät sänt dät Eozän, dät der foar 55,8 Millione Jiere begon un foar
33,9 M. foarbie waas. Doomoals wieren jo bloot in Europa, man as in dät Oligozän
(dät der foar 33,9 Millione Jiere begon un foar 23,03 M. Jiere foarbie waas)
Europa un Asien sik truch geografiske Ferannerengen (as ju Waarelddeeldrift un
foarallen Ferannerengen fon dän Meeresspeegel) ferkoppelden, koomen jo ook ätter
Asien un Noudamerikoa. In dät Pliozän (foar 1,8 bit 5,3 Milione Jiere, as uus
Foaroolden uut dän Sleek Australopithecus so uutseegen) koomen do Moddere ätter
Afrikoa. In dät leete Pliozän, as ju Loundbrääch fon Panama Noud- un
Suudamerikoa ferboont, koomen jo ook ätter Suudamerikoa. Hier is nu ne Koarte.
Europa, as et in dät Eozän uutsaach, is jeel un häd n A. In dät Europa fon dät
Eozän lieuweden do eerste Moddere. Do swotte Piele wiese, wo do Moddere sik in
dät Oligozän uutbratten, die ljoacht-blaue Piel, wo in dät Pliozän, un die
dunkerblaue Piel, wo in dät leete Pliozän. Die Lieuwendsruum fon do Moddere
däälich is gäärsgräin, un dät jeele Gebiet heert (buute do Gebiete wier dälich
Meer is) ook noch dertou. N B betjut, dät deer gans seeker ne Lound-Brääch waas,
of wan dät n B* is, dät der immer noch een is.



https://stq.wikipedia.org/wiki/Marcus_Licinius_Crassus

Marcus Licinius Crassus (*155 of 114 f. Kr.; † 9. Juni (?) 53 f. Kr. in Synnaka)
waas n Politiker in't Roomske Riek, in ju Tied fon de leete Roomske Republik.

Ljuude uut sien Sibbe hääbe al sänt dän Twäiden Punisken Kriech politiske
Boantjene häiwed, buppedät waas Crassus uuremäite riek. Deer kumt uk sin
Bienoome "Crassus" fon, dät hat uursät "fat" of "die Fatte". Masse in Room
hieden Skäilden bie him, so uk Caesar. Crassus hiede also bääste
Foaruutsättengen, in ne machtige Steede tou kuumen.

In 60 f. Kr. begon dät leeter so beteekende Eerste Triumviroat, dät waas ne
Ousproake fon träi Monljuude, näämelk Pompeius, Caesar un ieuwen uk Crassus. Jo
wüülen touhoope oarbaidje, uum moor Moacht tou kriegen. Crassus kuude hiere
Projekte finansierje. In 56 f. Kr. wuude die Buund fernäierd.

In 55 f. Kr., as hie un Pompeius noch insen Consulen wuuden sunt, wüül Crassus
uk as Fäildheer uutluuke un n Kriech winne, uumdät hie in düsse Seeke noch bääte
sien bee Partnere touräächstuude.

Sin Fäildtoach juun dät Parther-Riek eendede oaber nit slumpelk foar him; ju
Slacht bie Carrhae ferloos hie, wierbie do Parthere uk do Roomske Fäildteekene
meenuumen, wät foar Room ne läipe Deemöidigenge waas. Eerste in't Jier 20 f. Kr.
unner Augustus kuuden do Fäildteekene tourääch-honneld wäide. Man Crassus sälwen
stoorf noch in 53 f. Kr., wildääge ap dän 9. Juni, uumdät hie bie
Kapitulatsjoons-Ferhonnelengen möärend wuude.



https://stq.wikipedia.org/wiki/Marcus_Antonius

Marcus Antonius (däälich uk mongs Mark Anton naamd, kuut Antonius; * 14. Januoar
86, 83 of 82 f. Kr.; † 1. August 30 f. Kr.) waas n Politiker un Fäildheer in't
Roomske Riek, uum niep tou weesen, in do lääste Jiere fon ju Roomske Republik.

Eerste oarbaidede hie sik as Ounhonger fon Gaius Iulius Caesar uumehooch. As
Caesar in 44 f. Kr. uumebroacht wuuden waas, wuude Antonius aan fon do
ienfloudriekste Ljuude in Room un sloot mäd Octavianus (die leeter as Kaiser
Augustus bekoand wuude) un Marcus Aemilius Lepidus aan Buund, dät sonaamde
Twäide Triumviroat. In 42 f. Kr. fernäilde hie ju Paatäi fon do
Caesar-Möärendere un uurnoom ju Ferwaltenge fon dät Aaste fon't Roomske Riek.

Uumdät hie mäd Kleopatra VII. n Ferhooldnis hiede (wildääge wieren jo sogoar
ferhilked), wät in Room nit goud ounkoom, uumdät jo toachten, hie kuude
ägyptiske Interessen buppe do roomske sätte, kreech hie Stried mäd sin
foarmoaligen Moat Octavianus.

Tiedwiese moakeden Octavianus un Antonius Skieregaid, man dät heelt nit loange.
In 32 f. Kr. begon die sonaamde Ptolemäiske Kriech. In 31 f. Kr. koom dät tou ju
Slacht bie Actium. Dät waas ne Seeslacht foar ju griechiske Kuste, ju oafter as
ju wichtichste Slacht fon dän Kriech bekieked wäd. Deerbie wuuden groote Deele
fon Antonius sien Flotte fernäild, wan uk Antonius un Kleopatra ätter Ägypten
fluchtje kuuden. Bienaist een Jier leeter wuude Alexandria iennuumen, wierap sik
Antonius un kuut deer ätter uk Kleopatra sälwen uumebroachten.



https://stq.wikipedia.org/wiki/Luudferskuuwenge

Mäd Luudferskuuwenge wäide bestimde systematiske Luudwonnelphänomene beteekend,
do der in n Loop fon ju Äntwikkelenge fon ne Sproake aptreede konnen.

Deerbie wonnelje sik ätter bestimde Räägele Konsonante un/of Vokoale räägelhaft
in uur uum (toun Biepsil speegelt ju Alternanz fon läichdüütsk (platdüütsk) un
ängelsk water tou hoochdüütsk Wasser, läichdüütsk eten of eaten un seeltersk
iete as uk ängelsk eat tou hoochdüütsk essen ju Hoochdüütske Luudferskuuwenge
wier).

Luudferskuuwengen läite sik in ju Geskichte fon fuul Sproaken beooboachtje. Ju
treede skuubwiese ap, wierbie die näie Toustand dan jierhunnerteloang
uunferannerd Bestand hääbe kon. Uur do Uutlöösere fon sukke joopgriepende
Ferskuuwengen in dät Luudsysteem foan ne Sproake bestoant naan Konsens. Muugelk
honnelt dät sik uum Hyperkorrektuur.

In ju Geskichte fon de düütske Sproake wäd die Begriep „Luudferskuuwenge“ in
eerste Lienje foar two äänelke Konsonanteferskuuwengen bruukt, do fon dät
Indogermaniske uur dät Germaniske tou dät Hoochdüütske fierd hääbe, ju eerste
Luudferskuuwenge as uk ju twäide Luudferkuuwenge.

Dät Läichdüütske häd oawers ju twäide Luudferskuuwenge goarnit meemoaked un dät
Seelterske hied deerfoar in de Steede ju fräiske Luudferskuuwenge.

Dät Hoochdüütske hied ätter ju twäide Luudferskuuwenge dan noch ne
Vokoalferskuuwenge, ju dän Uurgong markiert fon dät Middelhoochdüütske tou dät
Näihoochdüütske un deermäd n wichtigen Unnerskeed tou do maaste läichdüütske
Dialekte un uk tou dät Seelterske: ju Diphthongierenge fon Loangvokoalen blw.
die Diphthongwonnel.



https://stq.wikipedia.org/wiki/Lucius_Cornelius_Sulla_Felix

Lucius Cornelius Sulla Felix (* uum 138 f.Kr.; † 78 f. Kr., oafter kuut Sulla
naamd, waas n roomsken Politiker, Fäildheer un Diktoator in ju Tied fon ju leete
Roomske Republik. Hie waas n extreemen Optimoat un geen blouderch juun do
Populoaren foar.

In ne Tied ju Roomske Republik truch Korruptsjoon un Twistegaiden uum
Loundferdeelenge un Burgergjucht in ne läipe Lääse keemen waas, moakede Sulla
Karriere as Fäildheer. As Quaestor fon dän Fäildheer Gaius Marius be'eendede hie
(so as hie dät deerstoalde, Marius saach dät uurs) dän Jugurthinisken Kriech un
wuude ätter sien Ärfoulge in dän Buundes-Nooten-Kriech foar'n Consul foar dät
Jier 88 f. Kr. kädden.

Uumdät hie sien Interessen as Konsul nit goud truchsätte kuude un buppedät fon
sien Juunstriedere betruued wuude, marskierde hie in dät sälge Jier noch mäd
sien Troppen ap ju Stääd Room. Masse fon sien Uppermonljuude ferwäigerden, deer
mee tou moakjen, man hie diede dät daach un stoalde dät as Räddenge fon dän
Stoat deer. Do Roomske Befäästigengen kuuden sunne groote un stäärke Armee nit
ouhoolde.

Hie befuul dän Senoat, tweelich Ljuude uut ju politiske un militäriske Fierenge
fon do Populoaren tou Stoatsfäinde tou ferkloorjen un tou ju Säikenge un
Waigjuchtenge uuttouroupen. Niep nuumen doarste hie dät goarn't, sunner dät
Foulk tou fräigjen un Swäddene ien tou sätten. Sulla sin Juunstrieder Publius
Sulpicius Rufus wuude griepen un uumebroacht, do Gjuchte, do hie moaked hiede,
ferloosen hiere Gultegaid. Hie hiede Sulla t.B. dän Bupperbefeel in dän Eersten
Mithridatisken Kriech äntleeken. Marius deerjuun kuude in ju Provins Africa
äntkuume.

In 87 f. Kr. look Sulla mäd sien Troppen juun Mithridates. Die stoalde sik as
Befräier fon Griechenlound juun do Roomske deer un hiede in't Jier deer foar mäd
dän Bloudbefeel fon Ephesos tachentichduusend Roomske un Italikere doodje lät,
uum sien Kriechskassen ful tou moakjen. Die Kriech duurde bit 84 f. Kr. dan
wuude n Free sleeten, die apgruunde fon dän binneren Twist in Room Foardeele
foar Mithridates bood.

Nu kuude sik Sulla wier dän Kamp juun sien binne-politiske Juunstriedere
ferskrieuwe. Hie look sien Troppen wieruume ätter Italien un marskierde in 82 f.
Kr. foar dät twäide Moal ap Room.

Ätter ju Uurwinnenge in dän Burgerkriech liet sik Sulla noch in't Sälge Jier
tou'n Diktoator moakje. Dät waas in Room foar bit tou säks Jiere legoal, unner
ju Foaruutsättenge, dät die Stoat läip in Nood waas. Sulla fierde
Proskriptsjoonen truch, dät hat, hie liet Liesten fon Juunstriedere aphongje, do
fuugelfräi wieren un fon älkunaan uumebroacht wäide doarsten. Duusende roomske
Oadelige wuuden in düsse Tied dooded. Sien Ferfoatengs-Reformen wüülen dän
Senoat stäärker un demokroatiske Iengjuchtengen as dät Foulkstribunoat swäkker
moakje. In 79 f. Kr. laide hie sien Diktoatuur deel un look sik in't
Privoat-Lieuwend tourääch. In't Foulgejier stoorf hie.



https://stq.wikipedia.org/wiki/Luchtjier

N Luchtjier, Symbol lj, (Ängelsk: light-year, Symbol: ly) is n Laangtemäite ju
der bruukt wäd in ju Astronomie. N Luchtjier is die Oustand die der Lucht in
Vakuum oulait in ju Tied fon een Jier ätter ju äidske Kalänner. N Luchtjier is
neen Eenhaid fon Tied, as me fon dän Noome toanke kuud.

Ju seküüre Definition fon n Luchtjier is die Oustand die der n Photon oulääse
wüül in ne fräie Ruumte, uuneendelk wied wääge fon älked Sweerkraftfäild un
älked magnetisk Fäild in een Julianisk Jier (365,25 Deege fon älk 86 400
Sekunden). Deeruum dät ju Luchtgauegaid in Vakuum definierd is as exakt 299 792
458 m/s is n Luchtjier seküür 9 460 730 472 580 800 m, in runde Taale
9,46 × 1015 Meter, 9,46 Petameter af 9,46 Billionen Kilometer. N Luchtjier is uk
soowät gliek an 63 241 Astronomiske Eenhaid (AE).

Dät Luchtjier wäd oafte ferwoand uum die Oustand tou Stiernen, Stiernsysteme un
uur Objekte in ju Waareldruumte antoutjuuden. In ju Astronomie wäd foar sukke
Oustande oawers oafter die Parsek ferwoand, die der beskrieuwen is as die
Oustand wierap n Objekt ne Parallaxe fon een Boogensekunde generiert as dät
observierde Objekt sik uur aan astronomisken Eenhaid ferskuuwen däd, lood ap ju
Sichtlienje fon dän Woarniemer. N Parsek is bolde gliek an 3,26 Luchtjier. Die
Parsek wäd ljauer ferwoand deeruum dät die eenfacher oulat wäide kon uut
woarnuumene Fakte. Buute wietenskuppelke Kringe wäd oawers maast die Eenhaid
Luchtjier ferwoand.

Eenhaide relatierd an dät Luchtjier sunt ju Luchtuure, ju Luchtminute un ju
Luchtsekunde, die Oustand die der dät Lucht touräächlait in Vakuum in bäätnunner
ne Uure, ne Minute un ne Sekunde. N Luchtminute is gliek an 17 987 547 480
Meter, af soowät 18 Millionen Kilometer. Een Luchtsekunde is 299 792 458 M.



https://stq.wikipedia.org/wiki/Lier_(St%C3%A4%C3%A4d)

Lier (Struukeljers: Läir, Düütsk: Leer) is een Stääd in Läichsaksen, in dän
Loundkring Lier. Ju Stääd häd sowät 34.000 Ienwoonere, un is deermäd ätter Oamde
un Auerk ju träädgrootste Stääd fon Aastfräislound.

Ju Stääd is uursproangelk äntsteen an ju Leda, man is uutsprat ätter ju Oamse.
So kuuden uk do Seeskiepe in ju Stääd oun foare. Truch aal do
Ferkiersferbiendengen, do bie Lier touhoope kuume, beskrieuwt ju Stääd sik as
„Poute fon Aastfräislound“ (Tor Ostfrieslands).

In dät leete 14. un fröie 15. Jierhunnert waas Lier truch dän Haudling Focko
Ukena dät politiske Säntrum fon Aastfräislound. Lier kreech ju Stäädstoatus
eerst in dät Jier 1823. In't Foaren waas Lier n Täärp mäd Määrkedgjucht, man
funktionierde daach aal fuul laanger as ne Stääd.

Ju oolde Binnenstääd jält truch sien historiske Huuse as een fon do fluchste
Stääde in ju Region. Fjauer Buurige, oolde Huuse un Säärke uut ferskeedene
Jierhunderte sunt in ju Stääd tou fienden.

Lier lait in dät Suude fon dän Region Aast-Fräislound, in dät düütske
Buundeslound Läichsaksen. Ju Stääd lait uungefeer 20 Km. aastelk fon dät
Groningerlound, un 40 Km. wäästelk fon Ooldenbuurich. Ju oolde Stääd is an ju
Leda äntstounden, nit so fier wäch fon ju Mundenge. Ju Stääd Lier wuude gratter
un gränset Däälich in dät Wääste an ju Oamse. Siet do Stäädsdeele Bingum un
Nettelbuurich 1972 tou ju Meente Lier keemen sunt, lait dät Stäädsgebiet uk
wäästelk fon ju Oamse un suudelk fon ju Leda. Do Skiepe, do fon See kuume, foare
truch ne Seeslüüse, ju dän Hoawen skuult.

Dät Säntrumgebiet fon ju Stääd lait ap n Uutlooper fon dän
Oldenbuurichsk-Aastfräiske Geesträäch uut ju Iestied. Besunners in dät Säntrum
un in Deele fon Loga un Logabirum fiendet me oafte Sounde un Blokleem in dän
Boudem. Die Geesträäch wäd in dät Wääste, Suude un Suudaaste fon do Marske fon
ju Oamse un Leda uumsingelt. Dät Gebiet appe Naite fon do Äie bestound uut
uursliekte Foane. In dät noudaastelke Deel fon dät Stäädsgebiet, in dät Noude
fon dät Stääddeel Logabirum, rakt dät uk Foangruund. Uursprungelk hääbe in dät
Noude fon ju Stääd uk ferskeene Soundbälte lain, do bit dät Begin fon dät 20.
Jierhunnert oudreeget wuuden sunt. Däälich lait dät Stäädsgebiet twiske een un
soogen Meter hööchte buppe NN.

Lier lait in n mäitige Klimazone, wät unner Ienfloud fon ju Noudsee stound. In n
Suumer sunt do Deegestemperatuuren läiger as in dät Binnenlound, in n Winter
sunt do Temperatuure maastens haager.

Ätter ju Klimaklassifikation fon Köppen lait Lier in n Gebiet, dät ju
Iendeelenge Cfb. häd. (Klimazone C: woorm-mäitige Klima, Klimatyp f:
fuchtich-mäitige Klima, Unnertyp b: woorme Suumer)

Binnen ju mäitige Zone heert Lier bie dän Klimabezirk Niedersächsisches
Flachland Nordsee-Küste. Dät Klima is maritim, maastens is dän Suumer relativ
köilich un rakt et relativ fuul Rien, man die Winter is mild un in n Winter
faalt nit fuul Snee.

Two Stäädsdeele sunt truch Woater skeeden fon de Rest fon dät Stäädsgebiet:
Nettelburg lait suudelk fon ju Leda, in dät Uurledingerlound, Bingum lait
wäästelk fon ju Oamse, in dät Reiderlound. Deertou rakt et tou Biespil noch
Woongebiete, do bie ju Stääd heere, man neen oainstoundige Stäädsdeele sunt.
Biespile sunt Siebenbergen, Logaerfeld un Eisinghausen.

Ju Stääd Lier lait säntroal in dät Fäästloundgebiet fon dän Loundkring Lier. Ju
gränset an soogen fon do alwen Meenten in dän Loundkring. Dät sunt (ätter
Klokwiesergjuchtenge, beginnende in dät Noudaaste) do Samtmeenten Hesel un
Jümme, do Meenten Rauderfeen un Westoverledingen, ju Stääd Weener as uk do
Meenten Jemgum un Moormerlound.

Die Noome Lier waas aal uum dät Jier 792 bekoand. Die Fräisenapostol un Biskop
fon Münster Liudger räisede in n Apdraach fon Karl die Groote truch do fräiske
Lounde, un gjuchte ne Säärke in Lier ap.

In dät leete 14. Jierhunnert un in dät äddere 15. Jierhunnert waas Lier truch
dän aastfräisken Haudling Focko Ukena dät politiske Säntrum fon Aastfräislound.
Hie baude uum 1421 ju „Fockenbuurich“ un naamde sik Haudlin fon Lier. Focko
Ukena hiede n Buund mäd do Piroaten, hiede Ocko II. tom Brok in ju Slacht fon
Tjootern fersläin, un hiede dän Ärtsbiskop fon Bremen un do Groafe fon
Ooldenbuurich besiegt. Do aastfräiske Haudlinge un Buuren fäilden sik fon Ukena
sien Ienfloud un Macht betruued. Die „Buund fon ju Fräiegaid“ sätte sik juun
Focko Ukena, un do beleegeren ju Fockenbuurich in dät Jier 1430, ju mäd dän
Äidboudem liekmoaked wuude. So kuude ju Buurich, so as Ubbo Emmius skrieuwt, uk
uur Ljuude, do een Betruuenge fon ju Fräiegaid weeren, neen Skuul bjoode. Nit
fier fon ju Fockenbuurich, baude een fon do Erben fon Ukena, Hayo Unken, ju
Harderwykenbuurich in dät leete 15. Jierhunnert. Hayo Unken un sien
Harderwykenbuurich weeren neen Betruuenge foar do Ljuude.

Cirksena un ju Hansestääd Hambuurich bauden näie Hondelsweege truch do fräiske
Lounde. In disse Tied wuude ju Buurich Stickhusen baud, toun Skuts fon do
Hondelsweege. In dät Jier 1453 keem ju Fäästenge Leerort, un deermäd ju Lier,
unner ju Heerskup fon Ulrich Cirksena. Unner Ulrich Cirksena sien Ätterkuumen
wuude Leerort ju stäärkste Fäästenge in ju Region. Cirksena wuude 1464 dän Groaf
fon Aastfräislound. Ju Stääd waas loange Tied Residenz fon do aastfräiske
Groaven. Do weeren in dät 16. Jierhunnert oafte in Leerort. Ättertied wuude Aurk
Residenz. In 1508 kreech Lier hiere Määrkedgjucht. Truch dän Hondel wuuks Lier.
Lier hiede uum et Jier 1600 twisken 3.000 un 3.500 Ienwoonere un hiede uungefeer
500 bit 550 Huusen. Ju Waage wuude 1714 baud. Ätter dän Dood fon de lääste Fürst
fon Aastfräislound in dät Jier 1744, Carl Edzark Cirksena, wuude Aastfräislound
un deertruch uk Lier n Deel fon Prüüsen. 1756 begon de Soogenjierige Kriech, een
Jier deerätter wuude Lier fon frantsööske un aastriekske Truppen besät. Ju Stääd
wuude nit uutplunnerd fon do Soldoaten, man ju Stääd moust fuul Kontributionen
betoalje un uk truch do Ienquartierengen waas ju Stääd sweer belastet. Fon aal
do Skoade fon do Soldoaten in Aastfräislound, touhoope 358.557 Riekstoaler, waas
bolde two Träädel, 226.096 Riekstoaler, fon dän Skoaden bloot in Lier un ju
Evenbuurich.

Ju Stääd kreech in dät Jier 1856 ne Toachferbiendenge mäd de "Hannoversche
Westbahn", ju Iersenboan ferkoppele Oamde in dät Noude mäd dät Ruhrgebiet in dät
Suude. Deermäd wuude Lier n säntroal Punt foar dän (Iersenboan-)Ferkier in
Aastfräislound. Aastfräislound, un deertruch uk Lier, wuude 1866 wier Deel fon
Prüüsen. Unner ju näie Heerskup wuude ju Infrastruktuur noch fääre äntwikkeld.
Twiske 1867 un 1869 wuude ju Suchferbiendenge ätter Ooldenbuurich wai baud, 1867
keem ju Suchferbiedenge ätter Nieuweschans deertou. Deertruch wuude Lier dän
säntroalen Punkt foar dän Suchferkier in Aastfräislound. 1900 keem noch ne
Suchferbiendenge ätter Auerk und Wittmund deertou, ju bit 1956 foar dän
Persoonenferkier un bit 1967 foar dän Frachtferkier bruukt wuude.

In dän Twäiden Waareldkriech wuude Lier nit so läip fon Fljoogerbomben fernäild
as tou Biespil Oamde. Ju Stääd wuude ap n 28. April 1945 fon Kanadier besät. In
do eerste Jiere ätter dän Kriech wuude ju Stääd Lier un dän Loundkring Lier Deel
fon ju britiske Besättengszone. 1946 wuuden do eerste politiske Paatäie wier
touläiten un in dätsälge Jier wuuden ap n 15. September do eerste näie Woalen
heelden. Ätter dän Twäiden Waareldkriech keemen gjucht fuul düütske Fluchtlenge
ätter Lier wai, do ferdreeuwen weeren uut do fröiere Gebiete fon dät Düütske
Riek in dät Aaste.

Ätter dän Twäiden Waareldkriech roate et 1945 uungefeer 14.200 Ienwoonere, fieuw
Jier leeter keem ju Ienwoonertaal buppe ju 20.000 Gränse. In 1950 woonden 5.578
Fluchtlenge in Lier, wät 27,1 Prozent fon ju ganse Stäädsbefoulkenge waas. In
disse Tied wuuden fuul näie Huuse baud. Truch do Fluchtlenge, un do düütske
Soldoaten do ätter dän Kriech wieruumekeemen, hiede ju Stääd wirtskuppelke
Probleeme, wil et nit genouch Oarbaid roate. Ju Stääd Lier un dän Loundkring
Lier fersoachten Firmen fon buuten ätter Lier tou hoaljen. Fon 1948 bit 1960
wuuks ju Taal fon industrielle Bedrieuwen fon 20 ätter 36, ju Taal fon
Groothondelbedrieuwen wuuks fon 80 ätter 119.

1971 wuude begonnen mäd dät sanierjen fon ju historiske Binnenstääd. Die
uursproangelke Plan waas uum ne Flächensanierenge tou moakjen, juust as in ju
historiske Binnenstääd fon Norden. Do engagierten Burgere juunsätten sik un
fersoachten do Politiker tou beweegen, bloot ne Objekt- un Ensemblesanierenge
truch tou fieren. 1990 waas ju Stäädsanierenge kloor. Ju sanierte historiske
Binnenstääd hiede ne positive Uutwierkenge ap dän Tourismus un moakede Lier een
fon do maast betjuudende Ienkoopstääde in Aastfräislound.

Die Hoawen fon Lier lait sowät hundert kilometer fon ju Noudsee (bie Borkum).
Truch ne Slüüse is dän Hoawen fon Lier skeeden fon ju Leda un ju Oamse. 2011
wuude in n Hoawen fon Lier 623.000 Tonnen uumesloain. Ju Bünting Gruppe is siet
1806 in Lier fertreeden un is een fon do grootste Oarbaidreeker fon ju Stääd.
Bünting besit uk ferskeedene Supermäärke, man ju Firma is ap maasten bekoand uum
sien Aastfräisentee.

Lier lait an do Autoboane A 28 (Lier - Ooldenbuurich - Bremen) un A 31 (Oamde -
Lier - Bottrop). Ju Stääd häd tjo Ferbiendengen ätter do Autboane wai, dät sunt
Jemgum (wäästelk fon ju Oamse), Lier-Wääst un Lier-Aast. Noudwäästelk fon ju
Stääd fiert ju A 31 unner ju Oamse, truch dän Emstunnel. Ju B 70 (Papenbuurich -
Moormerlound) un ju B 436 (Weener - Loundkring Fräislound) sunt two wichtige
Ferbiendengssträiten, do truch ju Stääd fiere.

Die Boanhoaf Lier ferbiendet ju Stääd ätter dät Wääste und Suude mäd Groningen
un Münster, in dät Noude mäd Oamde un in dät Wääste mäd Bremen.

Noudelk fon ju Stääd lait dän Fljuchplats Lier-Papenbuurich. Die Fluchhoawen häd
ne 1200 m loange asfaltierde Start- un Landengsboan. Die Fljuchplats
Lier-Papenbuurich wäd foarallen bruukt foar nationoale un internationoale
Charterfljugen, dän Wierkferkier fon Bedrieuwen uut ju Region Lier/Papenbuurich,
Fljuche ätter do aastfräiske Ailounde, un wäd uk fon Privoatpiloten benutst. Mäd
uungefeer 23.000 Fljuchbeweegengen älk Jier is dät aan fon do maast benutste
Fljuchplatsen in Läichsaksen.

Die Hoawen lait uungefeer 97 Km. fon ju Mundenge fon ju Oamse (bie Borkum).
Truch een Seeslüüse is dän Hoawen skeeden fon Leda un Oamse. In 2011 wuuden in
dän Hoawen fon Lier 623.000 Tonnen uumsloain.

Bie ju ZGO Zeitungsgruppe Ostfriesland GmbH in Lier wäd ju Ostfriesen-Zeitung
moaked, ju in gans Aastfräislound Abonnenten häd un fon Moundai bit Snäiwende
ärskient. Dät Stäädsdeel Bingum lait in dät Reiderlound, also in dät Gebiet weer
ju Rheiderland-Zeitung uut Weener fon Moundai bit Snäiwende ärskient.

Ferskeedene Blääde, do mäd Ansäigen finansierd wäide (so as Ostfriesland
Kompakt, Sonntags-Report, Kurier am Freitag, Leer Aktuell), ferskiene älke Wieke
of älke Mound, un skrieuwe uur lokoale Seeken.

In Lier rakt et soogen litje Skoulen un ferskeedene groote Skoulen. Dät Teletta
Gross Gymnasium un Ubbo-Emmius-Gymnasium hääbe älk moor as 1.000 Skoulere. Dät
Ubbo-Emmius-Gymnasium is ätter dät Johannes-Althusius-Gymnasium Oamde un dät
Ulrichsgymnasium Norden dät träädooldste Gymnasium fon Aastfräislound. Ju
Seefoartskoule in Lier is n Deel fon ju Hoochskoule Oamde/Lier. In ju Stääd rakt
et uk ne Foulkshoochskoule foar dän Loundkring Lier, die Beroupsakademie
Aast-Fräislound, die Kringmusikskoule, dät Studienseminar Lier, do Ferwaltengs-
un Wirtskupakademie un uur privoate Bildungsiengjuchtengen.

In dän Stäädräid fon Lier rakt et 38 Sitte. Ju Taal is fäästlaid in dät
läichsaksiske Kommunoalferassengsgesäts, un jäild foar Meenten, do twiske 30.001
und 40.000 Ienwoonere hääbe. Do Räidsljuude blieuwe, ätter do wääld wuuden sunt,
sitte foar fieuw Jier.

Fertreeder fon dän Lounddai-Woalkring is Ulf Thiele (CDU) uut Uplengen. Hie
ferdäägene sien Direktmandoat in dän Wahlkreis 83 (LIer), dät hie uk bie dän
Woal 2003 (eerste moal) wonnen hiede. Bie do Lounddaiwoalen 2008 roate et do
foulgende Resultoate:

Lier heert tou dän Buundesdaiwoalkring Unterems (Woalkring 26), die uut de
Loundkring Lier un dät noudelke Deel fon dän Loundkring Oamselound bestound. Die
Woalkring wuude tou dän Buundesdaiwoal 1980 näi touhoopebildet un is ätters nit
moor annert.

Lier is gjucht bekoand uum sien historiske Binnenstääd, ju fon 1971 bit 1990
sanierd wuuden is. In ju Stääd rakt et 365 Bauwierke unner Toankmoalskuul.
Deertou kuume noch 35 Ensembles mäd touhoope 233 Bauten.

Dät Räidhuus uut dät Jier 1894 is baud in Renaissancestil. In Barokstil sunt ju
Waage fon 1714 un dät Amtsgericht fon 1720 baud wuuden. Dät Räidhuus un ju Waage
heere däälich tou do maast bekoande Bauwierke fon Lier. N uur Bauwierk in
Barokstil is dät Amtsgericht fon 1720, fröier n Palais.

Dät Leda-Speerwierk is n Bauwierk as Skuts juun Hoochwoater in dät
Leda-Jümme-Gebiet un wuude 1954 in Bedrieuw nuumen. Ju Jann-Berghaus-Brääge is
ju grootste Klapbrääge fon Europa.

Tou do maast bekoande Säärken heere ju Luthersäärke (Baujier 1675) un ju Groote
Säärke (1785-1787). Ju Groote Säärke is ju Haudsäärke fon ju
evangelisk-reformierte Loundssäärke in Düütsklound.

Juni 2011 wuude dät Modelbauloundskup Leeraner Miniaturland in dät Wääste fon ju
Stääd eepend. In ne 1.200 m² groote Halle wäiden ap 520 m² moor as 1.000 Huuse
un uur Attraktionen uut Aast-Fräislound in n Mäitstäf 1:87 uutstoald. Buuten dät
Miniatuurlound is n Tuun baud wuueden dät uk ap n Park liekt.

In Lier rakt et dät Heimatmuseum, dät Teemuseum fon ju Bünting-Gruppe, dät
Böke-Museum mäd Wierke fon dän Kunstler Karl-Ludwig Böke, dät Haus Samson (n
Museum foar Woonkultuur in dät 18./19. Jierhunnert) un dän Museumhoawen mäd
historiske Skippe. N uur Steede weer me Kunst fiende kon is dät Kunstsäntrum
Coldam.

Alle Jiere wäd in n Häärst dät Gallimarkt heelden weerfon ju Geschichte
wieruumegungt ätter dät Jier 1508. Dät is dät grootste Jiermäärked in dät
Noudwääste fon Düütsklound. N Deel fon dät Jiermäärked is dät Fäimäärked, wäkke
in ju Ostfrieslandhalle heelden wäd. Alle two Jiere wäd ju Ostfrieslandschau, ne
Messe foar Bedrieuwe un Fereende uut ju Region, heelden.

Die Ossiloop is ne Loopferanstaltenge un wäd alle Jiere organisiert. Disse
Loopferanstaltenge begint in dät Julianenpark un eendet in Bensersiel. Ne uur
Feranstaltenge is n Citylauf Leer mäd uungefeer 2.000 Deelniemere. Ju
Feranstaltenge wuude 1991 eerstmoals organisiert un wäd nu uk alle Jiere in
September heelden.

Älk Jier wäd in Juli ju Feranstaltenge Leer Maritim, n internationoal
Tourenskipperträffen, heelden. Die sportelke Hööchtepunkt deerbie is ne
Droakebootregatta. In älk uungeroade Jier wäd tou glieke Tied mäd Leer Maritim n
Stäädsfäst organisiert. Juust so wäd älk Jier in ju lääste Wiek fon August of ju
eerste Wiek fon September ju traditioneele Leeraner Ruderregatta (DRV Regatta)
heelden. Besunnere Hööchtepunkt deerbie is die buundeswied eenmoalige
Nachtsprint.

In dät Kulturzentrum Zollhaus wäide räägelmäitich Konsärte anbeeden. Deer wäide
uk Kabaretferanstaltengen, Uutstaalengen un Bäidentjooter heelden. In dät
Jugendzendtrum un dän Kulturspeicher wäide uk Konsärte heelden.



https://stq.wikipedia.org/wiki/Konkordanz

N Konkordanz is ne alpahabetiske Lieste fon do Woude in n Bouk of n uur Stuk
skriftelke Oarbaid, touhoope mäd ju deertou heerende Uumtext. Weegen ju Tied un
ju Moite un ju Kossenge nöödich tou dät Moakjen fon n Konkordanz in ju
Foar-Komputer-Tied, is dät domoals bloot moaked wuuden foar Wierke fon besunnere
Betjuudenge, do Vedas, ju Biebel, die Koran un do Wierke fon Shakespeare.

Sogoar mäd dän Gebruuk fon Komputere un n Konkordanzprogram kostet dät Moakjen
fon n Konkordanz (juust so goud ap Papier as in dän Komputer) n Masse Hondwierk,
deeruum dät do oafte touheerend Materioal uumfoatje, as Kommentoare ap of
Definitione fon do indeksierde Woude. Wan oawers ju Text fon n Wierk in n
Komputer is, kon ne Säike-Funktion dän Gruundapdraach fon n Konkordanz uutfiere
un dan is ju in wäkke Apsichte sogoar fuulsiediger as aan ap Papier.

Ap ju Wiese kon me uk fuul moor Doatäie touhoope bekiekje. Wan me deertou aal
digitalisierde seelter Doatäie touhoopebrangt, kon me älk Woud in fuul Funktione
studierje. Dät is nutselk foar dät Skrieuwen fon Woudebouke, man änthaalt in sik
oafte fuul moor Information as in n Woudebouk apnuumen wäide kon, wan uk uk fuul
minner strukturierd.



https://stq.wikipedia.org/wiki/Kleopatra_VII

Kleopatra VII. Philopator (Ooldgriechisk:Κλεοπάτρα Θεά Φιλοπάτωρ); * 69 f. Kr.;
†  12. August 30 v. Chr. in Alexandria) heerskede as lääste Kööniginne fon dät
ägyptiske Ptolemäer-Riek un as läästen wieuwelken Pharao fon 51 bit 30 foar
Kristus. Uur hieren Foar koom ju uut ne griechisk-stommige Heerskerlinje (do
Ptolemäere), hiere Muur kuude oaber ne Ienheemske weesen hääbe. Touminst is
uurlääwerd, dät ju sälwen ieuwenske Griechisk uk Ägyptisk baale kuud. Ju
heerskede in ju eerste Tied nit aleenich, sunnern mäd hieren Bruur un leeter mäd
uur Monljuude touhoope, uumdät die Troon nit fon een Persoon besät wäide
doarste.

Ju wüül dät ägyptiske Riek fäästigje un uutbaue, man ju kuude dät Siel nit juun
Room truchsätte. Uum Foardeele foar Ägypten tou roakjen, begon ju eerste n
Ljoofte-Ferhooldnis mäd Gaius Iulius Caesar, mäd dän ju uk n Suun (Ptolemaios
XV. Kaisar) hiede. Caesar wuude in 44 f. Kr. uumebroacht. Ätters begon ju uk mäd
Marcus Antonius n Ferhooldnis, man dät fierde tou ne joope Ferwikkelenge in
binnere Striedegaiden fon't Roomske Riek, wiertruch Octavianus in 32 f. Kr. dän
Ptolemäisken Kriech juun hiere un Antonius sien Troppen begon. In ju Slacht bie
Actium (31 f. Kr.) wuuden groote Deele fon Antonius sien Flotte fernäild, man
Kleopatra un hie kuuden ätter Ägypten fluchtje. Man sowät n Jier leeter wuude
truch n Siedenwiksel fon ägyptiske Troppen Alexandria fon Octavian iennuumen.
Antonius un Kleopatra broachten sik sälwen uume un Ägypten wuude tou ju roomske
Provins Aegyptus.



https://stq.wikipedia.org/wiki/Kanton_Wallis

Die Kanton Wallis (Düütsk: Wallis, Arpitoansk: Valês, Frantsöösk: Valais) of
amtelk "Stoat Wallis" (Staat Wallis / État du Valais) is n Kanton in dät Suude
fon ju Swaits, die mäd Uutnoame fon litje Rebätte oun ju Rhone un hiere
Siedendoale lait. In dät Wallis lait uk die hoochste Bierich fon ju Swaits, dät
Dufour-Spit (Dufourspitze) mäd 4634 Meetere uur ju See. Ju Haudstääd is Sitten
(Walliser Arpitoansk: Chyoun / frantsöösk:Sion).

In dät Wallis sunt Düütsk un Frantsöösk Amtssproake. Ätter ne amtelke Tällenge
uut dät Jier 2000 boalden 62,8 Prosänt Frantsöösk, 28,4 Prosänt Düütsk, 2,2
Prosänt Italieensk un 6,6 Prosänt Rätoromanisk un uur Sproaken. Uumdät dät
Arpitoanske, wäd oafter as "Patois", also Dialekt fon dät Frantsööske reekend
wäd, nit oufräiged wuude, is tou fermoudjen, dät do maaste arpitoansk-sproakige
dät Kjuus bie "Frantsöösk" sät hääbe. Do Düütsksproakige baale fon aleer wäch
Walliserdüütsk, dät is n hoochst-allemanisken Dialekt, die foar do Baalere fon
masse uur düütske Dialekte nit so licht tou ferstounden is.



https://stq.wikipedia.org/wiki/Johanniterkommende_Boukelisk

Ju Johanniterkommende Boukelisk (loangleeken hat dät "Boukeliesk", unner
Froamdienfloud uk "Boukeläsk") is ne fröiere Deelsättenge fon dän
Johanniteroarden, fon do ju Klaasterkapälle ärhoolden blieuwen is. Ju Kommende
uumefoatede do Täärpe un Buurskuppe Boukelisk, Idafeen-Noud, Elisabethfeen-Noud,
Ubbehusen, Aasterhusen un Roagebierich mäd ne Fläche fon touhoope 8000 Hektoar.

1132 siedelten sik eerstmoals Benediktinermönke ap fräisken Gruunde an. Dan
koomen al boalde Augustiner, Zisterzienser, Prämonstratenser un Dominikoaner. In
dät 13. Jierhunnert looken dan do Ritteroarden, also do Johanniter un Templer,
in Fräislound oun.

Dät Gruundengsjier fon dät Klaaster is nit bekoand. Dät Klaaster wuud wäil in de
Midde fon dät 13. Jierhunndert as Dubbelklaaster fon do Johannitere uut
Burgsteinfurt gruunded. (Ap ju Uursiede fon ju Seelter Äi in Aasterhusen waas
dät Nunnenklaaster). Dät eerste Moal ärwäänd wuud dät Klaaster in ne Urkunde uut
dät Jier 1319, dän sonaamden Groninger Vergleich.

Bit 1588 wuud dät Klaaster fon Oardensljude bewirtskaftet. Die lääste Komtur
(Verwalter) waas Melchior Droste, die wuud in Senden bie Munster uumebroacht. Ju
Komturäi bleeuw bit 1803 unner Ferwaltenge fon do Johannitere. In 1803 koom
Ooldenbuurich in dän Besit fon do Munsterske Amte Kloppenbuurich un Fächt un
deertruch uk fon Boukelisk. N poor Jiere wuud Boukelisk fon Kloppenbuurich
ferwalted. 1820 uurnoom Ooldenbuurich ju Ferwaltenge fon ju Kommende Boukelisk.
Ap Bestämmenge fon dän Härtsoch Peter Friedrich Ludwig wieren do Iennoamen fon
ju Kommende foar katoolske Säärke- un Skoulswäkke in dät Härtsochdum. In ju Tied
koomen Boukelisk un Ubbehusen links fon ju Seelter Äi bie ju Meente Strukelje un
dät Gebied gjuchts fon ju Seelter Äi – Aasterhusen und Roagebierich – tou ju
Meente Bäärsel.

Dät eerste Moal in ju Geskichte heert me wät uut Seelterlound in ne Uurkunde fon
1319, wieroun Boukelisk unner do fräiske Johanniterkommenden täld wäd. In 1359
wäd ju Skoankenge fon n Stuk Foan in Baalenje an dät aastfräiske Klaaster Langen
beuurkunded. Dät leeter in dän Dullert unnergeene Klaaster kricht 1415 in
jusälge Buurskup noch moal ein stucke phanes dar man eede uppe graven mach
wiermäd tou glike Tid in n uurigens läichdüütsken Text do ooldste Belääse fon do
seelter Woude Foan (Moor) un Eed (Torf) fuunen wäide. In 1459 wuud ne foar
soowät trütich Jiere an dät Klaaster däine Skoankenge fon n Stuk Foan
beuurkunded, deeruum dät uur Ljude to Scarle dät hääbe wollen. Ätter Friedländer
skäl deeruum uk die Foan in Scarle lääsen hääbe, wierfoar hie - wäil beleeken ap
dän Oustand fon Langen - Litje Skäddel (Kleinscharrel) bie Tjootern ounnimt. Man
deer ju Uurkunde fon heer Johan curet to Ramslo apstoald is, waas dät wäil eer
Skäddel in Seelterlound. In dät Jier 1472 beanspruchje eenige Baalenjer n Stuk
Foan, dät fon hiere Oolden an dät Klaaster Langen skoankt wuude; jo wuuden
oawers fon dän Gjuchter Herman ter Molen ter Oyta (Ait) in t Uungjucht sät. Tou
n sälgen Slus kumt 1475 her Ageld, kerchere to Uthende junuur eenige uur
Baalenjer. Disse Uurkunden wiese ap oarich goude Kontakte mäd Aastfräislound.
Dät me oawers leeter do Foane wier hääbe wül, kon deerap wai tjude dät do oarich
moor wäid wuuden wieren, fielicht truch ju fon dät Klaaster in gratteren Uumfang
tougong sätte Eedgreeuweräi.

Ju Baksteenkapälle fon ju fröiere Deelläitenge fon dän Johanniteroarden in
Boukelisk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. Ju litje Johanniterkapelle in Boukelisk häd
uurlieuwt, uumdät ju tou dät Territorium fon dän Biskup in Münster heerde. Ju is
een fon do lääste baugeskichtlike Tjuuchnisse fon do eenst so masse
Klaasterloundskuppe ap fräisken Gruund. So stoalt ju dän Hl. Antonius wäide
Kapälle in Klaasterbusk n kultuurhistorisk Kleenood deer. Ju is nit bloot dät
ooldste katoolske Goddeshuus in ju Meente, man uk dät ooldste Bauwierk in dät
ganse Seelterlound. In dät Jier 2005 wuude ju apweendich restaurierd.



https://stq.wikipedia.org/wiki/Honnel_un_Skipfoart_in_Seelterlound

Ne Sunnerloage kreech Seelterlound truch Honnel un Skipfoart uur ju Seelter Äi,
wierbie toufäärme Eed (Torf) wäil ju Hauptrolle spielde. Leeter wuuden weegen
dän Diekbau in Aastfräislound uk Flintsteene uut dän Humling wichtich. Deer
ieuwenske wäide noch uur Artikkele naamd, as Kolonioalweere un Soalt (St5.1.4).
Schwalb (Siede 63) häd an Hound fon Skattengsregistere dän Ferloop fon do
Ienwoonertaale fon eenige Täärpe in un uum Seelterlound ferglieked. Deerbie
wiesde sik, dät fon 1500 bit 1800 ju Befoulkenge fon Roomelse mäd 150% tounuumen
hiede, wült ju fon Lohe an de Söiste bolde gliek bleeuwen waas. Bie glieke
Uutgongsbedingengen hieden buutendät do seelter Täärpe al 1472 soowät säksmoal
soofuul Huushollengen as do Täärpe an de Söiste. Deeruut wiest sik ju wichtige
Rulle fon Honnel un Skipfoart. Deertruch koanden do Seelter ju groote Waareld,
wät sik wiest uut fjauer seelter Studente 1457-1459 in Rostock (Schulte 1930
.148f.) un dän Geleerde Hinrich Scheeve uum 1520 (Ni474).

Noch in 1779 hat et dasz die Saterlander als mit wenigen ackerbow versehen tag
und nacht beständig mit ihren bothen auf den wässeren und in fremden landen
fahren, dadurch ihr brod und onera publica [ Loundeslasten ] gewinnen mueszen,
und also dem exerciren nicht wie andern beijhause seijende beerbte abwarten
konnen (He357). Un in dät Jier 1800 hat et Die Schiffahrt ist ihr eigentlicher
Gelderwerb. In Scharle [ Skäddel ] hat jeder Saterländer ein auch zwei Boote.
[..] Auf diesen schaffen sie Waaren den Fluß hinauf. (Hoche 223).



https://stq.wikipedia.org/wiki/Groningerlound

Groningen (uk Gräinen, Wääst-Fräisk: Grinslân, Groningsk Plat: Grönnen) is ne
Provinz in dät Noudaaste fon do Niederlounde un häd (1. Januoar 2005) 575.234
Ienwoonere. Ju Haudstääd hat uk Groningen un is ju grootste Stääd fon dät
Noudaaste fon do Niederlounde. Groningen wäd begränsed fon:

In Groningen wäd Groningsk fon 350.000 Ljuude boald. Dat Groningske is ne
Friso-Saksiske Sproake, ju der uut dät Aastfräiske un dät Drentske äntsteen is.
Uk dät Aastfräisk Läichsäksiske is ap ju Wiese äntsteen. Dät Groningske un dät
Aastfräisk Läichsäksiske wäide mongs as eene Sproake ounkieked, dät
Groningsk-Aastfräiske.

Ju Sproake is foar n Deel fon dän Woudskät un ju Uutsproake ferwant mäd dät
Seelterske; sjuch do Biespiele. Ju Skrieuwwiese fon dät Aastfräiske is uurs as
ju Groningske, oawers ju Uutsproake is jusälge.

De Grinzer Pein un Kornhorn in ju Meente Grootegast un do Täärpe Marum un De
Wülp in ju Meente Marum, sünt do insige Täärpe in ju Provinz Groningen, wier
noch n fräisken Dialekt boald wäd.



https://stq.wikipedia.org/wiki/Goddelke_Kom%C3%B6die

Ju goddelke Komödie (La Divina Commedia) is n Epos fon dän Florentiniske Dichter
Dante Alighieri, skrieuwen in dän eerste Haaldeel fon dät 14. Jierhunnert. Dät
heert tou do anärkoande Mästerwierke fon de Waareldliteratuur, un tou do
grootste kulturelle Laistengen fon dät Middeloaler.

Dante beskrift in ju Komödie sien toachte Raise truch dät Juunsiedige: Hälle,
Feegefjuur un Heemel. Hie is auctor (Autor) as uk actor (Tjooterspieler) in sien
oaine Dichtenge, ju loangewai Il Dante naamd wuud.

In n Ounfang naamde Dante sien magnum opus eenfach Mien Komödie; et waas
Boccaccio die dät 1360 sin Eerentittel fon däälich roate. In dät Middeloaler
waas ne 'Komödie' n Fertälster wät goud uutfäl, in n Juunsats tou ne Tragödie.
Deer wuud also nit wät Spoasiges mee meend.

Dante skreeuw Je goddelke Komödie in ne Tied, dät Italien in n Uurgong waas
twiske dät Middeloaler un dän Renaissance. Dit wäd kloor ouspeegeld in ju
Komödie: middeloalerelke as uk klassiske Themen treede stäärk in n
Foardergruuund. Dantes Wierk is truch un truch kristelk un stoant in ne
Tradition fon fiktive Raisen truch dät Juunsiedige, man touglieketied is ju
Oarbaid mäd klassiske Figuuren, as Vergil, wäkker Dante in woudelken un
uurdreegenen Sin foaruutgungt in Inferno. Dantes Bewunnerenge foar dät Roomske
Riek, wät hie as Biespil foar sien oaine Tied saach, kumt hier in n
Foardergruund: Vergil waas die Autor fon Aeneis, ju episke Geskichte fon ju
Stiftenge fon Room. Disse lääste Oarbaid waas ne groote Inspiration foar ju
Komödie: Zitate un Paraphrasen uut dän Aeneis rakt et oafte.

In Dante sien Tied roat et n Stried in Italien twiske Guelfe (Guelfi), Anhongere
fon dän Poapst un Ghibelline (Ghibellini ), Anhongere fon dän Kaiser. Ätter dän
Siech fon do Guelfe in Florenz 1289 kleeuwde ju Paatäi sik in do wiete un do
swotte Guelfe. Dante sälwen heerde tou do kaiserelk gesinde Wiete Guelfe. Hie
waas deerfon uurtjuugd, dät n stäärken Kaiser do politiske Bestrieuwengen fon
dän Poapst breeke kuude un Europa Free un Wäilstand brange wüül.

In dät Jier 1302 wuud Dante fon do swotte Guelfe, ätterdät jo de Macht griepen
hieden, in Ouweesenhaid feruurdeeld tou Ferbannenge uut Florenz. Hie saach sien
Heematstääd sieläärge nit wier un skreeuw Ju Goddelke Komödie in Exil,
woarskienelk twiske 1308 un sin Dood in dät Jier 1321.

Ju Komödie is n Epos in träi Deele, mäd do Tittele Inferno (Hälle), Purgatorio
(Luuterengsbierich of Feegefjuur) un Paradiso (Paradies). Älke Paat änthaalt 33
Canti ("Läidere"), fon allemoale 100 Terzinen (tjo Strophe). Dät rakt uk n
ienleedend Canto bie Inferno, wät ne Gesamtaal fon 100 rakt. Dät ganse Wierk is
in ne ärfienderiske Oard uumiermjend Riem skrieuwen. Ju eerste un ju trääde
Riege fon älke Terzine riemje mädnunner, ju twäide Riege riemet mäd ju eerste un
ju trääde Riege fon ju foulgjende Terzine. Dät Riemskema is somäd ABA BCB CDC
... usw. Ne Probe (Inferno 1, 1-6):

Vita (1) riemet sik ap smarrita (3), oscura (2) auf dura (4) un paura (6). Forte
riemet wier ap do lääste Woude fon do Verse 7 un 9, usw.

Ju Iendeelenge fon Ju Goddelke Komödie is nit toufällich toustande keemen, as
fuul middeloalerelke Wierke is dät ful fon Symbolik fon Taale. Do Terzine un do
träi Deele (canticas of Hymnen) beluuke sik ap ju Träifooldegaid. 33, ju Taal
Canti pro Deel, beluukt sik ap dät Oaler, in dät Christus stoorf. Uk 100, ju
Gesamttaal Canti un ju Antaal Terzinen pro Canto, wuud as perfekte, hillige Taal
betrachted (deerhäär die ienleedende Gesoang uurhoop).

Ju Komödie is skrieuwen in dät Italieenske, nauer gekweeden, in ju Florentiner
Dialekt, un is deermäd een fon do eerste Wierke in ju Italieenske Foulkssproake.
In Dante sien Tied wuud uurs noch maast ap Latiensk skrieuwen. Dante sin Woal
foar ju Foulkssproake spielde ne wichtige Rulle bie ju Ärkannenge fon dät
Florentiner as Standoard-Italieensk, n Stoatus, die dät noch häd.

Ju Goddelke Komödie hied uk n nit uunwichtigen Ienfloud ap ju Foulkssproake.
Toun Biespil die Uutdruk "an dän Fout fon dän Bierich" wuud fon Dante betoacht.
Foar do Tiedgenossen fon Dante waas disse Beskrieuwenge foar dän unnerste Deel
fon n Bierich ne gans näie, poetiske Metapher: wan n Bierich is as n Riese, dan
is die unnerste Deel fon dän Bierich as n Fout, so ju Begründenge. In dän Loop
fon de Tied wuud dissen Uutdruk so algemeen in bolde aal Foulkssproaken, dät et
ne soonaamde 'fersteende Metapher' wuud: neemens toankt noch an n Riese of Fäite
(mäd Toonen), wan er boalt uur dän Fout fon n Bierich.

In ju geozentriske ptolemäiske Waareldbielde fon ju Komödie is ju Äide ne Kugel
wierfon een Hemisphäre bewoond wäd un ju uur bolde gans uut Woater bestoant.
Jerusalem is dät Zentrum fon ju bewoonde Hemisphäre.

In dät Binnere fon de Äide, unner dän bewoonde Deel, is ju Hälle: ne
tjoachterfoarmige Hööle, ju der bilded wuud, as God dän rebelske Ängel Luzifer
(Satan) uut dän Heemel smeet. Dät aal mout foar ju Skäppenge fon dän Moanske
geböärd weese. Luzifer loundede juust in de Midde fon de Äide un is wuddelk dät
Zentrum fon dät Universum (Al). Ju Symbolik, ju deeroun lait, is dät Luzifer dät
maast äidiske Kreatuur in dät Al is, un ap fierste fon dän Heemel.

Die Luuterengsbierich fint sik midde in ju Woater-Hemisphäre, liek juunuur
Jerusalem, un is bilded uut ju Äide, ju der hoochkoom as ju Hälle äntstuude.
Dante beloanget dän Bierich deertruch, dät hie truch ju Äide gungt of klift,
truch n Oard Tunnel mäd Iengong an ju djoopste Steede fon de Hälle. Uum bie dän
Iengong tou kuumen, mout Dante uur Luzifer sien hierige Lieuw klieuwe. Ap ju
Spitse fon dän Luuterengsbierich is die Tuun Eden, dät äidske Paradies, wier
Adam un Eva uut ferdrieuwen wuuden. Disse Platzierenge is apfaalend, deeruum dät
dät äidske Paradies in ju middeloalerelke Tradition in dät Fiere Aaste laid
wuud.

Dante nimt dän Leeser mee ap ne Raise truch dät Juunsiedige. Ju Geskichte fon
sien Raise spielt in ju stille Wiek fon dät Jubeljier 1300 un ju eerste Stappe
fon sien Raise brangt him in do Djupten fon de Äide, truch de Hälle (Inferno),
wier hie ieuwenske mythologiske Figuure uk berüümde un machtige Ljuude uut
Toskana mät. Dan sticht er ap dän Luuterengsbierich (Purgatorium), wier hie uk
boalt mäd eemoalige Wöidedreegere. Jo wäide luuterd (skeeniged), eer jo Tougong
tou dän Heemel (Paradiso) kriege .

Unner sien Raise truch ju Hälle un uur dän Luuterengsbierich wäd Dante
unnerstöänd fon sin Ljoowlingsdichter, Vergil, n Roomsken, die der lieuwde in ju
Tied fon Kaiser Augustus. Vergil gungt mäd Dante truch de Hälle, loangs Luzifer
sälwen, uur dän Luuterengsbierich bit tou do Pouten fon dän Heemel, wier hie
sien naiste Fierenge, Beatrice, mät. Beatrice basiert ap Beatrice Portinari, n
Wucht, dät Dante in sin Juugd twäie mät hiede un dät er sieläärge nit ferjeeten
hiede. Beatrice fiert Dante truch dän Heemel, bit an dät goddelke Lucht.

An dän Stille Fräindai fon dät Jier 1300 is Dante 35 Jier oold, "In de Midde fon
uus Lieuwend" (Canto 1:1). Hie is in n tjuustergen Woold, ne Allegorie foar ne
djoope persöönelke Krise, un muugelkerwiese foar dät Plotten fon Sälwenmoord: in
Canto 13 wäide do Sälwenmöärender in n Woold bestroafed. Hie wäd oungriepen fon
wüülde Dierte, do sien Säänden symbolisierje: n Panther symbolisiert ju Lust, n
Leeuwe die Stolts un ne Wulfin ju Gier. Hie wäd fon sien Juugdljoowe Beatrice un
Vergil (Canto 2) rädded un do wiese him dän Wai.

Vergil un Dante betreede ju Hälle truch ne Poute mäd deerap n Spruch fon njuugen
Riegen, wierfon ju lääste berüümd wuuden is: "Läit foare aal Hoopenge, du die
hier binne gungst" (Lasciate ogni speranza, voi ch'intrate; Canto 3).

Ju Hälle is in njuugen Kringe iendeeld. Do buutere Kringe wäide befoulked fon
Doode, do der skeeldich wieren an Inkontinenz, ju Uunfäiegaid, hiere
Liedenskuppe un Begieren tou kontrollierjen, do Binnere fon Gewaltdeedere un
Bedjoogere. Dät Skeed twiske do bee Gruppen wäd bilded fon do Muuren fon ju
Stääd Dis, do dät Binnere fon de Hälle uumsluute, un fon ju Äi Styx, ju deer
uumetou lapt. In ju allerdjoopste Kaverne fon de Hälle, dät Giudecca
("Judassood," uk n italieensk Woud foar juudsk Fjoondel), sit Luzifer in dät Ies
iensleeten.

Die moderne Leeser wol bemäärke, dät man min fon do Stroafen, do Säändere in de
Hälle liede, mäd Fjuur tou dwoon hääbe. In dät Middeloaler wuud ju Hälle oawers
säilden as ne bloot heete Steede foarstoald, Folter mäd Keelde wuud uk oafte
beskrieuwen. Gans in Eenkloang mäd disse Foarstaalenge lait Dante Luzifer in n
See fon Ies. In de Hälle wäide uk Contrapassos oafte ferwoand, ätter do
Beskrieuwengen.

Inferno is gjucht politisk fon Natuur: Dante sät fuul fon sien politiske
Juunstonnere (deerbie eenige Poapste), man uk eenige fon sien Meeoarbaidere, in
de Hälle. Do Ferkööpere fon do säärkelke Amte, do Simoniste, sunt in dän oachte
Kring.

Bääte ju Poute is n Beräk, wier sik do Ferstuurwene fiende, do der in hiere
Lieuwend naan Woal moaked hääbe twiske Goud un Kwood. Jo sunt noch nit in de
ächte Hälle, man sunt feruurdeeld, foar altied as Maale hääruume tou loopen
bääte n Banner, unnerdowiele plooged fon Häspen.

Ferdamde Seelen wäide ju Äi Acheron uurfaadend fon Charon, die Feermon fon do
Doode uus ju griechiske Mythologie. Hie wäigert sik, dän lieuwjende Dante
uurtoufaadenjen. Allerdings wäd Dante beduust bie n Äidbieuwjen un woaket an dät
uur Ouger ap,

Die eerste Kring is ju Foarhälle of Limbus (Canto 4). Hier sunt do däägede
Heeden, deerunner Vergil. Deeruum dät jo nit dööpt sunt, hääbe jo naan Tougoang
tou dän Heemel. Jo wäide oawers nit kwääld fon Düüwele, deer jo neen Skoade däin
hääbe, is hiere Stroafe eewich Lieuwend in Tjuusterge, sunner ju goddelke
Ljoowe.

In de Foarhälle sunt unner uur Averroes, Cicero, Euklid, Homer, Ovid Sokrates,
Platon un Saladin, man uk mythiske Figuuren as Aeneas. Die Limbus is uk Vergil
sin gewöönelke Apänthoold, die hie ferläite duur foar ju Geläägenhaid, Dante dän
Wai tou wiesen. Do bibelske Patriarche (as Adam, Abraham, Köönich David)
ferbleeuwen eerste in dän Limbo, oawers sunt deer fon Christus wäch hoald.

In dän twäide Kring stoant Köönich Minos kloor, do binnekeemene Seelen tou
gjuchten un tou do gjuchte Kringe tou feruurdeeljen (Canto 5). Uk in ju
griechiske Mythologie goolt Minos as aan fon do träi Gjuchtere fon de
Unnerwaareld.

In dissen Kring waait n eewigen Stoarm, die do Seelen fout bloaset fon do
Wäillustige, do hiere erotiske Wonske nit behärskje kuuden, as toun Biespil
Francesca da Rimini, Kleopatra VII. und Köönigin DidoDido von Karthago.
(Uurigens begeenen do lääste Bee Sälwenmoort, oawers jo sunt oogenskienelk nit
bie do Sälwenmöärdere in dän soogende Kring deelsät.)

In dän trääde Kring, wier dät eewich rient, sunt do Happerge, do der bewoaked un
folterd wäide fon Cerberus (Canto 6).

In dän fjoode Kring skuuwe do Grapske un do Apmoakere sinloos sweere Lasten wai
un wier (Canto 7). Fgl. Sisyphos.

Die füüfte Kring uumfoatet ju sumpige Styx, in ju do aggressive Monljuude foar
altied juunnonner kampje. Do Ätterdreegere lääse deer unner Woater.

Phlegyas brangt Dante un Vergil uur dän Styx (Canto 8). Ätterdät n Ängel ju
Poute eepend häd (Canto 9), kuume jo in ju Stääd Dis (aan fon do latienske
Noomen fon dän God Hades), wier do Baldoarige stroafed wäide. Die eerste Deel
fon Dis, die säkste Kring fon ju Hälle, is n Greewefäild mäd baadenjende eepene
Greewe, wieroun do Kätsere lääse (as Epikur in Canto 10).

Do Sälwenmöärdere unnerskeede sik in n wichtigen Punkt fon do uur Säändere.: An
dän Dai fon dät Jungste Gjucht skällen uur kwäälde Seelen hiere Köärper wier
bewoonje, wät do Smaaten ferstäärket. Do Köärpere fon do Sälwenmöärdere wäide
oawers an hiere näie Boomköärpere aphonged.

Die oachte Kring fon ju Hälle hat do Malebolge, Italieensk foar "Püüte fon dät
Läipe." Do Dichtere beloangje dissen Kreis, die der n djoopen un stailen
Ougruund bildet, fljoogend ap dän Rääch fon dän Droake Geryones. Et rakt tjoon
"Püüte", Sluchte, foar tjoon Soarten fon Bedjoogere:

Uursiede do Malebolge is ju Kokytos, die njuugende Kring un deermäd die djoopste
Punkt fon de Hälle. Uum deer wai tou kuumen, mout Dante truch n Gestrich, wier
ne Gruppe fon Riesen ounkätted sit, as Stroafe foar hiere Rebellion juun God
(Canto 31). Disse Riesen sunt basierd ap do mythologiske Riesen un Titane as uk
ap do bibelske Nephilim. Sun Riese waas ätter Dante so groot, dät trai Fräisen
apnunner noch nit ätter sien Stierne wai räkten. (Do Fräisen wieren domoals also
wäil as gans groote Ljude bekoand!). Die Riese Antaios lichtet Dante un Vergil
häärdeel ap dän fäärsenen See, wier do Ferräidere fääst sitte. Ju Kokytos is
ferdeeld in fjauer Deele, naamd ätter beruchtigde ferräidere:

Dante un Vergil stiege ap dän Luuterengsbierich, n Ailound ap ju uur Siede fon
de Äide (sjuch Waarelbielde, buppe). Ap dissen Bierich, die der äänelk is mäd
dät Feegefjuur, wäide do Buusfäidige luuterd fon hiere Säänden, eer jo in dät
Paradies ountreede duuren.

Uurigens is ju Existenz fon sowät as dät Feegefjuur neen säärkelk Dogma in Dante
sien Tied, man ju Idee waas in dän Foulksgloowe stäärk.

Purgatorium is die persöönelkste Paat fon de Komödie. Ap n bestimden Oogenblik
stoalt Dante toun Biespil fääst, dät hie dän Luuterengsbierich wier sjo mout un
noch fuul Tied deer ferbrange skäl. Purgatorium is ne Allegorie foar Dante sien
oaine Luuterenge, ju him tourääch broachte ap dän "gjuchte Wai" (La diritta via,
Inferno 1:3).

An dän Fout fon dän Luuterengsbierich mät Dante Cato die Jungere, die dän
Tougong tou dät Ailound ferwaltet (Canto 1). Wan Cato uk dän Ärtsfäind fon Dante
sin Häld Julius Caesar is, un hie Sälwenmoort begeen, fint er sik daach nit in
ju Hälle. Dät is woarskienelk deeruum, dät er in dän Aeneis uk as Gjuchter in de
Unnerwaareld apträt.

In Canto 2 kumt n Boot mäd Seelen oun, deerunner Dante sin Fründ Casella, die
der Gedichte fon him fertoond hiede. Apfaalend is, dät hie al eenige Tied dood
is, un eerste hierhäär kumt, ätter dät hie n Oulas kriegen häd; Dante betrachtet
dän Oulashondel as Simonie.

An dän Fout fon dän Bierich rakt dät fjauer Gruppen fon Säändere, do der täiwe
mouten, bit jo toulät wäide. Dät sunt do Exkommunizierden (Canto 3), do do der
leet tou Rjou koomen (Canto 4), do do neen Absolution kriegen hääbe (Canto 5) un
Härskere, do der waareldske Seeken toufuul Tied roat hääbe (Cantos 8.7).

Die Luuterengsbierich bestoant uut soogen Uumegonge, do der soogen Haudsäänden
äntspreeke. Dät sunt, fon buppen ätter unnern:

Dante gungt uur ju Äi Lethe un träft n Moanske mäd Noome Matelda. Dät is
uunbekoand, of ju ne historiske of ne allegoriske Figuur deerstoalt.

Dante nimt Ouskeed fon Virgil. Virgil duur, as n Heeden, dät Paradies nit
betreede. Allegorisk nimt Dante Ouskeed fon ju Ratio, ju him nit fääre fiere
kuude; nu is Beatrice, ju Personifizierenge fon ju goddelke Ljoowe, sin Fierder.

Dissen Stand fon do Dinge is ne symboliske, persöönelke Oureekenenge mäd Dante
sien fröiere Begäisterenge foar Philosophie, foarallen foar Averroes, wieroun
Dante in sien Juugd interessierd weesen waas. Averroes sien Idee fon ju dubbelde
Weerhaid (fon Philosophie un fon Theologie), lient er ou, in Eenkloang mäd ju
Vision fon de Säärke. Ju Fernunft brangt him hier, man ju Ärleesenge kon hie
bloot fiende truch sien Gloowe.

Wier Inferno politisk fon Thema waas un Purgatorio persöönelk, deer is Paradiso
in eerste Lienje theologisk. Dante fuleendet sien Luuterenge truch de weere
Gloowe tou akzeptierjen, fertreeden fon Beatrice.

Dantes sin Köärper wäd foarbiegungend tän moaked truch sien Raise uur dän
Luuterengsbierich, so dät hie uut dät äidske Paradies mäd Beatrice in dän Heemel
stiege kon. Hie passiert ju Atmosphäre un dän "Fjuurgäddel", dät Skil fon Fjuur,
dät ätter Ptolemäus (Cantos 1-2) ju Äide uumrakt. Buute dän Fjuurkring rakt dät
njuugen heemelske Kringe, do der älk fon n uur Oard fon Ängele befoulked sunt.
Disse lääste Toacht is uurnuumen uut De coelesti hierarchia fon dän
Pseudo-Dionysius.

In Canto 3 sticht Dante in dän Heemel fon ju Moune, ju der truch "gewöönelke"
Ängele fierd wäd, un wier hie do eerste Heemelbewoonere träft (mäd Uutnoame fon
Beatrice). In Juunsats tou do Seelen in de Hälle un ap dän Luuterengsbierich
hääbe do Heemelsken naan moanskelken Gestalt moor. Gewöönelk blieuwe jo aal in
dän buppeste Heemel, man jo kuume deel uum Dante unnerwaiens tou träffen.

Deerbuute fint sik dät Empyreum (fon Gr. πυρ, pyr of pur, "Fjuur"), wier sik God
un do däägede Seelen fiende. Do seelige sitte in n Oard Amphitheater in Foarm
fon ne Rouse. Dantes Fierder in dät Empyreum is Bernhard fon Clairvaux. Hie
sjucht Maria, Jesus un toulääst God sälwen.

Aan fon do Ljuude, do Dante träft in dän Heemel is sin Foar Cacciaguida, die in
Canto 17 sien Ferbannenge uut Florenz wikket.

Apfaalend is ju groote Taal fon "aktuelle" Ferwiese, do Dante in sin Bouk
ferwoant. Politiske Juunstonnere fon Dante, do poapstelkgesinde Ghibbeline un
Swotte Guelfe, do der feroantwoudelk wieren foar sien Exil in dät Jier 1302,
sunt in de Räägel in ju Hälle sät. Eenige Wiete Guelfe, Oaine un Fründe fon
Dante, in dän Heemel. (Dante waas eerelk genouch, uum Unnerstöänere, do er as
Säändere betrachtede, uk in ju Hälle tou sätten.) Et is deeruum uunmuugelk, ju
Goddelke Komödie nit uk as n politisk Pamphlet tou leesen. Die wichtichste Kamp
deeroane is, as kweeden, twiske do Guelfe un do Ghibbeline, do der ap Läipste is
in dät Sätten fon Poapst Bonifatius VIII., Dante sin politisken Juunstonner, in
aan fon do läichste Kringe fon ju Hälle.



https://stq.wikipedia.org/wiki/Glaanb%C3%A4ist

Dät Glaanbäist (hoochdüütsk:Glanrind / Glanvieh, Paltsersken Dialekt: Glååvieh)
is n regionaale Rasse fon't Bäist, ju in't ee'emaalige Hertsochduum
Palts-Twobrääge tuchted wuuden is.

Uursproangelk skäl dät in dät Hertsochduum Palts-Twobrääge roode Bäiste raat
hääbe. Roode Bäiste-Rassen raate dät in Suuddüütsklound aleer oafte, toun Deel
rakt dät do uk bit däälich noch. Man do Palts-Twobräägiske Bäiste wieren nit
goud tuchted, dät skäl ree'äl Bullen raat hääbe, do juust so littik wieren as
een suugend Koolich. Dät kon ünnerskeedelke Uurseeken hääbe: Intucht, läipe
Selektion af läipe Ärneerenge. Fon ju Politik uut fersoachte me fon't
aachttienste Jierhundert oun, dät troch Ienfierenge fon fraamde Bäiste,
deerünner dät Simmendoaler Fläkfäi, on dät Limpurger Bäist, tou behieuwjen.
Faarallen Hertsoch Christian IV. fon Palts-Twobrääge, die grooten Ienfloud uk ap
ju Geskichte fon Hoangste-Rassen hiede, geen juun dät Probleem oun.

In do 1790er Jiere wude ju Palts frantsöösk besät on 1803 keem ju offiziell tou
Frankriek. Do Frantsoosen bemäärkeden bolde dän Wäid fon dät Glaan- on dät
Tuunersbieriger Bäist on suurgeden deerfaar, dät Glaanbäiste on Tuunersbieriger
Bäiste ätter Frankriek wäi broacht wuden, uum ju Tucht fon eenige frantsööske
Rassen tou ferbeeterjen. Tou ju glieke Tied wüül me fonsäärm uk dät Glaanbäist
on dät Tuunersbieriger Bäist ferbeeterje. Deertou skuul dät in dät Département
an n Tuunersbierich in älke Meente aan swaitser Bulle reeke on naan Bulle
doarste kooped wäide, die nit in't faaren fon een Köärkommision (Besierksraat
fon n Kanton touhoope mäd aan Slaachter on aan Buur) köärd wuden waas. Ju
Kommision kuude dän Bulle uk leeter noch iensen köärje, on wan hie nit goud
waas, slaachtje läite.

Ätter dän Wiener Kongräss wude ju Palts wier bayerisk, do frantsööske
Köärkommisione raate dät also nit moor, man die Ferkoop fon Glaan- on
Tuunersbieriger Bäiste ätter Frankriek wäi geen fääre. Ju Regierenge, ju dän
Ferljus fon goude Tucht-Dierte ferhinderje wüül, ferlaangede een Stjuur faar dän
Export fon Bäiste. Man die Fersäik holp heel on aal niks: Deeruum dät ju Stjuur
faar aal do Bäiste gliek waas, koopeden do Hondelsmonljuude nu aaltied bloot do
bääste Dierte, do se dan in Frankriek besünners juur wier ferkoopje kuudene, uum
dän Ferljus troch dän Tol wier uuttouglieken. Nu bleeuwen in ju Palts faarallen
noch minnerwäidige Dierte uurich. Köärd wuden se uk nit moor gjucht, deeruum
wuden do Glaan- on Tuunersbieriger Bäiste wier läpper. Ju bayeriske Ferwaltenge
sätte also wier näie Köärkommisionen ien, mongs mäd aan Fäidokter deerbie.
Toumindest faar dän Besirk Kusel is een Ferbeeterenge fon ju Rasse uurlääwerd.
In düssen Besirk raate dät faarallen roode, man an ju Lauter uk jeele Dierte.

Fon 1841 oun wuden do Ünnerfiendengen mäd do Köär-Kommissionen ätterfräiged,
wierbie hääruut koom, dät do nit uunpaatäiisk nouch wierene. Deeruum raate ju
Regierenge in't Jier 1846 näie Witte, wier toun Biespil oane stuude, dät doo
Köärkommisionen älket Jier in n Januaar näi köärd wäide.

Nit fuul leeter wude dät Simmendoaler Bäist een gjuchte Betrouenge fon do
heemske Glaan- on Tuunersbieriger Bäiste. In dän Besirk Kusel on an n
Tuunersbierich wuden faar ju Förderenge fon do heemske Bäiste Tuchtstatione
apgjucht, man do wuden nit gjucht beaachted, sodät jo 1862 wier aplöösd wuden.

Noch aaltied wuden goude Dierte ätter Frankriek wäi ferkooped. Me tuchtede,
faarallen bie do Tuunersbierigere, Shorthorn-Bäiste ien, uum dän Wäid fon ju
Rasse tou ärhoolden. Dät holp oaber nit fuul, do mäd Shorthorn-Bäiste fermiskede
Glaan- on Tuunersbieriger Bäiste broachten minner Molk on wieren fon hieren
Körperbau uk nit moor so goud. So heerde me dät wier ap on begon maasttieds
wier, Simmendoaler Fläkfäi ientoukjuusjen. Dät Gewicht fon ju Rasse wude litjer
- wäil deeruum, dät do Dierte, do troch düsse Ienkjuusenge nu moor Fodder
bruukten, wät do Buuren nit wisden.

1873 gruundeden sik twäin groote Tuchtbesirke, aan faar't Glaan- on aan faar dät
Tuunersbieriger Bäist. Do wüülen do bee Rassen rien on mäd Wäid ärhoolde on
maakeden Mäitnoomen ou, ätter do dan bee Rassen tuchted wuden. Deeruum dät faar
bee Rassen do sälge Mäitnoomen oumaaked wuden, wuden sik do bee Rassen troch
äänelke Selektion aaltied äänelker, bit 1898 do bee Rassen ünner dän Noome
"Glaan-Tuunersbieriger Fäi" touhoopelaid wuuden.

Tou Begin fon dät twintichste Jierhunnert waas dät Glaan-Tuunersbieriger Fäi
jeel, ju Snuute on do Sliemhäide wieren ljaacht bit bruunelk on do ljaachte
Houdene hieden dunkere Spitsen. Al 1906 wude begonnen, Frankenfäi
ientoukjuusjen, owwol dät eegentelk nit so toacht waas. Troch do Uutwierkengen
fon n eersten Waareldkriech, wier maaste Tuchtere ünner't Ruur koomen on do
touhuusblieuwene moor Aarbaid hiedene as Bäistetucht, also nit moor köärd wude,
wude die Wäid fon do Bäiste wier minner. In do trüütiger Jiere fon't twintichste
Jierhunnert wude ieuwenske dän "Verband Rheinischer Glanviehgenossenschaften",
leeter uumbenaamd in "Verband Rheinischer Glanviehzüchter uk aan grooten
Täkferband, die "Reichsverband für die Zucht des Gelben Höhenrindes" gruunded,
wier ieuwenske dät Glaan-Tuunersbieriger Bäist uk dät Frankenbäist, dät
Lahnbäist on dät Limpurger Bäist oane wierene. In düsse Tiede wuden do Rassen uk
ap on tou fermisked, kuuden hieren aainen Charakter oaber ärhoolde. Fon dän
"Verband Rheinischer Glanviehzüchter" wude in do füüftiger Jiere oumaaked, dät
dät "Roode Deenske Molkfäi" ienkjuused wäide skäl. Deertroch wude die oolde
jeele Typ in Gefoor broacht: Do maaste Glaan-Bäiste fon n näien Typ wieren
apgruund fon do Ienkjuusengen nu rood on broachten moor Molk.



https://stq.wikipedia.org/wiki/Frants%C3%B6%C3%B6ske_Bes%C3%A4ttenge

In 1795 fäl ju Konkurrenz fon dän holloundske Honnel wäch weegen ju frantsööske
Besättenge (dt. französische Besatzung) deer. Deerfon skäl die seelter Honnel
juust as die fon Oamde profitierd hääbe (Kalma 291). Dät wuud minner as Napoleon
in 1806 ju Blokkade juun Änglound ienfierde. So waas die Honnel al bolde tou
Eende as 1811 ju frantsööske Okkupation foulgede (Ni487). Deermäd koom uk n
Eende an ju seelter Sälwenferwaltenge un kreech älke Täärp n Maire. In 1812 wuud
dät seelter Archiv mäd Iekemäiten un Gesätsbouke eepentelk ferkooped.

As 1813 do Frantsoosen wier ferdrieuwen wuuden, toachten do Seelter dät jo hiere
Fräiegaid wier kriege skuulen (M3.87). Man intwiske wieren jo in Foulge fon dän
Rieksdeputationshaudslus al 1803 mäd Ait un Kloppenbuurich an Ooldenbuurich
keemen un do Ooldenbuurger wieren deer nit mäd ienfersteen: "Im Jahre 1815 zog
ein kleines Mißverständniß, indem nämlich eine etwas freye Reklamation ihrer
vermeinten Rechte für Empörung angesehen wurde, ihnen ein Militair-Commando zu,
welches aber bald wieder abzog" Ni488; » uk 1630S.



https://stq.wikipedia.org/wiki/Fr%C3%A4isken_R%C3%A4id

Die Fräiske Räid of uk Interfräiske Räid (Düütsk: Friesenrat, Noudfräisk
(Mooringer): Frasche Rädj, Wäästfräisk: Fryske Rie) ferträt do meenskuppelke
fräiske Interessen fon tjo fräiske Lounde (Fryslân, Aast-Fräislound un Friislon)
ätter buuten.

Aal do tjo Jiere organisiert die Fräisenräid, bit dän Eend fon n
Räidfoarsitperiode, dän Fräisenkongres in een fon do tjo fräiske Lounde. Een
Jier leeter wäd dät Fräisenmäiten of Fräisen-Droapen ap Hälgelound organisierd,
wier in n Truchsleek sowät 500 Ljuude kuume. Wichtige reguläre Aktivitäten fon
dän Fräiske Räid sunt do Beroupsgruppenträffen, wier unnerskeedelke Gruppen so
as Buuren, Loundwieuwe, Studente, Koastere un Lokoalpolitikere an deelnieme.

In 2007 wuude fon ju Gruppe fon Auerk ap Hälgelound n Konsept foar ne
Interfräiske Flaage präsentierd. Ju Flaage wuude nit fon dän Interfräisken Räid
as offizielle Flaage annuumen. Two Jiere ätter ju Gruppe fon Auerk präsentierde
dän Interfräiske Räid sien oaine interfräiske Flaage in n Juni 2009. Ju Flaage
fon dän Interfräiske Räid is ne Kompromisflaage fon do Flaagen fon Fryslân,
Friislon un Aast-Fräislound. Disse Flaage wuude oaber fon dän Fryske Rie foar
Heraldyk ouliend.

Alfred Pörschke uut Skäddel is die Fertreeder fon Seelterlound in dän Fräiske
Räid, Sektion Aast.



https://stq.wikipedia.org/wiki/Fereende_K%C3%B6%C3%B6nichriek

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Externsteine

Do Externsteine sunt ne besunnere Fälsformation fon Soundsteene in dät
Teutoborger Woold, appe Naite fon ju Stääd Detmold in dän Kring Lippe. Disse
Sjoonswöidegaid in Noudrhien-Wäästfoalen is n Natuurtoankmoal, un wäd alle Jiere
fon fuul Touristen besoacht. An ju noudaastelke Siede fon do Externsteine lait n
litjen Deech.

Do Externsteine in dät Teutoborger Woold sunt natüürelke Soundsteen-Fälse. Die
grootste Fäls lait 47,7 m hooch buppe dän „Wiembecketeich“, un sträkt sik uur
moorere Hunnert Meter uut in n Gebiet weer Fälse nit oafte foarkuume. Do Fälse
sunt in do fergeene Jierhunnerte fuulmoals bewierked wuuden fon Moanskene. Ju
geologiske Formation äntstuude foar uungefeer 120 Millione Jiere, man do lainen
noch horisontoal. Foar uungefeer 70 Millione Jiere sunt do Steene fertikoal
uumeknikt, truch do Ienfloude fon dät Weeder kriegen do Externsteine hiere
hüütige Form.

Däälich hääbe do Externsteine ne besunnere Betjuudenge foar keltiske
Religionsmeenskuppe un germaniske Näiheedenen, uk foar Ljuude uut ju New Age
Beweegenge sunt do Externsteine wichtich. Däälich wäide noch altied
Midsuumerfäste un uur heedenske Fäste bie do Externsteine fierd fon heedenske
Gruppen of New Age Gruppen.

Fröier interessierten do nationoalsozialisten sik foar do Steene; jo wüülden ju
Externsteine bruuke as n Bewies foar ju Existenz fon ne oolde Hoochkultuur in et
Noude, juust as do oolde fier äntwikkelde Sivilisationen an dät Middelmeer.
Däälich rakt et noch altied Interesse fon nationoal-orientierde Ljuude, man bie
do heedenske Fäste sunt do nit of min fertreeden.



https://stq.wikipedia.org/wiki/Etymologie_af_Woudgeschichte

Ju Etymologie befoatet sik deermäd, outouleeden wier uus Woude häärkuumen dwo.
Foar do ‘groote’ Sproaken as dät Düütske is dät in wieduut do maaste Fälle al
oarich uutsoacht wuuden en fäästlaid in Etymologiske Woudebouke. Foar do litjere
Sproaken - mäd Uutnoame fon t.B. dät Hümlingske - is dät oawers nit so. Foar
fuul fräiske un uk wäkke seelter Woude bestounde oawers al Sunnerstudien. Foar
dät Wäästfräiske kon me deerfon fuul bienunner fiende bie Spenter (1968) un foar
dät Noudfräiske bie Löfstedt (1928) un (1931). Besunners Regionoalwoude fint me
bie Book (1996). Fääre rakt dät oafte uk kuute etymologiske Bemäärkengen in
‘algemeene’ Woudebouke, as foar dät Seelterske in do al ärschienene Beende fon
dät NSW. Deerbie honnelt sik dät dan uum kuute Ferwiese ätter uur Sproaken,
wierbie do Ferhältnisse oafte noch goarnit uutoarbaided wuuden sunt.

Do behonnelde Woude wäide scheeuw stoald un ju Betjuudenge twiske ‘ ’. Fääre
wäide Sproakoukuutengen ferwoand.

Wo me deerbie ferfoart, wollen wie hier wiese anhound fon ju Woudgruppe uum
ätter ‘nach’. In jusälge Betjuudenge fiende sik in uur Sproaken eng. after,
noudfräisk Mooring eefter, Föhr efter, Sylt eeðer un uk noch ooldfräisk efter.
Deermäd lät ju Etymologie genöigend ärkläärd, wan me bloot ap Seeltersk ne
Äntwikkelenge -ft- > -tt- ounnieme kon. Ap wäästfräisk hat efter oawers ‘bääte’
(‘hinter; hinten’), wäil in Ansluutenge ap ndl. nnd. achter, wiertou dan uk wäil
nhd. After ‘Bäätere’ heert. Me mout dan wäil ounnieme, dät et hier ne
Betjuudengsäntwikkelenge roat häd.

Dät seelter Woud bääte foar ‘hinter; hinten’ is düütelk ap n uur Wiese bilded.
An ju strukeljer Foarm bääfte kon me sjo, dät et hier uk ne Äntwikkelenge -ft- >
-tt- roat hääbe kon. Wie konnen deeruum rauelk ounnieme, dät dätsälge Woud is as
ooldfräisk bi-efta mäd jusälge Betjuudenge. Dät lät ap efter sunner r-Uutgong,
man insteede deerfoar ne Foarsilwe bi-, seeltersk be-. Dätsälge Woud is dan wäil
middelniederloundsk bachten (‘hinter’). In ju glieke Betjuudenge fiende wie
ängelsk behind mäd wäil jusälge Foarsilwe, man mäd ne Stamsilwe as in nhd.
hinter.

As Trääde in disse Woudgruppe wollen wie ätters ‘nachher’ behonnelje. Dät sjucht
uut as ätter + Uutgong -s. Ap Noudfräisk rakt et deerfoar Mooring eeftert, Föhr
eftert, Sylt eeðerst, also mäd Uutgong -t of -st. Dät is ne säildene Bildenge un
as muugelke Gruundfoarm lait deer ap de Hounde ooldfräisk efter thet, wierbie
dät th sik dan tou s äntwikkeld häd, as algemeen ap Amringer Noudfräisk (wan dät
in dit Woud daach t häd: eftert). Resultierjende Foarm waas dan *efter set mäd
muugelke wiedere Äntwikkelenge tou *efterst (fgl. syltersk eeðerst) > *eftert >
eeftert of *efters > ätters. Uum dät sluutend tou moakjen, bruukt me eegentelk
noch uur Biespiele fon th > s ap Seeltersk.

Insteede foar ätters kweede wäkke Seelter ättens of äffens. Deerfoar kuud me dan
as Gruundfoarm ounnieme ooldfräisk *eften ieuwenske efter ‘ätter’. Dät et dät uk
wuudelk roat häd, wäd woarschienelk uut ooldängelsk æftan. Uut *eften thet kuud
sik dan as buppe ättens äntwikkelje, wierbie ju Ieuwenskefoarm äffens wiest, dät
uk ne Äntwikkelenge ft > ff muugelk waas.

Ju Ouleedenge hierbuppe is noch man provisorisk. Eegentelk schuul die Etymologe
noch fääre gunge un bekiekje, wo dät in aal Sproaken sit un wo do seelter Foarme
tou dät Ganse biedreege, uum so ätter dän uurgermaniske un fielicht sogoar dän
indogermaniske Wuttel tou kuumen. So kon me t.B. fersäike ättertougungen, wo ju
Wiksel fon do Uutgonge in ätters un ättens sik ferhoolde tou do in hoochdüütsk
hinter un hinten. Bie dät alles schällen dan do Räägele fon ju Luudgeschichte un
ju Betjuudengsleere beoachted wäide.



https://stq.wikipedia.org/wiki/Eiderstedt

Eiderstedt (deensk: Ejdersted, noudfräisk: Ääderstää) is n Hoolichailound in ju
Noudsee in n Kring Noudfräislound in Släswiek-Holstein. Ju is ungefeer 30
Kilometer loange yn 15 Kilometer breed un äntstuude ätter 1200 truch dät
Iendiekjen fon Lound. Deerfoar roate dät, wier Eiderstedt nu lait, two Ailounde
un n Hoolichailound.

Al sänt ju äddere Näitied wäd ap Eiderstedt neen Noudfräisk moor boald un fon
dän Eiderstedter Dialekt is uk niks apteekend. Platdüütsk deerjuun wäd ap
Eiderstedt bit däälich boald un me findt in dät Platdüütske noch hier un deer n
Fräisk Woud. Ap düsse Gruundlääse rakt dät ne Diskussion, tou wäkke fon do bee
haudseekelke Twiege fon dät Noudfräiske dät Eiderstedter Fräisk wäil heerd hääbe
mai: Ailound-Noudfräisk of Fäästlound-Noudfräisk? Dät skäl uk in dän benoaberden
Fäästloundsdialekt (Suudergoesharder Fräisk), die uk uutstuurwen is, man in't
foaren dokumentierd wuuden is, wäidfulle Ienfloude reeke, do ju eerste
Fermoudenge Stöän reeke. Dät kon sik oaber uk uum ne Miskenge honneld hääbe.
Wildääge wieren deer uk moorere Dialekte ap Eiderstedt.



https://stq.wikipedia.org/wiki/Dominikos_Theotokopoulos

Domínikos Theotokópoulos (In griechiske Skrift "Δομήνικος Θεοτοκόπουλος", uk
bekoand as "El Greco"; bädden uum 1541 ap Kreta, stuurwen 1614 in Toledo,
Spanien), waas aan Moaler. Hie moalde toufäärme in dän Stil fon ju Skoule fon
Kreta, ju dän oolde Ikonen-Stil mäd ju Renaissance fermiskede, leeter, as hie in
Venedig un Rom waas, moalde hie in ju Renaissance, in Spanien moalde hie in dän
Manierismus un ap't lääste is hie gjucht oainwillich wuden.

Toufäärme waas hie Ikonen-Moaler ap Kreta. Kreta waas in düsse Tied unner ju
Heerskup fon ju Republik Venedig, man ju Kultuur fon dät unnergeene byzantienske
Riek wierkede noch ätter. Theotokópoulos heerde tou ju Skoule fon Kreta ju do
Stile fon ju Renaissance un fon ju oolde Ikonen-Moaleräi ferboont.

Uum 1565 begon hie, in ju Wierksteede fon Tiziano Vecellio ("Tizian") in Venedig
tou wierkjen un stuude uk unner dän Ienfloud fon Jacopo Bassano un Jacopo
Tintoretto. In 1570 geen hie ätter Rom wai, deer in düsse Tied ju Kunst fon
Michelangelo in Moude waas. Dät wüül Theotokópoulos nit un look in 1577
toufäärme ätter Madrid, fon deer uut fääre ätter Toledo wai, deer hie bit tou
sin Dood tou wierkede.

Foar aal'n dät leete Wierk fon Theotokópoulos is untypisk foar ju Tied. Wan me
wäkke fon düsse Bielden sjucht, kon me licht toanke, dät do uut dät twintichste
Jierhunnert wieren. Dät kumt deerfon, dät sik in dät 20. Jierhunnert fuul
Kunstlere ätter dät leete Wierk fon Theotokópoulos gjuchted häbe.



https://stq.wikipedia.org/wiki/Bourtanger_Foan

Die Bourtanger Foan waas fröier mäd ne Flääche fon 3000 km² die grattste Foan
fon Europa. Die Foan lait ap dät Gebied fon Düütsklound in do Loundkringe
Oamselound un dän Loundkring Grafskup Bentheim un in do Niederlounde in dät
Aaste fon do Provinzen Groningen un Drenthe. In Düütsklound gungt die Foan fon
Rhede in dät Noude bit tou Twist un Wietmarschen in ju Grafskup Bentheim in dät
Suude. In do Niederlounde gungt dät Foan fon Naiskans in dät Noude bit tou ju
Stääd Emmen in dät Suude.

Die Bourtanger Foan hiede fröier uut militärieske Sicht ne Funktion as skutsende
Barriere juun Ounfallen uut dät Aaste. In Täärpe mäd Truchgoange truch un loangs
die Foan wuuden ätter 1580 Fäästengen baud, so as Naiskans, Ooldeskans un
Bourtange. Fon ju Fäästenge Bourtange häd die Foan uk dän Noomen kriegen.

In Bargerveeen bie Emmen is n 2.100 Hektoar grooten Natuurpark, wierfon dän
grattsten Deel ap Düütsk Gebiet lait. Bie Sellingen, Meente Vlagtwedde, is noch
ne litje Flääche in dän Uurtoustand äärhoolden blieuwen, die uk unner
Natuurskuts stound.

In dät Gebied fon Wietmarschen wäd däälich noch Eed industriääl oubaud un tou
Eedmull un Eedsubstroat feroarbeitet.

Truch dät Gebied fon die Bourtanger Foan fiert ju Oamsloundautoboan A31 un ju
Iersenboansträkke fon Oamde ätter Munster.

In die Bourtanger Foan sünt bie dän Eedoubau moarere Foanlieken funnen wuuden,
wierunner die as Roter Franz bekoande Mon fon Nai Versen, ju Foanlieke fon
Kibbelgarn un do Monnen fon Weerdinge.



https://stq.wikipedia.org/wiki/Boone

Do Boone (Phaseolus), so, as dät Woud däälich maasttieds bruukt wäd, sunt n
Sleek fon Leguminosen, do uurspröängelk uut Amerikoa twiske 37 °N und 30 °S
foarkoomen. Dät rakt sowät soogentich Oarde fon düssen Sleek.

In Suudamerikoa rakt ju Archäologie Tjuuchnis, dät ju Meene Boone (Phaseolus
vulgaris) al uum 2700 foar Kristus ounbaud wuude, dät waas also juust in ju
Tied, as do Ljuude in Suudamerikoa mäd ju Buuräi begonnen (Neolithiske
Revolutsjoon). Ätter ju Äntdäkkenge fon Amerikoa truch do Europäere wuuden do
Boone ätter Europa broacht.

Dät Woud seelterske Woud Boone kumt uut Ooldfräisk bāne un fääre, so as me dät
rekonstruierd, fon Ooldgermanisk *baunō. Düt germaniske Woud häd sik in masse
germaniske Sproaken ärheelden, so as Düütsk Bohne (uur Middelhoochdüütsk bōne,
fääre Ooldhoochdüütsk bōna); Ängelsk bean (uur Ooldängelsk bēan), Iesloundsk
baun (uur Ooldnoudisk baun). So is dät goud ättertouwiesen. Een indogermaniske
Wuttel is wät stuurer tou fienden.

Juust düsse Plonten, do wie däälich deer mäd beteekenje, kuuden oaber eer ju
Äntdäkkenge fon Amerikoa goarn't meend weese, uumdät dät do hier noch nit roate.
Dät Woud Boone wuude also foar äänelke Leguminosen, so as ju Hangsteboone (Vicia
faba) bruukt. Eerste leeter wuude dät ap dän Sleek Phaseolus uurdrain, die
däälich so tou tällen dän Prototyp fon dät deerstoalt, wät wie mäd Boone meene.



https://stq.wikipedia.org/wiki/Berbersproaken

Do Berbersproaken (uk Berberisk; Berberisk: Tamazight) bildje mädnunner n Twiech
fon do Afro-Asiatiske Sproaken un wäide boald in tjoon Lounde in Noud-Afrikoa.
Dät Sproakgebiet lapt fon Marokko in dät Wääste bit tou dät ägyptiske Siwa in
dät Aaste un fon dät Middelmeer in dät Noude bit tou de Republik Niger in dät
Suude. Do maaste Spreekere rakt dät oawers in Marokko, Algerien un Libyen. Dät
Berberiske wäd boald fon sowät dän Haaldeel fon do Marokkanere, n Träädel fon do
Algerier un do Maure un n Füüftel fon do Lybiere. Wofuul Ljuude dät mädnunner
rakt, do Berberisk baale, is nit goud bekoand, deeruum dät fuul Lounde in dän
Maghreb neen Doaten uur Sproaken in hiere Foulkställengen apniemen dwoo. Do
wäide schatsed ap mädnunner twiske säkstien un trüütich Millione, deerbie do
litjere Gruppen, do der woonje in Tunesien, Mali, man uk in Spoanien, Frankriek,
Hollound, Belgien, Düütsklound, Kanada un do Fereeende Stoate.

Dän Noome, dän do maaste Berberspreekere sik sälwen reeke, is Imazighen, 'fräie
Ljuude'. Tamazight, in noudelk Berberisk die Noome foar ju Sproake ap sik, is ju
wieuwelke Foarm fon dän Eentaal 'Amazigh' fon 'Imazighen'. Die uureenstimmende
Uutdruk in dät Tuareg is, ouhongich fon dät Dialekt 'Tamasheq/Tamahaq/Tamajaq'.
Die Uutdruk Berber wäd maast bruukt, man wäd fon fuul Imazighen as feroachtelk
fäild. Dät Woud Berber is früünd tou dät seelterske 'Boarboar': bee Woude stamme
fon dät griechiske barbaros, wiermäd do oolde Griechen aal Foulkere beteekenden,
do der neen Griechisk boalden (sjuch uk bie Barbareskestoate un Berbere.



https://stq.wikipedia.org/wiki/Baaljene

Baalenje of Baaljene, düütsk Bollingen, roomelsk Boaljene is ne Buurskup fon
Strukelje. Ju lait aastersiede Äi un suud-aastelk fon dän Uutändjer Kanoal. Deer
in de Fotje skäl die Fräisenköönich Radbod begreeuwen lääse.

Die Noome is oold uurlääwerd as 1359 Boldynck, 1472 Boldinghen. Dät lät sik
ärkläärje as an en -ingen-Ouleedenge fon n Persoonenoome Balde fon dän Stam
-bald- ‘dapper’. Ju Oard -ingen-Noomen wiesde siet dät 12. Jierhunnert in
Aastfräislound ne groote Produktivität ap. In ju Tied kuud mäd dän Noome dan uk
ju Buurskup äntsteen weese.

In Baaljene is n Gestrich, dät hat Hanneschite. Dät wuud dan fröier oafte as
Skeldnoome bruukend. Intwiske is bekoant, dät dät n oold Woud is un sofuul
betjud as Säärkhoaf. Där wier fröier wail n Germanen-Säärkhoaf.

N Stukje de Seelter Äi häärunner in e Äkke in Baalenje, wier ju Sträite ätter
Elisabethfeen un Bäärsel gungt, deer hieden Lassen hiere Hällenge. Do hääbe de
Hällenge al uum 1910 aproat.

Baalenje hiede fröier ne oaine katoolske Skoule. Ju Baalenjer Skoule wuud
1908/09 baud as "Skoule an dän Baaljener Kanoal". Eerste wieren där 42 Sköilere,
in dän 2. Waareldkriech wieren dät al 128 Sköilere. Ju Skoule wuud 1937 ap two
Klassen un 1965 ap tjo Klassen fergratterd. Ju hoogere Klassen keemen 1966 ätter
ju Skoule in Strukelje.



https://stq.wikipedia.org/wiki/B%C3%A4ien

Bäien sünt Fruchte, do an Boome, Struuke af uur litje Plonten woakse. In düssen
Artikel sünt do Bäien apliested, do dät fröier al in dät Seelterlound roate. Der
sünt fuul Foulksnoomen fon Plonten un Buske mäd Bäien uurlääwerd wuuden. In
düssen Artikel stounde düsse Plonten mäd do oolde Foulksnoomen, do latienske
Noomen un do düütske Noomen.

Dät rakt oawers noch moor Plonten mäd Bäien, do uk in Seelterlound woakse un
foar do neen Seelterske Noomen uurlääwerd sünt, so as Eibe (Taxus), Feuerdorn,
Cotoneaster, Kirschlorbeer, Mistel, Viburnum, un uk fielicht noch moor
Joodplonten mäd Bäien.

BEMÄÄRKENGE: Do Plontenoomen sunt maast uurlääwerd wuuden fon Minssen (1846) un
Botke (1934), die do wäil fon Pestoor Schulte hiede. Minssen rakt bloot
Beskrieuwengen deerbie. Botke rakt fluks uk do Latienske Noomen. Bee stimme nit
immer.

Mäd do latienske Noomen kon me flugge Bielden fiende in do Commons un deermäd
eepent sik ju Muugelkhaid, dät aal noch wät beeter foarnunner tou kriegen. Nu is
dät so, dät do Foulksnoomen nit immer düütelk tou-oardend sunt. Die eene bruukt
n bestimden Noome foar n uur Plonte as die uur. Un dät rakt uk wäkke Plonten, do
moorere Noomen hääbe.

Do Bäien konnen ieten wäide, man smoakje wät bitter. Do hääbe fuul Vitamin C un
sünt fröier uk as Medizin bruukt wuuden.

Do Bäien konnen ieten wäide, man smoakje wät bitter. Do hääbe fuul Vitamin C.
Deerfon kon me Marmeloade, Tee un Sap moakje un do smoakje goud tou Wüüldieten.

BEMÄÄRKENGE: Dät rakt noch ne Plonte moor mäd dän seelterske Noome Fuulbäie. Dät
is n Struuk Huundestok (Frangula alnus) mäd dän düütske Noome Faulbaum. Sjuch
hier: Fuulbäie (Frangula alnus).

Dät rakt wüülde Äidbäie un kultivierde Oarde for dän Tuun. Fuul Dierte so as
Dröiselken un uur Fuugele, Foakse un Ruste freete jädden düsse Bäien.

Dät rakt wüülde Hiembäie un kultivierde Oarde foar dän Tuun. Do wüülde Plonten
woakse bie Wooldkaanten un in fräie Flächen in Woolde.

Fon düsse Oard rakt dät uk Plonten mäd wiete Bäien. Säntjansbäie konnen uk
ferwüüldere, do woakse dan wüüld in ju fröie Natuur.

Fon düsse Plonte rakt dät uk wäkke mäd roode Bäien. Do Plonten rakt dät uk in
wüülde Foarm.

Kraansbäie woakse an dän Moaiboom. Dät konnen Boome af Struuke weese. Do Bäien
wäide fon 63 Fuugeloarde un 20 uure Dierteoarde freeten. Uk do Blöiten sünt foar
Insäkte un uur Dierte wichtich. Fon dän Moaiboom rakt dät uk kultivierde
Soarten.

Kiddebäie woakse an dän Kiddeboom, dät sünt maast Struuke oawers uk Boome. Do
Bäien kon me iete, sünt oawers bitje giftich, deeruum mouten se seeden wäide.
Fuugele un uurse Dierte freete jädden do Bäien. Fon do Blöiten wäd uk Sap
moaked, fon do Bäien kon me Marmeloade moakje. Do änthoolde Vitamin C un konnen
uk as Medizin bruukt wäide.

Fuulbäie woakse an dän Struuk Huundestok. Düsse Plonte is giftich, do Bäien
konnen oawers fon Fuugele freeten wäide. Die Struuk wäd so n 3 Meter hooch un
woakst in wäite Foane.

BEMÄÄRKENGE: Dät rakt noch ne Plonte moor mäd dän seelterske Noome Fuulbäie. Dät
is n Joodplonte (Solanum nigrum) mäd dän düütske Noome Schwarzer Nachtschatten.
Sjuch hier: Fuulbäie.

Wacholder woakst in Foane un Heedeloundskuppe. Do Bäien kon me nit iete, dät is
eegentelk dät Säid. Fuugele freete do Bäien. Fon do Bäien kon me Sluk un Wien
moakje, do wäide uk as Krüüderäi bruukt. Die Wacholder waas "Boom fon dät Jier
2002".

Do Plonte rakt dät as Struuke un Boome. Dät rakt gräine un gräin-wiete Oarde.
Eenige Oarde stiekelje gans läip, deeruum uk dän Noome Dulle-Huunde. Do Bäien
sünt foar Moanskene giftich. Fuugele freete se jädden in n Winter.

Do Struuke woakse an Sträiten, Domme un in dän Tuun un wäide so 'n 5 m hoch. In
dät Foarjier sünt do Struuke ful fon Blöiten un in n Suumer sünt der fuul
ietboare lakkere Bäien an do Struuke. Dan mout me gau weese mäd dät Plükjen, dan
binnen n poor Deege hääbe do Dröiselken, Duuwen un uur Fuugele aal Bäien
apfreeten. Dät sunt eegentelk neen Krinten, man in Nouddüütsklound heete do
Struuke al siet fröier un aleer Krinteboom.



https://stq.wikipedia.org/wiki/B%C3%A4%C3%A4terrhien

Die Bääterrhien (düütsk:Hinterrhein, ap Sutsilvan (Rätoromaniske Varietät) Rein
Posteriur) is een Wäl-Äi fon dän Rhien. Hie häd een Loangte fon 64,9
Kilomeetere, uk wan in dät Äi-Systeem ju Wälle fon dän Dischmabach mäd 72
Kilomeetere ap't fierste fon't Touhoopefljooten fon Faanderrhien un Bääterrhien
lait. Die Bääterrhien lait heel un aal in dän Swaitser Kanton Graubünden.

Ju Wälle fon dän Bääterrhien lait ap ne Hööchte fon 2400 Meetere ap dät
Meentelound fon dät ätter ju Äi benaamde Täärp Hinterrhein. Dan fljut hie truch
dän Rhienwoold ("Rheinwald") mäd Splügen as grootste Meente. Unner dän
Rhienwoold twingt hie sik truch ju Äängte fon ju Roffla-Slucht.

Wier dät Doal wier wieder is, hat dät ap Rätoromanisk Val Schons, ap düütsk
"Schams". Deer lääse do Täärpe Andeer, Zillis un Donat, aal twiske 1020 un 940
Meetere Hööchte.

Unner dät Val Schons kumt wier een äänge Slucht, ju Viamala. Latiensk "via mala"
of rätoromanisk "veia mala" hat uursät "läipe Sträite". Die Noome kumt deerfon,
dät truch Stoarm, Grummelskuur un Steengruus aleer fuul Unglukke in ju Slucht
skäin sunt. Däälich is ju Sträite beeter uutbaud un skuuld, sodät dät nit moor
so freeselk is.

Unner ju Viamala wäd dät Doal wier wieder. Dät is dät Rebät uum Thusis. Ätters
kumt neen äänge Slucht moor un die Bääterrhien fljut bie Reichenau ap een
Hööchte fon 590 Meetere touhoope mäd dän Faanderrhien, wieruut die Rhien
äntstoant.



https://stq.wikipedia.org/wiki/Aasterfoan

Die Aastfoan (dt. Ostermoor), uk Bäärselder Foan, lait aastelk ju Seelter Äi mäd
Swonnebierich un gans Seelterlound ap ju eene un ju Söiste mäd Bäärsel un
Harkebrääch ap ju uur Siede in wät däälich die Loundkring Kloppenbuurich is. Die
hooge Foan fon fröier is däälich bit ap eenige Räste oudrain. Hier fiende sik
däälich do Täärpe Kamperfeen un Elisabethfeen. Truch die Aastfoan bie Skäddel un
Seedelsbierich gungt siet 1958 ju Ouljelaitenge fon ju NWO fon Wilhelmshoawen
ätter dät Ruhrgebied.

Die Aastfoan is ätter ju lääste Iestied in n Tiedruum fon 10.000 bit 12.000
Jiere äntsteen. Dät honnelde sik uum n klassisk, halloosjeglääsfoarmich
apwölbeden, alleene truch Deelsleeke spieseden (ombrotrophen), neerstofäärmen
(oligotrophen) un suuren Kusten-Hooch- blw. Rienfoan, mäd n Stikstofgehalt,
beleeken ap Koolenstof (NC - Wäid), < 3 Prozent un n pH-Wäid fon 2,8 bit 3,4. Ju
natüürelke Eedbildjende Vegetation bestuud uut Eedmoase, Wulgäärse un
Heedekruudgewoakse. Dissen Hoochfoan, die der in Oard fon n ful sainen Swom aan
buppe dät Gruundwoaterniveau lääsende oainen Foanwoaterspeegel apwiesde, stuude
as alle Hoochfoane nit mäd dät Gruundwoater in Ferbiendenge un beloangede an do
hoochste Steeden ne Tjukte fon 10,30 Meter.

Ju Ärsluutenge fon do Hooge Foane fäng oun ätter dän 30-jierigen Kriech, as do
Holtfoorroate knapper wuuden un in dät min bebuskede Noudwääste fon dät Lound
weegen ju woaksende Befoulkenge moor Fjuurenge nöödich wuude. Die stiegende
Befoulkengsdruk waas somäd Uurseeke fon ju grootflächige Ouwoaterenge un ju
Ärsluutenge fon do hooge Foane. Do hooge Foane wuuden eerste bloot fon do Raante
uut ougreeuwen. Ne loundwirtschaftelke Ärsluutenge binne dän Foan kuude infoulge
fon dän hoogen Fuchtegaidgehalt soloange nit truchfierd wäide bit effektive
Äntwoaterengsferfoaren tou Ferföigenge stuuden.

Me kon do fjauer Soarten fon Foankultivierenge in hiere Uutwirkengen noch goud
in Elisabethfeen wierkanne:

Foar dän Baubegin fon dän Hunte-Oamse-Kanoal un ju dan foulgjende Kolonisation
fon dän Aastfoan wuude die Foan fon do Buuren uut do uumelääsende Täärpe toun
Deel truch Eedgreeuwen of truch Foanbroundkultuur oudrain. Ätter uurflächlike
Ouwoaterenge truch litje Sloote un lichte Beoarbaidenge wuude dät foarsäine
Gestrich in de Foarjier in Bround stikt. Ju Ääske mjuksede dän Foan. So kuude
hier anspruchsloose Boukete däie. Do so äntsteene Flächen (Spaale) wieren smäl
un uunwirtschaftelk. Do sunt deelwiese däälich noch ap Koarten tou sjoon.

Ju toueerst in Hollound mäd grooten Ärfoulch anwoande Feenkultuur aaskede ne
stäärke Woaterousenkenge. Tou dissen Swäk wuude 1855 mäd dän Bau fon dän
Hunte-Oamse-Kanoal (leeter deelwiese uumbenaamd in Elisabethfeenkanoal)
ounfangd. Die Kanoal geen midde truch dän groote Foan, uum n uumfangrieken
Eedoubau truch do Siedler muugelk tou moakjen. Ju schematiske
Parzellenapdeelenge is däälich noch beesiedich fon dän Elisabethfeenkanoal goud
tou ärkannen. Dät statte un druugede Eed wuude mäd Eedmutten in naibie lääsende
Stääde transportierd un deer ferkooped.

Ju Düütske Hoochfoankultuur löösde ju Foanbround- un Feenkultuur ou, betinged
truch ju Äntwikkelenge fon dän Mineroalmjuks truch den Chemiker Justus von
Liebig. Deer die Foan, as buppe beschrieuwen, stäärk suur reagierde, wuude ju
buppere Eedloage fon 20 cm Tjukte bit ap pH 4,0 apkalked. Do failjende
Neerstoffe wuuden in Foarm fon Mineroalmjuks toufierd.

Ju Londskup fon dän fröiere Aastfoan wuude truch do Iengriepe fon dän Moanske
radikoal ferannerd. Wülst ju Bouketenkultuur un ju Düütske Hoochfoankultuur
truch ju deelwiese Äntwoaterenge bloot toun Uutdruugjen un uurflächliche
Mineralisierenge fon ju Boudemuurfläche fierden, wuude truch ju Holloundske
Feenkultuur fluks ju Substanz fon dän Natuurruum fon dän hooge Foan wächhoald.
Ju Soundmiskkultuur fierde wäil nit toun Substanzferljus, man truch dät djoope
Uumplöigjen mäd Angriep fon do Woater truchläitende Soundloagen is an dän Foan
älke Gruundloage äntleeken. Somäd sunt in älke Fal in dän Raantberäk noch
Flächen deer, do sik in dän Sin fon dän Natuurschuts renaturierje lieten. Ju
Uurlondskup is uunäntkuumboar ferlädden.



https://stq.wikipedia.org/wiki/Wounded_Knee

Dät Massaker bie Wounded Knee geböärde an n 29. Dezember 1890 bie ju Steede
Wounded Knee twiske ne Gruppe fon do Lakota (Plains Sioux) Indioaner, do uut
hiere Reservation fluchted wieren un un ju soogende beriedene Division fon de
US-Armee. Dood bleeuwen toumindest 150 Indioaner un 25 US-Suldoaten un moonige
moor wuuden wuunded.

Ju Foargeschichte waas, dät Deele fon do Indioane in do Reservatione unner dän
Ienfloud fon dän soonaamde Ghost Dance (Dons fon do Gäiste) roakeden. Jo
toachten, dät dät n Wai reeke schuul, wier fräi tou kuumen fon ju Heerskup fon
do Bleekgesichtere. Deeruum moakeden se monken uur Seeken n besunneren
(Gäister-) Dons. Deerfon koom dät dan uk, dät do Indioaner uut do Reservatione
fluchteden. Ju soogende Division foont do Indioaner un wüül do wier
touräächbrange ätter ju Reservation. As do Suldoaten ounfängen, fon do Indioane
do Woapene wächtouniemen, koomen bee Gruppen an t fjuchten. Do Suldoaten fängen
dan oun, mäd hiere Ruure un Kanonen tou schjooten. Dät Massaker bie Wounded Knee
wäd betrachted as dän Ouslus fon do Kriege twiske de USA un do Indioaner, afwäil
dät uk leeter noch litje Gefächte roate.



https://stq.wikipedia.org/wiki/Woudsk%C3%A4t

Die Woudskät fon ne Sproake belukt sik ap ju ganse Samlenge fon Woude, do dät in
ju Sproake rakt. Dät kon uk jäilde foar ju Samlenge fon Woude, do der fon n
bestimden Skrieuwer bruukt wäide (fergliek: n rieken Woudskät) of do n Person
ferstoant of do die Person woarskienelk bruuke wäd uum näie Satse tou moakjen.

Woudebouke konnen deertou nutsed wäide, uum uunbekoande Woude ättertouflüüsjen
un soo n Persoon sin Woudskät uuttouwiedjen.

Do moakje mädnunner 88% fon ju seelter Deegesproake uut. Dät rakt do in tjo
Gruppem fon Woude: 1. Do me kanne kon an in ju Luudgeskichte spezifiske annerde
Luude as: Vokoale, t.B. gratter, Säk, Mon, swot, gunge, Blääd, heere, Jier,
Moanske, wook, räide, gräin, leeuwe, Moune, bjoode, sjunge, njuugen. Konsonante,
t.B. hoolich, jädden, gjucht, soogen, Säärke, Sooke, Sies, täärske, tän, Toarst,
truch, Dai, jeel. 2. Besunnere Woude uut dän anglofräiske Kring, as: ädder,
ätter, bääte, Bäiden, deel, Koai, kweede, sjoode, Soaks, Sood. 3. Do ätter ju
Luudgeskichte nit fon do uut Noabersproaken unnerskat wäide konnen, man do
weegen hier Foarkuumen in dät Ooldfräiske un uk weegen uur Oainskuppe nit as
Froamdwoude tou kannen sunt, t.B.: falsk, hälpe, Fisk, Tunge, hier, Woater,
haue, Dood, Hoake. Hiertou heere uk Woude as laachje, moakje, dan die seelter
Tiedwoud-Uutgong -je wäd uk wäil moal an Leenwoude anhonged.

Do moakje 11% fon ju Deegessproake uut. Dät sunt dan sukke Woude, do nit ju
ooldfräiske Luudgeskichte foulged hääbe, as annerje, Däif, Düümelke, düütsk,
Fäi, fange, gultich, Goawe. Deertou heere woarskienelk uk fuul fon do Woude, do
der ap Ooldfräisk nit belaid sunt, as Ambold, Ästerke, Bak, Bichte, gau, häär.

Do sunt sproakelk nit goud fon do läichdüütske tou unnerskeeden, oawers do wiese
sik in Ferspreedenge un Anweendenge (Määlnen, Skipbau un Feenkolonioale
Eedgreeuweräi). Dät sunt Woude as: Boas, Bunkäide, hachelk, Halloosje,
Kapsoller, Ketier, nooit, Potlood, Schooier, Wieke. Uk do Holloundsgungere
broachten Woude mee, uk wäästfräiske. Dät koom oawers maast nit fääre as: “Min
Foar kwad wäil: ...”. Foerste 1938 = W. Foerste, Der Einfluß des
Niederländischen auf die niederdeutschen Mundarten Ostfrieslands, Hamburg 1938,
Ätterdruk Leer 1975.

Dät sunt Woude do der düütelk ju hoochdüütske Luudgeskichte foulged hääbe, of do
der nnd. nit belaid sunt. Biespiele sunt: berappe, Boarke, büüsje, dänkboar,
eenseln, Feeder, fergeebens, Geegend, Geschier, gewoond, Häkse. Deerbie uk
Näibildengen as Fergnöigen, fergratterje, häimsäike, haitsje.

Do koant me maast an hiere Foarm, t.B. akroat, Buuskool, filainich, Fjoole,
Göäl, Halloosje, Lääsekant un fielicht sogoar baale. Oafte rakt et do uk in dät
Holloundske un sunt wäil deerloangs binnekeemen.

Do beluke sik oafte ap ‘geleerde’ Seeken, t.B. Aakelse, Adwookoat, Agräs,
Almenakke, Burse, Disk, Fakt, Fäst, ferpousje, Fidebus, Fiewer, Finster.

Eer do Germanen mäd ju groote Foulkewonderenge koomen, is hier ne uur Sproake
boald wuuden. Deerfon sunt uk Woude hongjen blieuwen, do me besunners deeran
kanne kon, wan jo mäd p ounfange, dan dät p waas daach mäd ju germaniske
Luudferskuuwenge tou f wuuden. Woude ap p konnen oawers uk uut uur Sproaken
(Latiensk, Frantsöösk) uurnuumen weese, of luudmoalerisk näi äntsteen weese. Ap
Seeltersk heere tou dän Gruundwoudskät fielicht Paad, Päie un Palte.

Dät sunt Woude do der maast in de Muule fon litje Bäidene äntsteen sunt, t.B.
Baabe, Määme, Puppe.



https://stq.wikipedia.org/wiki/Woudgeskichte

Ju Etymologie befoatet sik deermäd, outouleeden wier uus Woude häärkuumen dwo.
Foar do ‘groote’ Sproaken as dät Düütske is dät in wieduut do maaste Fälle al
oarich uutsoacht wuuden en fäästlaid in Etymologiske Woudebouke. Foar do litjere
Sproaken - mäd Uutnoame fon t.B. dät Hümlingske - is dät oawers nit so. Foar
fuul fräiske un uk wäkke seelter Woude bestounde oawers al Sunnerstudien. Foar
dät Wäästfräiske kon me deerfon fuul bienunner fiende bie Spenter (1968) un foar
dät Noudfräiske bie Löfstedt (1928) un (1931). Besunners Regionoalwoude fint me
bie Book (1996). Fääre rakt dät oafte uk kuute etymologiske Bemäärkengen in
‘algemeene’ Woudebouke, as foar dät Seelterske in do al ärschienene Beende fon
dät NSW. Deerbie honnelt sik dät dan uum kuute Ferwiese ätter uur Sproaken,
wierbie do Ferhältnisse oafte noch goarnit uutoarbaided wuuden sunt.

Do behonnelde Woude wäide scheeuw stoald un ju Betjuudenge twiske ‘ ’. Fääre
wäide Sproakoukuutengen ferwoand.

Wo me deerbie ferfoart, wollen wie hier wiese anhound fon ju Woudgruppe uum
ätter ‘nach’. In jusälge Betjuudenge fiende sik in uur Sproaken eng. after,
noudfräisk Mooring eefter, Föhr efter, Sylt eeðer un uk noch ooldfräisk efter.
Deermäd lät ju Etymologie genöigend ärkläärd, wan me bloot ap Seeltersk ne
Äntwikkelenge -ft- > -tt- ounnieme kon. Ap wäästfräisk hat efter oawers ‘bääte’
(‘hinter; hinten’), wäil in Ansluutenge ap ndl. nnd. achter, wiertou dan uk wäil
nhd. After ‘Bäätere’ heert. Me mout dan wäil ounnieme, dät et hier ne
Betjuudengsäntwikkelenge roat häd.

Dät seelter Woud bääte foar ‘hinter; hinten’ is düütelk ap n uur Wiese bilded.
An ju strukeljer Foarm bääfte kon me sjo, dät et hier uk ne Äntwikkelenge -ft- >
-tt- roat hääbe kon. Wie konnen deeruum rauelk ounnieme, dät dätsälge Woud is as
ooldfräisk bi-efta mäd jusälge Betjuudenge. Dät lät ap efter sunner r-Uutgong,
man insteede deerfoar ne Foarsilwe bi-, seeltersk be-. Dätsälge Woud is dan wäil
middelniederloundsk bachten (‘hinter’). In ju glieke Betjuudenge fiende wie
ängelsk behind mäd wäil jusälge Foarsilwe, man mäd ne Stamsilwe as in nhd.
hinter.

As Trääde in disse Woudgruppe wollen wie ätters ‘nachher’ behonnelje. Dät sjucht
uut as ätter + Uutgong -s. Ap Noudfräisk rakt et deerfoar Mooring eeftert, Föhr
eftert, Sylt eeðerst, also mäd Uutgong -t of -st. Dät is ne säildene Bildenge un
as muugelke Gruundfoarm lait deer ap de Hounde ooldfräisk efter thet, wierbie
dät th sik dan tou s äntwikkeld häd, as algemeen ap Amringer Noudfräisk (wan dät
in dit Woud daach t häd: eftert). Resultierjende Foarm waas dan *efter set mäd
muugelke wiedere Äntwikkelenge tou *efterst (fgl. syltersk eeðerst) > *eftert >
eeftert of *efters > ätters. Uum dät sluutend tou moakjen, bruukt me eegentelk
noch uur Biespiele fon th > s ap Seeltersk.

Insteede foar ätters kweede wäkke Seelter ättens of äffens. Deerfoar kuud me dan
as Gruundfoarm ounnieme ooldfräisk *eften ieuwenske efter ‘ätter’. Dät et dät uk
wuudelk roat häd, wäd woarschienelk uut ooldängelsk æftan. Uut *eften thet kuud
sik dan as buppe ättens äntwikkelje, wierbie ju Ieuwenskefoarm äffens wiest, dät
uk ne Äntwikkelenge ft > ff muugelk waas.

Ju Ouleedenge hierbuppe is noch man provisorisk. Eegentelk schuul die Etymologe
noch fääre gunge un bekiekje, wo dät in aal Sproaken sit un wo do seelter Foarme
tou dät Ganse biedreege, uum so ätter dän uurgermaniske un fielicht sogoar dän
indogermaniske Wuttel tou kuumen. So kon me t.B. fersäike ättertougungen, wo ju
Wiksel fon do Uutgonge in ätters un ättens sik ferhoolde tou do in hoochdüütsk
hinter un hinten. Bie dät alles schällen dan do Räägele fon ju Luudgeschichte un
ju Betjuudengsleere beoachted wäide.



https://stq.wikipedia.org/wiki/Wilhelmshaven

Ju Stääd Wülmshoawen (Düütsk un Plat Wilhelmshaven) is ne Stääd in dän
Loundkring Fräislound in Läichsaksen. Ju lait in dän ooldenbuurchske Deel fon
Fräislound an dän Jadebousem. Ju wuude 1937 mäd uurs een Stääd, Rüstringen,
fereenigd. Un so hied ju uur 100.000 Ienwoonere, man däälich nit moor.
Wilhemshoawen is ne Stääd mäd n siet dät 19. Jierhunnert grooten Hoawen foar do
Koopljuude un ju Marine.

1853 wuude twiske dän Stoat Ooldenbuurich un dän Stoat Prüüssen die
Jadeferdraach ousleeten. Do Prüüske wüülen an de Noudsee jädden n Kriechshoawen
baue un koopeden deeruume fon Ooldenbuurich 334 Hektoar Lound, dät an dän
noudwäastelke Houk fon dän Jadebousem liech. Dät Gestrich heerde historisk tou
Aast-Fräislound. 1869 roate Köönich Wilhelm fon Prüüssen ju Stääd dän Noome
Wilhelmshaven. Ju platdüütske Skrieuwwiese wuude apsichtelk an ju fon
Bremerhaven un Cuxhaven anpaased.

Dät ferkoopede Lound heerde tou do Säspele Heppens un Näieende. 1883 koopeden do
Prüüssen noch 127 Hektoar deertou. Truch dän Bau fon dän Kriechshoawen wuuksen
do Oarbaidersiedlengen, do an dän Stäädraant ap ju ooldenbuurchske Siede liegen,
stäärk an. So koom dät 1879 tou ju Gruundenge fon dät Säspel Bant, un touhoope
mäd Heppens un Näieende äntstuude deeruut ju ooldenbuurchske Stääd Rüstringen.
Jiertjaande lieuweden two Stääde, ju eene unner ooldenbuurchske un ju uur unner
prüüske Heerskup bienunner un mädnunner. Eerste 1937 wuuden do bee Jadestääde
unner dän Noome "Wilhelmshaven" fereenigd un ju prüüske Deel wier an den
Fräistoat Ooldenbuurich ouroat.

Wilhelmshoawen is mäd dät Skiksoal fon ju düütske Kriechsmarine ääng ferbuunen.
Ätter dän Touhoopebreek 1945 stuud ju Stääd foar ju stuurste Apgoawe in hiere
Geskichte. Groote Woongestriche un Hoawenanloagen wieren in 100 Bombenangriepe
tou Skanne moaked un do Hällengen demontierd wuuden. Foar fuul Wierkere waas
neen Wierk deer. Wülmshoawen waas ju Stääd mäd do maaste Wierkloosen in gans
Läichsaksen. Dät annerde sik loangsoam, as Düütsklound ju Buundesweer apstaalde
un Wilhelmshoawen wier Marinestandplats wuude. Ju Kriechsmarinehällenge kuud
wier apbaud wäide, un ok ju zivile Industrie noom n grooten Apswung.

N Gluksfal foar Wilhelmshoawen waas dät joope Fierwoater foar dän Voslapper
Groden an ju Buutenjade. Deer kuuden uk do moderne Ouljetankere ounloope, un so
wuude Wülmshoawen toun grootsten düütsken Ouljehoawen. Wo insen dän Kaiser sien
Slachtskipe onkerden, sunt nu Brääge foar do Tankskipe fier in dät Woater roane
baud wuuden. Tanke un Raffinerien stounde bääte dän Diek, un Ouljeleedengen
loope fon hier fluks in do rhienske Industriegestriche.



https://stq.wikipedia.org/wiki/Wilhelm_Busch

Heinrich Christian Wilhelm Busch (15. April 1832 in Wiedensahl bie Stadthagen -
9. Januoar 1908 in Mechtshausen, däälich n Stääddeel fon Seesen in dän Harz)
waas n betjuudenden Humorist un Satiriker, un wäd reekend as Stamfoar fon do
Bieldefertälstere (Comics).

Busch waas die Ooldste fon ne Familie mäd soogen Bäidene. As hie 9 Jiere oold
waas, koom hie 1841 unner ju Suurge fon sin Oom Georg Kleine, Pestoor fon
Ebergötzen bie Göttingen). Eerst trjo Jiere leeter saach er sien Oolden wier.
Busch sin Oom roat him Privoatunnergjucht. In n Häärst 1846 look Wilhelm Busch
mäd ju Familie Kleine ätter Lüthorst bie Solling, wier hie 1847 fon Pestoor
Kleine konfirmierd wuud.

In dätsälge Jier begon hie n Maskinenbau-Studium an ju Polytechniske Universität
fon Hannover. 1851 unnerbriek hie sien Studium un studierde Bieldjende Kunst in
Düsseldorf, Antwerpen un toulääst in München.

In dät Jier 1854 wuud Wilhelm Busch Meeglid fon dän Kunstfereen Jung München.
Ätterdät sien Suster stoorf in n Juni 1858, konzentrierde hie sik intensiv ap
anatomisk Teekenjen un Moaljen. Do Gjuchte ap Max un Moritz ferkoopede er in dät
Jier 1865, as hie Student waas, foar 1700 GouldMaak an sin Ferlääser Kaspar
Braun, die deermäd n Fermuugen fertjoonde. Eerste in n hoogen Oaler kreech
Wilhelm Busch fon dän Ferlaach noch n Bedraach fon 20.000 Gouldmaak, die er
fääreroate foar wäildeedige Swäkke.

1864 roate hie dät satiriske Stuk Der Heilige Antonius von Padua uut, dät
ferbeeden wuude un eerste säks Jiere leeter ärskeen. 1872 look Busch ätter
Wiedensahl, fon wier hie oafte ap Raisen in t Uutlound geen, bit Italien un do
Niederlounde. 1872 skreeuw un teekende Busch do trjoo Bieldegeskichten Die
fromme Helene, Bilder zur Jobsiade un Pater Filuzius. 1873 ärskeen Der
Geburtstag un 1874 Dideldum. 1898 wikselde hie tou sien Bruursbäiden in
Mechtshausen.



https://stq.wikipedia.org/wiki/Weststellingwerf

Weststellingwerf (stel. Weststellingwarf) is ne Meente in ju Provinz Fryslân, in
do Niederlounde. Dät Gebiet fon ju Meente is 228,36 km² un deer woonje 25,502
Moanskene (2007).

Sit fon ju Meente is in Wolvegea (stel. Wolvege). Uur Täärpe in ju Meente sunt
Aldeholtpea (stel. Hooltpae), Aldeholtwâlde (stel. Hooltwoolde), Aldetrine
(stel. Ooldetriene), Aldlemmer (stel. Ooldelaemer), Blesdike (stel. Blesdieke),
De Blesse (stel. De Blesse), Boyl (stel. Buil), Easterstreek (stel. De
Oosterstreek), Finkegea (stel. Vinkege), De Hoeve (stel. De Hoeve), De
Langelille (stel. De Langelille), Munnikebuorren (stel. Munnikeburen),
Nijeholtpea (stel. Ni'jhooltpae), Nijeholtwâlde (stel. Ni'jhooltwoolde),
Nijetrine (stel. Ni'jtriene), Nijlemmer (stel. Ni'jlaemer), Noardwâlde (stel.
Noordwoolde), Pepergea (stel. Peperge), Sânhuzen (stel. Zaandhuzen), Skerpenseel
(stel. Scharpenzeel), Slikenboarch (stel. Sliekenborg), Sonnegea (stel.
Sunnege), Spangea (stel. Spange), Steggerda (stel. Steggerde) un Teridzert
(stel. Der Izzerd).



https://stq.wikipedia.org/wiki/W%C3%A4il

Die Hauddeel fon n Wäil is die Boank. Deerap sit ju Muur un foaroun is ju
Skruuwe, wiermäd me ju Muur ap un deel skruuwje kon. Twiske ju Skruuwe un ju
Muur, deer sit die Apstok, die in n gjuchten Winkel uumhooch gungt. Un ap dän
Apstok sit ju Huutsene, wier dät Floaks uumetou rulled wäd. Dät Floaks ap e
Huutsene heete se ju Diesene, wier die Träid, die der moaked wäide skäl, uut
leeken wäd.

Ap de Muur sit dät Twäärsholt of Kjuusholt un deerap stounde do Bee Stonnerkene
of Jüfferkestokke. Twiske do bee Stonnerkene is ju Flucht un deerap sitte ap bee
Siede tjoon Hoaken fon Wierträid. Truch ju Flucht gungt ne iersene Spilne, ap
eene Eend mäd ne holtene Weerwe un ap uur Eend mäd n Gat deeroun, wier die Träid
truch gungt. In e Midde is ne holtene Piepe, deer gungt dät Jäiden ap.

Ap die uur Eend fon de Boank sunt twäin Oaksestokke of Ierme, deeroun lapt dät
Rääd mäd njuugen of tjoon Speeken. Ju Oakse wäd fon twäin Stikken fäästheelden,
dät ju der nit uut loope kon. Uum dät Rääd is ne Glusse un sukke Glussen sunt uk
ap ju Rulle fon ju Piepe un ap ju Weerwe. Uum dät Rääd un ju Weerwe un ju Piepe
deer gungt n Snuur uumetou, die eene Strange uum ju Weerwe un die uur uum ju
Piepe. Dät Snuur kon me strom luuke mäd ju Skruuwe.

Twiske do tjo Beene, deer dät Wäil ap stoant, is n Treede mäd n Treedestok ätter
t Rääd. Wäd nu unner treeden, dan lapt dät Rääd rund un uk ju Piepe un ju
Weerwe. Un mäd dät Rundloopen dan gungt dät Jäiden aal ap ju Piepe, deeruum dät
ju juust ieuwen gauer troalt as ju Weerwe un ju Flucht. Wan ju Piepe nu ful is,
dan nimt me ju der uut un sät ne friske deeroun. Leeter dan kumt dät Jäiden ap n
Haspel.



https://stq.wikipedia.org/wiki/Uutdienengskoeffizient

Die Uutdienengskoeffizient fon n Materioal rakt ne Mäite an ju
Temperatuurouhongegaid fon ju Tichte.

Do maaste Materioalien dwo bie dät Apwoormjen uutdiene (positive
Uutdienengskoeffizient); bie ne haagere Temperatuur vibrierje do Moleküle
stäärker, wiertruch jo ne grattere Ruumte iennieme (Volumen sticht). Ne Uutnoame
hierap is Woater, dät ju grootste Tichte häd bie 4°C. Dät dient uut bie läigere
un haagere Temperatuure. Uk Zirkoniumwolframoat schrämpt wan dät waarmer wäd.

Je beeter do Atome anunner buunen sunt, je läiger die Uutdienengskoeffizient: so
sunt do Wäide foar Wolfram un Diamant gjucht läich.

Ju Eenhaid fon α is (Meter pro Meter) pro Groad Kelvin. Die α-Wäid wiest also
an, wofuul Meter aan Meter fon dät Materioal uutdient bie ne Temperatuuranstiech
fon aan Groad Kelvin. Do Wäide in ju unnerstoundene Tabelle sunt in Mikrometer.
As Biespil: N Aluminium Stoab fon aan Meter wäd bie 1 Groad Temperatuuranstiech
23,2 Mikrometer laanger.

γ = 1 V 0 ∂ V ∂ T {\displaystyle \gamma ={1 \over V_{0}}{\partial V \over
\partial T}}

γ = 1 ρ ∂ ρ ∂ T {\displaystyle \gamma ={1 \over \rho }{\partial \rho \over
\partial T}}



https://stq.wikipedia.org/wiki/Uursproang_fon_ju_seelter_Sproake

Dät Seelterske (dt. Saterfriesisch) äntstamt in algemeenen dät Ooldfräiske, man
dät rakt uk n Andeel uut uur Sproaken. Bielde II wiest in n Boolkendiagram ju
Fertreedenge fon do Deele in dät Fräiske fon däälich, eerste links in dät
Wäästfräiske, dan in ju apaate Sproake fon dät wäästfräiske Aailound
Schiermönkooge, un deerätter in Seeltersk un dan in dät mooringer Noudfräisk.

Do loangste Boolken (rood) fertälle, dät soowät 90% fon dät Fräiske fon däälich
uut dät Ooldfräiske stamt.

Dan sunt (gräine Boolken) in dät Wäästfräiske sun 5% fon do Woude fonnäien
bilded wuuden, juun in dät Seelterske bloot 1%. Sun Näibildenge is t.B.
Wieuwmoanske ieuwenske Wieuw. Do blaue Boolken reeke dän Gehalt an Holloundsk of
Läichdüütsk un dät is ap stäärkste in dät Seelterske fertreeden mäd 11%. Sun
Woud is niks, wierfoar dät Ooldfräiske nâwet hiede.

Toulääst fiende wie dan as jeele Boolken noch Deele uut uur Sproaken (0,2% in
dät Seelterske, t.B. juust uut frantsöösk juste). Dät Noudfräiske häd deerbie
noch 2,2% uut dät Däniske uurnuumen.

In dän Gehalt an Ooldfräisk stimt dät Seelterske oarich uureen mäd do uur
fräiske Dialekte. Gans uurs wäd dät, wan me kikt ätter charakteristisk Fräisk
(Bielde IV), dät sunt Woude do me an hiere Foarm as Ooldfräisk kanne kon. Toun
Biespil: uut is n goud ooldfräisk Woud, man me kon dät deer nit an sjo, deeruum
dät dät ap Läichdüütsk juust gliek is. Deerjuun is ätter gans kloor as Fräisk
tou kannen (Ooldfräisk efter).

In Bielde IV sjo wie nu, dät dät Seelterske 39% charakteristisk Fräisk änthaalt
(roode Boolke), bolde sofuul as dät originelle Ooldfräiske (42%) un fuul moor as
Wäästfräisk (21%) un Noudfräisk (31%). Nu is nit aal Ooldfräisk in dät
Seelterske bewoard blieuwen, man wie sjo uk dät fon dät deeroun bewoard
blieuwene Ooldfräisk 47% charakteristisk is (gräine Boolke). Do Seelter hääbe
also foarallen charakteristiske Woude uut dät Ooldfräiske bewoard un dät tjut
deerap wai, dät jo dät as Geheemsproake bruukt hääbe.



https://stq.wikipedia.org/wiki/Ubbo_Emmius

Ubbo Emmius (* 5. Dezember 1547 in Greetsiel in Aastfräislound; † 9. Dezember
1625 in Gräinen) waas aan fräisken evangeelsk-reformierden Theologe, Historiker,
Pädagoge un Gruundengsrektor fon ju Universität Groningen (Niederlounde).

Ubbo Emmius wuude as Suun fon n evangelisk-reformierten Pastor Emme Dyken un
sien Wieuw Elke Tjarda, Buurmästerdoochter uut Norden (Aastfräislound), 1547 in
Greetsiel bädden. Hie gung ätter ju Latienskoule in Oamde un leeter ätter dät
Gymnasium illustre in Bremen. As hie kloor waas in Bremen geen hie wieruume
ätter Norden un foulgede deer noch two Jiere an ju Latienskoule. In dät Jier
1570 studierde Emmius an ju Universität Rostock, wier die Historiker David
Chyträus him blieuwend inspirierde. 1574 moast hie uum de Dood fon sien Baabe
wieruume ätter Greetsiel. Two Jiere leeter ferliet hie dät aastfräiske
Fiskerstäärp un wonnerde ätter dät Suude wai. Hie loopede bie dän Rhien deel un
besoacht Heidelberg un Freiburg im Breisgau, un keem in Basel bie dät Grääf fon
sien Foarbield Erasmus fon Rotterdam un eendete ju Räise in Genf, wier hie
studierde. Deer seech hie dän theologisken Twist twiske do Lutheroaner un
Reformierden. In disse Stääd, wier dän Humanismus sien remormatoriske Linie
reeked wuude, foont Emmius sien fäästen Standpunkt, dän religiösen un
politisken.

In dät Jier 1578 geen hie ätter Aastfräislound wieruume. An him wuuden in Norden
alternativ Pestooramt un Rektoroat fon ju Latienskoule anbeeden. Hie äntskat him
foar ju Oarbaid as Rektor fon sien oolde Skoule, wäkke däälich dän Noomen
Ulrichsgymnasium dreecht, un bleeuw deer njuugen Jiere. In dät Jier 1587 wuude
hie dät Offer fon dän Religionsstried fon ju aastfräiske Groafefamilie un geen
in 1588 ätter Lier wai, wier hie uk Rektor fon ju Latienskoule waas. Disse
Latienskoule wier Emmius oarbaidede häd däälich dän Noomen
Ubbo-Emmius-Gymnasium.

Sien berümdste Wierke sunt do Rerum Frisicarum historiae libri 60, do säkstich
Bouke fon ju fräiske Skichte, mäd ne gjucht seküüre Koarte fon Aastfräislound.
Sien politiske Skrifte un Bräife mäd do Upperljuude fon sien Tied, deer hie dät
Moanskegjucht uum sik juunsätte tou do Behöörden ferdäägenet, känteekenje him as
n Foarlooper fon dät Parlamentarismus un dät Revolutionsgjucht, wierfon ne
direkte Linie ätter Jean-Jacques Rousseau un in ju Frantsööske Revolution gungt.



https://stq.wikipedia.org/wiki/Twosproakegaid_(Apluukenge)

Mäd Twosproakegaid of Bilinguismus (dt. uk Zweisprachigkeit) wäd maasttied
meend, dät wäl in ferskeedene Situatione slonk two Sproaken bruuke kon. Dät
Studium fon Twosproakegaid is binne ju anwoande Sproakkunde n Foarskengsgebiet
fon ju Psycholinguistik.

Dät rakt bie Wietenskuppere, Ferwaltere un Oolden neen Eenmöidegaid uur ju
Froage, of dät goud is, ädder mäd ne twosproakige Apluukenge ountoufangen. Dät
lät sik toun Deel ferstounde uut ju Ferskeedenhaid fon Situatione in do (äddere)
twosproakige Apluukenge foarkuumen däd. Anhongere fon Twosproakegaid moaten do
two Sproaken muugelkst ädder ounbjoode. Dät rakt nämmelk stäärke Anwiesengen,
dät dät ne “geföilige” Periode rakt (bit sowät säks Jier) in ju ju Määmesproake
bolde spontoan leerd wäide kon. Jo fertreede dan ju Meenenge, dät dät uk foar ne
twäide Sproake jält. Leeter wäd wäil ju Kittegaid minner truch Pruning.

Uur hoolde deeran fääst, dät do Bäidene eerste hiere oaine Määmesproake goud
behärskje mouten, eer jo ne froamde Sproake leere. Jo gunge deerfon uut, dät ju
Kunde fon ne twäide Sproake sieläärge nit haager lääse kon as ju Basiskunde fon
ju Määmesproake. Mäd disse Wiese fon Anpakjen kon me dan fermiede, dät Bäidene
do Räägele fon ju Grammatik un ju Woudeskat fertuusje (Interferenz) un
truchnunner bruuke. In Hollound sunt Sproakwietenskuppere deerfon uurtjuugd, dät
äddere twosproakige Apluukenge gelinge kon, wan me sik bloot an wäkke
Bedingengen haalt:

Ne äddere twosproakige Apluukenge kon bie normoal begoawede Bäidene ne gjucht
goude Twosproakegaid reeke, oafte beeter un foarallen spontoaner (akzentloos) as
Woaksene truch Studie leere konnen, man bie minner begoawede Bäidene bestoant de
Gefoar, dät jo neen fon do bee Sproaken goud Mäster wäide.

Jan lait n Scholoadesköätel in dät gjuchte Unnerskap un gungt ätter buuten tou
spieljen. As hie wääge is, ferlait sien Määme dän Sköätel in dät gjuchte
Unnerskap. Wier säkt Jan sien Schokoloade as hie wier in Huus kumt? Bäiden do
der twosproakich apleeken sunt, konnen sukke Räätsele besunners goud lööse, so
wiest n ne italieniske Unnersäikenge. Fange do maaste ‘gewöönelke’ Bäidene
eerste mäd fjauer Jier oun tou ferstounden, dät Jan säkt ap ju Steede wier ju
Schokoloade nit moor lait, bie twosproakige Bäidene is dät al mäd tjo Jier.
Twosproakige Bäidene sunt üübed in Situatione, wier die eene wät ferstoant, un
die uur nit, so ärkläärt ju Unnersäikerske. Jo sunt also deeran woand,
Situatione uut ferskeedene Perspektive tou betrachtjen.

In Huus hääbe wie uus Bäidene gans in ju oaine Sproake apleeken, man muugelkst
ädder (in n Oaler fon two Jier of eer) hääbe wie do mäd uur Bäidene spielje lät.
In n poor Wieke wieren jo wonneljende Woudebouke un bee Sproaken hääbe jo
akzentloos leerd. Wichtich is deerbie fonsälwen, dät dät Noaberbäidene in
jusälge Oalersklasse rakt. Uurs skäl me dät ap n uur Wiese räägelje. Uk skällen
do Themen fon de Buutewaareld in Huus beboald wäide, sodät do Bäidene wät hääbe
uum uurtousätten. Foarallen in wäkke Uutlounder-Huushollengen kon dät failje.
Foar n Bäiden heert ne bestimde Sproake tou ne bestimde Person of ne bestimde
Situation. Wan me sunner Gruund two Sproaken ieuwenskenunner boalt, kon dät
Bäiden do nit as apaate Sproaken unnerskeede.



https://stq.wikipedia.org/wiki/Truuf

Die Uutdruk Truuf (dt. Trumpf) is ne foulkstüümelke Fereenfachenge fon dät Woud
Triumph un beteekent algemeen in uurdrainen Sin n Foardeel. In Haudseeke
ferwoant me dän Begriep oawers in dät Koartenspil.

Ieuwenske ju Beteekenge Truuf is uk dän Uutdruk Atout gebruukelk, so jäilde bie
Bridge foar n Spil sunner Truuf do Oukuutengen NT foar No trump of SA foar Sans
atout.

Normoalerwiese sunt do Faawen (Failfaawen) fon dät Koartenspil Skällen, Haat,
Skuppe un Äkkene blw. Karo, Haat, Piek un Kjuus unnernunner eerste moal
gliekbegjuchtiged. Bie ferskeedene Spiele kumt oawers hääruut, dät een fon disse
Faawen ne haagere Kraft toun Beloangjen fon n Stich kricht. Ju is dan do uur
Faawen uuroardend un dät Foarhoundenweesen fon ne Truufkoarte in n Stich
bewierket, dät dissen Stich an dän Besitter fon disse Truufkoarte gungt.

Dät rakt uk n Spil mäd dän Noome Truuf. Spield wäd mäd Elfer Raus Koarten. Bie
dit Stichspil is dät Siel, ätter Kriegen fon do Koarten ju genaue Antaal fon do
Stiche foaruuttoutällen, do me ap Eende fon ju Runde moaked hääbe moate. Bie
Roakjen fon ju Stichtaal rakt et Pluspunkte, uurs Minuspunkte.

Uut ju spieltechniske Betjuudenge fon Truuf laitje sik in dän algemeene
Sproakgebruuk uk eenige Uutdrukke ou:



https://stq.wikipedia.org/wiki/Transactinoid

As Transactinoid beteekent me do chemiske Elemente mäd Oardnengstaale buppe 104.
Do foulgje in dät Periodesystem ap do Actinoide. Aal Transactinoide sunt uk tou
jusälge Tied Transurane, deer jo Oardnengstaale gratter as ju fon Uran hääbe.
Bit tou däälich wuuden Isotope fon aal Transactinoide bit iensluutend
Oardnengstaal 118 synthetisierd. Do sunt aal radioaktiv un hääbe gjucht kuute
Hoolichwäidstiede in dät Beräk fon Nanosekunden bit tou uungefeer een Minute
wai.

Do Noomen fon do eerste fieuw Transactinoide wieren Objekt fon ju
Elementnoomensreekengskontroverse, ju 1997 bielaid wuude. Jo sunt ätter
Käädenphysikere of ätter Steeden, do der bie ju Synthese fon Elemente ne Rulle
spield hääbe, benaamd wuuden.

Do Transactinoide konnen truch Käädenreaktione moaked wäide. Deertou wäide toun
Biespil mäd ne Linear-Gauegaidsfergratter lichtere Atomkäädene gauer moaked un
so ap swarrere skeeten.

Truch Käädenfusion äntstoant deerbie mäd ne gjucht litje Woarskienelkhaid n
swarrer Element. Biespilswiese kon Rutherfordium (Element 104) äntstounde uut
Suurstof (Element 8) un Curium (Element 96). Typiske Massen, do der moaked wäide
konnen, sakje fon Element tou Element fon sowät een Atom pro Minute
(Rutherfordium) bit tou een Atom in moorere Deege of Wieke (Element 116).
Weegboare Massen sunt also nit ferföigboar.

Daach wuuden eenige chemiske Experimente tou ju Charakterisierenge truchfierd.
Deerbie gungt et foarallen uum ju Froage, of sik do Elemente in do fermoudede
Gruppen fon dät Periodensystem ienoardenje. Apgruund fon dät relativistiske
Effekt kuud me biespilswiese toanke, dät Element 112 edelgasäänelk Ferhoolden
wiese kuude, wan uk formoal eerste Element 118 dät naiste Edelgas is.

Oafte wäide do Transactinoide (uk in ju Fäkliteratuur) as „Transactinide“
beteekend. Deer oawers in dät algemeene nit do Elemente uursiede fon dät
Actinium (Oardnengstaal 89) meend sunt, man do uursiede fon do Actinoide, is
Transactinoide die präzisere Begriep.



https://stq.wikipedia.org/wiki/Tom_Puss

Tom Puss (holloundsk Tom Poes) is ju bekoandste Comicfiguur fon dän
niederloundske Comicteekener Marten Toonder.

Die anthropomorphe Koater Tom Puss wuud al 1938 äntwikkeld, ferskeen eerste
oawers bloot in Argentinien un ju Tschechoslowakei. In do Niederlounde ferskeen
Tom Puss toun eersten Moal dän 16. Meerte 1941 in dät Deegeblääd De Telegraaf.
Al in ju trääde Foulge bie dän Telegraaf kreech Tom Puss mäd dän ieuwenfals
anthropomorphe Boare Oliver Bommel n räägelmäitigen Beglaiter. Fon n 28.
November 1947 bit toun Juni 1951 ärskeen in do Niederlounde mäd Tom Poes
Weekblad n Comicwiekenblääd, dät ieuwenske dän Titelfiguur noch moor
Protagoniste äntheelt. ref>Tom Poes Weekblad bie lambiek.net (nl.)</ref> Ju
lääste Geskichte fon Tom Puss & Hr. Bommel ärskeen 1986.

Waas ju Figuur fon dän Tom Puss toueerst foar litje Bäidene as Sielgruppe
anlaid, so gjuchte sik die Comic in do 1960er un 1970er Jiere moor an Jungfoulk
un junge Woaksene. Deerbuute wuud ju uk in Teekentrickfilme un as Wierwedreeger
iensät.

In n Ounfang äntheelten do Comics mäd Tom Puss neen Spräkbläisen, man die Text
waas bloot unner do Bielden anoardend. Eerste 1945 wuude dät tiedwiese annerd.

In dän düütsksproakigen Ruum ferskeen Tom Puss unner uur in do Jiere 1983 bit
1985 bie Carlsen.

Ap Wäästfräisk ferskeenen Tom Puss- of Bommel-Geskichten in ju Leeuwarder
Courant un leeter as Bouke in do Jiere 1994 bit 2007 bie Chat Mort.



https://stq.wikipedia.org/wiki/Suriname

Suriname (ap Sranantongo: Sranan [sra:ˈnaŋ]) is n Lound in't Noud-Aaste fon
Suud-Amerikoa. Noudelk deerfon lait die Atlantik, aastelk Frantsöösk-Guayana,
suudelk Brasilien un wäästelk Guyana. Twiske Suriname un Guyana rakt dät n
striedich Rebät un twiske Suriname un Frantsöösk-Guayana uk.

Aaldät ju Amtssproake Niederloundisk is, wäd dät fon minner as n Haaldeel fon ju
Befoulkenge alledeege boald.

Wichtiger is as Uumgongssproake Sranan Tongo, een surinamiske Kreolsproake ju
sik touhoopesät uut Ängelske, Niederloundske, Portugiesiske Ienfloude un
Uurblieuwsele uut afrikoanske Sproaken. Sranan Tongo is nit ju eensige
Kreolsproake in Suriname.

In Suriname wäd as trääd-wichtichste Sproake uk n karibisk-hindustanisken
Dialekt boald, ne Varietät fon dät Bhojpuri, dät mäd indiske Siedlere deer wai
keemen is.

Fääre wäd Ängelsk boalt un dät Portugiesiske wint uk oun Betjuudenge, foar'aaln
truch brasilioanske Gouldsäikere, do illegoal in't Lound kuume. Dät rakt noch
moor Sproaken, wierfon do maaste ap buutloundske Ienfloude touräächgunge.
Indioaner-Sproaken rakt dät noch, man jo hääbe neen groote Betjuudenge moor.



https://stq.wikipedia.org/wiki/Stins

Ne Stins is in Fryslân un dät Groningerlound n oold steerk Steenhuus af ne
Buurich, do maasttieds fon oadlige Familien baud wuuden. Dät Woud Stins is ne
Oukuuting fon Stienen Hús. In dät Groningerlound wuuden do Boargen af Stainhoes
noomd.

Do Huuse mäd besünners steerke Muuren wuuden ätter dät Jier 1300 baud un hieden
maast n Touden tou ju Ferdeedenge. Ju Muure wieren wäil n Meeter tjuk. Ju wuuden
maast Jierhunnerte loang fon do oadlige Familien bewoond. Deer häd dät so'n 175
Stinzen in Fryslân rakt, wierfon uur 60 Stinzen ap ju Fräiske Wikipedy
beskrieuwen sunt. Do Stinzen sunt maast in dät 19. Jierhunnert oubreeken. Do
hieden foar ju Ferdeedenge naan Sinn moor. Wäkke fon do Stinzen sunt uk tou
Buuresteeden uumebaud wuuden af do sunt ferbaud un deer sunt Museen iengjucht.
Fon wääke fon do oolde Stinzen in Fryslân sunt noch Moaleräien äärhoolden
blieuwen.

Ju eensige Stins, ju däälich noch in Fryslân äärholden is, is ju Skierstins in
Feanwâlden. Dät is däälich n kultuureel Säntrum. Ju Stins un die Stinzen- un
Kruidentuin deerbie konne besichtiged wäide.

In dät Groningerlound stounde der noch ne Stins in Niebert un ju Menkemabuurich
in Uithuizen, in Aastfräislound stound noch dät Steenhuus Bunderhee (Buurich
Bunderhee) in dät Reiderlound. Un dan stound noch tichte bie Seelterlound ju
Buurich Stickhusen, ju oawers wäil nit as typiske Stins aansjoon wäd.

Uum do Stinzen uumetou rakt dät fuul Stinzeplonten. Dän Noome häd die Botanikus
Dr. Jacob Botke in 1932 dät eerste Moal bruukt, uumdät do Ienwoonere fon
Feanwâlden dät bie de Skierstins woaksende Haarlimmer Klokkespul Stinzebloumen
naamden.



https://stq.wikipedia.org/wiki/St%C3%A4friem

Fon aan Stäfriem (düütsk: Stabreim) boalt me, wan in een Wierk fon ju Dichtkunst
as een gruundlääsend Stilmiddel un deeruum groote Räägelmäitegaid
Alliteratsjoonen (Konsonanten-Wierhoalengen) bruukt wäide, besunners tou Begin
fon besunners betoonde Woude. As Konsonant wäd uk die in ju latienske Skrift nit
skrieuwene Knakluud [ʔ] täld, sodät dät mongs so uutsjuch, as wan dät n Stäfriem
mäd Vokoale waas. un foar Stäfriem is besunners wichtich in do germaniske
Sproaken, man hie is uk in ju kältiske un latienske Dichtenge tou fienden.

Die ooldste uurlääwerde germaniske Loangfäärs kumt (sowät) uut dät Jier 400 un
wude in Ruunen ap een fon do Gouldhoudene fon Gallehus skrieuwen. Dät wiest neen
besunnere Oainskuppe fon Noud- un Wäästgermanisk ap, somäd kon bloot kweeden
wäide, dät dät germanisk is.

Transkribierd, in Haud- un Ieuwenfäärs iendeeld, betoonde Wouddeele fat
skrieuwen:

Ju Foarm tau̯iđō/ŏ lait wäil etymologisk naier bie Seeltersk diede, man dät rakt
in't Seelterske bloot mäd "moakede" Sin.

In't Ooldfräiske sunt Stäfrieme in Gjuchtstäkste uurlääwerd, jo tjoonden
wildääge deertou, dät sik do Ljuude dät beeter määrkje kuuden:

Een Biespil: hengest hof and hundes toth and swines tusk and hana ezel and
hritheres horn

Ap Ooldsaksisk, Ooldhoochdüütsk, Ooldängelsk un besunners ap Ooldnoudisk rakt
dät masse Dichtkunst in dän Stäfriem. Besunners bekoande Biespile sunt: Die
Heliand (ap Ooldsaksisk), die Beowulf (ap Ooldängelsk), dät Hildebrandsläid (ap
Ooldhoochdüütsk, man mäd ooldsaksiske un ooldnoudiske Ienfloude), ju Läider-Edda
(ap Ooldnoudisk).

In Islound häd sik die Stäfriem ieuwenske dän Eendriem bit in ju Näitied in do
Riemsele ärheelden. Hier een Biespil uut ju Isloundske Dichtenge, wier die
Stäfriem mäd dän Eendriem, dän wie normoal so kanne, touhoope nuumen is.
Biskrieuwen is in dät Riemsel wäil die Poloardai, wier dät in do Noudelke
Regionen nit af bloot heel kuut in ju Noacht tjuusterch wäd, un dät is ieuwen
bloot in dät Foarjier un dän Suumer, wilst dät in Häärst un Winter moor
tjuusterch is as ljoacht. Mäd ju Goddine is wäil ju Sunne meend.

Besunners sänt ju Romantik besinden sik uk wier buute fon Ieslound Dichtere ap
dän oolde Stäfriem, sodät dät uk in modäärne Sproaken wier Stäfrieme tou leesen
rakt.



https://stq.wikipedia.org/wiki/Spoule

Ju Spoule is n elektrisk Bauelement, dät bestoant uut Träid, die der winneld is
ap n Kääden, die der uut Iersen bestounde kon.

Älkuneen häd wäil moal heerd fon n Magnet. Dät is n Stuk Metal dät Iersen
anlukt.

Man ieuwenske do bekoande Duur-Magneten, rakt dät uk Elektro-Magnete, do bloot
Iersen anluuke, wan deer n elektrisken Stroom an toufierd wäd. Dät beraut ap dän
Effekt, dät n elektrisken Stroom truch n Träid n magnetisk Fäild ärreeget. Die
Effekt wäd noch stäärker wan me dän Träid in n Slinge lait.

Älk häd uk wäil moal fon n Dynamo heerd; do sitte ap t Rääd. Wan dät litje Rääd
fon n Dynamo rund troalt, dan fangt ju Räädlampe oun tou baadenjen. Dät beraut
nu wier ap dän Effekt dät n annerjend magnetisk Fäid in n Träid ne elektriske
Sponnenge ärreeget. In n Dynamo sit n Träid ju der in gans fuul Slingen
apwikkeld is un do Slingen traale dan in af bie n Magnet.

Ju Oainskup uum sun Sponnenge tou ärreegjen, hat "Sälweninduktion" un wäd
uutdrukt in Henry. Ne Spoule is 1 Henry (1 H) wan ju bie ne Stroomannerenge fon
1 Ampêre pro Sekunde ne Sponnenge fon 1 Volt ärreeget. Do maaste Spoulen sunt
fuul litjer un ju Sälweninduktion wäd dan uk maasttied uutdrukt in Millihenry
(mH)= 10 − 3 {\displaystyle 10^{-3}} Henry af Mikrohenry (μH)= 10 − 6
{\displaystyle 10^{-6}} Henry. Ju Sälweninduktion wäd gratter bie moor Slingen
1), man wäd uk gjucht ferhööged wan me do Slingen lait uum n Kääden fon Iersen
af Ferrit af soowät.



https://stq.wikipedia.org/wiki/Skierstins

Ju Skierstins wuud uum dät Jier 1300 in Feanwâlden (nl: Veenwouden) in ju Meente
Dantumadiel in ju Provinz Fryslân baud. Dät ooldste Dokument uur ju Skierstins
is uut dät Jier 1439. Deer wuud uur dät Schira Monnika huse skrieuwen. Ju
Skierstins is ju lääsde uurblieuwne Stins in Fryslân, ju nit oubreeken af tou ne
uur Steede ferbaud wuude.

Dät Bauwurk wuud bekoant as Skierstins. Ju Stins is noomd ätter do Munneke fon
dät Klaaster Klaarkamp bie Rinsumageast, do tou do Sistersjenzers af Skiere
mûntsen (Benediktinen) heerden.

Dät Klaaster hied ju Stins in 1429 in hieren Besit kriegen. In dän tweeden
Hoolichdeel fon dät 16. Jierhunnert keem ju Stins in privoate Hounde un wuud
gratter moaked. As in 1814 die Buurmääster fon Ljouwert die Oainer wuud, hiede
die Touden two Ounbaue uut dät 16. Jierhunnert. Die Buurmääster liet deer n
Suumerhuus, n Hoangstestaal un n Park iengjuchte.

Ätter 1900 wuud ju Stins ap Initiative fon ju Fräiske Meenskup (Frysk
Genoatskip) restaurierd un 1960 keem deer n Postkantor in ju Stins. Ätter dät ju
Meente Dantumadiel die naie Oainer wuud, wuud ju Stins wier restaurierd und dät
wuud n Museum mäd n Räids- un Kapläärsoal un deer ätter n kultuuräl Säntrum. In
2000 wuud deer buppe in dän Touden uk ju Theun de Vrieskeamer iengjucht foar ne
Uutstalling uur dän Skrieuwer Theun de Vries, die in Feanwâlden bädden is. Ju
Kollektie heerd tou ju Theun de Vriesgenoatskip.

Däälich is ju Stins in dän Besit fon ju Meente un deer is n kultureel Säntrum
iengjucht. Älke Mound sunt der ferskeedene Ferounstaltengen, uk foar Bäidene. In
ju Skierstins kon hilked wäide. Buppe in dän Touden is ju Theun de Vrieskeamer
iengjucht. Ju Stins un die Stinzen- un Kruidentuin deerbie konne besichtiged
wäide.

Uum ju Skierstins rakt dät fuul Stinzeplonten. Dän Noome häd die Botanikus Dr.
Jacob Botke in 1932 dät eerste Moal bruukt, uumdät do Ienwoonere fon Feanwâlden
dät bie de Skierstins woaksende Haarlimmer Klokkespul Stinzebloumen naamden.



https://stq.wikipedia.org/wiki/Seelter_Siegel

Dät seelter Siegel is däälich bekoand uut n Gips-Oudruk, die Sello in Lübeck
moakje liet. Ne Teekenge deerfon stoant ap dät Tittelblääd fon sien Bouk
Saterlands ältere Geschichte und Verfassung (1896).

Hie naamt dät sälwen S.14ff. dät ooldste un wichtichste Tjuugnis fon do Fräisen
in ju Groafskup Sögelten. Dät wiest ne krounde uunboartige Figuur ap, mäd
Waareldkuugel in de gjuchte un Säpter in de linke Hounde, ap n Troon, mäd ju
Uumskrift S. parrochianorum in Zagelten.

Dät Siegel kumt toun eersten Moal an ne Uurkunde fon n 23. Moai 1400 in dät
Stoatsarchiv fon Lübeck foar, heert oaber sien Stiel ätter sowät ju Midde fon
dät fjautienste Jierhunnert, eventuel ne noch fröiere Tied an. Ätter Sello is ju
Fürstenfiguur ap dän Troon Kaiser Korl dän Grooten, die ne ganse Antaal fräiske
Meenten sik as Siegelbielde wääld hiede, in Ärinnerenge an ju soagenhafte
Privilegierenge fon do Fräisen truch him.

Dät skäl uk noch n sljuchten Oudruk uut dät 17. Jierhunnert in dät ooldenbuurger
Archiv reeke. Dät Siegel wuude al eer beskrieuwen fon Hettema un Posthumus=He
(1836:171), wier do Bloumen in ju Siegelbielde as 'swoormjende Iemen'
beskrieuwen wäide1) un uk noch n uur Siegel ärwäänd wäd mäd ne Hilgenbielde. In
1812 wuude dät Druksiegel touhoope mäd dät ganse seelter Archiv ferkooped.

Däälich bildet dät seelter Siegel ju Bielde in dät Meentewoapen fon
Seelterlound.

1) In ju fräiske un uk tecklenbuurger Tradition kuud me sogoar an Poapskenbleede
toanke. Nu dät Lübecker Archiv wier uut Ruslound touräächkeemen is, loonde dät
fielicht ju Moite, dät Originoal noch moal tou bekiekjen.



https://stq.wikipedia.org/wiki/Seedelsbierich

Seedelsbierich is n Täärp in dät Suude fon Seelterlound. Dät waas fröier ne
litje Buurskup fon Skäddel. Däälich woonje 2.950 Moanskene in Seedelsbierich.
Suudelk fon Seedelsbierich bildet dät Kustenkanoal däälich dät suudelke Skeed
fon Seelterlound. Dät Täärp un do naiste Buurskuppe bildje touhoope
Seedelsbierich: Seedelsbierich-Kolonie, Hällene I un Hällene II, Fäärmesound un
Heeselbierich. Suudelk fon Seedelsbierich lait noch ju Siedlenge Muddebierich.

"Seedelsbierich" wäd uk "Seeidelsbierich" af "Säidelsbierich" skrieuwen, af as
doo Strukeljer kweede, "Säidelsbäirch", (Düütsk "Sedelsberg" af
"Saterland-Sedelsberg"). Die Noome is fielicht tou ferkloorjen as "Bierich mäd n
Seedel", wier *Seedel dan sofuul hat as "Sitz" af "Woonsteede".

Seedelsbierich is dät jungste Täärp in dät hüütige Seelterlound. Do eerste
Ienwoonere hääbe sik deer in 1803 deellät

Bie de Gebietsreform fon 1974 wuuden Skäddel un Seedelsbierich mäd do Meenten
Roomelse un Strukelje tou ju Meente Seelterlound touhoopefoatet.

In dät Suude ieuwenske dät Kustenkanoal lait ju "Abfalldeponie" fon dän
noudelken Loundkring Kloppenbuurich.

Die groote Apgong koom as deer ätter dän eerste Waareldkriech Familien uut
Pommern deelsät wuuden. Deeruum wäd deer nit fuul Seeltersk boald.



https://stq.wikipedia.org/wiki/Schierm%C3%B6nkoogisk

Dät Schiermönkoogiske is n fräisken Ailoundedialekt ap dät Ailound
Schiermönkooge.

Dät Schiermönkoogiske is n litjen Dialekt fon dät Wäästfräiske. Et rakt däälich
noch uungefeer 50 Ljuude do ju Sproake baale konnen (2000). Allerdings mout me
uk kweede dät Els Perdok, ju Skrieuwster fon dät Woudebouk
Niederloundisk-Schiermönkoogisk, in 2001 noch uungefeer 120 Moanskene täld häd
do ju Sproake baale konnen (Ljouwerter Krante, 2. April 2001).

In 1968 publizierde ju Fryske Akademy ju Wezzenlist (Woudelieste) fon dät
Schiermönkoogiske fon Douwe Fokkema. In 2001 publizierte 't Heer en Feer dät
Woudebouk Niederloundisk-Schiermönkoogisk fon Els Perdok. In 2002 publizierde ju
Fryske Akademy n Woudebouk Niederloundisk-Schiermönkoogisk mäd trüütichduusend
Woude.

Et rakt monnelke un wieuwelke Foarwoude in dät Schiermönkoogiske un ju Sproake
is deermäd äänelk an dät Seelterske. Do Geslächtswoude sunt dy, jo un ut, wier
dät Wäästfräiske bloot de un it häd. Dät Skiermönkoogiske stound grammatikalisk
twiske dät Standoardfräiske un dät Seelterfräiske. Wan me do Konsonante un
Fokale betrachtet, dan sjucht me dät ju Ailoundsproake mongelse tichter bie dät
Wäästfräiske, un mongelse uk tichter bie dät Seelterske.



https://stq.wikipedia.org/wiki/Sapir-Whorf_Hypothese

Ju Sapir-Whorf Hypothese (uk wäil linguistiske Relativität naamd) kwäd, dät ju
Woarniemenge un ju Foarstaalenge fon ju Wuudelkaid gjucht ouhongjen däd fon ju
Sproake, uur ju wäl ferföiget. So skällen ljoachtblau un dunkerblau fon uus as
Variante fon een Faawe woarnuumen wäide, wüült do foar Russen, do der foar
ljoachtblau n gans uur Woud hääbe (goluboj) as foar dunkerblau (sinij), bee
juust so gans ferskeeden sunt as rood un rosa foar uus. Ju Hypothese häd hieren
Noome fon do Amerikoanske Sproakkundigen Edward Sapir un Benjamin Lee Whorf.

Die Moanske organisiert sien Wuudelkaid middels Sproake. Ju Sproake is oawers
kulturell bestimd, wiertruch in ferskeedene Kultuuren ferskeedene
Interpretatione äntstounde konnen fon jusälge Seeke. Ju wichtichste Foulge fon
disse Hypothese is die linguistiske Relativistismus, uk wäil Determinismus
naamd. Die linguistiske Relativistismus twieuwelt an ne algemeene Sproaktheorie
un poniert, dät ju Sproake niks uurs is as ne Waareldvision, ju ju moanskelke
Ämpfiendenge fon ju Wuudelkaid Gestalt rakt. Ju soziale un kulturelle
Uumwaareld, wieroun me apwoaksen däd un ju der as fielicht wichtichste Määrkmoal
hiere oaine Sproake fääre rakt, ju is so dät me nit instande weese skuul uur
Sproaken gans tou ferstounden sunner gans aptougungen in ju Kultuur.

Uum ju Theorie tou unnerstutsjen, ferbroachte Sapir n Skoft bie do Hopi un
uurdeelde dät, deer die Stam n gans uur Wiese häd uum Tieden uuttoudrukken, ju
Waareldbielde fon do Hopi uk gans uurs is as ju indogermaniske. Dät jo ju Tied
as wät ‘ruundgungends’ betrachteden, häd ätter Sapir alles tou dwoon mäd hiere
Sproake. Leeter geen Sapir aal fääre fon ju klassiske Sproakkunde oawe un koom
bie ju Theosophie tougjuchte. Fersäike, ju Sapir-Whorf Hypothese tou pröiwjen,
tjutten deerap wai, dät Sapir bie dät Beskrieuwen fon ju Hopi-Sproake oarich
uutwäälend tougong weesen waas. So hied hie t.B. wäkke Adverben do der Tied
uutdrukke nit ärwäänd.

Hiermäd touhoope honget ju Behauptenge, dät do Inuit fuul Woude hääbe foar
ferskeedene Soarten fon Snee. Wät Äänelks fint sik ap Seeltersk bie do Woude
foar ju Dröiselke.



https://stq.wikipedia.org/wiki/Rousettus_aegyptiacus

Rousettus aegyptiacus is ne Oard fon do Pteropodidae, do der, as do nai früünde
heemske Fläddermuuse uk, tou do Flädderdierte heere. Disse Oard is ju eensige
fon do Pteropodidae, ju sik, as dät normoal bloot Fläddermuuse moakje, mäd
Echolot orientierje kon. Disse Oard frät bienaist bloot Fruchte, man fon ju
Boomoard Ceratonia siliqua ok gans litje Bleede.

Jo lieuwje ap Zypern, gans in dät Suude fon ju Turkäi, in Israel, Jordanien,
Iran, Pakistan, Saudi Arabien un in dät Nil-Delta in Ägypten. Ätter
SPITZENBERGER, 1979, kuud me do in disse Tied noch in gans groote Gruppen fon
bit tou 800 Dierte in Höölen fiende, do der 20 bit 40 Minuten ätter dän
Sunnenunnergong uutkoomen. Man wült do Appeltuun-Oainere disse Oard (owwol ju
bienaist bloot fuule Fruchte frät) fernäile wollen, kon me der däälich bloot
noch litje Gruppen mäd bit tou 20 Dierte fiende.

Rousettus aegyptiacus häd ne keetich griesbruune Faawe, man is an ju Unnersiede
un an ju Näkke moor bruunelk jeel. Junge fon disse Oard hääbe äänelke Faawen,
man jo hääbe n kuuter Fäl.



https://stq.wikipedia.org/wiki/Romanik

Ju Romanik is aan Stil in ju Kunst, besunners in ju Baukunst. Ju hat so, uumdät
ju noch een bitje so lät as ju ooldroomske (Bau)kunst, deer ju sik uut
äntwikkeld häd. Typisk sunt do Ruunboogen, wilst in ju ätterfoulgjende Gotik
moor Spitboogen bruukt wuden sunt (man do roate dät uk al eer). Ätter ju
Fernäilenge fon groote Deele fon ju Abtäi Cluny is die Dom fon Speyer ju
grootste romaniske Säärke ap ju Waareld.

Truch wirtskuppelke Ferbeeterengen wude fon sowät 1070 oun uk rieker uutwierkede
Baukunst muugelk, dät is die Begin fon ju Hooge Romanik.

Ju leete Romanik, ju sik truch masse näie Foarmen uutteekent, begon uum 1150. Ju
Romanik wude in Frankriek fon 1140 ou, in Änglound fon 1175 ou un in Düütsklound
fon 1235 ou loangsom truch ju Gotik ouloosed. Somäd sunt in wäkke Steeden leete
romaniske Bauwierke tou ju sälge Tied baud wuden as Bauwierke uut ju deer ap
gruundede äddere Gotik, deer oane sunt dan uk fljootende Uurgonge tou
ferkloorjen.

Ju Näiromanik af Neoromanik heert tou ju Stroomenge fon dän Historismus, die in
ju Tied uum 1900 in ju besunners Moude waas un oolde Stilgjuchten ättermoakede.
Oafter sunt do Bauwierke dan aiske uurleeden un rieker fersierd as do
"Originoale" man dät rakt, uk in ju Näiromanik, sljuchtere Bauwierke. Mongs, as
me an dät Wäästwierk fon dän Dom fon Speyer sjo kon, rakt dät uk näiromaniske
Baudeele an oolde originoalromaniske Säärken.



https://stq.wikipedia.org/wiki/Reiderlound

Dät Reiderlound, düütsk: Rheiderland, niederloundsk: Reiderland, is n Gestrich
in Düütsklound un do Niederlounde. Dät gränsed ruchwai in dät Aaste an ju Oamse,
in dät Noude an dän Dullert, in dät Suude an Papenburg (Oamselound) un ju Meente
Bellingwedde un in dät Wääste an do fröiere Meenten Winschoten un Scheemda in do
Niederlounde.

In Düütsklound heere do Meenten Weener, Bunde, Jemgum un dät Täärp Bingum
(Meente Lier) tou dät Reiderlound. Ju grootsde Steede in dät Reiderlound is ju
Stääd Weener. In dät Reiderlound wäd fuul dät Reiderlounder Platt boald.

Dät Reiderlound is ieuwenske dät Uurledingerlound, dät Moormerlound un dät
Lengenerlound aan fon do fjauer historiske Loundskuppe fon dän Loundkring Lier.
Fröier wieren deer in dät Suude fon dät Reiderlound Foane fon dät Bourtanger
Foangebiet. Iewenske ne litjed Foan bie Wymeer is dät Eed däälich aal ougreewen.
Dät Reiderlound häd fuul Weeden und deer bröide ne ganse Riege ferskeedene
Fuugelsoorten. Dät Gebiet is siet dät Jier 2000 Europäsk Fuugelskutsgebiet.

In dät Reiderlound rakt dät ne ganse Riege historiske Säärken un Oargele. Ju
bekoandste is ju Arp-Schnitger-Oargel in ju St. Georg-Säärke in Weener. In dät
Täärp Bunderhee stound dät oolde Steenhuus Bunderhee, ju ooldste äärhooldene
Buurich in Aastfräislound.

Reiderland in do Niederlounde waas bit tou n 1. Januoar 2010 ne oainstoundige
Meente in ju Provinz Groningen. Dät Gebiet fon ju Meente waas 156,72 km² un deer
woonden 7 004 Moanskene (2007). Däälich heerd dät Reiderland tou ju Meente
Oldambt.

Diräkt ieuwenske dän düütsken Skeed juunuur Bunde lait dät Gränstäärp Bad
Naiskans (nl: Bad Nieuweschans, düütsk: Bad Neuschanz), dät truch sien
Thermoalbad "Fontana" uk in Nouddüütsklound gjucht bekoand is.



https://stq.wikipedia.org/wiki/Prunkboone

Do Boone (Phaseolus), so, as dät Woud däälich maasttieds bruukt wäd, sunt n
Sleek fon Leguminosen, do uurspröängelk uut Amerikoa twiske 37 °N und 30 °S
foarkoomen. Dät rakt sowät soogentich Oarde fon düssen Sleek.

In Suudamerikoa rakt ju Archäologie Tjuuchnis, dät ju Meene Boone (Phaseolus
vulgaris) al uum 2700 foar Kristus ounbaud wuude, dät waas also juust in ju
Tied, as do Ljuude in Suudamerikoa mäd ju Buuräi begonnen (Neolithiske
Revolutsjoon). Ätter ju Äntdäkkenge fon Amerikoa truch do Europäere wuuden do
Boone ätter Europa broacht.

Dät Woud seelterske Woud Boone kumt uut Ooldfräisk bāne un fääre, so as me dät
rekonstruierd, fon Ooldgermanisk *baunō. Düt germaniske Woud häd sik in masse
germaniske Sproaken ärheelden, so as Düütsk Bohne (uur Middelhoochdüütsk bōne,
fääre Ooldhoochdüütsk bōna); Ängelsk bean (uur Ooldängelsk bēan), Iesloundsk
baun (uur Ooldnoudisk baun). So is dät goud ättertouwiesen. Een indogermaniske
Wuttel is wät stuurer tou fienden.

Juust düsse Plonten, do wie däälich deer mäd beteekenje, kuuden oaber eer ju
Äntdäkkenge fon Amerikoa goarn't meend weese, uumdät dät do hier noch nit roate.
Dät Woud Boone wuude also foar äänelke Leguminosen, so as ju Hangsteboone (Vicia
faba) bruukt. Eerste leeter wuude dät ap dän Sleek Phaseolus uurdrain, die
däälich so tou tällen dän Prototyp fon dät deerstoalt, wät wie mäd Boone meene.



https://stq.wikipedia.org/wiki/Podolsk

Podolsk (Rusk: Подо́льск) is n wichtigen Industrieseedel un dät
Ferwaltengssäntrum fon dän Rajon Podolsk in ju Oblast Moskau in Ruslound. It
lait oun ju Äi Pachra, ju in ju Moskwa-Äi fljut. It is mäd een Bifoulkenge fon
180.963 Ljuude in 2002 ju grootste Stääd in ju Oblast Moskau (Moskau säärm heert
deer nämelk nit tou). Ätter n täämelken Groi in't [[20. Jierhunnert is ju
Bifoulkenge nu wier touräächgeen, in 1989 wuden noch 209.178 Ljuude täld, in
1974 wieren dät 183.000, in 1959 129.000 un in 1939 bloot 72.000.

Ju Stääd Podolsk groide uut dät Täärp Podol, dät in't 18. Jierhunnert tou dät
Danilow-Klaaster in Moskau heerde. In 1791, tou düsse Tied wude ju
Ferwaltengsiendeelenge fon Ruslound näi iengjuchted, kreech Podolsk truch
Katharina II. do Stäädgjuchte.

Eer ju Ruske Revolution waas Podolsk monken do maast industrioalisierde Stääde
in Ruslound. Dät Unnerniemen Singer hiede junner een Säimaskienen-Fabrik.

Ju Foamielje Uljanow diede in Podolsk lieuwjen. Wladimir Lenin bisoachte ju
Stääd oafter un hiede deer sogoar n litjet Stuk Gruund un een Hutte. In 1900
mätte hie in Podolsk do Sosjoaldemokroaten uut Moskau un uur Stääde, uum Stöän
foar ju Saitenge „Iskra“ tou kriegen, ju deer al pränted wude.

In 1971 kreech Podolsk den Oarden fon ju Roode Flaage fon dät Wierk. Tou
Sowjet-Tied waas Podolsk aan fon do Industrie-Hüünen in ju Oblast Moskau. Do
wieren moor as soogentich Fabriken in ju Stääd. Do maate Ienwoonere wierkeden in
düsse Bidrieuwe.



https://stq.wikipedia.org/wiki/Paestum

Paestum is ne griechisk-lukoansk-roomske Ruinenstääd in ju Loundskup Kampanien
in Italien. Dät lait sowät füüftich Kilomeetere suudelk fon Salerno, tichte bie
Agropoli in ju Meente Capaccio un is besunners bekoand foar sien träi groote,
täämelk goud ärheeldene Tämpele: Aan Hera-Tämpel, aan Poseidon-Tämpel un aan
Athene-Tämpel. Räste rakt dät uk fon noch moor Tämpele un masse uur Bauwierke,
toun Biespil n Amphitjooter un ne groote, tjukke Stäädmuure. Uumdät fuul Froamde
Paestum sjo wollen, rakt dät däälich binne ju oolde Stäädmuure uk n poor
moudäärne Huuse, so as n Museum un Weershuuse.

Ju Stääd sälwen wuude uum säkshunnert foar Kristus fon Griechen gruunded, do uut
Sybaris of Troizen keemen wieren. Somäd is ju Stääd ne Kolonie fon ne Kolonie,
ne sonaamde Apoika. Do Griechen naamden hiere Stääd eerste Poseidonia
(Ποσειδώνια, uutboald as Posäidoonia), wät mäd dän Noome ju Godhaid Poseidon
touhoopehonget. Dät goude Baulound un aan neerigen Honnel broachten binne kuute
Tied Riekdum, sodät groote Tämpele, do bit däälich as Ruinen ärheelden sunt,
baud wäide kuuden.

Sowät fjauerhunnert foar Kristus noomen do Lukoanere ju Stääd ien un skällen ju
Stääd Paistos naamd hääbe. Düsse uurlääwerde Foarm is wäil wier oun dät
Griechiske tourääch ounpaased, uumdät dät -o- in ju Eendsäälwe -os in dät
Oskiske, dät do Lukoanere boald hääbe, al in't 6. Jierhunnert foar Kristus
wächfaalen is. Me kon also deerfon uutgunge, dät do Lukoanere ju Stääd wuddelk
*Paists naamd hääbe.

As dät Roomske Riek in do Jiere 274 un 273 foar Kristus Kampanien ärooberde,
moakeden do Roomere ju Stääd tou ne latienske Colonia, ap Latiensk naamden jo ju
Stääd Paestum. Dät is ääng ounliend oun dät Oskiske, uumdät latiensk -ae- in ju
klassiske Uutsproake as n Twieluud, also praktisk as -ai- boald wuude. Wuddelk
uurs is also bloot ju Latienske Eendenge -um, un dät mout ja uk in sunne stäärk
flektierjende Sproake.

In ju Roomske Kaisertied ferloos Paestum Riekdum un Betjuudenge, daach kuude dät
noch bit in't Middeloaler fääre bestounde. In't 9. Jierhunnert ä. Kr. wuude dät
fon do Sarazenen fernäild, in't 11. Jierhunnert noch insen fon do Wikingere.
Buppedät wuude ju Gruunde in düsse Tied fuchtiger un fersumpede. Do Ienwoonere
looken also ap ne haagere Steede un gruundeden Capaccio, dät dät bit däälich
rakt.

Ju Foarm Pestum, ju do Italieenere däälich skrieuwe un baale, kuumt uut dät
Säärkenlatienske (middeloalerske Uutsproake fon /ae/ as "ää"). Fonsäärm is ju
Säärkenlatienske Uutsproake truch italieensken Ienfloud so wuuden, uumdät die
latienske Twieluud ae sik tou n e (boald:ää) in't italieenske äntwikkeld häd.
Daach skuul me ap Italieensk n Noome as *Pesto ferwachtje. Ju Foarm Pestum kumt
uut dät Säärkenlatienske.



https://stq.wikipedia.org/wiki/Otto_Schmitz-H%C3%BCbsch

Otto Schmitz-Hübsch (* 26. Februoar 1868 ap't Riedergoud Winnenthal bie Xanten;
† 2. November 1950 in Merten bie Bonn) waas n läich-rhiensken
Fruchtboom-Tuchter.

Otto Schmitz-Hübsch säärm waas uk fon Juugend oun deerfon begäisterd un wüül
ätter ne Uutbildenge un Studienraisen mäd n rienen Frucht-Ounbau-Bedrieuw
ounfange, wät foar düsse Tied täämelk modern waas, toumoal ju Fruchtboomtucht
fröier ja eer foar dän oaine Gebruuk waas. Hie foont ne Loundskup, ju sik
deertou oainde, twiske Kölln un Bonn, wäästelk fon n Rhien (düütsk: Vorgebirge).
In't Jier 1896 laide hie ne Plontenge oun, wier hie systematisk swäk woaksende
Boome as Ante foar sien Boome benutsede. Sien Läichstom-Fruchtboome kuude hie
tichter plontje.

In't Jier 1923 äntdäkte Otto Schmitz-Hübsch dän Rooden Boskoop, ne Mutation fon
ju allere Aapelsoarte Boskoop. Schmitz-Hübsch moorde ju näi äntdäkte Soarte
truch Ääntjen.

1939 broachte hie dän Rooden Boskoop unner dän Noome "Roter Boskoop
Schmitz-Hübsch" in n Honnel.



https://stq.wikipedia.org/wiki/Oksitanisk

Oksitoansk, Lenga d'òc of Langue d'oc (Oksitoansk: occitan, lenga d'òc) is ne
romaniske Sproake, ju der in Oksitanien, dät is dät suudelke Frankriek, Monaco,
un wäkke Doale in Italien un Spanien boald wäd. Foan do Sproakkundige wäd
Frankriek ätter do ferskeedene Foarme fon dät Woud "jee" in two groote
Sproakgestriche ferdeele: Dät Noude, wät dät Woud oui foar "jee" bruukt, is dät
Gestrich fon ju langue d'oïl ("ju oïl-Sproake"), in dät Suude wäd ju langue d'oc
boald (oïl un oc betjuude bee "jee").

Oksitoanien (Oksitoansk: Occitània) is die Deel fon Suud-Frankriek, wier sik ju
oksitoanske Sproake, ju langue d'oc of Occitan, uut ju Gallisk-Roomske Variante
fon dät Vulgärlatienske äntwikkeld häd. Die Noome "Oksitanien" wäd siet dät 13.
Jierhunnert ferwoand. Sowät 15 Millione Ljuude - n Fjoondel fon ju frantsööske
Befoulkenge - lieuwet in dät Gestrich un twäinträädel fon him häd moor of minner
Kunde fon ju oksitoanske Sproake. Der wäd skätsed, dät moor as two millione
Moanskene - foarallen ap dät Lound - Oksitoansk as Uumgongssproake bruuke
konnen, wan uk do lääste Muursproakebaalere do der neen Kunde fon dät
Frantsööske (ju amtelke Sproake) häiwed hieden, al in do trüütiger Jiere fon dät
twintichste Jierhunnert stuurwen sunt. Deeruum dät ju Ferweendenge fon dät
Frantsööske uk al ap ju Skoule aptwoangen wuude, leeuwe fuul oolde Ljuude noch
altied, dät dät Oksitoanske niks moor is as ne uutoardede lokoale Variante fon
ju frantsööske Sproake.

Man dät is düütelk, dät ju oksitoanske Sproake n sälwenständich Lid fon ju
romaniske Gruppe fon Sproaken is, wan dät deerfon uk n grooten Antaal fon gjucht
ferskeedene Dialekte rakt. Do two grootste Gruppen sunt do Dialekte fon ju
Limousin un fon Auvergne in dät Noude un fon Gascogne un Languedoc (n Gestrich
wät uk dän Noome fon ju Sproake drächt) in dät Suude.

Do eerste oksitoanske Woude in latienske Geskrifte ferskiene in dät Tiedoaler
twiske 700 un 800. Die eerste bekoande Täkst, die der gans ap Oksitoansk
skrieuwen is, datiert uut dät Jier 1002.

Twiske 1229 un 1232 ärooberde Jaume I "El Conqueridor" ("Die Äroober") do
Oailounde Mallorca un Valence ap do Almohadiske Moslem-Härskere. Kataloansk, wät
in judeer Tied noch tou grooten Deel uureenstämde mäd dät middeloalerlike
Oksitoanske, ärsätte dät Arabiske as amtelke Sproake.

Ju Sproake un ju Literatuur fon Oksitanien spielt ne wichtige Rulle in ju
middeloarlike Geskichte fon Wääst-Europa. Ju Geskichte fon ju oksitoanske
Literatuur fangt oun mäd dän Dichter un Härtsoch Wülm IX fon Aquitanien
(1071-1127). Dät Oksitoanske, ju Sproake fon do Trobadore, is ju Sproake in ju
do riederlike Ljoowesgeskichten toun eersten Moal in in ju europäiske
Literatuurgeskichte foarkuumen dwo. Ju Soage fon Tristan en Isolde is uut
Oksitanien uur dät ganse Fäästlound fon Europa fersprat. Fereerenge fon do
Wieuwljuude un ne kosmopolitiske Kultuur wuuden ferstäärked unner Ienfloud fon
do Kathare, ne gnostiske Bewäägenge, ju n oainen Oard Kristendum äntwikkeld
hiede. Ju oksitoanske Kultuur fon Fräiegaid un Toleranz häd domoals fon dät
Gestrich dät maast foarskrittelke un blöiende in Europa moaked un sien Bosskup
häd sik goud fersprat un eegentelk aal europäiske Hoawe beienflouded.

In do gjouelke Kjuustoage fon 1209 bit 1244 sunt Duusende fon Ljuude fermöärend
un is ju blöiendste Kultuur in Europa fernichted wuuden. Do Kathare, do der nit
ju Goddelkhaid fon Jesus Kristus akseptierje wüülen un do der dän waareldske God
fon do hebräiske Skrifte oulienden, sunt fon do ‘kristelke’ Noud-Frantsööske
Fierdere un mäd Geneemigenge fon dät Vatikan uutrooded wuuden. Do Oksitanier, do
der do Noud-Frantsööske eegentelk altied as Uutloundere betrachteden, bleeuwen
in do naiste Jierhunnerte äärgwoanisk juunuur ju Regierenge in Paris. Ju
Frantsööske Revolution fon 1789 wuud in dät Gestrich stäärk unnerstutsed, juust
as do Toachten fon dän Antiklerikalismus un dän radikoale Sozialismus. Däälich
rakt dät wier ne litje Bewäägenge, ju der dät Antoanken un dät Äärwe bie do
Ljuude foardert.

Siet do Kjuustoage fersäkt ju Befoulkenge hiere Identität moor of minner truch
dän Gebruuk fon ju oaine Sproake tou bewoarjen. So wuud uk in dät trättienste
Jierhunnert die Noome Oksitanien foar dit Gestrich ienfierd. Man mäd dät Edikt
fon Villers-Cotterêts wuud dät Oksitoanske 1539 tougunsten fon ju
Noud-Frantsööske Sproake ouskaffed un ferskeedene Skrieuwere as Michel Eyquem de
la Montaigne un Charles Baron de Montesquieu skalteden uume ap ju Sproake fon
dät Île de France. Wier do Behöörde un do Geleerde ju Sproake eer as ne
uunkorrekte Sproake of Dialekt betrachtje, wuud ju oksitoanske Sproake fon ju
Loundbefoulkenge altied bruukt un ärreegede wier Interesse bie do romantiske
Ströömengen fon dät 19. Jierhunnert. In wäkke Gebiete, as in n Médoc bie
Bordeaux honnelt sik dät däälich uum litje Gruppen, do hiere Dialekt fon ju
Sproake pleegje.

Wäkke Romaniste meene dät ne äänge Ferwantskup bestoant twiske Oksitoansk un ju
Kataloanske Sproake, wierbie do maaste Unnerskeede fon däälich unner Ienfloud
fon ju uurhärskjende frantsööske un spoanske Sproake äntsteen weese skällen. Ju
Skrieuwwiese fon dät Oksitanske gjucht sik woanelk ätter dät Frantsööske, wier
ju spoanske Skrieuwwiese ap dät Kataloanske uurdrain is.

Ju oksitoanske Sproake wäd an dän Anfang fon dät 21. Jierhunnert noch aal nit as
Amtssproake ferwoand, man dät frantsööske Fiersjokenoal France 3 bjut räägeld
Ättergjuchte in Oksitoansk. Suud-Frantsööske Bäidene konnen ju oksitoanske Toal
leere in besunnere Bäidenstuune, do sonaamde calandretas.

Foarallen ju Oarbaid fon dän Dichter Frédéric Mistral (1830-1914) stuud an dän
Beginpunkt fon ju näie Blöitetied fon ju oksitoanske Sproake. Touhoope mäd uur
Skrieuwere gruundede hie ap n 25. Moai 1854 ju kulturäl-politiske Bewäägenge
Félibrige, ju der fersäkt ap Gruund fon ju provensaliske Dialekt ne näie
Standardsproake tou skafjen, ju sik uk foar literariske Siele oaint. Mäd
Foarloopere as Abbé Joseph Roux {die der ju Skrieuwwiese standardisierde},
Prosper Estieu un Antonin Perbosc wuud Mistral die wichtichste oksitoanske
Dichter. Foar dät Gedicht Mirèio, wät hie al 1851 skrieuwen hiede, kreech
Mistral in dät Jier 1904 dän Nobelpries foar Literatuur.

Max Rouquette (oksitoansk: Max Roqueta) is n uur grooten
oksitoansk-provensoalsken Dichter fon dät 20. Jierhunnert. Sien Wierk uumfoatet
ferskeedene Romane, Kuutgeskichten, Gedichte un Tjooterstukke, do hie uk sälwen
ätter dät Frantsööske uursätten diede. Max Rouquette stoorf in n Juni 2005 in
dät oaler fon 96 Jiere in Montpellier.



https://stq.wikipedia.org/wiki/Noud-Fr%C3%A4isk

Noudfräisk (Kompromissnoome: friisk, Mooringer: frasch, Föhring-Amring: fresk)
wäd boald fon sowät 8.000 bit 10.000 Ljuude ap dät noudelke Fäästlound fon dän
Kring Noudfräislound ap ju Wäästkuste un fon Släswiek-Holstein, ap do Ailounde
Föhr, Amrum, Sylt un do Hallige, as uk ap dät Hälgelound. Dät Noudfräiske is een
fon do tjo fräiske Sproaken un heert tou ju anglofräiske Sproakfamilie. Däälich
rakt et noch njuugen Dialekte, do touhoope ju noudfräiske Sproake bildje.

Uut dät Ooldfräiske hääbe sik dät Wäästfräiske, dät Seelterfräiske un dät
Noudfräiske äntwikkeld. Do bildeden touhoope ju fräiske Sproakgruppe. Ju
Äntwikkelenge geen foar älke fräiske Sproake uurs, un so sunt uutnunner woaksen.
Die naiste Früünd tou do fräiske Sproaken is ju ängelske Sproake. Ju ängelske
Sproake un do fräiske Sproaken heere tou ju Ängelsk-Fräiske Sproakfamilie,
Anglofräisk of ju noudseegermoanske Sproakfamilie. Dät Anglofräiske wäd uk wäil
Noudwäästgermanisk naamd, un bildet ne Unnersproakgruppe binnen do Germaniske
Sproaken. Monges wäd dät Platdüütsk uk tou ju noudseegermoanske Sproakfamilie
reekend, man ju Sproake häd fuul noudseegermoanske Määrkmoale ferlädden.

Do noudfräiske Ailounde wuuden uum dät Jier 800 besiedelt fon Fräisen, do fon ju
suudelke Noudseekuuste keemen. Muugelk waas Hälgelound in disse Tied, un
deerfoar, aal fon Fräisen bewoond. Fon 689 bit tou 785 wuuden do fräiske Gebiete
fon kristelke Franken innuumen, un muugelk sunt disse Fräisen deeruum
wächleeken, uumdät do ju kristelke Religion nit annieme wüülden. Wät däälich dät
Fäästlound fon Noudfräislound is, wuude uum dät Jier 1100 fon Fräisen besiedelt.
Wier do Fräisen fon do noudfräiske Ailounde häär kuume is foar
Sproakwietenskuppere nit duudelk, uumdät ju fräiske Sproake in disse Tied noch
neen duudelke Dialektferskiele hiede. Man me gungt deerfon uut dät do Fräisen
fon dät Fäästlound, uut dät Grongerlound un Aast-Fräislound keemen.

In dät Middeloaler wuude Noudfräislound fon trättien hiirden (Harden) ferwaltet.
In do Hiirden kuuden do Fräisen sik sälwen ferwaltje, un die deenske Ienfloud in
dät Gebiet waas nit groot, wiertruch do Fräisen täämelk oainständich lieuweden.
1344 wonnen do Dänen ju Sleek bie Langsundtoft juun do Noudfräisen, un do
Fräisen ferljoose deertruch hiere uunouhongelke Position in Noudfräislound.

Truch Stoarmfloude in do Jiere 1362 un 1634 keem n groot Deel fon Noudfräislound
unner Woater. Bie ju Stoarmfloud 1362 ferswoont ju groote Hoawenstääd Rungholt,
dät domoalige wirtskuppelke un politiske Säntrum fon Noudfräislound, unner do
Woogen fon ju See. Truch ju Uurfloudenge in dät Jier 1634 wuude Stround, dät
grootste un riekste Ailound fon Noudfräislound, wächspäild. Stround waas uk ne
Hoochbuurich fon ju noudfräiske Toal, un dissen Ousleek fon ju Sproake waas aan
grooten Ferlust. Boalde tjo-fjäddel fon ju Befoulkenge - uungefeer säksduusend
Moanskene - keem bie ju Uurfloudenge uum't Lieuwen. Do Moanskene, do ju
Uurfloudenge fon Stround uurlieuwet hieden, wüülden nit moor weeruum. Man do
moasten daach tourääch uum't Lound ientoudiekjen. So äntstuuden do Ailounde
Pellworm un Noudstround, wät eegentelk man litje Uurblieuwsele sunt fon dät
oolde Stround. Dät Ounluuken fon Moanskene uut do suudelke Niederlounde hiede uk
aan grooten Ienfloud ap do Ailoundsproaken, dät Noudfräiske ferswoont deertruch
fon Pellworm un Noudstround.

Die ooldst uurlääwerde Täkste in ju noudfräiske Sproake is ju Ballade A bai a
redder (deer donse aan Rieder), fermoudelk uut dät 15. Jierhunnert, un weerfon
dän Skrieuwer nit bekoand is. Ju Ballade häd taalrieke argaiske Uuttaienge, un
däälich me kon ju oolde Ballade deertruch nit gjucht moor uursätte. Dät Läid is
in ferskeedene Variante uurlääwerd un wuude eerst in dät 19. Jierhunnert
hääruutroat. Apfaalend bie do fröie Täkste is ju Dominants fon Täkste fon dät
ferläddene Ailound Stround. Uut dät 16. Jierhunnert is n Spotläid, dät
Noudstrounder Läid fon Hans Tadesens Hammeldäifstäil, un uut ju Tied uum 1600 ne
Strounder Kategismus uurlääwerd, ju uk in aastföhrer Sproake uursät wuuden is.
Do Skrieuwere fon bee do Täkste sunt nit bekoand. Ätter ju Uurfloudenge fon
Stround sunt noch two Läide apskreeuwen, yn miren-söngh (een Mäddenläid) un yn
een-söngh (een Eeuwendläid), do fon do strounder Pestoor un Kronist Anton
Heimreich 1662 apskreeuwen wuuden sunt. Dät sunt Teekene deerfoar, dät et
fermoudelk noch taalrieke Täkste ferlädden geen sunt. Do uurlääwerd Täkste sunt
daach wät besunners, da ju noudfräiske Sproake maast boald un minner skreeuwen
wuude. Wanner do Noudfräisen skreeuwen, dan maast in ju läichdüütske,
hoochdüütske of deenske Sproake.

Eerst in dät 19. Jierhunnert, ju Tied fon ju Romantik, wuude dät uurs. Truch ju
Romantik kreegen do Ljuude Interesse foar hiere oaine Sproake. As Begin fon ju
noudfräiske Literatuur jäild dät Wierk fon Skrieuwer un Seemon Jap Peter Hansen.
So as ne Komödie in Söl'ring, dät Dialekt fon Sylt/Söl, mäd as Tittel Di
Söl’ring Pir’rersdei. Hansen waas uk dän Skrieuwer fon ju eensige loangere
Roman, ju jee in ju noudfräiske Sproake skreeuwen wuude. Di lekkelk Stjüürman
(Die glukkelk Stjuurmon) ärskien 1833, un waas uk dät eerste noudfräiske Bouk
dät taid wuude.

In dän twäiden Haaldeel fon dät 19. Jierhunnert kreech dät Noudfräiske as
Kultuursproake aan näien Impuls, do der Kontakte mäd do uur Fräislounde moaked
wuuden. Deer wuude moor un moor uur ju fräiske Beweegenge boald un uur fräisk
Unnergjucht un fräiske Literatuur. Eerst in 1924 kreech dät Noudfräiske n bitje
Plats ap do Skoulen, wät aal gjucht betieds waas, wanner me dät mäd do uur
wäästeuropäiske Sproakminnerhaide fergliekt. Die Gruund deerfoar waas dän
ferlädden Eersten Waareldkriech foar do Düütsken, un die Ienfloud fon ju deenske
Minnerhaid in Suud-Släswiek. Daach hiede ju fräiske Sproake n poor groote
praktiske un finanzielle Behinderengen, da do Ferskiele twiske do Dialekte so
groot weeren un truch dät Fäilen fon ne Standoardsproake moust älk sien oaine
Leermiddele äntwikkelje. So waas toun Biespil dät eerste noudfräiske Skoulbouk,
dät Söl'ring Leesbok, n Leesebouk in dät Dialekt fon Söl/Sylt, un wuude 1909
publisiert. Dät twäide noudfräiske Skoulleesebouk, in dät Dialekt fon Föhr un
Amrum, dät Ferreng-Ömreng Lesbuck, wuude 1925 hääruutroat. Deerätter keem dät
Frasch Leseböck, foar n poor Fäästlounddialekte, un wuude 1926 publisiert. N
Lesebouk foar dät Dialekt fon Hälgelound, mäd dän Titel Van Boppen en Bedeelen,
ärskiend eerst in dät Jier 1937.

Bie do Woalen 1933 kreech ju NSDAP in Noudfräislound 73,5 % in Suudtondern,
68,5 % in Husem un 53,3 % in Eiderstedt. Et roate nit fuul Noudfräisen, do juun
Adolf Hitler un sien NSDAP weeren, daach oankelde Ljuude juunsätten sik duudelk.
Aan fon do bekoandste Juunsätters waas Jens Mungard, die grootste Dichter uut ju
Skichte fon dät Ailound Söl/Sylt. Hie waas foar dät apniemen fon Noudfräislound
in Dänemark, un moakede duudelk dät ju fräiske un düütske Kultuur separoat fon
eenuur stuuden. 1940 stoorf hie in dät KZ-Sachsenhausen. In ju Nazitied wuude ju
noudfräiske Sproake un Kultuur nit stöänd fon do Nazis. Juust uursuum, 1938
wuude aal dät Fräisk Unnergjucht ferbeeden fon do Nazis, as die Twäide
Waareldkriech begon, roate dät foar ju noudfräiske Sproake un Kultuur goarneen
Plats moor. So kreech die Boas fon dän Foriining for nationale Friiske, Johannes
Oldsen, n Publikationsferboad un leeter uk Huusarrest.

Ätter dän Twäiden Waareldkriech wuude Noudfräislound, juust as uur Deele fon
wäästelk Düütsklound, ju näie Woonsteede foar düütske Fluchtlengen uut do
aastgebiete Pommern, Posen, Silezien, Wääst un Aast-Pruusen. Do maaste näie
Bewoonere fon Noudfräislound leerden ju noudfräiske Toal nit, wiertruch dät
Noudfräiske swäkker wuude. Dät noudfräiske Dialekt fon Hälgelound wuude truch
dän Kriech un ju Ättertied gjucht sweer träfd. Truch ju Marinehoawen ap dät
Ailound, wierfon do Bewoonere in ju Kriechstied al fuul tou ferdauen hieden,
nuumen fon do Allierten dän Besluut uum dät Ailound uum diesälge Gruund mäd
Eksplosive spränge tou läiten, deermäd do Düütsken dät Ailound nit wier as
Kriechshoawen bruuke kuuden. Die Plan waas naan Ärfoulch, man do Hälgelounders
do ap dät Fäästlound weeren, duurden eerst in dät Jier 1952 weerom ätter dät
Ailound. Deer weeren uk fuul Fluchtlengen uut do Aastgebiete bie, un ju
nit-hälgeloundske Befoulkenge waas in do säkstiger Jiere sogoar n groote
Moorhaid ap dät Ailound.

Noch n Ousleek foar do noudfräiske Ambitione waas ju Trännenge twiske do
Nationalisten fon dän Foriining for nationale Friiske un do düütsktjoue fon dän
Nordfriesischer Verein, ju ätter dän Eersten Waareldkriech äntsteen waas, man ju
sik truch dän Twäiden Waareldkriech nit annerd hiede. Eerst in dät Jier 1965
wuude dät Nordfriisk Instituut apgjuchtet, wier bee do Organisatione touhoope
oarbaideden. Wät dät Fräisk Unnergjucht angungt, waas dät ätter dän Twäiden
Waareldkriech eerst stil, dät wier apbauen fon dät Lound un do Fluchtlengen uut
do Aastgebiete weeren wichtiger. Daach wuude 1947 in dät Unnergjuchtgesäts fon
Släswiek-Holstein dät Noudfräiske as Woalfach touläiten. Eerst in do füüftiger
Jiere waas dät Noudfräiske, foarallen ap do Ailouinde, infierd as Skoulfach.

Ju Äntwikkelenge fon dät Sölring waas toun Biespiel gjucht uurs, un deertruch
däälich min tou ferstounde foar do Noudfräiskbaalere fon uur Ailounde. Do
Noudfräiskbaalere fon Föhr un Amrum hieden wäil Kontakt mädnunner, uumdät do
Ailounde nit so fier wäch fon eenuur lääse un me bie Äbbe fon dät eene ätter dät
uur Ailound loope kon. Deertruch liekje do Dialekte apnunner, un kwäd me uk fon
Föhring-Amring as een Dialekt. Dät Noudfräiske fon Hälgelound liekt,
bemäärkengswäid, moor ap dät Föhring-Amring as ap dät Sölring.

Apfaalen däd dät a insteede foar i, ä, ie, t.B. Mooring: Da latje bjarne schan
stal spale ap dåt frasche schap. "Do litje Bäidene skällen stil spielje ap dät
fräiske Skip".

Wo wäkke fon do Dialekte sik ferhoolde, kon me sjo in ju Tabelle bie Fräiske
Sproake. Hier rakt et noch wät besunnere Unnerskeede:

Truch do ferskeedene Dialekte roate dät uursprungelk nit aan Noome foar ju
noudfräiske Sproake. Do Halligfräisen kweede uur "freesk", do Mooringer uur
"frasch" un ap Föhr kwäd me "fresk". Maast kweede do Ailoundbewoonere uur
sölring, fering, öömrang of halunder, wan me uur ju oaine Sproake spräkt. As
meenskuppelke Noome foar ju ganse noudfräiske Sproake bruuke do Noudfräisen
däälich dät Woud friisk as Kompromis. Die Noome is in dän Loop fon ju Tied Deel
wuuden fon ferskeedene Noomen so as Friisk Foriining, Friisk Gesäts of
Nordfriisk Instituut.

Truch Touhoopeoarbaid in do lääste tritich Jiere sunt deer oaber n poor
Gruundreegele foar ju Skrieuwwiese fäästlaid. So wäide in ju noudfräiske Sproake
Luude mäd diakritiske Teekene bruukt ("ä", "å", "ö" en "ü") un do loange Luude
wäide antjuudet truch Dubbeldskrieuwenge fon do Bouksteeuwen ("aa", "ää", "åå",
"ee", "ii", "oo", "öö", "uu", "üü"). Un ju düütske Großschreibung, dät Gebruuk
uum bie Substantive dän eersten Boukstäf groot tou skrieuwen, wäd in do maaste
Noudfräiske Baalwiesen nit moor bruukt.

Ju Ferskeedenhaid fon do noudfräiske Luude is uungefeer dätsälge as ju Taal fon
seelterfräiske Luude. Man ju Gjuchtskrieuwenge häd disse Luude uurnuumen uut dät
Düütske un Deenske. Uut dät Düütske kuume do Bouksteeuwe "ä", "ö" un "ü" un uut
dät Deenske kuumt die Boukstäf "å".

Ju Taal fon Baalere skäl twiske do 8.000 un 10.000 weese. Disse Taale reeke ju
Loundesregierenge fon Släswiek-Holstein un ferskeedene fräiske
Sproakorganisatione. Do Sproakwietenskuppere toanke dät ju Taal fon Baalere
läiger is, Nils Århammar roate in dät Jier 2007 n Skät fon uungefeer 5.000
Baalere in Noudfräislound un noch 1.500 bit 2.000 deerbuuten.

Däälich hääbe dät Föhring-Amring ap do Ailounde Föhr un Amrum un dät Mooringer
ap dät noudelke Fäästlound relativ noch oarich wät Baalere. Fon do 11.000
Ienwoonere fon Föhr un Amrum konnen 3.500 Moanskene Noudfräisk baale. Ap dät
Föhrer Westerlound kon ju Moorhaid fon ju Befoulkenge Fräisk baale, ap dät
aastelke Deel fon et Ailound boalt ju Moorhaid Düütsk of Läichdüütsk. Ap Amrum
wäd buuten dät Täärp Wittdün noch fuul fräisk boald. Dät Mooringer wäd in do
Täärpe uum dän Risumer Foan boald. Do uur noudfräiske Dialekte sunt foar n Deel
fon uutstierwen betroued, foarallen dät Karrharder Fräisk, Middel-Goesharder un
dät Halligfräiske.

Fröier waas dät noudfräiske Sproakgebiet noch fuul gratter, man ätter
Jierhunnerte is dät Gebiet litjer wuuden, foar n groot Deel truch dän Apmarsk
fon dät Läichdüütske un leeter truch dät Düütske. Bit in dät 17. Jierhunnert
baalen do Ljuude ap dät Eiderstädter Hoolichailound noch noudfräisk, man dät
Gebiet is däälich Deel fon dän Loundkring Noudfräislound. Uk ap dät Ailound
Strand wuude bit dän Burchardiflut in dät Jier 1634 fräisk boald. Fuul Fräisen
stuurwen of sunt leeter wächleeken, deerfoar keemen oaber fuul Ienwonderer uut
do Niederlounde, un dät Fräiske stoorf uut. Ap dät Ailound Pellworm boalden do
Ienwoonere bit in dät 18. Jierhunnert fräisk, bit dän Befoulkengsstruktuur sik
deer uk ferannere. Ap n 10. Oktober 1981 stoorf uk ju lääste Baalerin fon dät
Suuder-Goesharder.

In ju Midde fon dät 19. Jierhunnert boalden noch 30.000 Moanskene noudfräisk,
foarallen in do noudelke Täärpen un Ailounde waas dät ne Moorhaid fon ju
Befoulkenge. In dät Interbellum waas ju Taal fon Noudfräiskbaalere noch
uungefeer 15.000. Dät waas daach n Träädel fon ju noudfräiske Befoulkenge un in
bepeelde Täärpe in dät Nouden hieden do Noudfräiskbaalere immer noch ne
Moorhaid.

In ju Gruundwätte fon Släswiek-Holstein (Artikkel 5) fon 1990 wäide do Gjuchte
fon do deenske un noudfräiske Minnerhaid garantiert. Ap n 11. November 2004
wuude truch dän Lounddai fon Släswiek-Holstein ju Wätte foar ju noudfräiske
Sproake, mäd dän Noomen Friisk Gesäts, annuumen, wiertruch do Noudfräisen moor
Toalgjuchte kreegen. Siet 1988 rakt et dät Gremium für Fragen der friesischen
Bevölkerungsgruppe im Lande Schleswig-Holstein ("Kommission foar Froagen fon ju
fräiske Befoulkengsgruppe in dät Lound Släswiek-Holstein") un siet 1991 wäd in
ju finanzielle Huushollenge fon Släswiek-Holstein uk Jäild reserviert uum ju
noudfräiske Sproake un Kultuur tou stöänen. Bie Bundesministerium des Innern
(BMI) rakt et ne Beratender Ausschuss für Fragen der friesischien Volksgruppe in
Deutschland beim Bundesministerium des Innern, mäd Fertreeder fon do Fräiske
Räid, Friisk Foriining, Nordfriesischer Verein, Seelter Buund, Nordfriisk
Instituut, do Lounde Läichsaksen un Släswiek-Holstein, un aan Fertreeder fon dät
BMI.

Ju noudfräiske Sproake stoant siet dät Jier 1999 unner Skuts fon ju Europäiske
Charta fon do Regionoale- un Minnerhaidssproaken, touhoope mäd dät
Seelterfräiske, Läichdüütsk, Deensk, Sorbisk un do Sproaken fon do Sinti un
Roma. Do noudfräiske Minnerhaid stoant uk, juust as ju aast-fräiske Minnerhaid
(mäd do Seelterfräisen), unner Skuts fon dät Roomuurienkuumen tou n Skuts fon
nationoale Minnerhaide, wierfon ju Sproake n groot Deel uumfoatet.

Dät rakt two noudfräiske Organisatione, do fröier oafters moal Striederäi
hieden, wät neen positive Uutwierkenge hiede ap ju noudfräiske Toal. Die
Noudfräiske Fereen (Nordfriesischer Verein) äntstuude in ju Kaisertied as
Fereenn foar Noudfräisen, do siksälwen as Düütske seegen. Dät waas n duudelk
Ferskiel mäd do Meeglide fon dän Friisk Foriining, do sik as nationoale
Minnerhaid mäd oaine Kultuur un Sproake seegen. Die Friisk Foriining stried aal
siet do 1920er Jiere foar moor Anärkannenge fon do Noudfräisen as nationoale
Minnerhaid. Siet dät Jier 1964 oarbaide bee do Organisatione touhoope in dät
Nordfriisk Instituut.

Do Noudfräiske Fereen, Friisk Foriining un Nordfriisk Instituut oarbaide
touhoope in n Fräisken Räid Sektion Noud. Ju Meente Hälgelound, Heimatbund der
Landschaft Eiderstedt e.V un dän Öömrang Ferian sunt deer uk in fertreeden. Uur
noudfräiske Organisatione, do nit tou dän Fräisken Räid Sektion Noud heere, sunt
die Söl'ring Foriining un ju Ferring Stiftung. Die Fräiske Räid häd ieuwenske ju
Sektion Noud ne Sektion Aast foar Aast-Fräislound (mäd Seelterlound) un Sektion
Wääst foar ju Provinz Fryslân in do Niederlounde.

Siet Oktober 2010 rakt et in Bredstedt/Bräist dät Friisk Hüs weer die Friisk
Foriining, Nordfriesischer Vereins un dän Fräisken Räid Sektion Noud fertreeden
sunt.

Ju Position fon dät Noudfräiske in do Medien is nit so stäärk. Of un tou rakt et
noudfräiske Artikkele in do regionoale düütske Saitengen, so as dät
Nordfriesland Tageblatt ("Noud-Fräislound Daiblääd"), ju Sylter Rundschau
("Sylter Rundkiek") un die Inselbote ("Ailoundboode"). Uk in n Flensborg Avis
("Flensbuuriger Saitenge"), ju Saitenge fon ju deenske Minnerhaid, wäd of un tou
aan Artikkel in ju noudfräiske Sproake publisiert. Ju Taal fon noudfräiske
Artikkele lait bie do Bleede Nordfriesland ("Noud-Fräislound") un dän
Helgoländer ("Hälgelounder"), do älk Fjoodendeelsjier ärskiene, lait uungefeer
twiske 10 bit 15 %. Fon 1967 bit 1988 wuude Frisica Nova hääruutroat as
Tiedskrift foar dät Jungfoulk un waas foar uungefeer foar n Haaldeel ap
Noudfräisk. Bie NDR (Norddeutsche Rundfunk - "Nouddüütsken Uumroup") is älke
Wieke ne noudfräiske Seendenge, ju uungefeer tjo Minuuten duurt. Ju NDR seendet
in gans Noud-Düütsklound, fon dät niederloundiske bit dät polniske Skeed, un
deeruum is ju litje Interesse fon disse Uumroup nit gans so froamd. Dät Nais
foon diling ("Näis fon däälich") is fon Moundai bit Fräindai op do Radioseendere
Antenna Sylt un Friisk Funk tou heeren. Friisk Funk is älke Dai een Uure loang
tou heeren ap dät Offener Kanal Schleswig-Holstein (Westküste). TV ap Noudfräisk
rakt et apstuuns nit.

In dät Skouljier 2013/14 wuude ju noudfräiske Sproake bruukt in 16 Bäidenstuune.
Touhoope 757 Bäidene leerden Fräisk an 14 Gruundskoulen. Ätter ju Gruundskoule
rakt et Fräiskunnergjucht in ju Arbeitsgemeinschaft bie de Säkundarstappe I un
in Kuurse in de Säkundarstappe II. Wät do Gymnasien angungt wäd dät Noudfräiske
bloot in Wyk ap Föhr reeket. Deer absolvierten 2012 foar dät eerste Moal two
Skoulbäidene ne mundelke Fräiskköärenge foar dät Abituur. Siet do 1990er Jiere
wäd uk fersäiked, dät Noudfräiske moor un moor in do Bäidenstuune tou benutsjen,
uum deer ju Sproake aal tou revitalisierjen, uumdät ju uurs fon uutstierwen
betroued is. An do Universitäten in Flensbuurich un Kiel wäide Uutbildengen un
Kuurse reeket. In Flensbuurich rakt et ju Uurbildengen un Kuursen foar Leerere
an do Gruundskoulen un do Säkundarsstappen. In Kiel kon me Frisistik studierje
as Haud- of Biefach studierje. Ferskeedene Skoulen, do Fräiskunnergjucht reeke,
hääbe nu aan fräisken Noomen an hiere Skoulen roat, so as Eilun Feer Skuul ap
Föhr, ju Öömrang Skuul ap Amrum un ju deensk-fräiske Risum Skole/Risem Schölj in
Risum-Lindholm. An do Folkshoochskoulen un fon dän Friisk Foriining un n
Nordfriesischer Verein wäide Kuurse feranstaltet, wieroun et älk Jier uungefeer
sun hunnert Deelniemere rakt.

In do Säärken wäd dät Noudfräiske of un tou bruukt. Et rakt nit fuul Pestoore,
do Noudfräisk baale konnen. Siet 1955 sunt do Evangelien fon Markus un Matthäus
uursät in ju noudfräiske Sproake, un in dät Jier 2000 ärskiende dät eerste
noudfräiske Läidebouk, wierfon dän Titel waas "Loow nü e Hiire" ("Loowje nu dän
Heeren"). Deeroun wuude fieuw Jiere oarbaided un häd 260 Läide un fääre Psoolme,
Gebeede un Liturgien.



https://stq.wikipedia.org/wiki/M%C3%BCnster

Munster (dt. Münster) is ne kringfräie Stääd in dät Noude fon
Noudrhien-Wäästfoalen. Dät is ju Haudstääd fon dät Regierengsbetsirk Munster.
Munster häd 270.868 Ienwoonere (2010) un ne Uurfläche fon 302,83 km². Muenster
is siet 1915 ne düütske Groβstadt. Ju Universität fon Munster is een fon do
ooldste Universitäte fon Düütsklound. Dät häd dän Bienoome Wäästfoalenmetropole,
wan uk in Bochum, Dortmund, Bielefäild un loange Tied uk Gelsenkirchen moor
Moanskene woonje. Munster is ju grootste düütske Stääd sunner n gauen Stäädboan
of n Sträitenboan. Een fon do ooldste Skoulen fon Düütsklound stoant hier, dät
Gymnasium Paulinum. Fröier sunt bolde aal Sköilere fon dät Paulinum Pastoore
wuuden, un noch däälich kon me ap disse Skoule Latien un Griechisk leere. N
Attraktion foar do Tuuriste, do der Munster däälich besäike, is die
Aalweederzoo, n groot Diertepark mäd wüülde un exotiske Dierte.

Die Noome Munster kumt fon dät Latienske monasterium (Klaaster) un ferwiest ap
ju Gründenge fon dät Bisdum Munster truch Korl dän Groote in dät Jier 793. Die
eerste Biskup waas Liudger. In dät Middeloaler waas Munster ne blöiende
Hansastääd.

In dät Jier 1534 ferjoageden Dööpere dän domoalige Biskup Franz fon Waldeck. As
jo dän Gewalt deer in Hounde hieden, hiet dät, dät Munster dät näie Jerusalem
waas. Die näie Fierder fon de Stääd, Jan Matthys, ferlööwede bloot Wierdööpede
in Munster tou woonjen; do uur wuuden ferdrieuwen. Die ferdrieuwene Biskup
stoalde ne näie Armee touhoope mäd Hälpe fon de Katoolske Säärke man uk fon
Lutterske, un beleegerde ju Stääd. Binne Munster radikalisierde sik ju
Bewäägenge. Ap Eende wuud Jan van Leiden dän Fierder un hie stoalde Gemeenskup
fon Göidere un Polygamie ien. Een Jier leeter (1535) fäl ju Stääd un hääbe do
biskuppelke Truppen deer grausoam huused. Jan van Leiden wuud waigjucht un an ju
Lambertisäärke honget noch altied ju Koowe, wieroun sien Lieke uutstoald wuude.

Die Free fon Munster un Ossenbrääch in dät Jier 1648 moakede fon Munster n
uunouhongich Bisdum un deertruch bleeuw dät ganse Gestrich kattoolsk. N uur
wichtich Paat fon dän Free fon Munster waas die Eend fon dän Tachtichjierige
Kriech un ju Anärkannenge fon ju Uunouhongichkaid fon do Niederlounde truch
Spoanien.

In dät Jier 1672 dieden do Munsterske unner Fierenge fon Biskup Bernhard von
Galen n Ienfal in ju Republik fon do Soogen Fereende Niederlounde. In Groningen
wäd noch altied jierelk dän Siech betoacht ap dän Biskup fon Munster (mäd dän
Bienoome Bummen Bernd), mäd dän Groninger Äntsats.

1802 wuud Munster ärooberd fon Prüüsen un tou Haudstääd fon Wäästfoalen moaked.
Truch dän Rieksdeputationshaudslus fon dän 25. Februoar 1803 kreech dan die
lutterske Härtsoch fon Ooldenbuurich dän stoatelke Gewalt uur do Amte
Kloppenbuurich un Fächt (dät Ooldenbuurger Munsterlound). Deermäd waas dan dän
Jierhunnerte oolde waardeldske Beend twiske Munster un do Seelter truchsnieden.
Man jo bleeuwen kattoolsk!

Munster häd touhoope mäd Ossenbrääch n oainen Flugplats: Lufthoawen
Munster-Ossenbrääch.



https://stq.wikipedia.org/wiki/Luudgeskichte

Ju Luudgeskichte (dt. Lautgeschichte) rakt ju Äntwikkelenge fon do Luude.
Deerbie fint me ferskeedene Wierkengen, as:

As Biespil fon wät deerbie hääruut kumt, reeke wie dät hier foar do seelter
Luude. Foar do Oukuutengen, sjuch Sproakoukuutengen.

Sfr. a < aofr. a < germ. ai foar kuutjende Konsonantferbiendenge, t.B. Atter
Eiter, hatst (du) heißt. ::< germ. au foar kuutjende Konsonantferbiendenge, t.B.
lapt (er) läuft, gratter größer.

Sfr. ö in Skäddel mädunner insteede fon o, t.B. Böskup Botschaft; Fröst Frost,
nöchtern nüchtern, Snötte Rotz Sfr. u < aofr. u < germ. u, t.B. Tunge Zunge,
Sunne Sonne, truch durch.

Sfr. ü in Skäddel mädunner insteede fon u, t.B. brülje brüllen, Glük Glück,
Süster Schwester (Ma195-212).

Sfr. aa insteede fon Sfr. a besonders foar sk, st, r + Konsonant un
Doppelkonsonanten, t.B. Taaske Tasche,

Sfr. ää insteede fon Sfr. ä besunners foar Frikative, stämhafte Plosive un r-
Ferbiendengen, t.B. Glääs Glas,

Sfr. ee < aofr. ê < germ. ai in uur Falle as bie aofr. â, sfr. oo, t.B. breed
breit, Been Bein, deele

Sfr. íe maast Variante fon sfr. ie, wier Biespiele roat sunt. Sfr. ie < aofr. î
< germ. î, t.B. Íes Eis, Iersen Eisen, biete beißen, drieuwe treiben, Wieuw
Frau, Tied Zeit.

Sfr.R oa < aofr. a < germ. a foar gewisse Konsonante, t.B. Moanske Mensch,
stoanst stehst, hoalt hält,

Sfr. öä insteede fon ö in Lehnwörter, foarallem in eepene Silwe un foar l un r,
t.B. Köäkene Küche, Sköäwel

Sfr. oo <aofr. â < germ. ai in eepene Silwe, in dän Fal ju Foulgesilwe dunkeren
Vokoal of w änthaalt, t.B. Toone

Sfr. öö in Leenwoude, t.B. Dööntje Erzählung, Lööper Läufer. Sfr. úu maast
Variante fon sfr. uu, wier Biespiele roat sunt. Sfr. uu < aofr. û < germ. û,
t.B. Húus Haus, Tuume Daumen, bruuke brauchen.

Sfr. ü’ü maast Variante fon Sfr. üü, wier Biespiele roat sunt. Sfr. üü in
Leenwoude, t.B. Dü'üwel Teufel, dü'ütsk deutsch; Küüt Wade.

Sfr. aai in U un S insteede fon oai. Sfr. aau is Variante fon au. Sfr. ai <
aofr. ei (< germ. a, e, u + palatoalen g), t.B. Dai Tag, Wai Weg, Bail Bügel,
Aide Egge, nai nahe.

Sfr. äuw < oold e (< germ. u mäd i-Umlaut) + w, t.B. skäuwen geschoben, stäuwen
gestoben; uk häuw hieb.

Sfr. eei is Variante fon äi, foarallen in S. Sfr. eeuw insteede fon ee + w of äi
+ w, t.B. leeuwe glauben, Sleeuwe Ärmel. Sfr. ieuw insteede fon ie + w, t.B.
Skieuwe Scheibe, ieuwen eben, Wieuw Frau. Sfr. oai < aofr. ai (êi) < afr. ê (<
germ. ai, æ: usw.) + j of palatoalen g, t.B. Oai Ei, toai zähe, oaien eigen.
Sfr. oi < aofr. o + w, t.B. bloie blühen, groie wachsen.

Sfr. oou is Variante fon ou, foarallen in S. Sfr. ou < aofr. ô < germ. ô, t.B.
Bouk Buch, goud gut, roupe rufen.

Sfr. ööi is Variante fon öi, foarallen in S. Sfr. uui in truuje drohen, in S
bluuje blühen.

Sfr. ja < aofr. ia < germ. eu (eo) in dän Fal nit i-Umlaut foarliech, t.B.
Bjastmolk Biestmilch, djapper tiefer, ljauer lieber. Sfr. jaa insteede fon sfr.
ja as aa insteede fon a, t.B. Tjaaske Driesche, US Jaader Euter, US ljaacht
licht. Sfr. joa in R biewielen insteede fon jaa, t.B. ljoacht licht. Sfr. joo <
aofr. ia in eepene Silwe, t.B. bjoode bieten, ljoo lieb.

Sfr. jou < aofr. iow < wgerm. eu foar w < germ. e foar w, t.B. Tjoue Treue, Rjou
Reue, Jou Sie, fjauer vier. Sfr. ju < aofr. ieuw < germ. eu bie i of j fon ju
Fougesilwe, t.B. bjut (er) bietet, ljucht (er) lügt.

Sfr. jü is Variante fon ju, foarallen in S. Sfr. ju is Variante fon juu. Sfr.
juu < aofr. ieuw unner Deenenge in eepene Silwe

Sfr. ch < afr. ch < germ. h, hh, g, t.B. ticht dicht, hooch hoch, fljucht (er)
fliegt, Bierich Berg.

Sfr. f < afr. f, ff < germ. f, ff, t.B. Fisk Fisch, skufst schiebst, skiffe
sortieren, doof taub.

Sfr. g is Variante fon ĝ. Sfr. 'ĝ < afr. g, gg < germ. g foar dunkere Vokoale,
gg, t.B. ĝreeuwe graben, ĝoud gut, Tjuuĝe Zeuge, Brääĝ (neben Brääch) Brücke.

Sfr. h < afr. h in Anlaut < gem. h, t.B. Houd Hut, hooch hoch; swuunden foar j,
r, l, n, w. Sfr. j < afr. i (j) in Anlaut < germ. j, t.B. Jier Jahr, jung jung.

Sfr. k :< afr. k, kk < germ. k, kk, t.B. koold kalt, Hoake Haken, wook weich,
Äkker Acker, Soaks Messer. Sfr. l :< afr. l, ll < germ. l, hl, ll, t.B. lom
lahm, leet spät, luud laut, Wälle Quelle, dul toll.

Sfr. m :< afr. un germ. m, mm, mb, t.B. Moune Mond, Noome Name, klom klamm, Koum
Kamm. Sfr. n :< afr. n, nn < germ. n, hn, nn, t.B. näi neu, Eende Ende, Lound
Land, Näkke Nacken.

Sfr. ng :< afr. un germ. ng un n in nk, t.B. Song Gesang, toanke denken. Sfr.
p :< afr. un germ. p, pp, t.B. Peere Birne, loope laufen, Roop Seil, Knäppel
Knüppel. Sfr. r' :< afr. r < germ. r, anlautend hr, inlautend z, t.B. rood rot,
grattergrößer, Oor Ohr, Ring Ring, moor mehr.

Sfr. s :< afr. un germ. s, ss, t.B. sitte sitzen, bäst (du) bis, loos leer,
Kääsen Kissen.

Sfr. sch [sx] < aofr. sk in Anlaut < germ. sk, t.B. schrieuwe schreiben, Schaad
Schatten. Sfr. sk < aofr. sk in In- un Auslaut (säilden in Anlaut), t.B. Paasken
Ostern, Tusk Zahn. Sfr. t :< afr. un germ. t, tt, t.B. Tid Zeit, slite
schleißen, groot groß, sitte sitzen.

Sfr. ts :< aofr. tz in Inlaut < urfr. k foar hälle Vokoale < germ. k, t.B.
Wätseldai Werktag, hitselje hecheln. Sfr. w :< afr. w < germ. w, hw, t.B. woorm
warm, Winter Winter, twäärs quer, skuuwe schieben.



https://stq.wikipedia.org/wiki/Luudgeschichte

Ju Luudgeskichte (dt. Lautgeschichte) rakt ju Äntwikkelenge fon do Luude.
Deerbie fint me ferskeedene Wierkengen, as:

As Biespil fon wät deerbie hääruut kumt, reeke wie dät hier foar do seelter
Luude. Foar do Oukuutengen, sjuch Sproakoukuutengen.

Sfr. a < aofr. a < germ. ai foar kuutjende Konsonantferbiendenge, t.B. Atter
Eiter, hatst (du) heißt. ::< germ. au foar kuutjende Konsonantferbiendenge, t.B.
lapt (er) läuft, gratter größer.

Sfr. ö in Skäddel mädunner insteede fon o, t.B. Böskup Botschaft; Fröst Frost,
nöchtern nüchtern, Snötte Rotz Sfr. u < aofr. u < germ. u, t.B. Tunge Zunge,
Sunne Sonne, truch durch.

Sfr. ü in Skäddel mädunner insteede fon u, t.B. brülje brüllen, Glük Glück,
Süster Schwester (Ma195-212).

Sfr. aa insteede fon Sfr. a besonders foar sk, st, r + Konsonant un
Doppelkonsonanten, t.B. Taaske Tasche,

Sfr. ää insteede fon Sfr. ä besunners foar Frikative, stämhafte Plosive un r-
Ferbiendengen, t.B. Glääs Glas,

Sfr. ee < aofr. ê < germ. ai in uur Falle as bie aofr. â, sfr. oo, t.B. breed
breit, Been Bein, deele

Sfr. íe maast Variante fon sfr. ie, wier Biespiele roat sunt. Sfr. ie < aofr. î
< germ. î, t.B. Íes Eis, Iersen Eisen, biete beißen, drieuwe treiben, Wieuw
Frau, Tied Zeit.

Sfr.R oa < aofr. a < germ. a foar gewisse Konsonante, t.B. Moanske Mensch,
stoanst stehst, hoalt hält,

Sfr. öä insteede fon ö in Lehnwörter, foarallem in eepene Silwe un foar l un r,
t.B. Köäkene Küche, Sköäwel

Sfr. oo <aofr. â < germ. ai in eepene Silwe, in dän Fal ju Foulgesilwe dunkeren
Vokoal of w änthaalt, t.B. Toone

Sfr. öö in Leenwoude, t.B. Dööntje Erzählung, Lööper Läufer. Sfr. úu maast
Variante fon sfr. uu, wier Biespiele roat sunt. Sfr. uu < aofr. û < germ. û,
t.B. Húus Haus, Tuume Daumen, bruuke brauchen.

Sfr. ü’ü maast Variante fon Sfr. üü, wier Biespiele roat sunt. Sfr. üü in
Leenwoude, t.B. Dü'üwel Teufel, dü'ütsk deutsch; Küüt Wade.

Sfr. aai in U un S insteede fon oai. Sfr. aau is Variante fon au. Sfr. ai <
aofr. ei (< germ. a, e, u + palatoalen g), t.B. Dai Tag, Wai Weg, Bail Bügel,
Aide Egge, nai nahe.

Sfr. äuw < oold e (< germ. u mäd i-Umlaut) + w, t.B. skäuwen geschoben, stäuwen
gestoben; uk häuw hieb.

Sfr. eei is Variante fon äi, foarallen in S. Sfr. eeuw insteede fon ee + w of äi
+ w, t.B. leeuwe glauben, Sleeuwe Ärmel. Sfr. ieuw insteede fon ie + w, t.B.
Skieuwe Scheibe, ieuwen eben, Wieuw Frau. Sfr. oai < aofr. ai (êi) < afr. ê (<
germ. ai, æ: usw.) + j of palatoalen g, t.B. Oai Ei, toai zähe, oaien eigen.
Sfr. oi < aofr. o + w, t.B. bloie blühen, groie wachsen.

Sfr. oou is Variante fon ou, foarallen in S. Sfr. ou < aofr. ô < germ. ô, t.B.
Bouk Buch, goud gut, roupe rufen.

Sfr. ööi is Variante fon öi, foarallen in S. Sfr. uui in truuje drohen, in S
bluuje blühen.

Sfr. ja < aofr. ia < germ. eu (eo) in dän Fal nit i-Umlaut foarliech, t.B.
Bjastmolk Biestmilch, djapper tiefer, ljauer lieber. Sfr. jaa insteede fon sfr.
ja as aa insteede fon a, t.B. Tjaaske Driesche, US Jaader Euter, US ljaacht
licht. Sfr. joa in R biewielen insteede fon jaa, t.B. ljoacht licht. Sfr. joo <
aofr. ia in eepene Silwe, t.B. bjoode bieten, ljoo lieb.

Sfr. jou < aofr. iow < wgerm. eu foar w < germ. e foar w, t.B. Tjoue Treue, Rjou
Reue, Jou Sie, fjauer vier. Sfr. ju < aofr. ieuw < germ. eu bie i of j fon ju
Fougesilwe, t.B. bjut (er) bietet, ljucht (er) lügt.

Sfr. jü is Variante fon ju, foarallen in S. Sfr. ju is Variante fon juu. Sfr.
juu < aofr. ieuw unner Deenenge in eepene Silwe

Sfr. ch < afr. ch < germ. h, hh, g, t.B. ticht dicht, hooch hoch, fljucht (er)
fliegt, Bierich Berg.

Sfr. f < afr. f, ff < germ. f, ff, t.B. Fisk Fisch, skufst schiebst, skiffe
sortieren, doof taub.

Sfr. g is Variante fon ĝ. Sfr. 'ĝ < afr. g, gg < germ. g foar dunkere Vokoale,
gg, t.B. ĝreeuwe graben, ĝoud gut, Tjuuĝe Zeuge, Brääĝ (neben Brääch) Brücke.

Sfr. h < afr. h in Anlaut < gem. h, t.B. Houd Hut, hooch hoch; swuunden foar j,
r, l, n, w. Sfr. j < afr. i (j) in Anlaut < germ. j, t.B. Jier Jahr, jung jung.

Sfr. k :< afr. k, kk < germ. k, kk, t.B. koold kalt, Hoake Haken, wook weich,
Äkker Acker, Soaks Messer. Sfr. l :< afr. l, ll < germ. l, hl, ll, t.B. lom
lahm, leet spät, luud laut, Wälle Quelle, dul toll.

Sfr. m :< afr. un germ. m, mm, mb, t.B. Moune Mond, Noome Name, klom klamm, Koum
Kamm. Sfr. n :< afr. n, nn < germ. n, hn, nn, t.B. näi neu, Eende Ende, Lound
Land, Näkke Nacken.

Sfr. ng :< afr. un germ. ng un n in nk, t.B. Song Gesang, toanke denken. Sfr.
p :< afr. un germ. p, pp, t.B. Peere Birne, loope laufen, Roop Seil, Knäppel
Knüppel. Sfr. r' :< afr. r < germ. r, anlautend hr, inlautend z, t.B. rood rot,
grattergrößer, Oor Ohr, Ring Ring, moor mehr.

Sfr. s :< afr. un germ. s, ss, t.B. sitte sitzen, bäst (du) bis, loos leer,
Kääsen Kissen.

Sfr. sch [sx] < aofr. sk in Anlaut < germ. sk, t.B. schrieuwe schreiben, Schaad
Schatten. Sfr. sk < aofr. sk in In- un Auslaut (säilden in Anlaut), t.B. Paasken
Ostern, Tusk Zahn. Sfr. t :< afr. un germ. t, tt, t.B. Tid Zeit, slite
schleißen, groot groß, sitte sitzen.

Sfr. ts :< aofr. tz in Inlaut < urfr. k foar hälle Vokoale < germ. k, t.B.
Wätseldai Werktag, hitselje hecheln. Sfr. w :< afr. w < germ. w, hw, t.B. woorm
warm, Winter Winter, twäärs quer, skuuwe schieben.



https://stq.wikipedia.org/wiki/Luchtfoartjuuch

Een Luchtfoartjuuch is een Reewe, ju in ju Lucht foare kon. Dät rakt deer gjucht
ferskeedene Funktsjoonswiesen, do me groaf iendeele kon in Luchtfoartjuuge, do
sweerer sunt as ju Lucht (Fljoogere, Hoochskruuwere) , un wäkke, do lichter sunt
as Lucht (Ballone un Luchtskiepe).

Litje Skienfät-Ballone, do Kǒng-Míng-Skienfeete wuden al foar bolde twoduusend
Jiere fon dän Chineesiske Politiker Zhūgě Liàng ärfuunen. Ju fäärme Ballonfoart
mäd Moanskene an Boud waas in 1783, die groote Ballon waas fon do Bruure
Mongolfier ärfuunen wuden.

In ju Theorie wuden al foar moorere hunnert Jiere Luchtfoartjuuge uuttoacht, do
sweerer sunt as Lucht, t.B. fon Leonardo da Vinci, man bit dät funktjoonierde,
duurde dät noch een Tied. Albrecht Ludwig Berblinger, bekoand as "die Snieder
fon Ulm" stoalde al in 1811 aan Glied-Fljooger foar, die oaintelk
funktsjoonierde, man as hie deermäd uur ju Donau fljooge skuul, geen dät nit,
uumdät deer do Wiend-Ferhooldnisse läip sunt. Deeruum is hie bloot uutlaached
wuden.



https://stq.wikipedia.org/wiki/Kutenai

Do Kutenai (in do USA algemeen Kootenai, in Kanada as Kootenay beteekend) sunt
ne Gruppe fon soogen noudamerikoanske Indioanerstamme, do der an dät Skeed
twiske do USA un Kanada lieuwje, un wäil in do US-Buundesstoate Washington,
Montana un Idaho un in ju kanadiske Provinz British Columbia.

Do kanadiske Gruppen un däälich First Nations beteekenje sik sälwen as Ktunaxa
(Uutsproake: ‘K-tuu-NA-cha’ of ‘Too-na-ha’). Dit Woud kumt wäil häár fon Kotona,
ju Uutsproake fo n dän Stamnoome Ktunxa truch do Piegan-Blackfoot-Indioaner, Uur
Plainsstamme beteekende him as ‘wook Foulk.’ Jo sälwen naamden sik ‘Foulk fon do
Woatere’ of ‘Foulk fon de See’. Do US-amerikoanske Gruppen un Stamme fon däälich
beteekenje sik sälwen as Ksanka (fon Ksahans-?akis - ‘goude Träfsicherhaid’),
man däälich naame jo sik offiziell maast 'Kootenai'.

Ju Sproake fon do Kutenai, dät Kutanaha, ju der fon säks fon do soogen Stamme
boald wäd, heert tou neen fon do indioanske Sproakgruppen, wiest oawers
Äänelkhaide ap mäd dät Algonkin un dät Salish ap. Tou ju läáste Gruppe heert aan
Kutenai-Stam.

In Kanada lieuwden 2008 uur 1.200 Anheerige fon do Kootenay, in do USA uur 800
Kutenai.



https://stq.wikipedia.org/wiki/Krung_Thep

Bangkok, Thaisk: Krung Thep Mahanakhon, is ju Haudstääd fon Thailound. Die ganse
Noome Krung Thep Mahanakhon Amon Rattanakosin Mahinthara Ayuthaya Mahadilok Phop
Noppharat Ratchathani Burirom Udomratchaniwet Mahasathan Amon Piman Awatan
Sathit Sakkathattiya Witsanukam Prasit häd 164 Bouksteeuwe, in ju thaiske Skrift
95 Bouksteeuwe.

Die Noome stuud in dät Guinness Rekordbouk un hat: Stääd fon do Ängele, groote
Stääd [un] Residenz fon dät hälge Juweel fon Indra [Smaragd-Buddha],
uunienniemboare Stääd fon God, groote Haudstääd fon de Waareld, aptunderd mäd
njuugen wäidfulste Eedelsteene, riek an gewaltige köönigelke Palaste, do dät
heemelske Heem fon dän wiergeboorene God glieke, Stääd, ju der fon Indra skoankt
un fon Vishnukarm baud wuude.

Bangkok is siet 1782 ju Haudstääd fon dät Köönichriek Thailound un is mäd
8.280.925 (2010) Ienwoonere ju grootste Stääd fon dät Lound. In ju
Metropolregion Bangkok woonje 14.565.547 (2010) Moanskene. Dät Nationalmuseum
fon Bangkok is dät grootste in Suud-Aast-Asien.



https://stq.wikipedia.org/wiki/Klaaster

Boukelisk (de. Bokelesch; loangleeken hat dät "Boukeliesk", unner Froamdienfloud
uk "Boukeläsk") is ju noudelkste Buurskup fon Seelterlound. Uumdät dät deer een
oolde Johanniterkommende rakt, wäd ju Buurskup mongs eenfach "Klaaster" naamd.

Ju Buurskup läit noudelk Uutände, wäästelk Baalenje un Bieuwelte un aastelk
Ubbehusen.

Siet 1674 waas deer ne Skoule in Roagebierich in ju Klaasterkommende Boukelisk.
Leeter hiede dan Boukelisk ne oaine katoolske Skoule. 1786 wuude begjucht, dät
deer n Koaster in Boukelisk anstoald waas. 1848 häd Paachter Thoben ne Koomere
an sien Huuus anbaud un foar 11 Rieksdoaler in't Jier ferhierd. 1872 roat dät
Unnnergjucht in dät Huus fon Paachter Hinrich Ahlers.

1874 wuud ieuwenske ju Kapälle ne näie Skoule baud. In dän twäiden Waareldkriech
waas fon 1939 - 1945 ju Skoule sleeten, do Bäidene geenen do in do Skoulen fon
Elisabethfeen-Wääst af Idafeen. In do Jiere 1955/1956 wuud ne näie Skoule baud,
ju deer 80.000 DM kosted häd. Ju Skoule wuud ap n 1.8.1967 sleeten un ferkooped.

Ju Baksteenkapälle fon ju fröiere Deelläitenge fon dän Johanniteroarden in
Boukelisk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. So stoalt ju dän Hl. Antonius wäide Kapälle in
Klaasterbusk n kultuurhistorisk Kleenood deer. Ju is nit bloot dät ooldste
katoolske Goddeshuus in ju Meente, man uk dät ooldste Bauwierk in dät ganse
Seelterlound. In dät Jier 2005 wuude ju apweendich restaurierd.

Die Klaasterbusk in n grooten Woold uut Näddelboome un Eeken un is mäd dän
Aasterhuser Busk ungefäär 21 Hektoar groot. Truch do Woolde lapt ju Seelter Äi.

Die Klaasterbusk waas siet fröier un aleer n Träfpunkt fon Fräisen un Saksen.
Deer wuude Fäi un Weere tuusked un kooped un ferkooped. Oafte blieuwen se deer
moorere Deege. As Eende fon dät 19. Jierhunndert do Reede apkeemen, keemen deer
uk do Ljude uut do Täärpe uumetou. Dan waas deer n Räädrennen twiske Strukelje
un Potshusen.

Uut düsse Träffen is dan ju Boukelisker Kirmes äntsteen. Duusende fon junge
Ljuude uut Seelterlound, Aastfräislound un dät Ooldenburger Munsterlound keemen
mäd hiere Reede, Motorreede, mäd Ounhongere un Frachtwoaine tou dät Fäst ap
Klaasterbusk. Deeruut wuud dät jierelkse Pinksterträffen mäd ne
Donsferounstaltenge (Frühtanz bei Klosterbusch) fon smäidens bit ätter dän
Middai. Dät geen noch so bit in do 1970er af 1980er Jiere, bit deer immer moor
Diskotheken keemen un dät Pinksterträffen nit moor so interessant was.



https://stq.wikipedia.org/wiki/Kaatsen

Ap n Brink wuuden do Siedenskeede truch Strieke af Teeken fäästlaid. Wät uur dät
Skeed liech, heerde nit tou dän Spielruum un hiet buute. Dät buppere Eende fon
dät Spielfäild bestimde ju Stoite. Dät waas n ousoageden Boomstubbe uut häd
Holt, die oungreeuwen wuude. Dät Fäild bääte ju Stoite hiet bääte. In ju Gjuchte
ju Stoite juunuur waas dät eepen sunner Skeed un hiet unner in Juundeel fon
buppe (bie de Stoite). Poark hiet die Striek twäärs uur dät Spielfäild. Hie waas
wul twintich bit trütich Treede fon ju Stoite oawe. Die Bal moaste uur dän
Poarkstriek wäch hauen wäide, wan hie foar dät Spil Betjuudenge hääbe skuul. Bie
kräftige Spielere kuud die Poark uk wieder fon ju Stoite oawe weese.

Die Bal wier mäd spield wuude, waas fon wullen Jäiden un fon n Skouster mäd
Leeder glääd uurleeken, af uk wul n strom wikkeld Kljoun, dät mäd wullen Jäiden
truch stopped waas. Die Bal waas so an de träi Tuume tjuk un moaste elastisk
genouch weese, so dät hie, wan hie sunner groote Ansträngenge liekdeel ap ju
Stoite smieten wuude, licht wier hooch wippede un bekweem mäd ju eepene Hounde
in n Winkel fon 45 Groade wächhauen wäide kuude.

Ju Antaal fon do Spielere kuud ferskeeden groot af littik weese, as bie dät
Käägelspil. Ju buppere Paatäi waas sotoutällen ju weerende Paatäi. Ju eerste
liet gewöönelk truch swäkkere Sloo-er dät Balspil ounfange. Bie dät Spil moaste
man appaasje, dät die ouhauene Bal nit uur do bee Siedensloote, man liekuut uur
dän Poark wäch muugelkst wied in ju Boan flooch. Flooch die Bal buute af keem
hie nit uur dän Poarkstriek wäch, dan waas dät n Puudel, wierfoar die Sloo-er
uutlaached wuude. Un hie moaste uurs aan Plats moakje, dan älke Spieler hied
bloot eenmoal in ju sälge Runde dät Gjucht, dän Bal outousloon.

Flooch die Bal oawers, wät sik so heerde, uur dän Poark wäch in ju Spielboan
hääroun, dan waas et Apgoawe foar ju Junpaatäi, dän Bal in t Fljoogen af bie dät
Aphupjen fon ju Gruund wier tourääch tou sloon. Dit Wai- un Häärsloon fon dän
Bal waas tougliek die interessanteste un wichtichste Deel fon dät Spil. Un in
dissen Kamp, die oafte loange wai un wier woogede, bewäärde sik ju
Geskikkelkhaid un ju Kittegaid fon do Spielere.

Ju oungriepende Paatäi hied foarallen tou ferhinderjen, dät die Bal fon ju
Juunpaatäi bääte ju Stoite tourääch sloain wuude. Dät waas ne groote Blamoasje
un kostede tjoon Punkte. Un uursiede moasten jo deerätter trachtje, dät jo dän
Bal muugelkst wied in ju Fäindlienje foarskoowen. Ju ouweerende Paatäi hied
natüürelk in bee Falle dät Juundeel in Oogene.

Waas die Bal nit moor an t fljoogen af huppede nit moor, man rulde bloot moor
uur de Gruund, so doarste hie [nit?] mäd de Fout af uurs apheelden wäide. Wier
hie tou Raue keem, wuud n Teeken moaked, dät sonaamde Määrk. Bie älke foulgjende
Balsloo-er wierhoalde sik die sälge Kamp. Wuud bie dät Wai- un Wiersloon die Bal
uk moal nit apsichtelk uur dät eene af dät uur Siedenskeed ätter buuten sloain,
so waas deermäd naan Puudel moaked, man me uurdruuch dän Punkt, wier die Bal
lääsen bleeuw, in gjuchtwinkelge Gjuchte ap ju Spielboan un moakede deer dät
Määrk.

Hieden nu ap disse Wiese aal do Spielere fon ju oungriepende Paatäi de Riege
ätter dän Bal ousloain, un wieren somäd alle Määrke tou uursjoon, so wuud dät ap
wiedste in de Spielboane foarskäuwene Määrk as Kat beteekend. Nu wuud deeruur
berät, af me ju Juunpaatäi noch aan Kamp ounbjoode wül. Uk ju Ouweerpaatäi
uurliech fon hiere Siede, af jo in Anbetracht fon dän Twiskenruum twiske Kat un
Stoite dän Kamp ounnieme wülen, dät hat af jo leeuwden, dän Bal fluks bie dät
eerste Ousloon af in dän Kamp fon dät Wai- un Wiersloon uur dissen Kat wäch
foarskuuwe tou konnen.

Heelt ju oungriepende Paatäi hieren Kat nit wied genouch foarskäuwen, so roate
ju sik un konzedierde dän Fäind fieuw Punkte, wierfoar jo dan dät Gjucht hieden,
buppe tou blieuwen un fon näien tou fersäiken, af jo foar sik n beeteren Kat
hääruut slo kuuden. Waas ju ouweerenden Paatäi nit de Meenenge, dän Kat fon ju
Juunpaatäi uurhoalje tou konnen, so roat ju sik, dät hat ju fersichtede ap dän
Fersäik un betoalde uk ju Buuse fon fieuw Punkte. Wieren oawers bee Paatäien
glieker Wiese sik as Sieger sicher, ju eene de Meenenge, dät hiere Kat nit
uurbeeden wäide kuude, ju uur de Meenenge, dät jo deertou wul instande wieren,
so wikselden bee hiere Steede uume, so dät ju bithäär oungriepende Paatäi ju
ouweerende wuude un ätter "unnern", do uur deerjuun ätter "buppen" look.

Dät seelter Balspil is Fründ tou Tennis un tou dät wäästfräiske keatsen. In
Seelterlound wuud dät ätter Minssen uum 1845 al fuul minner däin as eer, man
Bröring koant dät 1897 daach noch.



https://stq.wikipedia.org/wiki/Island

Ieslound (is. Ísland) is n Lound in Noud-Europa. Ju Haudstääd is Reykjavík un
die Präsidänt fon ju Republik is sänt 2008 Ólafur Ragnar Grímsson.

Dät Haud-Ailound Ieslound un eenige uumelääsende litjere Ailounde, do Deel fonne
Republik Ieslound sunt, sunt vulkoaniske Ailounde ap n Middel-Atlantisken Rääch.

Ieslound häd ne Flakte fon 103000 km², ju tou 62.6% uut wöist Lound, tou 23.1%
uut Vegetation, tou 11.6% uut Glitskere un tou 2.7% uut Seen bestoant.

3% fon do Ljuude oarbaidje in ju Buuräi (Bäiste, Iesloundske Skäipe un Hoangste
juust so as Glääshuuse, wier sogoar Bananen ounbaud wäide), 3% gunge wai tou
fiskjen, 20 % oarbaidje in ju Industrie un 70 % oarbaidje in n
Tjoonstlaistengs-Sektor. Fääre sunt ätterwoaksende Energie un Resourcen in ju
See gjucht wichtich in Ieslound, deeruum dät die Stoat ne goude Loage foar
Fiskjen häd un do geologiske Uumstounde goud foar geothermiske Energie sunt.

Ieslound wuude läip fon ju Finanzkrise träfd, man fon eenige wäd optimistisk
foaruuttäld, dät sik ju Wirtskup bit 2011 wierhoalje wol. Gruunde deerfoar
skällen "uumewaareldfjuntelke Nutsenge fon skeene Energie un Resourcen in ju
See, unnerstutsed fon goude Infrastruktur, n goud fundierd Pensions-System,
Kultuur fon Innovation un ne junge un goud bildede Befoulkenge" weese.

Ieslound wuude in't Jier 1918 uunouhongich fon Dänemark un is sänt 1944 ne
Republik. Die Präsident fon Ieslound is Olafur Ragnar Grímsson un ju
Premierministerske is Jóhanna Sigurðardóttir (Samfylkingin, ne
sozioal-demokratiske Paatäi). Dät Parlament fon Ieslound is dät Alþingi, dät as
ooldest aktiv Parlament fon ju Waareld beteekend wäd, man däälich daach gjucht
uurs funktioniert as in't Middeloaler.

Ieslound is neen Lid fon ju Europäiske Union, man häd in 2009 aasked, een Lid
tou wäiden.



https://stq.wikipedia.org/wiki/Interfr%C3%A4isken_R%C3%A4id

Die Fräiske Räid of uk Interfräiske Räid (Düütsk: Friesenrat, Noudfräisk
(Mooringer): Frasche Rädj, Wäästfräisk: Fryske Rie) ferträt do meenskuppelke
fräiske Interessen fon tjo fräiske Lounde (Fryslân, Aast-Fräislound un Friislon)
ätter buuten.

Aal do tjo Jiere organisiert die Fräisenräid, bit dän Eend fon n
Räidfoarsitperiode, dän Fräisenkongres in een fon do tjo fräiske Lounde. Een
Jier leeter wäd dät Fräisenmäiten of Fräisen-Droapen ap Hälgelound organisierd,
wier in n Truchsleek sowät 500 Ljuude kuume. Wichtige reguläre Aktivitäten fon
dän Fräiske Räid sunt do Beroupsgruppenträffen, wier unnerskeedelke Gruppen so
as Buuren, Loundwieuwe, Studente, Koastere un Lokoalpolitikere an deelnieme.

In 2007 wuude fon ju Gruppe fon Auerk ap Hälgelound n Konsept foar ne
Interfräiske Flaage präsentierd. Ju Flaage wuude nit fon dän Interfräisken Räid
as offizielle Flaage annuumen. Two Jiere ätter ju Gruppe fon Auerk präsentierde
dän Interfräiske Räid sien oaine interfräiske Flaage in n Juni 2009. Ju Flaage
fon dän Interfräiske Räid is ne Kompromisflaage fon do Flaagen fon Fryslân,
Friislon un Aast-Fräislound. Disse Flaage wuude oaber fon dän Fryske Rie foar
Heraldyk ouliend.

Alfred Pörschke uut Skäddel is die Fertreeder fon Seelterlound in dän Fräiske
Räid, Sektion Aast.



https://stq.wikipedia.org/wiki/Hubble_Waareldruum-Teleskoop

Dät Waareldruumte-Teleskoop Hubble (Hubble Space Telescope, HST) bestoant uut ne
Taal fon Prezisionsinstrumente foar astronomiske Beooboachtengen. Dät is naamd
ätter dän amerikoanske Astronom Edwin Hubble un troalt siet ju Lansierenge truch
ju NASA ap n 24. April 1990 as een Kunstmoune uum ju Äide. Die Hubble wäd
benutsed foar optiske Woarniemengen. Dät Teleskoop änthoalt uk ne
Infraroodkamera. Foar Weerniemengen in dät Röntgenwoogelaangtegebiet wäd dät
Chandra X-Ray Observatory bruukt.

Truch dät Failjen fon een Atmosphäre in dän Waareldruum konnen mäd dän Hubble
uunkoand skäärpe Bielden fon fiere astronomiske Objekte moaked wäide. Een fon do
bekoandste Bielden, do mäd dän Hubble moaked wuuden sunt, is fon dän Oadlerdook
(M16). Ju Bielde is ätter fuul Astronome ju fluchste Bielde ju der je moaked
wuuden is fon n Objekt in dät Al.

Fluks ätter ju Lansierenge koom hääruut, dät dät Waareldruum-Teleskoop nit goud
funktionierde, deertruch dät die Haudspeegel truch n Instrumentationsfailer in
ne ferkierde Foarm sleepen waas. Bie ne twäide Ruummission in n Dezember 1993,
wierbie fon do Ruumfierdere n uur korrigierjenden Speegel anbroacht wuude, holp
dät Eeuwel ou. In do Jiere deerätter sunt noch two Unnerhooldsmissione uutfierd
wuuden.

Intwiske wuuden al Ploane moaked foar dät foulgjende, beeter un grattere
Waareldruum-Teleskoop un ap ju uur Siede stuuden uk in ju ap äidske Teleskoope
gruundede Astronomie do Äntwikkelengen nit stil. Toun Biespil kuuden truch n
grooten Taal litjere Teleskoopbielden tou kombinierjen un optiske Failere as
Foulge fon Temperatuurunnerskeede un Turbulenz in ju Äidatmosphäre in real time
mäd Komputere tou korrigierjen, fon ju Äide häär Bielden moaked wäide, do der
juust so goud sunt as do fon dän Hubble, man dan fonsälwen fuul billiger.

Dän 16. Januoar 2004 roate ju NASA bekoand, dät die Hubble nit laanger uurhoald
wäide skuul weegen do Ploane fon Präsident Bush, wier Moanskene ätter de Moune
tou seenden un ap Eende ätter dän Planet Mars. Deerfoar moasten dan aal uur
Seeken wieke. Ätter Ferwachtenge hiede Hubble deerätter noch n nutselken
Lieuwendsduur fon sowät fjauer Jier. Ton Linssens fon ju beträffende
ESA-Oudeelenge meent oawers, dät ju Äntskeedenge, dät Teleskoop nit moor tou
uurhoaljen, niks tou dwoon häd mäd do Ploane, ätter Mars tou raisjen. Ju weere
Gruunde is, dät die Ruumtefeer in n Toukumst bloot noch ätter ju Internationoale
Ruumtestation ISS fljooge duur. Bloot deer kon kontrollierd wäide, of do litje
Ästerken fon dät Hatteskild noch in n gouden Stoat sunt uum dän Touräächfoart
tou moakjen.

Man ap dän 31. Oktober 2006 roate ju NASA bekoand, dät in dän twäide Haaldeel
fon 2008 daach noch een fjoode Uurhoalmission ätter dän Hubble uutfierd wäide
skuul. Truch dät Iensätten fon näie Gyroskoope un Nikkel-Woaterstof-Akkus skuul
die Lieuwensduur fon dät Teleskoop ferlaangerd wäide tou mindestens 2014. Fääre
skuulen näie Instrumente installierd wäide : n Cosmic Origins Spectrograph un ne
näie Grootwinkelkamera, ju ju oolde WFPC2 ärsätte skäl. Man in dän September
2008 roate dät noch ne techniske Stöörenge an dän Hubble, in dän Science
Instrument Command and Data Handling (SIC&DH) Unit. Uum ju unner ju groote
Uurhoalenge ouhälpe tou konnen, koom hääruut, dät n extroa Rusten nöödich waas.
Deeruum wuud ju ferskäuwen bit 2009, wier ju Lansierenge fon ju fjoode
Uurhoalmission (STS-125) statfoont ap n 11. Moai 2009. Ap n 19. Moai wuud die
Hubble wier fon dät Spaceshuttle Atlantis in dän Waareldruum deelstoald.



https://stq.wikipedia.org/wiki/Hoochd%C3%BC%C3%BCtske_Luudferskuuwenge

Ju Hoogdüütske Luudferskuuwenge of twäide Germaniske Luudferskuuwenge is ne
historiske Annerenge fon dät Luudsystem in wäkke Wäästgermaniske Sproaken. Do
Annerengen sunt feroantwoudelk foar do maaste Unnerskeede twiske dät
Hoochdüütske ap ju eene Siede un dät Läichfrankiske un Läichsaksiske ap ju uur
Siede (wierfon sik do fräiske Sproaken dan wier truch uur Annerengen
unnerskeede).

Dät häd wäil fjauer Phasen fon Luudferskuuwengen roat, do der sik unner fon t
Suude ätter t Noude uutruld hääbe. Ju eerste Phase is in dät fjoode Jierhunnert
ounfangd bie do maast suudelk lääsende düütske Sproaken, dät sunt dät Bairiske
un dät Alemanniske (Schwyzerdüütsk) in do Alpen. Ju lääste Phase is weesen in
dät oachte bit dät njuugende Jierhunnert.

Legende Got. = Gotisk, MNL. = Middelniederloundsk, OÄ = Ooldängelsk, OHD =
Ooldhoochdüütsk, OS = Ooldsaksisk.

Do Lienjen sunt also Isoglossen. Ne Isoglosse is ju geografiske Begränsenge fon
ne Sproakkundige Ärskienenge, as ju Anweendenge fon n Woud of ne Luudannerenge
usw.

Dät Buppedüütske is dät Ganse fon do Suud-Düütske Dialekte, do der ju
Hoochdüütske Luudferskuuwenge gans un goar unnerlain sunt. Dät sunt also dät
Alemanniske, dät Bayriske un dät Suud- un Aast-Frankiske.

Do Sproaken un Dialekte, wierbie do Annerengen bloot toun Deel aptrieden, wäide
touhoope Middeldüütsk naamd. Dät Middeldüütske bestoant uut Moselfrankisk (dät
is uk ju Sproake fon do belgiske Aastkantone un Luxembuurich), dät
Rhienfrankiske, dät Hessiske un dät Thüringiske.

Dät Hoochdüütske sät sik touhoope uut do Buppedüütske un Middeldüütske Sproaken
un Dialekte. Hoochdüütsk (sproakkundich Näihoochdüütsk), is uk die Noome foar ju
'Hoochsproake' fon däälich.

Dät Limbuurgiske mäd deertou dät Maas-Rhienloundske is n Twieuwelfal, deeruum
dät dät nai an dät Uurgongsgebiet lait twiske Middeldüütsk un Läichfrankisk.

Uur ju Uurseeke fon disse Luudferschuuwenge wäd in ju Foarskenge siet loang
kontrovers diskutierd. Lääste Tied wäd toacht an Ienfloud fon Substroatsproaken
as Keltisk of Gallo-Romanisk. Fergliek deertou uk Hyperkorrektuur.



https://stq.wikipedia.org/wiki/Hokusai

Katsushika Hokusai (葛飾北斎); Oktober of November 1760 - 10. Moai 1849) waas n
Japanisken Holtsnitkunstler fon Ukiyo-e, ju traditionelle Japaniske Kunst fon
dän Holtsnit. Hokusai häd binne aal Genren fon Ukiyo-e oarbaided, man ap
berüümdeste wuud hie truch sien Londskupsoubieldengen. Tou sien bekoandste
Wierke heere do Säksuntrütich Ansichte fon dän Bierich Fuji un do Hokusai Manga.

Hokusai wuud gebooren in Edo (däälich Tokio) in dät njuugende Mound fon dät
tjaande Jier fon ju Horeki-Periode. Uur sien Oolden is niks bekoand. As hie tjo
Jiere oold waas, wuud hie as Bäiden annuumen fon Nakajim Ise, die der Speegele
moakede foar dät Hoaf fon dän Shogun. Ap sien achttienste, as hie al wät
Ärfoarenge hied mät Holtsnitdruk, fäng hie oun tou oarbaidjen in ju Wierksteede
fon dän Ukiyo-e-Kunstler Katsugawa Shunso, die der sik uutlaid hiede ap Bielden
fon Tjooterspielere. Deeruum dät hie artistisk n uur Meemenge hiede as sin
Leerder, moaste hie 1785 ju Wierksteede ferläite.

Sien bekoandste Wierke moakede hie ätter sien säkstichste Jier. Do Fugaku
Sanjûrokkei, ofwäil do Säksuntrütich Ansichte fon dän Bierich Fuji moakede hie
1831, ätterdät hie truch sin Bäidenswänt in läipe finanzielle Probleme keemen
waas. Hie ferwoande in disse Wierke insteede fon dät fon oalershäär bekoande
plontenoardige Indigoblau oafte dät näiere Prüüskblau, n chemisken Faawestof die
der in Japan eerste siet 1829 bekoand waas.

Sien bekoandste Oarbaid Ju groote Wooge bie Kanagawa, wier eenige litje Boote ap
n See fon Hïuünenwoogen fersäike tou foaren. Foarallen ju grootste Wooge is
imponierjend un häd wät häär n Monster mäd Klauen. Disse Wooge stoalt ju Kraft
fon de Natuur deer un ieuenso ju Kraft fon do Roiere in do Boote. Uurigens waas
et in ju Tied fon Kanagawa noch nit bewiesd, dät et sukke Woogen wuddelk rakt,
oawers apstuuns is ju Wietensup deer wäil fon uurtjuugd. Sukke Woogen sunt uk
woarnumen in dän Bucht fon Tokio, wier Hokusai dät Geböären ap ju Bielde
woarskienelk situierde.

In ju Bäätergruunde stoant die Bierich Fuji, oawers Hokusai häd dän woarskienelk
uk in ju foarnste Wooge oubielded, deeruum dät ju Wooge juust diesälge Uumfang
häd as ju Fuji fon ne uur Siede. Ju groote Wooge häd ätters fuul Kunstlere
inspirierd, oawers uk fuul Teeknere fon politiske (Spot)bielden.
Foarloage:Clearleft

Hokusai stoorf dän 10 Moai 1849. Hie liet 30.000 Wierke ätter. Sien lääste Woude
skuulen weesen hääbe:"Noch tjoon Jier, of bloot fieuw, un ik waas n grooten
Kunstler wuuden".

Hokusai is ne Inspirationswälle weesen foar uuner uur dän japaniske Kunstler
Ando Hiroshige, man as hierbuppe mälded uk foar fuul Kunstlere uur de ganse
Waareld.



https://stq.wikipedia.org/wiki/Heewe

Mäd de Heewe (dt. Hebelade) kuud me tjukke Boomstamme anlichte. Ju waas uut two
kruum uutsoagede Plonken. Dan waas deer aal tjoon Säntimeeter n Gat truch boord
- immer bitje haager - bit buppen wai. Un deer koom hier n tjukke Stutte unner
un deer n Fout unner.

Truch Deeldrukken fon dän Swängel kuud me dan eenfach ätter dän Heewelprinzip
dän Boomstam n Aantje aplichte, bit dät twäide Gat links foar n haager Gat in ju
Heewe koom. Dan wuud deer n twäiden Bolt truch stat un die eerste wuud deeruut
leeken, wierätter me truch Aplichten fon dän Swängel dät uur Gat foar n haager
Gat in de Heewe brangt, deer wier n Bolt ounstat un dän uur Bolt wächnimt, sodät
me wier deeldrukke kon. Un so wuud die Boom Stuk foar Stuk hooch heeweld, bit
dät ap Meeter soogentich (1,70 m) waas.

Dan wuud die Soagebuk deerunner stoald. Dät uur Eende dan je genau so hooch mäd
de Heewe un dän uur Buk deerunner gestoald.

Uurs, wan me dän Stam ferfrachtje wüül, dan wuud dät Bääterkier fon dän Woain
der unner skäuwen. Un dan liech hie deer je aape un dan wuud dät uur Eende
hoochnuumen mäd de Heewe. Dan koom dät Foarnderkier der unner un deer koom n
Loangwoain twiske. Dät waas n Eende Dannenboom - die waas plat moaked, di
paasede in ju Lippe, wät uurs dät Bäätereende un dät Foarndereende tousoamen
haalt fon n Buurenwoain. Un dan wuud die Woain so fieuw Meeter laanger moaked.
Dät tjukke Eende fon n Boom liech foare un dät tänne Eende bääte. Dat waas
beeter foar t Stjuuren un Luuken fon dän Boom.



https://stq.wikipedia.org/wiki/Gulfhuus

Dät Aastfräiske Huus, uk Gulfhuus namd, is n Huustyp uut Aast-Fräislound un
Groningerlound, die ätter dän groote Bround in Skäddel uk in dät Seelterlound
ienwonderd is.

Woonhuus un Staal sunt innerdoat unner een Täk baud, oaber uurs as in t eepene
Huus, fonunner tränd truch ju Broundmuure. Dät Täk fon dän Staal (Bääterhuus) is
wieder häärunnerleeken as dät fon t Woonhuus (Faanderhuus), wiertruch dät
Bääterhuus bradder is. Dät Huus wäd nit fon do Muuren drain, man fon do holtene
Stiepele int Binnere. Dät Gulfhuus is namd ätter dät Aadenleeger inne Midde fon
dät Huus, dän Gulf. Die is nit appe Been, man appe Gruund, so dät me eenfach
mädde Woain truch ju Grootdoore inne Göäwel appe Toal fiere konn, die Aaden
ienleegerje un truch ju uur Grootdoore an t Faandereend wier ruutfiere kon. Ap
ju uur Siede is ju Groupe, wier do Bäiste stounde un inne bääterste Timpe dät
Plumpsklo is. Ieuwenske dän Gulf sunt Hukke foar Swiene un Koolwere un n
Hoangstestaal, wieruur noch n Been foar Hoo un Aaden is.

Dät Aastfräiske Huus is äntsteen in t 16. un 17. Jierhunnert in Aastfräislound.
Do Buuren bruukten n gratter Leeger, wil jo truch beetere Technik moor Aaden
hieden. In t foaren räkte dät Leeger appen Been fon t Ooldfräiske Buurenhuus.
Fon deer oun wiedede t sik in gans Noudwäästdüütsklound un sogoar in Hollound un
Flandern uut. Ätter dän groote Bround fon Skäddel 1821 koom t dan uk in t
Seelterlound, wier t dan dät eepene Huus fertroang.



https://stq.wikipedia.org/wiki/Groningen_(Provinz)

Groningen (uk Gräinen, Wääst-Fräisk: Grinslân, Groningsk Plat: Grönnen) is ne
Provinz in dät Noudaaste fon do Niederlounde un häd (1. Januoar 2005) 575.234
Ienwoonere. Ju Haudstääd hat uk Groningen un is ju grootste Stääd fon dät
Noudaaste fon do Niederlounde. Groningen wäd begränsed fon:

In Groningen wäd Groningsk fon 350.000 Ljuude boald. Dat Groningske is ne
Friso-Saksiske Sproake, ju der uut dät Aastfräiske un dät Drentske äntsteen is.
Uk dät Aastfräisk Läichsäksiske is ap ju Wiese äntsteen. Dät Groningske un dät
Aastfräisk Läichsäksiske wäide mongs as eene Sproake ounkieked, dät
Groningsk-Aastfräiske.

Ju Sproake is foar n Deel fon dän Woudskät un ju Uutsproake ferwant mäd dät
Seelterske; sjuch do Biespiele. Ju Skrieuwwiese fon dät Aastfräiske is uurs as
ju Groningske, oawers ju Uutsproake is jusälge.

De Grinzer Pein un Kornhorn in ju Meente Grootegast un do Täärpe Marum un De
Wülp in ju Meente Marum, sünt do insige Täärpe in ju Provinz Groningen, wier
noch n fräisken Dialekt boald wäd.



https://stq.wikipedia.org/wiki/Gregorianisken_Kal%C3%A4nner

Die Gregorioanske Kalänner, däälich uus maastbruukten Kalänner, is ne
ferbeeterde Ouwonnelenge fon dän Julioansken Kalänner, ju in't Jier 1582 truch
Poabst Gregor XIII. ounoardend wuude. Uurloang häd hie ap ju grootste
Betjuudenge fon aal do Kalänner-Systeme roaked.

Die Kalänner skuul wier duurhoaft in't Lood weese, uurspröängelk wuude deer uur
ättertoacht, dät hie sik ferhoolde skuul as in't Jier 46 f. Kr. oun tou paasjen,
do begon dät Foarjier ap n 23. Meerte.

In ju toulääst uumesätte Foatenge skuul die Kalänner sik äänelk ferhoolde as in
dät Jier 325, uumdät domoals ap't Konzil fon Nicäa (325) ju Bereekenge fon't
Paaske-Doatum ferienbeerd wuude. Die Begin fon dät Foarjier liech in 325 al ap
dän 21. Meerte.

In dän julioansken Kalänner wuude deer mäd reekend, dät dät Sunnenjier 365,25
Deege duurt, deeruut foulget, dät me aan Skaltdai in fjauer Jiere bruukt. Ju
Toal, deer ju Reekenge fon uutgungt, is oaber nit besunners niep. Die
gregorioanske Kalänner reekent nieper mäd 365,2425 Jiere. Dät wuude so uumesät,
dät maasttieds dät Sätgjucht fon een Skaltjier in fjauer Jiere fääre jält, man
nit, wan ju Jierstoal sik sunner Räst truch hunnert un deertou oaber nit truch
fjauerhunnert deele lät.

Somäd wieren do Jiere 1700, 1800 un 1900 ätter dän gregorioansken Kalänner neen
Skaltjiere, do Jiere 1600 un 2000 wieren wäkke.

Uumdät dät oaber noch 117 Jiere duurde, bit ätter dän Ploan in 1700 dät näie
Sätgjucht ounwoand wuude, slingert die Begin fon dät Foarjier twiske dän 19. un
dän 21. Meerte un lait in n Truchsleek also ap dän 20. Meerte. Dät is aan Dai
eerder, as me dät hääbe wüül, man touminst däd sik dät nit moor uurloang
ferskuuwe.

Tou ju Bestimmenge fon dät Paaske-Doatum wäd die Moune-Sirkel bruukt, ätter dän
do Mounephasen ätter 19 Jiere aaltied wier ap dän sälgen Dai faale. Deertruch
wuuden litje Failere moaked, uumdät die Sirkel nit heel niep is. Uum dän
Gregorioansken Kalänner beeter mäd do Mounephasen outoustämmen, wuude fäästlaid,
dät die Dai fon ju Foarjiers-Fulmoune insen in 312,5 Jiere uum aan Dai foarlaid
wäide mout.



https://stq.wikipedia.org/wiki/Gr%C3%A4inens_L%C3%A4id

Van Lauwerzee tot Dollard tou. Van Drente tot aan 't Wad. Doar gruit, doar bluit
ain Wonderlaand rondom ain wondre stad. Ain Pronkjewail in golden raand is
Grönnen, Stad en Ommelaand: Ain Pronkjewail in golden raand is Stad en
Ommelaand!

Doar broest de zee, doar hoelt de wind, Doar soest 't aan diek en wad. Moar
rustig waarkt en wuilt het volk. Het volk van Loug en Stad. Ain Pronkjewail in
golden raand is Grönnen, Stad en Ommelaand: Ain Pronkjewail in golden raand is
Stad en Ommelaand!

Doar woont de dege degelkhaaid. De wille vast as stoal. Doar vuilt 't haart, wat
tonge sprekt. In richt- en slichte toal. Ain Pronkjewail in golden raand is
Grönnen, Stad en Ommelaand: Ain Pronkjewail in golden raand is Stad en
Ommelaand!

Fon Lauwersee bit Dollard tou, Fon Drente bit an 't Wääd, Deer groaijt, deer
blöit een Wunderlound Runduum een wundere Stääd. Een Prunkjuuweel in goulden
Raant Is Gräinen, Stääd un Umelound; Een Prunkjuuweel in goulden Raant Is Stääd
un Umelound;

Deer bruust ju See, deer huult die Wiend, Deer suust 't an Diek un Wääd, Man
rauelk oarbaidet un plouget dät Foulk, Dät Foulk fon Täärp un Stääd. Een
Prunkjuuweel in goulden Raant Is Gräinen, Stääd un Umelound; Een Prunkjuuweel in
goulden Raant Is Stääd un Umelound;

Deer woont ju däge Dägelkaid, Die Wille, fääst as Stäil, Deer fäilt dät Haat,
wät Tunge spräkt In gjuchte un sljuchte Toal. Een Prunkjuuweel in goulden Raant
Is Gräinen, Stääd un Umelound; Een Prunkjuuweel in goulden Raant Is Stääd un
Umelound;



https://stq.wikipedia.org/wiki/Geskichte_fon_Seelterlound

Seelterlound häd fröier fielicht heerd tou ju Comitia Sygeltra. Daach spräkt
fuul foar ne Besiedelenge fon dät Noude häär. Ju Tied fon Besiedelenge kon lääse
in dät alfte Jierhunnert.

Ju ooldste Uurkunde stamt uut 1319. Seelterlound hied goude Kontakte ätter dät
Noude, man uk ätter dät Suude wai. In dät Jier 1400 wäd dät fon dän Groaf fon
Tecklenbuurich an Munster uurdrain. Man in ju Tied wäide uk do aastfräiske
Ienfloude gratter.

Seelterlound hied noch loange ne bestimde Oainständegaid un kreech uk noch ne
Sunnerloage truch Honnel un Skipfoart.

Al siet 1535 foont die lutterske Gloowe Iengong in Seelterlound, wät duurde bit
1630.

Die seelter Honnel profitierde eerste fon ju frantsööske Besättenge (1795-1812),
man koom leeter toun Stilstand. Dät broachte Äärmoud, bit in näiere Tied uur
Ärwäärbswällen fuunen wuuden.

TOUHOOPEFOATENGE. Uut dät 14. un dät 15. Jierhunnert uurlääwerde Uurkunden wiese
foarallen Kontakte fon Seelterlound ätter dät Noude wai. Sproakelke Ärwäägengen
läite sluute ap ne Besiedelenge foar dät 11. Jierhunnert fon ju Oamsemundenge
häär. Siet 1400 waas Seelterlound unner munsterske Härskup bit 1812, as et tou
Ooldenbuurich koom. (Siedenuumere beluuke sik ap Kramer 1994, wan nit uurs
anroat).

Ap Gruund fon dän Noome fon Seelterlound wäd wäil ounnuumen dät dät Lound fröier
tou ju uum Suugel (Sögel) ap n Hümling tou situierjende Comitia Sygeltra heerde.
Seelterlound skuul dan uk fon dät Suude häär besiedeld wuuden weese. In
Touhoopehong mäd ju daach fräiske Sproake fon do Seelter wäd dan ju Konzeption
fon "Hümlingfräisen" nöödich (Sello 10). Unner (Noomen 1N, S. 35) hääbe ik wiesd
dät die Noome fon Seelterlound uk Ruumte foar ne uur Apfoatenge rakt, wierbie
Besiedelenge uut dät Noude muugelk blift. Deerbie skäl dan in Betracht nuumen
wäide, dät do fräiske Kustenstrieke in dät Middeloaler tou do tichtst befoulkede
Gebiete fon Europa heerden (Slicher van Bath 1973.201ff.). N Besiedelenge loangs
do Honnelsweege ätter dät Binnenlound kuud deerbie muugelk weese. Dät deerbie uk
Ienfloude fon t Suude häär aptrieden, waas fielicht deeran outouleesen (Se22, 62
Anm.), dät do allere seelter Buurenhuuse fon skeen niedersaksisken Typ sunt (wan
uk ätter näiere Ansichte do "Fräiske Huuse" eerste fuul leeter deeruut äntsteen
sunt, fgl. t.B. Van der Veen 27). Man in sproakelke Apsicht häd dät Noude wonnen
un sik soogoar heelden ätterdät in dät eegentelke Aastfräislound ju fräiske
Sproake fon dät Läichdüütske fertroangen waas. Sello meende, dat do amtelke
Foarme fon do seelter Täärpnoomen ap ne originoal "düütske" Befoulkenge wiese
(Se22), man as wie leeter (S. 37-45) sjo, läite do sik goud uut ooldfräiske
Foarme ouleede. Do "düütske" Familiennoomen (Se25) as uk dät "saksiske"
Loundgjucht (Se62) sunt fielicht eerste äntsteen as do Seelter in Seelterlound
woonden. Uur ju suudelke Ienfloud in do Loundnoomen sjuch S. 390.

Do geskichtelke Wällen läite uus gans in Tjuustergaid uur ju Tied fon ju
Besiedelenge. An ju Foarm fon dät seelter Woud Jool "Rad" is oawers
ättertouwiesen, dät dät Seelterske sik al fon dät Aastfräiske ouskat hiede foar
ju Besiedelenge fon Noudfräislound, also foar ju Midde fon dät alfte Jierhunnert
(Århammar 1969.59f.)

N wiederen Iendruk kuud wonnen wäide uut ju Ferspreedenge uur Europa fon do
Noomen do uureenstämme mäd do seelter Täärpnoomen Boukeläsk, Roomelse, Hollen un
Skäddel (» Koarte, S. 17). Disse Noomen heere tou do maast foarkuumende
Noomentypen un uut hiere Ferspreedenge is mäd Foarbehoold outouleeden, dät ne
Wälle fon Kolonisationen sik fon dät Muudegebiet fon de Oamse (also uum
Oamde/Emden) ätter dät Binnenlound wai bewääged hääbe kuude. Ju Ferspreedenge
fon do Noomen stimt tou n grooten Deel mäd do Hoohaidsgebiete fon do fränkiske
un angelsaksiske Rieke in dät njuugende Jierhunnert. Bie glieke Äntstoundenge
fon aal do Täärpe un Stääde waas dan ap ne Äntstoundenge fon do Seelter Täärpe
in dät 7. bit dät 9. Jierhunnert tou sluuten. Uum ju Tied wäd disse Oart Noomen
uk tou n eersten Moal naamd (Kramer 1978.64). Uur dät Oaler fon do Säärken
ferglieke Tr13 + Anm. 15).

Dät eerste Moal in ju Geskichte heere wie wät uut Seelterlound in n Uurkunde fon
1319, wieroun Bookeläsk (2N) unner do fräiske Johanniterkommenden täld wäd
(Ur48). In 1359 wäd ju Skoankenge fon n Stuk Foan in Baalenje an dät aastfräiske
Klaaster Langen beuurkunded (Ur86). Dät leeter in dän Dullert unnergeene
Klaaster kricht 1415 in jusälge Buurskup noch moal ein stucke phanes, dar man
eede uppe graven mach, wiermäd tou glieke Tid in n uurigens läichdüütsken Text
do ooldste Belääse fon do seelter Woude Foan (Moor) un Eed (Torf) fuunen wäide
(Ur246, fgl. Kramer 1971.44, Fort 1984.103).

In 1459 wuud ne foar sowät trüütich Jiere an dät Klaaster däine Skoankenge fon n
Stuk Foan beuurkunded, deeruum dät uur Ljude to Scarle dät hääbe wollen (Ur743).
Ätter Friedländer (Ur743) skäl deeruum uk die Foan in Scarle lääsen hääbe,
wierfoar hie - wäil beleeken ap dän Oustand fon Langen - Litje Skäddel
(Kleinscharrel) bie Tjootern ounnimt. Man deer ju Uurkunde fon Heer Johan curet
to Ramslo apstoald is, waas dät wäil eer Skäddel in Seelterlound. In dät Jier
1472 beanspruchje eenige Baalenjer n Stuk Foan, dät fon hiere Oolden an dät
Klaaster Langen skoankt wuude; jo wuuden oawers fon dän Gjuchter Herman ter
Molen ter Oyta (Ait) in t Uungjucht sät (Ur910). Tou n sälgen Slus kumt 1475 her
Ageld, kerchere to Uthende junuur eenige uur Baalenjer (Ur947).

Ätter t Suude hääbe wie n Tjuugnis fon minner früntelke Ferhooldnisse, as 1376
do gemeene Buuren fon Skäddel betjuuge, hiere Roowtoage juun Lampeken in Merne
ienstaale tou wollen (Engelke 260). Merne is wäil Marren bie Lindern (Rü8
Register, S. 347), uum 1800 noch Mornen (Lc6). In 1656 hat et, ju Skäddeler
Meente af Säärke häd siet Moanskentoanken dän Roagentjaande in Grootenging, uk
bie Lindern (Wi437). Dät tjut wäil ap oolden Honnelskontakt wai; fielicht sunt
jo do Seelter Jäild skeeldich weesen. So wäd uk ju Familie Blok in Hollen al
1403 un 1458 mäd dän Tjaanden tou Bäärsel beloand (Rü5.556 un 5.762).

Dät wai un wier twiske Noude un Suude behärsket uk in n Ounfang ju politiske
Geskichte fon Seelterlound. Dät wäd as Sagelterland naamd in n Uurkunde fon n
25. Okt. 1400 (He297, fgl. Sello 32f.) as een fon do Lounde do fon Groaf
Nicolaus fon Tecklenburg an dän Biskup fon Münster uurdrain wuuden. Deer wäd
ounnuumen (Sello 9ff., Fr32) dät Seelterlound laangere Tid Tecklenburgisk
Hoohaidsgebiet weesen is, as uk ju Noaberstääd Ait (Friesoythe). Man weegen ju
isolierde Loage skäl die Tecklenbuurger Ienfloud littik weesen hääbe. Do Seelter
betoalden bloot n "Greeuwenskät" fon 4½ Tonne Butere.

In ju tuusterge Tid um 1400 sunt düütelk do aastfräiske Ienfloude gratter
wuuden. As 1399 die aastfräiske Hauptling Widzel tom Brok bie n Träffen in
Tjootern (Detern) doodsloain wäd, wäide do Seelter as Deedere naamd (Sello
IVff., 29ff.). Widzel häd Seelterlound wäil ärooberje wüüld. Daach fiende wie al
ap n 23. Moai 1400 dät Sagharderland as Besiegler fon ne Uurkunde, wieroun
hovetlinge unde meynheyt des ghansen landes to Ostvreslande do Hansestääde
toutälle, fääre do Vitalienbruure (Seeroowere) nit moor tou hälpen (Ur171). Noch
1417 wäd Segelterland (Rq112) tou do fräiske Seelounde täld, man leeter heere
wie niks moor fon politiske Ferbiendengen mäd dät Noude. Do Seelter hieden wäil
do Münsterske Biskuppe as goude Loundesheeren ärkoand.

Ne Sunnerloage kreech Seelterlound truch Honnel un Skipfoart, wierbie toueerst
Eed (Torf) wäil ju Hauptrolle spielde. Leeter wuuden weegen dän Diekbau in
Aastfräislound uk Flintsteene uut dän Humling wichtich. Deer ieuwenske wäide
noch uur Artikkele naamd, as Kolonioalweere un Soalt (St5.1.4). Schwalb (Side
63) häd an Hound fon Skattengsregistere dän Ferloop fon do Ienwoonertaale fon
eenige Täärpe in un uum Seelterlound ferglieked. Deerbie wiesde sik, dät fon
1500 bit 1800 ju Befoulkenge fon Roomelse mäd 150% tounuumen hiede, wüült ju fon
Lohe an de Söiste bolde glik bleeuwen waas. Bie glieke Uutgongsbedingengen
hieden buutendät do seelter Täärpe al 1472 sowät säksmoal sofuul Huushollengen
as do Täärpe an de Söiste. Deeruut wiest sik ju wichtige Rulle fon Honnel un
Skipfoart. Deertruch koanden do Seelter ju groote Waareld, wät sik wiest uut
fjauer seelter Studente 1457-1459 in Rostock (Schulte 1930 .148f.) un dän
Geleerde Hinrich Scheeve uum 1520 (Ni474).

Noch in 1779 hat et dasz die Saterlander als mit wenigen ackerbow versehen tag
und nacht beständig mit ihren bothen auf den wässeren und in fremden landen
fahren, dadurch ihr brod und onera publica [Loundeslasten] gewinnen mueszen, und
also dem exerciren nicht wie andern beijhause seijende beerbte abwarten konnen
(He357). Un in dät Jier 1800 hat et Die Schiffahrt ist ihr eigentlicher
Gelderwerb. In Scharle hat jeder Saterländer ein auch zwei Boote. [..] Auf
diesen schaffen sie Waaren den Fluß hinauf. (Hoche 223).

Intwiske bleeuw Seelterlound foar ju Butewaareld uunbekoand, wät me sjucht an ju
Ferteekenge ap oolde Koarten (» S. 18). Daach waas Seelterlound nit gans
ousleeten un so foont uk dän lutterske Gloowe Iengong. Al in 1535 rakt dät
Teekene deerfon (Wi412) un as 1613 die katoolske Gloowe wier in dät Amt
Kloppenbuurich ienfierd wäd, fiende sik in Seelterlound träi lutterske
Preetjere. Ju Rekatholisierengs-Oarbaid stokkede oawers al in 1618, as die
30-jierige Kriech uutbriek. Noch immer wäd fertäld fon do Mansfäilder, do in n
Dezember 1622 uur dän befäärsenen Foan in Seelterlound ountroangen un deer
skräkkelk huuseden (Tr12f., Ni478, M3.79f.). In 1649 hat et, dät dät Säspel
Strukelje bolde äntfoulked is (Br45).

Ätter ju frantsööske Tied bloide ju Honnel nit wier ap (Br51), wäil uk deeruum
dät Aastfräislound dän Ienfier fon Eed mäd n sweeren Tol belaide (Br60).
Deertruch koom Seelterlound in groote Äärmoud. Do Seelter geenen deeruum bie
Sumerdai as Mäddere (Holloundsgungere) ätter do rieke Kloaigruunde fon Groningen
un Wäästfräislound (Ls349-351, B15.16). Uk koom dät tou ne gewaltige
Uutwonnerenge ätter Amerikoa (Louisville, Cincinnati) (Br46). Eerste juun 1900
wuud dät wier beeter, as Eedhonnel un Skipfoart wier aplieuweden truch do näie
Kanoale. Noch beeter wuud dät truch dän Gebruk fon Kunstmjuks un ju
Foan-Kultiwierenge. Uum 1900 koomen näie Sträiten (» 239U, 1197R) un 1908 wuud
ju Iersenboan truch Seelterlound in Bedrieuw nuumen (Ls130).



https://stq.wikipedia.org/wiki/Frucht-Ounbau

Dät Ounbauen fon Fruchte, as Aapele, Peeren, Bäien, Nuuten, Säärsen un aal sowät
heert tou de Buuräi.

Frucht-Ounbau rakt al sänt fuul duusend Jiere. Sänt sowät säksduusend Jiere
kuude sik apgruund fon dät beetere Klima die wüülde Aapel Malus sylvestris in
Middel-Europa uutspreede, hie wuude uk al fon do Ljuude nutsed, uk wan hie fuul
litjer waas as do maaste Aapel-Soarten fon däälich, do wäil fon uurs n wüülden
Aapel, Malus sieversii, oustomje. In Middel-Asien is näämelk die Frucht-Ounbau
fuul aller as bie uus: Al foar tweelichduusend Jiere roate dät deer Foarmen fon
Malus sieversii mäd ne Truchmäite fon säks Zentimetere, wieruut sik wäil die
Kultuuraapel (Malus domestica) äntwikkelt häd, die sik uurloang, touhoope mäd
uur Oarde as ju Wienranke uur Griechenlound un dät Roomske Riek uutbreede kuude.

In't Roomske Riek wuude woarskienelk uk ju Technik fon dät Ääntjen ärfuunen.
Hiede man in't foaren do Fruchtboome truch Säid moord - wierbie die litje Boom
genetisk n bitje uurs waas un nit aaltiede goude Fruchte hiede - so hiede me fon
düsse Ärfiendenge oun ju Muugelkhaid, n Boom mäd besunners goude Fruchte sunner
älke genetiske Ferannerenge tou moorjen (also tou kloonjen). So hääbe wie
däälich Aapelboome, do gans gnau genetisk gliek sunt as Aapelboome fon jusälge
Soarte foar hunnerte fon Jiere, wült do Roomske Ljuude dät Ääntjen (uurigens uk
eenige Soarten) ätter Germanien wai meebroacht hääbe. Koarl die Groote (uum 800
ä.Kr.) häd dan Witte skrieuwen, do dän Frucht- un Wien-Ounbau unnerstutseden: Ne
Boomskoule foar Fruchtboome wuude iengjucht, ju sowäil dän Aaden as uk junge
Boome an Säntroalen lääwerje moaste. Uum 820 rakt dät uk fuul Frucht-Ounbau in
Nouddüütsklound. In do foulgjende Jierhunnerte hääbe sik fuul Oobrighaide uum
dän Frucht-Ounbau suurged. In dät achtienste Jierhunnert annerde sik dät n bitje
un uk Ljuude, do nit uut dän Oadel kuume, ferfoateden Wierke, do dät algemeene
Foulk in n Fruchtboom-Ounbau unnergjuchteden. 1860 wuude die Düütske
Pomologen-Fereen gruunded. Dät is ju Tied, as in Düütsklound moor as twoduusend
Aapel-Soarten bekoand un beskrieuwen wieren.

Eende fon't njuugentienste Jierhunnert koom et ap, dät me mäd Fruchtboom-Ounbau
fuul Jäild moakje wüül, wilst hie in't foaren moor foar dän oaine Bruuk toacht
waas. Do Pomologen reeke Liesten hääruut, wäkke Soarten foarleeken wäide skällen
un wäkke läip sunt un fernäild wäide skällen. Dät waas wäil die Ounfang fonne
Fernäilenge fon ju Biodiversität (biologiske Fuulfoold) bie Fruchtboomsoarten.
1896 laide Otto Schmitz-Hübsch do eerste Aapel- un Peerenplontengen mäd litje
Läichstomboome an, do hie besunners ticht plontje kuude. Uum dän Weerstound fon
do Fruchtbuuren un do bee Waareldkriege kuude sik düsse Boomfoarm oaber noch nit
truchsätte. 1919 wuude die Pomologen-Fereen aplöösed un die düütske
Frucht-Ounbau-Fereen (Deutscher Obstbau-Verein) gruunded. Ounfang fon do 1930er
Jiere häd Otto Schmitz-Hübsch ne näie Boomfoarm tuchted, ju ap Düütsk "Schlanker
Spindelbusch" naamd wäd. Dät is uk ne litje Foarm, ju t.B. deertou benutsed wäd,
uum do Boome bolde as Wien-Ranken, ticht touhoope plonted, an n Träid tou
luuken. Uk düsse Foarm kuude sik noch nit fluks truchsätte, do bee näi tuchtede
Foarmen fon Otto Schmitz-Hübsch wieren eerste in dät twäide Haaldeel fon't
twintichste Jierhunnert oafter tou sjoon.

Ju oolde Fruchtboom-Mäid mäd Hoochstom-Boome waas natüürelk naier an ju Natuur:
As uk die Uurwoold, die fon Natuur uut in Middel-Europa tou fienden waas, roate
uk ju Fruchtboom-Mäid Boome, wier t.B. Fuugele broude kuudene, wier, wan do
Boome oold wieren, Ruste un uur Insekten in dät doode Holt lieuwje kuudene, wät
Fodder foar Spächte roate. Foarallen holle oolde Boome, wier sik Gnauedierte,
Fuugele un Fläddermuuse ferstopje kuuden, sunt n natüürelken Lieuwendsruum, die
sik uk noch in ju Kultuurloundskup "Fruchtboommäid" ärheelden häd: Man uum 1950
roate dät Beloonengen foar dät roodjen fon Fruchtboome, deeruum dät ju Politik
dän intensiven, nit besunners natuurfjuuntelken Ounbau fon do litje Boomfoarme
wüül, die Otto Schmitz-Hübsch tuchted häd. Uut sukke Plontengen, oafter uk
importierd uut uur Waarelddeele, koom fon düsse Tied oun n grooten Deel fon n
Frucht-Aaden.

N uur Problem waas ju Fernäilenge fon ju Fuulfoold: Aal do oolde, regionoale
Frucht-Soarten wieren nit bloot n Kultuurgoud, do staalden uk seeker, dät dät
neen groote Sjukten roate, deeruum dät älke Soarte sowäil Resistenzen häd, as uk
fon moonige Kroankhaide befaalen wäide kon. Wan ap een Fruchtboommäid fuul
ferskeedene Soarten stounde, wäide do nit aal fon jusälge Kroankhaid befaalen un
dät rakt aaltiede resistente Boome. Wan me ne Monokultuur häd, kon dät weese,
dät fluks aal do Boome an een Kroankhaid stierwe. Nu wuuden in düsse Tied bloot
min Soarten ap do Liesten sät, do der foarleeken wäide skuulen. Dät fierde
deertou, dät fuul regionoale Soarten bienaist af sogoar gans uutstuurwen sunt.
1991 wuude die Pomologen-Fereen wier näi gruunded, man mäd n näien Sweerpunkt:
Ju Ärhooldenge fon ju Soarten-Fuulfoold un fon dän oolden
Hoochstom-Fruchtounbau.



https://stq.wikipedia.org/wiki/Frankfurt_an_n_Main

Frankfurt an n Main is ne Stääd in dät düütske Buundeslound Hessen. Deer woonje
uungefeer 690.000 Ljuude un dät is ju grootste Stääd fon dät Buundeslound. Ätter
Berlin, Hambuurich, München un Köln is dät ju füüftgrootste Stääd fon
Düütsklound. Al in dät Hillige Roomske Riek waas Frankfurt ne wichtige Stääd;
däälich is dät dät finanzielle Säntrum fon Düütsklound un Europa.

Fon deer kumt uk die Öökelnoome Mainhattan, die sik touhoopesät uut ju Äi Main
un Manhattan, aan Stääddeel fon New York, dät ja noch eerder foar sien
Hoochhuuse bekoand waas.

Eer dän Twäide Waareldkriech waas dät aal uurs. Domoals hiede Frankfurt een
baldoarich groote Ooldstääd un waas bekoand foar Fäkwierkhuuse. Man fon ju
Ooldstääd is ätter ju Bombardierenge bloot min uurichblieuwen un noch minner in
dän Wierapbau, die gau gunge skuul un sik nit nouch Tied noom, hoolich fernäilde
Huuse wier ap Steede tou brangen. Uumdät deer nit moor fuul fon ju originoale
Ooldstääd uurich is, wuuden un wäide wäkke wichtige Bauwierke ätter Jiertjaande
ätterbaud, moor of minner so as jo wieren. In dät Doom-Römer-Projekt tou n
Biespil skäl ap dän Gruundsleek fon dät ourietene Techniske Räidhuus, foar dät
eer sin Bau in 1972 noch Ooldstäädhuuse fernäild wuuden sunt, dät oolde
Sträitennätwierk wier häärstoald wäide. Buppedät skällen deer fieuwuntrüütich
Huuse baud wäide, deerfon füüftien as Rekonstruktsjoon fon n Ooldstäädhuus, do
uur in een Oard un Wiese, dät se ju Bielde nit minnerje skällene.



https://stq.wikipedia.org/wiki/Fr%C3%A4isens%C3%A4%C3%A4rke

Ju Fräisensäärke (San Michele dei Frisoni as uk San Michele in Sassia of Santi
Michele e Magno Kakka) is ne Säärke in Room.

Ju Säärke stoant an dän Houk fon do Sträiten Largo degli Alicorni un Via del S.
Uffizio, juunuur dän Päitersplats, fluks bie Vatikanstääd, wierfon ju ne
exterritorioale Zone is. Me fint dät truch op ju groote Sträite Borgo Santo
Spirito 21/41 ju Trappe aptougungen, truch dät Häk un dan links ou.

Ju Fräisensäärke is baud juun aan fon do Roomske Bierge, dän Janiculus, die der
gränset an dän Päitersplats. Tonk hiere Loage is ju bewoard blieuwen as in dät
16. Jierhunnert aal Gebäude do der unner an dän Bierich stuuden, oubreeken
wuuden foar dän Bau fon ju Päiterssäärke. Ap Gruund fon hieren eensichoardigen
geskichtelken Wäid is ju Säärke 1990 fon ju UNESCO touföiged an ju Lieste fon
dät Waareldäärwe.

Wier nu ju Säärke fon do Fräisen stoant, woonde tweelichhunnert Jiere häär ju
fräiske Kolonie. Älk, die der uut uus Geegend ätter Room koom, liet sik deer
deel. Deer wuud ne Muure uumetou baud un sietdän roat dät in Room ju Skola fon
do Fräisen. Uk uur Foulkere hieden sun Betsirk.

Dan is 1141 ju näie Säärke baud wuuden: gratter un flugger as ju eerste Säärke
weesen hääbe mout. Dät waas n romanisken Bau, mäd oolde Pielere un n fluggen
Campanile (Klokkentouden). Die Klokkentouden kon me noch altied bekiekje, man ju
Säärke sjucht nu gans uurs uut as wan ju baud wuude. Fon 1756-59 wuude ju Säärke
tou n tjoskiepigen Pielerbasylika uumebaud un in dät njuugentiende Jierhunnert
wuud dät Binnere uk noch so iengriepend annerd, dät bloot litje Eenpeldhaide dät
Oaler noch apwiesen dwo. In dät linke Siedenskip fint sik dät Grääf fon dän
Moaler Anton Raphael Mengs.

Ju Fräisensäärke is siet 1990 ju eepentelke Säärke fon do holloundske un
wäästfräiske Katoolske in Room. Fräisen aastelk fon ju Oamse skällen deer fröier
uk waileeken weese. Deerap wiest uk wai, dät ju foar ne bestimde Tied in dät
Middeloaler dän Noome hiede fon San Michele in Sassia, dät is Sänt Michael in
Sachsen.

Die Wäästfräise Loadewyk Damsma häd foar ju Säärke in 17 Jiere 2700
middeloalerlike Steene sammeld uut Säärken fon aal do Fräiske Lounde. Doo wuuden
2002 in ne Muure in ju Fräisensäärke ienmuurd. Uut Seelterlound sunt Steene fon
Klaaster un Roomelse deerbie. Dät sunt do ächte uuroolde Steene, fuunen bie de
Kapälle un bie de Säärke.



https://stq.wikipedia.org/wiki/Floaksferoarbaidenge

Floaks wuud ferbaud ap do Tjaasken. Dät bruukt me eerste as Gäärslound, dät dät
Jood uutstäärft. Dan wäd dän uumebreeken un bikked (häkked) un deerätter aided.
Dan wäd dät mäd do Hoske deeltreeden un wäd Lien säided un slurrred (ounaided).

Dät Floaks mout oafte jut wäide, bit et riep is un apleeken (uutrieten) wäide
kon. Deerbie wäd dät dan in Biende laid, do ätters in Rjoomele buunden wäide,
dät sunt tänne Jierwen of Bünnele. Do Rjoomele wäide toun ätterriepjen in
fjaueren hokked. Is dät goud rieped, dan wäd dät ätter Huus hoald.

aidje, aphokje, apluuke, apsätte, apstuukje, ätter Huus hoalje, ätterriepje,
biende, Biende pl., bikje, Bolle pl., Boolje f., Boote m., Boote pl., Broake f.,
broakje, Bünnel pl., Buuke m., f., buukje, Buunde pl., deeltreede, deerap
täärske, Diesene f., Diesenstok m., druugje, fiene Hietsele f., Floaine f.,
Floakssträi n., Foan m., Gäärslound n., Gäärslound uumebreeke, groawe Hietsele
f., Hädbroake f., hädbroakje, Häddele pl., Häide f., häkje, Hietsele f.,
hietselje, Hietselstoul m., hokje, Holt n., holtene Pänne f., holtene Skeeden
pl., iersenen Skeeden pl., Jierwen pl., juude, Lien n, Lien säidje, Liensäid n.,
luuke, Määrke pl., Näddelen pl., ounaidje, plattreede, Plonke f., Reete f,
Reetedobbe f, Ribbelappe f., Ribiersen n., ribje, Riepele f., riepelje, Rjoomele
pl., rootje, rubbich, säidje, Säidkoppe pl., Skeeden pl., skeenigje, Skieuwelse
f., Skieuwen pl., Sleegel m., Sliebroake f., sliebroakje , slurje, Sniedbroake
f., spreede, Steele f., Strieke f., Stukke pl., Stuuke f., täärske, Tienden pl.,
Tienden pl., Tjaaske f., Toal m., tou f.jaueren hokje, Troite f., troitje,
uumebreeke, uutriete, Wonne f.

Deer fangt dan eerste dät Riepeljen oun uum do Bolle (Säidkoppe) deer
outoukriegen. Deertou wäide do Rjoomele truch do Tienden fon ju Riepele leeken,
ju der apstoald is ap n Ploanke ju der ap two Booljene lait. Deerätter wäide do
Bolle druuged un toarsken un wäd dät fräikeemene Liensäid in de Wonne skeeniged.

Do Häddele (dät Floakssträi) wäd in Boote (Buunde) buunden un dan in de Reete
däin. Deertou wäide do in de Foan in ju Reetedobbe oundäin un dan kuume Stukke
(Seeden) deerappe, dät do goud wäit wäide. Dät hat rootje un dät is n Prootsäs
uum dät Skil fon dän holtene Kääden tou löösen. Deertou oaint sik dät suure
Foanwoater ap bääste.

Dät Rootjen duuret moorere Wieke un deerätter wäide do Boote ap Gäärslound
aphokked (apstuuked) un dan ätters uumekierd wier apstuuked. Is dät n bitje
druuch, dan wäide älkemoal twintich Boote in Rjoomele buunden. Dan wäd dät
eerste ap e Toal troited. Ju Troite is n Blok mäd ne Steele un unner is ju
rubbich, dät hat dät ju deer Määrke häd. So wäd die holterge Kääden fon dät
Floaks al n bitje platsloain. Dät kon uk truch buukjen mäd ne Buuke of truch
deerap tou täärsken mäd ju Floaine.

Ätters gungt et dan ätter ju Broake (uk Hädbroake naamd). Ju häd n Sleegel, die
der bääte troalt ap ne holtene Pänne. Die Sleegel häd two Skeeden, do der paasje
twiske do tjo holtene Skeeden fon dät Gestäl. Me lait nu do Häddele Floaks ap do
unnerste Skeeden un bewääget dan die Sleegel deel, soo dät dät Holt in do
Häddele breeken wäd un toun Deel as Skieuwelse häärunner faalt. Ju Oarbaid hat
broakje.

Dan gungt et ätter ju Sliebroake of Sniedbroake. Ju häd iersene Skeeden un deer
wäd dät Floaks dan twiske truch leeken, sodät bie dät sliebroakjen noch fuul
moor Skieuwelse hääruut kumt. Dät Lääste kumt dan noch deeruut bie dät ribjen,
wiertou me ne leederne Ribbelappe ap de Kniebele nimt un deerap ju Strieke
Floaks mäd de Hounde unner dät Ribiersen truch lukt.

Dan kumt noch dät hietseljen uum kuute Eende deeruut tou hoaljen. Deertou wäd ne
Stuke Floaks (dät sunt hier two Strieken fon dät ribjen) ap do Tienden
(Näddelen) fon ju groawe un ju fiene Hietsele sloain, do der ap dän Hietselstoul
montierd sunt. Dät Ougefal hat Häide.

Deerätter is dät Floaks kloor un kon dät in e Diesene sprat wäide, dät hat, dät
dät gans foarsichtich ap dän Diesenstok troald wäd. Un deermäd kon dät dan tou
dät Wäil gunge toun spinnen.



https://stq.wikipedia.org/wiki/Ferhoolden

As Ferhoolden beteekend me aal dät Dwoon un Reagierjen fon n Diert, aal doo
sjuchtboare Bewäägengen, Hooldengen un aal ju Kommunikation - uunoardende un
fielicht uunbewusden Uutdruk mäd Teekene un Luude juust so as een gramatisk
truchoardende Sproake, as ju bie Moanskene tou ärkannen is. Dät Ferhoolden wäd
ärfoarsked fon ju Ferhooldensbiologie.

Proximoate Uurseeken, dät sunt do Uurseeken, wääruume n Ferhoolden bie n bestimd
Individuum in een bestimde Situation geböärt. Me fräiget deer ätter dät, wät
juust in't foaren in't Näärwensystem geböärt is, befoar dät Dier düt Ferhoolden
wiesd häd (een ferhooldensphysiologiske Froagestaalenge) un ätter doo
Unnerfiendengen un Leerprozesse, doo bie düt Individuum dät Ferhoolden
foaruutgeen sunt (een ferhooldensontogenetiske Froagestaalenge.

Ultimoate Uurseeken, deer mout me djapper gunge. Me fräiget nit moor ätter n
bestimd Individuum un nit moor ätter een bestimde Situation, wier dät Ferhoolden
wiesd wäd, sunnern me fräiget, wääruume sun Ferhoolden uurhaud foarkumt,
wääruume dät t.B. in juu Evolution n Foardeel broacht häd un sik deeruum
algemeen truchsät häd. Juu Froage ätter doo ultimoate Uurseeken is also eer een
ferhooldensökologiske Froagestaalenge.



https://stq.wikipedia.org/wiki/Fereeniged_K%C3%B6%C3%B6nichriek

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Fereend_K%C3%B6%C3%B6nichriek

Groot-Britannien, ganse Noome: Fereeniged Köönichriek fon Groot-Britannien un
Noud-Irlound is n Lound in Wääst-Europa. Ju Haudstääd is Londen un ju Köönigin
fon ju Monarchie is sänt 1952 Elizabeth II. Do wichtichste Regionen sunt
Änglound, Skotlound, Wales un Noudirlound. Fääre rakt dät noch een poor uurich
blieuwene Kolonien un Krounoaindumere fon ju britiske Kroune, man do heere dan
uk nit so heel un aal tou dän Stoat.

Foar ju frantsööske Kuste, wäästelk fon Normandien, lääse noch do
Kanoalailounde, un fääre häd Groot-Britannien noch Gebiete uursee.

Jierhunnerte fon Geskichte sunt wichtich foar ju ferwaltengsmäitige Iendeelenge.
Tou n Deel fon ju Ferwaltenge wäd Groot-Britannien apdeeld in Änglound,
Skotlound un Noud-Irlound, un uk wäil Wales. Fääre rakt dät noch altied
Uutnoamen foar Cornwall, wät al foar moor as n Jierduusend fon Änglound ärooberd
wuuden is.

Dät Oailound Man un do Kanoaloailounde sunt sälwen neen Deel fon dät Lound. Jo
benutsje Tjoonste fon Groot-Britannien, un hääbe toun grootsten Deel dosälge
Gesätse, man do heere fluks tou ju Kroune. Ju Foulge is, dät jo uk naan Deel
sunt fon ju Europäiske Union.

Groot-Britannien is Meedglid in ju NATO (1949), ju Europäiske Union (1973) un do
Fereende Natione (1945).

Dät Bruttoinloundsprodukt pro Kop waas $35.000 in 2007. In 2007 waas 0,9% fon ju
ganse Wirtskup Loundwirtskup, 23,4% Industrie un 75,7% Tjoonste.



https://stq.wikipedia.org/wiki/Ferbiend

N Ferbiend is ne portoalfoarmige holtene Dreegekonstruktion in n Buurenhuus, ju
der bestoant uut twäin of moor Stonnere, do der mädnunner ferbuunen sunt truch
aan of twäin horizontoale Ferbiendsboolken. Do ferskeedene Ferbiende sunt wier
mädnunner ferbuunen truch do Rimme, do der winkelgjucht ap do Ferbiende
ferloope. Aal Winkele fon ju Konstruktion wäide stutsed fon Steekbeende un
Jachtbeende. Do Stonnere stounde oafte ap muurde of aan Steen bestoundene
Funnemänte. Ap do Ferbiende stounde do Sponstokke (dät Speerwierk), mäd do
Huuslatten, do ju Toake of dät Dak dreege. Do Sponstokke mäd Steekbeende usw
konnen fuul ferskeedene Foarme ounnieme un unnerskeede sik in do ferskeedene
Buurenhuuse.

Dät rakt two Typen fon Ferbiende, nämmelk dät Loangsferbiend un dät
Twäärsferbiend. Bolde aal Buurenhuuse hier in t Noude sunt mäd Twäärsferbiend
baud, dät winkelgjucht ap ju Laangtegjuchte fon dät Huus stoant.

Dit Ferbiend bestoant uut do twäin Stonnere, ferbuunen fon dän woagegjuchte
Onkerboolke. Dissen Ferbiendsboolke stat mäd ne Tappe truch dän Stonner un is
deerbääte feronkerd mäd aan of twäin holtene Döäwele (Pännen), of Kiele. Dissen
Typ rakt dät in dät seelter eepen Huus un me fint dät fääre in dät Nouddüütske
un Holloundske Inlound.

Bie dissen Typ Ferbiend lait die Ferbiendsboolke ap do Stonnere un is mäd ne
Tappeferbeend mädnunner ferbuunen. Dissen Typ rakt dät äntloang ju ganse Kuste
fon Hollound, Wäästfräislound, Groningen un Aastfräislound. So fint dät sik uk
in do Fräiske Huuse fon Seelterlound.



https://stq.wikipedia.org/wiki/F%C3%A4%C3%A4rme_%C3%84ngelsk-Afghaniske_Kriech

In dän Eersten Ängelsk-Afghanisken Kriech (1839 bit 1842 tou) waas aan fon do
tjo militääriske Striede fon dät Britiske Waareldriek mäd dät Emiroat
Afghanistan, do Ängelsk-Afghaniske Kriege. Do Briten ferfoulgeden in do Kriege
dät Siel, hiere Foarmacht in düt Rebät seeker tou staalen un dät Machtstrieuwjen
fon Ruslound Aphoold tou bjooden (Düssen Konkurrenzkamp is uk as The Great Game
bekoand).

In dät Jier 1837 eskalierden do ruske un britiske Interessen in aan Twist twiske
dän Schah fon dän Iran un Dost Mohammed, dän Heersker fon Afghanistan. Lord
Auckland, die britiske Generoalgouverneur fon Kalkutta, besloot deeruum mäd dät
Manifest fon Shimla fon dän 1. Oktober 1838 Dost Mohammed outousätten un dän
foarige Heersker Shoja Shah Durrani wier ientousätten. Uum düsse Aaskenge
tjuudelk tou moakjen, marskierden in't Foarjier 1839 sowät 16.500 britiske un
indiske Troppen mäd 35.000 Tjoonste un Foamieljen-Liede unner dän Befääl fon
Generoal Keane uur dän Bolan-Pass ätter Afghanistan ien. Ap dän 23. November
1840 roate Dost Mohammed foar dän britiske Leeder William Hay Macnaghten tou un
wuude ätter Indien in't Exil soand. Aan Deel fon do britiske Troppen wuude
ouleeken un een Division unner dän Befääl fon Generoal Elphinstone bleeuw in
Kabul.

In dän Häärst 1841 begon aan Apstound juun ju britiske Besättenge. Wiehnoachten
1841 wuude Macnaghten fon Afghanen dooded, do uk ju Ferbiendenge twiske Kabul un
Indien unnerbrieken. Ju britiske Division waas nu fon do Afghanen ienricheld un
wuude so tou tällen beleegerd. Ap dän 1. Januoar 1842 unnerteekende Elphinstone
nu aan Ferdraach in dän him Ferlof roat wuude, outouluuken. Deer moaste hie foar
sien Woapen un Deele fon sien Foarroate oureeke.

Ap dän 6. Januoar 1842 begon Elphinstone, sik uut Kabul tourääch tou luuken.
Siel waas, ju naiste Garnison in Dschalalabad, sowät hunnertfjautich Kilomeetere
wäch, tou roakjen. Sowät soogentienduusend Ljuude, monken him 4500 Suldoaten,
foulgeden him. Al bie dät Ferläiten fon ju Garnison wuden jo angriepen. Do
Angriepe geenen fääre un ju toutälde Eskorte koom nit. Unnerwaiens koom dät tou
moorere Ferhonnelengen un Elphinstone bleeuw as Jeesel tourääch. Ap dän 13.
Januoar wuude die Räst fon ju Troppe (fieuwunsäkstich Mon) in ju Slacht fon
Gandamak heel un aal fernäilt. Wäl nit uumebroacht wuude, wuude as Jeesel
meenuumen un bloot säks kuuden äntkuume.

As Oantwoud ap dät, wät deer skäin waas, wuude een Stroafexpeditsjoon uutsoand.
Two Armeen unner Generoal George Pollock un Generoal William Nott äntsätten in
dät Foarjier Dschalalabad un Kandahar. Ätters marskierden jo ätter Kabul wai. In
Kabul hiede unnerwiele Mohammed Akbar, aan Suun fon Dost Mohammed, die sien
Boantje uurnuumen hiede, Shah Shuja uut ju Zitadelle fon Bala Hissar lokked un
möärend. Ätter ju Iennoame fon Kabul sätten do Briten Shuja sin Suun ap dän
Troon un räddeden do Jeesele. Die foarige Uppermon Elphinstone waas unnerwiele
stuurwen.

Ap dän 11. Oktober 1842 looken sik do Troppen uut Kabul un in ju Foulge uut
Afghanistan heel un aal ätter Indien tourääch, ätter dät ju Britiske
Aastindien-Kompanie tou dän Sluut keemen waas, dät een langere Besättenge tou
freeselk un tou juur waas. Dost Mohammed koom ap sin Troon tourääch un heerskede
bit sin Dood in 1863 tou.



https://stq.wikipedia.org/wiki/Elisabethfeenkanoal

Die Elisabethfeenkanoal is n Kanoal twiske Kampe un Roagebierich. Dät is ju
noud-wäästelke Ferlaangerenge fon dän fröieren Hunte-Ems-Kanoal, die der bit
Kampe geen un däälich die Kustenkanoal is. Die Kanoal häd ne Ferbiendenge mäd
dän Kustenkanoal un lapt bie Roagebierich in ju Seelter Äi un Leda. Deertruch is
deer n Woaterwai twiske ju Hunte bie Ooldenbuurich, ju Leda un ju Oamse bie
Lier.

Die Elisabethfeenkanoal wuud fon 1855 bit 1880 baud un lapt fon dän Küstenkanoal
bie Kampe truch Kamperfeen, Reekenfäld un Elisabethfeen bit tou ju Seelter Äi
bie Roagebierich.

Die Kanoal is anlaid as Feenkanoal fon dän Aastfoan. 1880 is deer Elisabeetfeen
äntsteen. Die Kanoal häd ne Bratte fon 13,50 Meeter un is bit 1,20 Meeter djoop.
Hie waas uursproangelk anlaid foar Skiepe bit 40 Tonnen mäd ne Laangte fon 20
Meeter, ne Bratte fon 4,50 Meeter un n Djoopgong fon 1,20 Meeter. Truch dän Slik
is hie däälich man foar Skiepe bit 0,90 Meeter Djoopgong befoarbor.

Die Kanoal häd 4 Slüüsen foar Skiepe bit ne Laangte twiske 21,20 Meter un 27,60
Meeter un ne Bratte twiske 4,65 Meeter un 5,50 Meeter. Do Slüüsen sunt in
Reekenfäld, Brandreeken, Elisabethfeen un Aasterhusen. Deer loope 7 Klapbräägen
uur dän Kanoal. Die Kanoal häd ne Laangte fon 14,80 Kilomeeter.

Bit tou dät Eende fon dän twäide Waareldkriech fierden deer Skiepe mäd Eed uur
dän Kanoal. Siet do 1960er Jiere wääd deer fuul Sportskipfoart bedrieuwen.

Die Elisabethfeenkanoal is Deel fon dät aastfräiske Kanoalnät. Uur ju Leda,
Jümme un dän Nordgeorgsfeenkanoal kon me tou dän Ems-Jade-Kanoal fiere und dan
faäre bit Aurk, Oamde af Wülmshoawen.



https://stq.wikipedia.org/wiki/Eerst_Triumviroat

Dät Eerste Triumviroat waas n informellen Buund twiske do träi Politikere in't
Roomske Riek, näämelk Gaius Iulius Caesar, Marcus Licinius Crassus un Gnaeus
Pompeius Magnus. Dät waas in ju Tied fon ju leete Roomske Republik.

As Gnaeus Pompeius in't Jier 63 f. Kr. dän 3. Mithridatisken Kriech wunnen
hiede, hiede hie as Fäildheer n grooten Noome. Man juust dät waas, wät him foar
wäkke Roomske Moachthääbere suspekt moakede. Jo wüülen him Politisk isolierje,
laachhoaft moakje un sien Veteroanen nit fersuurgje.

Uum ju politiske Isolatsjoon tou äntgungen, sloot hie in 60 f. Kr. mäd Crassus
un Caesar n informellen Buund, die leeter as dät eerste Triumviroat beteekend
wuude. Düt skuul ne Ärfoulchrieke Ferbiendenge wäide, uumdät Pompeius militärisk
stäärk waas, Crassus uuremäite riek un Caesar politisk bekoand un
truchsättengsstäärk.

Crassus un Pompeius hieden al tjoon Jiere in't foaren touhoope Consul weesen,
Caeasar waas eerste sowät as n "Junior-Partner". Do bee wüülen sik deer foar
iensätte, dät Caesar in't Foulgejier uk Consul wuude, wät uk slumpede. In 59 f.
Kr. wuude hilkede Pompeius in fjoode Ächte ju Dochter fon Caesar (Iulia), uum
dän Buund stäärker tou moakjen.

Caesar sien Politik foonten masse in dän Senoat nit goud, man soloange hie n
stoatelk Boantje hiede, doarste hie nit bekloaged wäide. As hie nit moor Consul
waas, hiede hie ja uk noch sien Boantje as Proconsul in Illyrien un Gallien
(Cis- un Transalpina). Fon ju Provins Gallia cisalpina uut noom hie twiske 58 f.
Kr. un 50 f. Kr. dät heele nit-roomske Gallien ien. In düsse Tied, in 56 f. Kr.,
wuude dät Triumviroat ap Bidde fon Caesar ferloangerd. Do träi Monljuude
roakeden, dät Crassus un Pompeius in't Jier 55 f. Kr. foar't twäide Moal
touhoope Consul wäide kuuden, wilst Caesar noch fieuw Jiere moor sien Boantje as
Proconsul behoolde kuude.

Ju Ferbiendenge twiske Caesar un Pompeius waas nit moor ouseekerd, as in 54 f.
Kr. ju mäd Pompeius ferhilkede Caesar-Dochter Iulia stoorf. Crassus stoorf in
dät Jier 53 f. Kr. in sin Fäildtoach juun't Partherriek. Buppedät ferdruuch sik
Pompeius nu wier beeter mäd dän Senoat. So briek die Buund. In 49 f. Kr. waas
dät eendgultich foarbie, do begon die Burgerkriech mäd Caesar appe een Siede un
Pompeius appe uur.



https://stq.wikipedia.org/wiki/Eepen_Huus

Dät Eepene Huus waas die oolde seelter Huustyp un wude deeruum uk Oold Seelter
Huus naamd. Deerbie woonden do Ljuude touhoope mäd do Bäiste in aan Ruum, wan jo
uk toun Släipen un Spinnen un sowät apaate Ruume hieden. Die grattere Typ hied
al uum 1890 steenene Muuren, man do litjere wieren Fäkwierkhuuse, jo hieden
somäd kloamde Woogen uut Fäkwierk, apfäld mäd Leem un Sträi. Dät hied Ferbiende
mäd Onkerboolken.

“Toufoarne hieden se as do oolde Seelterljuude wierene, aal een Soart Huuse. Man
ätter dän groote Bround, die in t Jier [18]eenuntwintich fuul Huuse in Skäddel
in Ääske broachte, do hääbe se sik gans ferbaud. Un fuul hääbe deerätter hiere
Huuse ap n uur Wiese baud, wierfon ätters de Rääde weese skäl. Toueerst wo wie
do oolde Huuse beskrieuwe, do uk wäil eepene Huuse heete.” Minssen, M3:121S
(1846).

Bit in do 1930er Jiere mout et do fuul roat hääbe, man dan baadende dät oafte,
as mie fertäald wuude. Toulääst waas bloot dät Deddens Huus in Hollenerfoan uut
ju Tied uum dät Jier 1800 noch uurich, wät dan in de Jiere 1952-1954 oubreeken
wuude un fon dät Museumstäärp in Kloppenbuurich ankooped is. Deer is dät
"Saterhaus" in 1955/1956 wier apbaud wuuden.

Bie aan fon sien Besäike in't Seelterlound is die wäästfräiske Botaniker un
Koaster Dr. J. Botke in dät Jier 1931 uk bie Maräike Deddens in hiere Eepene
Huus in Hollenerfoan weesen. Uur sin Besäik is n litje Bouk "Sealterlân" in ju
wäästfräiske Määmetaal fon Dr. Botke ärskienen. In dät Bouk is uk ne flugge
Beskrieuwenge fon dät Eepene Huus tou fienden.

Ätter Bröring, Minssen, Ottenjann, Siebs. Bie dän Loangssnit: Bäädsteede pl.,
Bäistesoole m., Balkgat n., Boolken pl., Boolkholt n., Doarhoake m., Doorangel
m., Doorboolke m., Doorsoole m., Dräppel m., Fäk n., Floor m., Flötboolke m.,
Foutbeen m., Frääst m., Fröst m., Fuurschäddel m., Fuurschöätel m., Grootdoore
f., Hänge f., Hannegat n., Hom m., Homstokke pl., Hookoomere f., Huuslatte f.,
Huusponne f., Jachtbeend n., Klappe f., Klinke f., Kuustaalsboolke m., Lippe f.,
Muure f., Muurploate f., Oaiegat n., Oatjegat n ., Ploanketoal m., Riem m.,
Schöätel m., Släägel m., Speerwierk n., Spon n., Sponstok m., Steekbeend n.,
Stonner m., Sweepe f., Swiepestok m., Toake f., Truchschäärenge f., Uulegat n.,
Wooge f.

Bie dän Twäärssnit: Aploanger m., Bäistesoole m., Balkgat n ., Been m.,
Boolk(e)gat n., Boolke m., Boolkholt n., Dokken pl., Ferbiend n., Fjauerkaant
n., Fleeke pl., Frääst m., Fröst m., Funnemänt n., Fuurschäddeldräppel m.,
Heede., Hielde f., Hieldeboolke m., Hooneboolke m., Huuslatte f., Ientäil m.,
Jachtbeend n., Muurploate f., Muurstrang m., Ouker n., Ouse m., Riegen Ponnen
pl., Rim n., Siedemuure f., Sim m., Soole m., Speer n., Speerwierk n., Spon n.,
Sponstok m., Steekbeend n., Stonner m., Sträi, Uutkäbbenge f., Wällernbeen m.,
Wooge f.



https://stq.wikipedia.org/wiki/Eedgreeuwe

Eed (dt. Torf) wuude greeuwen foar oaine Fjuurenge un tou n Ferkoop. Däälich wäd
dät wäil maasttieds industriell moaked, toun Biespil in n Wäästfoan af Aastfoan.

Eerste wuude oubunked, dät hat dät me ju buppeste Loage fon de Foan - dät
Bunkeed of Grieseed - ougreeuwen diede un do Bunkstukke in dät oolde Eedgrääb
smeet. Eerste dan koom me ap dan eegentelke Foan. Wan me foar dän Froast tou
fuul oubunked hiede, dan ferfroos die blootlääsende Foan tou Smuus, wät nit
bruukt wäide kuude. Dät waas träiderch (Taaks) un dät Taaks wuud wäil fon do
Wänte rooked, bit jo der sljucht fon wuuden.

Foar dät Greeuwen wuud dät Eedgrääb (ju Putte) mäd dän 3,07m loange Stok
oumeeten in Bratte fon 2,70m (32 Sooden). Sun Eedmuure hat Woodenje of Boank.
Foar älke Lichtenge (Steede wier me gräft) waas n Greeuwer. Die waas dan eerste
mäd dän Stikker tougong. Eerste stikkede hie dät in e Bratte fon do Sooden un
dan miet er dät ou ap Laangte fon do Sooden, sun 30 cm. Deerätter wuud mäd de
Stikker deer bääte loangs stikked un dan koom die Joager. Dät waas n holtenen
Spoade mäd n lieken Steele. Deer wuud mäd unner loangs stat un dan klappeden se
dät so ap de Koare ap, of eerste ap dät Holt.

Twäin Sooden geenen ap n Joager. Deer heerde uk noch n kruumen Joager tou; die
noom man wan man do unnerste Sooden noom (ju Unnerlichtenge). Dät buppeste Eed
waas hoolich gries un swot un wuude Splinteed naamd; dät Unnerste waas aal
Swoteed; dät waas dät bääste Eed. Dät Eedgreeuwen fröier, dät waas n stuure
Oarbaid.

an dän Waal kippe, anbunkje, apbreeke, aphaue, aplääse, bältje, Boank m.,
Bunkeed n., Bunkstukke pl., Buppelichtenge f., deeran kippe, deerjuun haue, Eed
n., Eedbält m., Eedgrääb n., Eedkoare f., Eedputte f., Eedwoain m., fläie, Foan
m., foarbunkje, Glaise pl., greeuwe, griepe, Grieseed m., groote Ringe f.,
Gruundsoode m., Holt n., Hooldaiwierksbält m., ienlääse, in de Lääge kippe,
Joager m., Kiploore f., kippe, Kläm n., Kop m., kruume Joager m., Leeger n.,
lieke Joager m., litje Ringe f., Loage f., oubunkje, oumeete, Oundoabe m.,
ounlääse, oustikje, Plonke f., Prikke f., Rim n., Ringe f., ringje, Sätfuurke
f., sätte , Skäärsoode m., skuuwe, Sleek n., Sleekfäild n., Smuus m., Soode Eed
m., Splinteed n., Spreedenje f., stikje, Stikker m., Stok m., Stuuke m.,
stuukje, suchje, Swoteed n., truchfläie, truchringje, Unnerlichtenge f.,
uumekippe, uumesloo, uurlääse, uutkoarje, uutsuchje, Waal m., waalje,
wächkoarje, Woodenje f.

Deerätter wuud dan dät Eed fon dän Koarder mäd de Sätfuurke ap de Koare sät un
wächbroacht ätter dat Sleek. Mäd de Koare, dät waas tjukseljen. Un dan moasten
deer immer Plonken wailaid wäide, dät dät Koarrääd je nit ounsakjen diede.

Ätter sowät 1918 moakeden se Glaise; do bauden se sukke litje Kiplooren
(Eedwoaine). Sun Woain deer geenen 32 Sooden ap; in two Riege koom dät dan ap
dän Woain. Un dan suchede die deermäd wäch un dan wuud eerste n Loage (Leeger)
laid: twäin Sooden apnunner. Un dan koom deer aan Skäärsoode twäärs uur un deer
wuud dät Eed mäd dän Woain juun uumekipt. Dan stuud dät so hoolich skeeuw ap.

Dät waas maastens Räägel, die dät kuude, die gruuf n hoolich Daiwierk deeges.
Dät sunt 15 (eegentelk 16) Stok un n Stok dät sunt füüftien Sooden hooch un 32
Sooden in de Bratte deer uurhäär. Oafte däd me dät mäd träi Mon: die Eene bunket
foar un ätter, die Uur däd dät Greeuwen un die Trääde mout dät Eedsuchjen je
moakje. Dät Sleek häd n Laangte fon 1 Stok foar älke Fout (0,30m) Jüpte.

Wan dät Eed in dät Sleek andruuged waas, moaste dät apbreeken wäide. Dan wuud
die eerste Soode foarwäch nuumen un wuud deer buppe ap laid. Die Twäide, die
Trääde un die Fjoode uk noch. Un wan dät dan sowied andruuged waas, dan wuud dät
in n Waal moaked. Dan wuuden immer twäin Sooden ieuwenskenunner laid un dan aan
deer twäärs foar. So geen dät bit die Waal sun Meeter hooch waas. Un wan dät dan
druugede, dan wuud dät läiger. Wan dät dan noch nit goud waas, dan wuud dät uk
noch wäil moal truchfläid, aal wo dät Weeder waas.

Wan dät gans wäite Jieren wieren, dan wuud dät insteede fon waald uk stuuked.
Foar sun Stuuke wuud ounfangd mäd fjauer Sooden in Fjauerkaant mäd groote
Ruumten deertwiske, dät dät hol waas un die Wiend deer truch kuude. Dan wuud so
immer haager baud bit n gouden Meeter. Noch eenfacher wieren Ringe: twäin Sooden
ieuwenskenunner mäd twäin deer twäärs ap, uk wier mäd Twiskenruumten. Dät
apbreeken wuud maast fon Wieuwljuude däin, älken Mäiden deerwai.

Wan dät Eed druuch waas, dan wuude bäälted. Dan wuude n Kring moaked foar n
fjoodendeels Daiwierksbäält of n hoolwen Daiwierksbäält. Un hoolwe
Daiwierksbäälte moasten genau 17 Sooden hooch weese un dan mäd n Truchmäite fon
n Stok loang. Do Bäälte wuuden dan ferkooped.

Leeter wai dieden se t an n Waggon lääwerjen un dan fierden se dät mäd n grooten
Woain mäd de Hoangst uut de Foan. Bie de Boan stuuden dan Ställoasjen, deer geen
dät dan so bie uumhooch. Dan dieden se dät Eed in sukke Kroiten, do wuuden mäd
twäin Mon drain en deer geenen se dan sun Ställoasje mäd hooch un kipten dät in
dän Waggon oun. Un dan wuud deer noch sun Hööchte uurfläid, dan moast die Waggon
20.000 Puund weege.

Däälich wäd dät Eed maast mechanisk greeuwen un dan feroarbaided tou Eedmul (de.
Torfstreu), t.B. in dät Mulfabrik bie Roomelse. Dät fint Ferweendenge as
Gruundferbeeternge bie Tuunkeräie, in Medizin un Kosmetik un dan as Aktivkoole
un sogoar tou Textilien.

Ap YouTube sünt fuul Fideos uur ju traditionelle un ju moderne maskinelle
Eedgreeuweräi tou fiende. Hier ne Uutwoal:



https://stq.wikipedia.org/wiki/Doarne

Ju Doarne af Doddene (Vespa crabro) is een groote Oard fon Häspe un heert also
tou do Insekte. Dät rakt moorere Unneroarden in disse Oard. Ju Doarne is in fuul
Loundskuppe aiske säilden un stoant deer unner Natuurskuul.

Ju Doarne sjucht bolde so uut as een heel woanelke Häspe uk, man mäd ne Loangte
fon 18-35 mm is ju besunners groot. Ju monnelke Doarne is mäd bit tou 23 mm
litjer as dät Wieuwke mäd bit tou 35 mm. Dät Kop-Skild fon ju Doarne (n Skild ap
dän Kop (Caput), unner juu Stierne) is jeel. Die Räst fon dän Kop un uk fon dän
Thorax (Brustousnied fon n Insekt) is swot un rood. Uk dät Abdomen (Bääterdeel
fon n Insekt) häd n litjen rooden Deel, die Räst derfon is swott un jeel
strieped. Gjuchts un links sjucht me do groote Facettenoogene, ap ju Stierne tjo
Punktoogene, in ju Midde sunt do Fäilere anwoaksen un deerunner is dät jeele
Kopskild. Ju Doarne häd, as die Nome (fergliek him mäd dät Düütske Woud "Dorn"
foar "Stiekel", wät woarschienelk etymologisk früünd is), n Stiekel. 500 bit
1000 Stääke sunt freeselk foar normoale Moanskene. Een Doarne stat uk nit fluks,
man ju moaket aan Fluchtfersäik, bloot, wan ju nit fluchtje kon af wan me dät
Nääst fernäile wol, is dät heel normoal, dät ju stat.

Doarnen lieuwje, as Iemen uk, in een Meenskup, aan sonaamden Stoat. Niep so as
bie do Iemen wäd dissen Stoat fon een Muur, ju aal do Oaiere lait, gruundet. Do
Moaden groie uk in Moarten, man do sunt bie Doarnen nit uut Woaks, man uut ne
Oard "Papier" moaked sunt. Huunich kon me nit fon Doarnen winne, uumdät jo hiere
Moaden nit mäd Huunich, man mäd litje Insekte un Spinnen fodderje.



https://stq.wikipedia.org/wiki/Diertenoomen

Foarlööpige Lieste fon wüülde Dierte ätter Botke 1934:40-43 (ruuch ferglieked
mäd uur Wällen (A-E un G mäd NSW) un seelter Schrieuwwiese anpaased). [Dät rakt
wäil noch moor aal seelter Diertenoomen]. 40 Foaks Canis vulpes Boommodder
Mustela Martis > Martes martes Steenmodder Mustela foina Ulk Putorius putorius
Wieselke Putorius nivalis Fiskotter Lutra lutra Hoase Lepus timidus Kanienken
Lepaus cunic. Muus Mus Fäildmuus Microtus arvalis Rotte Mus - Kateeker Sciurus
vulgaris Fläddermuus Chiropteron Koodiegel, Swieniegel Erinaceus eur. Wroute
Talpa eur. 41 Rouk Corvus corone Soaltrouk Corv. cor. cornix Doole Coloeus
monedula Akster Pica pica Häächakster Garrulus gland. Tüütrobüülo, Riekelüün
Oriolus oriolus Spräie Sturnus vulg. Lüünik Passer domest. Buukfink Fringilla
coelebs Jiepeke, Tsälp-tsalp Phylloscopus coll. Kuufuugel Motacilla flava
Dobbeschiter, Bauerke, Baumantje Motacilla alba Blaumeeske Parus caeruleus
Koolmeeske Parus major Dröiselke Turdus > Turdida; Turdus merula Wintergriese
Turdus torquatus Wienfuugel, Litje Kraansfuugel Turdus iliacus, Turdus
musicus ???? Swotte Kraansfuugel Turdus merula Dubbelde Kraansfuugel Turdus
viscivorus Läiwelke, Läiwerke Alauda Noachtegoal Luscinia megar. Näddelköönich
Troglodytes Boomlooper Certhia > Certhia brachydactyla Swoalke Hirundo Kuukuuk
Cuculus canorus Iesfuugel Alcedo Spächt Picus Holtduuwe Columba pal. Hauk
Accipiter gentilis 42 Stoothauk Falco tinn. Katuule Asio fl. Kudderhoone,
Kudderhanne Lyrurus tetrix Petrieshanne Perdix perdix Stoark Ciconia ciconia
Reeger, Fiskreeger, Schietreeger Ardea cinerea Wooldsnäppe Scolopax rusticola
Kiewit Vanellus vanellus Tüüdik Tringa totanus Woaterhanne Gallinula chloropus
Bläshanne Fulica atra Wälp, Wülp Numenius Wüülde Oante Anas platyrhynchias
Wüülde Gäise Anser anser Needer Vipera berus Gäärssluuper Lacerta Poage Rana
Pudde Bufo BoarsPerca fluviatilis Stiekelboars Gasterosteus Häkt Esox lucius Äil
Anguilla > Anguilla ang. Mööne Leuciscus ceph. Breesem Abramis brama Bläi,
Bläier Abramis blicca 43 Ieme Apis mellifica Moasieme Bombus musc. Äidieme
Bombus terrestris Häspe Vespe Doarne Vespa crabro Miegelke, U Miechhäimken
Formica Breemse Tabanus > Tabanidae Kruumgat Gastrophilus equi Iersfljooge
Scatophaga stercoraria Moaifljooge Oestridae Bliende Haemotopota pluvialis
Loanbeenmääge Tipula Schäipetieke Melophagus Goddeshanken Coccinella Moairust
Melolontha Hoangst/ Päärtjen/wüülde Hangst/Rüüderhoangst >Libelle Flee Pulex
Luus Pediculus Heemke Gryllus domesticus Gäärshupper, Gäärsspringer, S
Kunstoapel, Stoapel Syenobothrus etc. Flinnerke Lepidopteron Buuterhäkse Noctua
Toonebikker Trichopteron Äise Lumbricus > Lumbricus herculeus Snigge Limaz



https://stq.wikipedia.org/wiki/Clemens_August_Kardinal_Graf_von_Galen

Clemens August von Galen (* 16. Meerte 1878 in Dinkloage in dät Ooldenbuurger
Munsterlound as Clemens Augustinus Joseph Emmanuel Pius Antonius Hubertus Marie
Graf von Galen; † 22. Meerte 1946 in Munster, Wäästfoalen) waas n grooten Suun
fon dät Ooldenbuurger Munsterlound. Hie waas Gäistelke un wuud Biskop fon
Munster in dät Jier 1933, juust eer as ju Anstaalenge fon Adolf Hitler as
Riekskansler. Weegen sin Wierstand juun do Nazis wäd hie uk wäil Die Leeuwe fon
Munster naamd.

Hie stamde uut n oold düütsk oadelk Geslächt: die Biskop un Kriechsheer Bernhard
von Galen (bienaamd Bummen Berend) uut dät 17. Jh. waas n fieren Foaraaler fon
him. Sien Oolden wierden Heribert Graf von Galen un Elisabeth geb. von Spee. Hie
waas dät alfte fon trättien Bäidene.

Von Galen waas n Uutspreekenen Anti-Kommunist un häd sik eepentelk sät juun do
Nazis un do hiere sonaamde Euthanasiepolitik, wierbie duusende Oudakloose,
Gäisteskroanke un Behinnerde uumebroacht wuuden.

1941 heeld hie tjo historiske Preetenjen juun do Nazis, do an dän Moment al
100.000 Behinnerde uumebroacht hieden. Die Text fon sien Preetenje fon n 3.
August 1941 in ju Lambertisäärke in Munster wuud leeter fon britiske Fljoogere
buppe Düütsklound ousmieten. Hierätter foulgede n strom Gestapo-Huusarrest dät
bit April 1945 (Ienmarsk fon do Ängelske) duurde. Deertruch kuud von Galen nit
preetje juun do Juudendeportatione, do eerste leeter ounfängen. Alfred Rosenberg
un Martin Bormann wüülen dän rebelliske Biskop fon Munster ätter ne eventuelle
Nazi-Eendsiech an de Aastfront ap dät Määrked in Munster eepentelk aphongje
läite.

Ätter ju Iennoame fon dät platbombardierde Munster truch do Alliiierde wüülen
ängelske un amerikoanske Journaliste aal Interviewe ounieme fon dän Biskop, die
dän nationoalsozialistiske Stoatsterror trotsed hiede un die sik eepentelk juun
Hitler uutspreeken hiede. Von Galen waas oawers drok tougong mäd ju Koordination
fon Hälpe an Fluchtlinge un dän Wierapbau fon Waisenhuuse un Säärken in ju
Stäädmidde. N britisken Militär, die der foar MI5 oarbaidede, känteekende Von
Galen as n "uunferbeeterelken düütsken Nationalist" (man Anti-Nazi), die dän
Oard "fon ne Eeke" hiede. Juust so as von Galen Nazi-Ferbreeken angriepen hiede,
so greep hie nu uk ju Behonnelenge fon düütske Ziviliste truch do Alliierde (uk
do Sowjets un Polen) an. Hie beskeeldigede do Alliierde (nit bloot ju
Sovjet-Union, man uk Polen un Änglound) weegen ju al ounfangde systematiske
Ferdrieuwenge fon Düütske Burgere uut Silezien, Aast-Prüüsen, Danzig un Pommern
deerfon, bewust etniske Süüwerenge tou bestrieuwjen; ju katastrophale
Näärengsfersuurgenge in do wäästelke Besatsengszonen skreeuw hie tou an do
"Anglo-Amerikoaner", do ju düütske Befoulkenge truch n Hungersnood breeke wüüld
hieden.

Ounfang 1946 raisede hie ätter Room uum deer fon Poapst Pius XII tou Kardinoal
wäid tou wäiden. Hie wuud in Munster as n Häld häärienhoald. Fuul Düütske seegen
in disse Anstaalenge n Ounfang fon wier wonnene nationoale Sälwenoachtenge.
Minner as n Wiek ätter sien Heemkumst stoorf hie an n 22. Meerte 1946 in dät
Oaler fon 68 Jier an do Foulgen fon ne ferroukloosede Bliendtiermäntsündenge.

Sin Prozess fon Seelichspreekenge wuud 1955 ounfangd un November 2004 mäd
positive Foulge ousleeten. Ap n 9. Oktober 2005 wuud hie fon dän portugiesiske
Kardinoal José Saraiva Martins, die Prefekt fon ju Kongregation foar do Seelich-
un Hailichspreekengen, in dän Petersdom in Room seelich spreeken. Sin
Gedächtnisdai faalt ap n 22. Meerte.



https://stq.wikipedia.org/wiki/Christianisierenge

Ju Kristianisierenge is ju historiske Bekiersoarbaid weerbie dät Kristendum fon
nit-kristelke Moanskene (maast Heedene) annuumen wäd.

An dät Eende fon dät 3. Jierhunnert heerden ju modärne Turkäi, Zypern, Kreta,
dät Nildelta un do Gebiete uum Kartago un Kyrene tou do stäärk kristianisierte
Regione. N groot Deel fon do europäiske Foulke wuuden eerst in dät Middeloaler
kristianisiert. An dät Eende fon dät 7. Jierhunnert waas Europa suudelk un
wäästelk fon ju Donau un de Rhien kristianisiert. In dät 8. un 9. Jierhunnert
foulgeden do Lounde twisken dän Rhien, ju Donau un ju Oder.

Ju Kristianisierenge wuude truch europäiske Stoate bruukt uum dät Kristendum uur
Europa uut tou spreeden, tou n grooten Deel bekierden do kristelke Missionare un
hiere Soldoaten do heedenske Ljuude gewaltsoam. N Biespil deerfon is dän Stried
twisken de heedensken Köönich Radbod un do kristelke Köönige fon dät Frankiske
Riek in dät leete 6. Jierhunnert un fröie 7. Jierhunnert.

Weer ju Kristianisierenge neen Ärfoulch waas, fersoachten do Missionare do oolde
heedenske Fäste un Bruuke tou ärhoolden un tou ferknätten mäd kristelke Fäste un
Bruuke. Ap oolde heedenske Steeden wuuden litje Säärken baud un do heedenske
Fierdeege wuuden mäd do kristelke Fierdeege kombiniert. Uk heedenske Rituale
wuuden uurnuumen in ju Säärke, man disse Rituale sunt leeter in ju Reformation
wier uutband.



https://stq.wikipedia.org/wiki/Chemisk_Element

N chemisk Element is n Element, dät nit mäd ne gewöönelke chemiske Methode in
litjere Paate tou ferdeelen is. N Element is apbaud uut Atome. N Element
unnerschat sik fon uur Stoffe (chemiske Ferbiendengen) also deertruch, dät et
bie Ferdeelen bit ap dät Litste daach sien Oainskuppe behaalt. Deerjuun sunt aal
Ferbiendengen apbaud uut moorere Elemente.

Do Oainskuppe fon n Element wäide bestimd truch sien Atomtaal, dät is ju Taal
fon Protone in sien Atomkääden. Do Atomtaale loope fon 1 bie Woaterstof bit 92
bie Uran. Dät Gewicht fon een Atom (Atommasse) wäd bestimd fon do Protone
touhoope mäd do neutroale Neutrone. Wan me ju Atommasse fon Woaterstof ap 1
definiert, dan häd Uran ne Atommasse fon uungefeer 238. Buppe Uran rakt dät noch
swarrere Elemente, man do äntstounde bloot bie Käädenreaktione un klinge ätters
wier ou, so dät do in ju fräie Natuur bolde nit bestounde. Do wäide nit stabil
naamd. Uk rakt et bie älke Element Sunnerfoarme (Isotope), do der moor of minner
Neutrone hääbe. Fon do Isotope rakt et uk wier stabile un instabile. Sun Element
is also ne Moangelse fon Isotope; deeruum sunt do Atommassen uk neen ganse heele
Taale.

Do Oainskuppe fon do Elemente annerje sik ouhongich fon ju Atomtaal in
Bulgefoarm, wät uutdrukt wäd in ju Periodiske Tabelle. Deer sjucht me t.B.
Alkalimetalle as Lithium (Atomtaal 3), Natrium (11) un Kalium (19), Edelgase as
Helium (2), Neon (10), Argon (18), do agressive Halogene as Fluor (9), Chlor
(17), Bromium (35), do Metalle Kooper (29), Säälwer (47) un Gould (79).



https://stq.wikipedia.org/wiki/Bruunkoole-Winnenge

Bruunkoole wäd oafte oubaud in eepene Gate, sodät me Täärpe un Loundskuppe
oubaagerje mout, uum dät Tjuch tou kriegen. Ätter Rheinbraun häd die Oubau fon
Bruunkoole juunuur uur Energie-Gewinnengen dän Foardeel, dät dät besunners
billich weese schäl. Joo kweede ook, Bruunkoole hiede besuuners litje Emissione.
Me bemöit sik ook, doo Loundskuppe wier mäd Natuur- un Kultuur tou fersjoon, man
dät is ook kloor, dät disse kunstelke Natuur nit as dät Originoal weese kon. So
kon me in sonaamde "rekultivierde" Loundskuppe oafte n grooten Fiskediek sjo,
wier fon Natuur uut neen waas, wült doo Ljuude wieten nit, wät me uurs as Woater
in dät groote Gat moakje schäl, wier me juu Bruunkoole uuthoald häd. Juu
Bruunkoole wäd foarallen wonnen, uum juu in Kraftwierke tou ferbaadenjen. Bie
dät ferbaadenjen entstoant CO2, wäd n Ienfloud ap juu Klimaferannerenge häd: Dät
CO2 honget in juu Luft. Et reflektiert n bitje fon dät Sunnenlucht, wät fon
buuten kumt, man juu Energie, juu fon binnen kumt un fon Natuur uut in dät All
gunge kuud, wäd tou n fuul gratteren Deel tourääch ap juu Äide smieten, juu
dertruch woormer wäd. Dissen Effekt entstoant nit bloot truch dät Ferbaadenjen
fon Bruunkoole, man ook truch dät Ferbaadenjen fon Oulje (toun Biespiel in n
Auto) un fon uur fossile Fjuurengen. Holt kon me oawers rauelk ferbaadenje, der
wäd innerdoat ook CO2 produzierd, man in disse Mäite, in juu dät CO2 ook fon
Natuur uut in juu Luft is.



https://stq.wikipedia.org/wiki/Bruunkoole-Gewinnenge

Bruunkoole wäd oafte oubaud in eepene Gate, sodät me Täärpe un Loundskuppe
oubaagerje mout, uum dät Tjuch tou kriegen. Ätter Rheinbraun häd die Oubau fon
Bruunkoole juunuur uur Energie-Gewinnengen dän Foardeel, dät dät besunners
billich weese schäl. Joo kweede ook, Bruunkoole hiede besuuners litje Emissione.
Me bemöit sik ook, doo Loundskuppe wier mäd Natuur- un Kultuur tou fersjoon, man
dät is ook kloor, dät disse kunstelke Natuur nit as dät Originoal weese kon. So
kon me in sonaamde "rekultivierde" Loundskuppe oafte n grooten Fiskediek sjo,
wier fon Natuur uut neen waas, wült doo Ljuude wieten nit, wät me uurs as Woater
in dät groote Gat moakje schäl, wier me juu Bruunkoole uuthoald häd. Juu
Bruunkoole wäd foarallen wonnen, uum juu in Kraftwierke tou ferbaadenjen. Bie
dät ferbaadenjen entstoant CO2, wäd n Ienfloud ap juu Klimaferannerenge häd: Dät
CO2 honget in juu Luft. Et reflektiert n bitje fon dät Sunnenlucht, wät fon
buuten kumt, man juu Energie, juu fon binnen kumt un fon Natuur uut in dät All
gunge kuud, wäd tou n fuul gratteren Deel tourääch ap juu Äide smieten, juu
dertruch woormer wäd. Dissen Effekt entstoant nit bloot truch dät Ferbaadenjen
fon Bruunkoole, man ook truch dät Ferbaadenjen fon Oulje (toun Biespiel in n
Auto) un fon uur fossile Fjuurengen. Holt kon me oawers rauelk ferbaadenje, der
wäd innerdoat ook CO2 produzierd, man in disse Mäite, in juu dät CO2 ook fon
Natuur uut in juu Luft is.



https://stq.wikipedia.org/wiki/Bourtange

Bourtange is n Fäästenge-Täärp in do Niederlounde in ju Meente Vlagtwedde,
Provinz Groningen. Dät Täärp lait tichte an dän Skeed twiske dät Oamselound un
do Niederlounde, n poar Kilomeeter wäästelk fon Dörpen in dät grattste
Foangebied fon Europa, dät Bourtanger Foan. Bourtange häd 430 Ienwoonere (2008).

Bourtange häd ne loange Geskichte. Um 1580 wuud ju Fäästenge baud un ju wuud in
dät Jier 1594 Deel fon ju Skeedferdedenge fon do tjo noudelke Provinzen
Groningen, Fräislound un Drenthe. Ätter 1850 hiede ju Fäästenge naan
militärieske Betjuudenge moar un wuud 1851 sleeten un ferkooped. Ju Meente
Vlagtwedde baude ju Fäästenge ätter 1960 wier ap in dän Originoal-Toustand fon
1742.

Ju Fäästenge is däälich ne bekoande touristieske Attraktion. Ieuwenske ju
Fäästenge sünt deer die Määrketplats, jierhunnerte oolde Lindeboomen, fjieuw
Musea, Winkels un Restaurants, n historiesk Hotel un n Trouwsoal in n oold Huus.
Deer sünt ne Bockwiendmäälne un ne Rosmäälne wier apbaud. In ju Säärke fon
Bourtange sünt noch ferskäidene Uurbliefsel fon ju uurspronkelke
Fäästenge-Säärke, do as eerste protestantske Säärke in ju Provinz Groningen in
1607 baud is. Ju Synagoge uut 1842 is däälich dät "Joods Synagogaal Museum".

In de Suumertied sünt deer histoorieske Ferounstaltenge, wierunner älke Jier in
n Moai ju "Schlacht uum Bourtange" (uut 1640 un 1814). Fon Meerte bit tou
Oktober exerzierje älke Suundai ju "Pikeniere un Musketiere" un dan wäid deer
mäd ju Kenunen skjoote. In August is deer dät groote "Fäästenge Spektaculum" uut
ju Tied fon dät Middeloaler un in dät Jier is deer moarmoals n Määrket.



https://stq.wikipedia.org/wiki/Bosnien

Bosnien un Herzegowina sunt touhoope een Lound ap dät Balkan-Hoolichailound
(Suudaast-Europa). Ju Haudstääd is Sarajevo. Die Ministerpräsidänt is hoast
Denis Zvizdić (Stound:2016).

In dän grootste Deel fon dät Lound boalt me ijekaviske Dialekte, dät heert tou
ju štokaviske Dialekt-Gruppe fon dät Serbokroatiske. Ap dät Ijekaviske gruundet
sik ju kroatiske, bosniske un montenegriniske Skrift-Sproake. Uk ju Serbiske
Skriftsproake gruundet sik ap štokaviske Dialekte.

Bosnisk, Serbisk un Kroatisk sunt as ferskeedene Skrift-Sproaken uk aal tjo
Amtssproaken, uk wan jo sik so äänelk sunt un sik ap jusälge Dialekt-Gruppe
gruundje. Besunners wichtich is dät, uumdät ju Serbiske Skriftsproake in
Kyrilliske Skrift, ju Bosniske un ju Kroatiske oaber in Latienske Skrift
skrieuwen wäide.

Fääre rakt dät in Bosnien un Herzegowina Roma, do baale Romani; buppedät
Sephardiske Juden, do Sephardisk baale, wät nai bie dät Spoanske stoant. Man
düsse bee Minnerhaide moakje touhoope minner as een Prosänt fon ju heele
Befoulkenge uut.

Sänt dän Dayton-Ferdraach, die in 1995 dän Bosnienkriech be'eendigede, deelt sik
die Stoat Bosnien un Herzegowina in twäin, uum niep tou weesen, träi
Ferwaltengs-Rebätte: ju Föderation Bosnien un Herzegowina (Federacija Bosne i
Hercegovine) un ju Serbiske Republik, buppedät ju Stääd Brčko, ju as besunneren
Distrikt do bee touhoope, also faktisk direkt dän Säntroal-Stoat unnerstoant.



https://stq.wikipedia.org/wiki/Bootjer%C3%A4i

Bootjeräi is Skipfoart mäd Boote. Ju ferron uur ju Seelter Äi un haager uur Oaje
un Marka. Me kon dät al sjo ap ju Koarte fon 1588 (gjuchts). Bit sowät 1800 waas
ju gjucht wichtich foar Seelterlound, man truch ju Kontinentoalspeere fon
1806-1814 koom ju stiltoulääsen un kuud sik ätters nit wier goud äntwikkelje.
Daach foarnde noch uum 1915 die Skäddeler Bootjer ap Lier. (B156U).

In oolden Tiden, doo hieden wi in Seelterlound ne ganse Bootjeräi. Deer hieden
wi Boote, deer fuuren Jan, Kloas un Hinnerk mäd. Wan se hiere Määme un hiere
Wiue bi sik hieden, dan waas dät ganse Boot beleeden. As doo Seelter n bitje
gratter wuden mäd Luxus un Stoat, deer moasten Määme un Wiue in Huus bliue. Doo
wieren Jan un Hinnerk un Kloas soofuul klokker, doo bestoalden se hoolwe Mutten.
Deer fuur Jan un Kloas un Hinnerk glukkelk mäd, as Määme un Wiue in Huus
bleeuen. Deerap hää wi Seelterlound häärut bilded, dät wi doo Boote toun Düüwel
joaged hääbe un Määme un Wiue in Huus lät hääbe. Deerap sunt wi nu soo wid un
hääbe Schiepe un groote Mutten un kweede aal Deege: "Vivat Seelterlound, häärut
dermäd!" Vk221U (Apnoame uum 1884).



https://stq.wikipedia.org/wiki/Bieldefert%C3%A4lster

Dät Bieldetälster (uk Bieldeskichte naamd) is een fon do ooldste Foarme fon
Literatuur, man dät rakt deer uk een näie Foarm fon, nämelk dän Comic. N
Bieldetälster bestoant uut ne Riege fon Oubieldengen, do der n Tälster
uutmoakje. N Bieldetälster wäd moaked fon n Teekener un n Skrieuwer. Bietiede
skrift die Teekener uk ju Geskichte, man bietiede oarbaidje uk moorere Ljuude an
ju Teekenoarbaid (skizzierje, in Äänket uurluuke, fon Bouksteeuwen fersjo) of an
dät Tälster.

Bieldetälstere hääbe hieren Uursproang in ju Bieldeskrift. Ne äddere Foarm fon
Bieldetälster is die Teppich fon Bayeux, wierap dän Slacht bie Hastings
uutbielded is. Mesoamerikoanske Hondskrifte roaten mythologiske Tälstere wier
truch n touhoopestoald System fon Oubieldengen un Logogramme, also n bitje ap
jusälge Wiese as in do Bieldetälstere fon däälich. Uk do uurgeskichtelke
Oubieldengen, do der in Höölen fuunen wuuden sunt (as in do Höölen fon Lascaux),
konnen betrachted wäide as ne äddere Foarm fon Bieldegeskichte. Ju Uurfoarm fon
ju egyptiske Hieroglyphenskrift is faktisk uk ne Foarm fon teekende
Bieldetälstere.

N bekoand Biespiel fon Bieldetälstere uut dät Middeloaler is ju Äärmebiebel
(biblia pauperum). In dän eerste Haaldeel fon dät 19. Jierhunnert waas unner uur
die Swaitser Rodolphe Töpffer bekoand foar sien Bieldetälstere. Hie
fereepentelkte 1845 dät eerste moderne Bieldetälster, dät in Düütsklound bekoand
wuude as “Fahrten und Abenteuer des Herrn Steckelbein”. Uk “Max und Moritz” fon
dän Düütske Wilhelm Busch, ne Skälmengeskichte uut 1865, is n Biespil weesen
foar do eerste amerikoanske Bieldegeskichten. Uur Oarbaid fon Busch waas dan al
in trüütich Sproaken uursät. Ounfang 20. Jierhunnert fäng Emile Cohl oun mäd dät
teekende bewäägjende Bieldetälster.



https://stq.wikipedia.org/wiki/Besiedelengstied

Do geskichtelke Wällen läite us gans in Tjuustergaid uur ju Besiedelengstied fon
Seelterlound. An ju Foarm fon dät seelter Woud Jool 'Rad' is oawers
ättertouwiesen, dät dät Seelterske sik al fon dät Aastfräiske ouskat hiede foar
ju Besiedelenge fon Noudfräislound, also foar ju Midde fon dät alfte Jierhunnert
(Århammar 1969:59f.)

N wiederen Iendruk kuud wonnen wäide uut ju Ferspreedenge uur Europa fon do
Noomen doo uureenstämme mäd do seelter Täärpnoomen Boukeläsk, Roomelse, Hollen
un Skäddel (sjuch Koarte,Kramer 1994:17). Disse Noomen heere tou do maast
foarkuumende Noomentypen un uut hiere Ferspreedenge is mäd Foarbehoold
outouleeden, dät ne Wälle fon Kolonisatione sik fon dät Muudegebiet fon de Oamse
häär (also uum Oamde tou) ätter dät Binnenlound wai bewääged hääbe kuude. Ju
Ferspreedenge fon do Noomen stimt tou n grooten Deel mäd do Hoohaidsgebiete fon
do frankiske un angelsaksiske Rieke in dät njuugende Jierhunnert. Bie glieke
Äntstoundenge fon aal do Täärpe un Stääde waas dan ap ne Äntstoundenge fon do
Seelter Täärpe in dät 7. bit dät 9. Jierhunnert tou sluuten. Uum ju Tied wäd
disse Oart Noomen uk tou n eersten Moal naamd (Kramer 1978:64). Uur dät Oaler
fon do Säärken ferglieke Trenkamp 13 + Anm. 15.



https://stq.wikipedia.org/wiki/Balspil

Ap n Brink wuuden do Siedenskeede truch Strieke af Teeken fäästlaid. Wät uur dät
Skeed liech, heerde nit tou dän Spielruum un hiet buute. Dät buppere Eende fon
dät Spielfäild bestimde ju Stoite. Dät waas n ousoageden Boomstubbe uut häd
Holt, die oungreeuwen wuude. Dät Fäild bääte ju Stoite hiet bääte. In ju Gjuchte
ju Stoite juunuur waas dät eepen sunner Skeed un hiet unner in Juundeel fon
buppe (bie de Stoite). Poark hiet die Striek twäärs uur dät Spielfäild. Hie waas
wul twintich bit trütich Treede fon ju Stoite oawe. Die Bal moaste uur dän
Poarkstriek wäch hauen wäide, wan hie foar dät Spil Betjuudenge hääbe skuul. Bie
kräftige Spielere kuud die Poark uk wieder fon ju Stoite oawe weese.

Die Bal wier mäd spield wuude, waas fon wullen Jäiden un fon n Skouster mäd
Leeder glääd uurleeken, af uk wul n strom wikkeld Kljoun, dät mäd wullen Jäiden
truch stopped waas. Die Bal waas so an de träi Tuume tjuk un moaste elastisk
genouch weese, so dät hie, wan hie sunner groote Ansträngenge liekdeel ap ju
Stoite smieten wuude, licht wier hooch wippede un bekweem mäd ju eepene Hounde
in n Winkel fon 45 Groade wächhauen wäide kuude.

Ju Antaal fon do Spielere kuud ferskeeden groot af littik weese, as bie dät
Käägelspil. Ju buppere Paatäi waas sotoutällen ju weerende Paatäi. Ju eerste
liet gewöönelk truch swäkkere Sloo-er dät Balspil ounfange. Bie dät Spil moaste
man appaasje, dät die ouhauene Bal nit uur do bee Siedensloote, man liekuut uur
dän Poark wäch muugelkst wied in ju Boan flooch. Flooch die Bal buute af keem
hie nit uur dän Poarkstriek wäch, dan waas dät n Puudel, wierfoar die Sloo-er
uutlaached wuude. Un hie moaste uurs aan Plats moakje, dan älke Spieler hied
bloot eenmoal in ju sälge Runde dät Gjucht, dän Bal outousloon.

Flooch die Bal oawers, wät sik so heerde, uur dän Poark wäch in ju Spielboan
hääroun, dan waas et Apgoawe foar ju Junpaatäi, dän Bal in t Fljoogen af bie dät
Aphupjen fon ju Gruund wier tourääch tou sloon. Dit Wai- un Häärsloon fon dän
Bal waas tougliek die interessanteste un wichtichste Deel fon dät Spil. Un in
dissen Kamp, die oafte loange wai un wier woogede, bewäärde sik ju
Geskikkelkhaid un ju Kittegaid fon do Spielere.

Ju oungriepende Paatäi hied foarallen tou ferhinderjen, dät die Bal fon ju
Juunpaatäi bääte ju Stoite tourääch sloain wuude. Dät waas ne groote Blamoasje
un kostede tjoon Punkte. Un uursiede moasten jo deerätter trachtje, dät jo dän
Bal muugelkst wied in ju Fäindlienje foarskoowen. Ju ouweerende Paatäi hied
natüürelk in bee Falle dät Juundeel in Oogene.

Waas die Bal nit moor an t fljoogen af huppede nit moor, man rulde bloot moor
uur de Gruund, so doarste hie [nit?] mäd de Fout af uurs apheelden wäide. Wier
hie tou Raue keem, wuud n Teeken moaked, dät sonaamde Määrk. Bie älke foulgjende
Balsloo-er wierhoalde sik die sälge Kamp. Wuud bie dät Wai- un Wiersloon die Bal
uk moal nit apsichtelk uur dät eene af dät uur Siedenskeed ätter buuten sloain,
so waas deermäd naan Puudel moaked, man me uurdruuch dän Punkt, wier die Bal
lääsen bleeuw, in gjuchtwinkelge Gjuchte ap ju Spielboan un moakede deer dät
Määrk.

Hieden nu ap disse Wiese aal do Spielere fon ju oungriepende Paatäi de Riege
ätter dän Bal ousloain, un wieren somäd alle Määrke tou uursjoon, so wuud dät ap
wiedste in de Spielboane foarskäuwene Määrk as Kat beteekend. Nu wuud deeruur
berät, af me ju Juunpaatäi noch aan Kamp ounbjoode wül. Uk ju Ouweerpaatäi
uurliech fon hiere Siede, af jo in Anbetracht fon dän Twiskenruum twiske Kat un
Stoite dän Kamp ounnieme wülen, dät hat af jo leeuwden, dän Bal fluks bie dät
eerste Ousloon af in dän Kamp fon dät Wai- un Wiersloon uur dissen Kat wäch
foarskuuwe tou konnen.

Heelt ju oungriepende Paatäi hieren Kat nit wied genouch foarskäuwen, so roate
ju sik un konzedierde dän Fäind fieuw Punkte, wierfoar jo dan dät Gjucht hieden,
buppe tou blieuwen un fon näien tou fersäiken, af jo foar sik n beeteren Kat
hääruut slo kuuden. Waas ju ouweerenden Paatäi nit de Meenenge, dän Kat fon ju
Juunpaatäi uurhoalje tou konnen, so roat ju sik, dät hat ju fersichtede ap dän
Fersäik un betoalde uk ju Buuse fon fieuw Punkte. Wieren oawers bee Paatäien
glieker Wiese sik as Sieger sicher, ju eene de Meenenge, dät hiere Kat nit
uurbeeden wäide kuude, ju uur de Meenenge, dät jo deertou wul instande wieren,
so wikselden bee hiere Steede uume, so dät ju bithäär oungriepende Paatäi ju
ouweerende wuude un ätter "unnern", do uur deerjuun ätter "buppen" look.

Dät seelter Balspil is Fründ tou Tennis un tou dät wäästfräiske keatsen. In
Seelterlound wuud dät ätter Minssen uum 1845 al fuul minner däin as eer, man
Bröring koant dät 1897 daach noch.



https://stq.wikipedia.org/wiki/W%C3%A4nt_fon_Burloage

Die Wänt fon Burloage af dät Bäiden uut ju Äästerweeder Douse uk Burli naamd, is
ne Foanlieke fon n Wänt, die in dät Eedoubaugebied fon dät Foangoud
Seedelsbierich, Meente Seelterlound, in ju Äästerweeder Douse bie dät Täärp
Burloage, Meente Rauderfeen wäästelk fon dän Seelter Wäästfoan fuunen wuud.

Tichte bie Seelterlound in de Naite fon Burloage wuud ju Lieke ap n 27. Februoar
1939 truch dän Eedgreeuwer Heinrich Breer uutgreeuwen. Ju Skelett-Lieke wuud
eerste Jiertjaande in dät "Landesmuseum für Natur und Mensch" in Ooldenbuurich
apbewoard. Fon 2005 - 2009 wuud ju Lieke fon "Burli" in dät Foan- un Feenmuseum
Elisabethfeen uutstoald.

In 2010 is ju Lieke in ju "Universitätsklinik Hambuurich-Eppendorf" truch
moderne Methoden unnersoacht wuuden. Do hääbe fääststoald, dät dät n jungen Wänt
waas, die twiske 12 und 14 Jiere oold waas as hie stuurwen is. Hie is twiske do
Jiere 1046 un 1164 ätter Kristus stuurwen.

Ju Skelett-Lieke waas fon Mai-August 2011 in dät "Landesmuseum für Natur und
Mensch" in Oldenbuurich uutstoald is in n Meerte 2012 wier tourääch keemen ätter
dät Foan- un Feenmuseum in Elisabethfeen. Deer is Burli nu in ne Vitrine tou
bekiekjen.



https://stq.wikipedia.org/wiki/Technisk_R%C3%A4idhuus_(Frankfurt_an_%27n_Main)

Dät Techniske Räidhuus fon Frankfurt an 'n Main waas die Sit fon do techniske
Amte fon ju Frankfurter Stäädferwaltenge un wuude fon 2010 bit 2011 ourieten.

Baud wuude fon 1972 bit 1974 tou in dän Stil fon dän Brutoalismus, dät hat, dät
deer fuul mäd sjuunelken Beton baud wuuden is. Fonsäärm wäd die Uutdruk jädden
uk apnuumen, uum tjuudelk tou moakjen, dät dät Huus ätter ju Meenenge fon fuul
besunners brutoal in ju Frankfurter Ooldstääd baud wuuden is. Moorere wäidfulle
Ooldstäädhuuse, do in dän Twäiden Waareldkriech Skoade nuumen hääbe, sunt nit
wier ap Steede broacht, man foar düt Bauwierk ourieten wuuden. Uk ju
archäologisk wäidfulle Gruunde in ju Kiensälle fon ju Stääd is foar groote Deele
sunner Unnersäikenge fernäild wuuden. Somäd waas die Bau aiske striedich monken
do Ienwoonere fon Frankfurt.

Nu skäl in dät Doom-Römer-Projekt ap dän Gruundsleek fon dät Techniske Räidhuus
dät oolde Sträiten-Nätwierk wier häärstoald wäide. Fääre wollen jo bit 2016
fieuwuntrüütich Huuse baue, deer fon füüftien as Rekonstruktsjoon fon n
Ooldstäädhuus.



https://stq.wikipedia.org/wiki/Sustertaxon

Sustertaxa (Sg.:Sustertaxon) - n internationoal bruukboar Fäkwoud is
"Adelphotaxa" - sunt two Taxa, doo mäd dät jeewielich uur Taxon genetisk naier
früünd sunt as mäd aal uur Taxa, inne Phylogenetiske Systematik betjuudt dät,
dät doo bee in n eersten Groad fonne phylogenetiske Ferwandtskup
touhoopestounde, un touhoope n monophyletisk Superspezifisk Taxon sunt. Dät
betjudt nit, dät joo ook Twillingstaxa sunt - dät hat, dät joo ook n äänelken
Phänotyp hääbe - ook wan dät oafte so is. So sjucht toun Biespiel die Sleek
Elephas - däälich rakt dät deer bloot noch dän Asiatisken Elefant - so äänelk
uut as die Sleek Loxodonta - dät is die Sleek fon doo afrikoanske Elefante. Man
owwol disse Taxa n äänelken Phänotyp hääbe, is die Sleek Elephas mäd dän Sleek
Mammuthus - doo uutsturwene Mammute - genetisk naier früünd as mäd dän Sleek
Loxodonta. Die Sleek Elephas is also dät Sustertaxon fon dän Sleek Mammuthus.

Hier n Kladogramm mäd Variablen, uum dät beeter wiese tou konnen. B un C sunt
Sustertaxa af Adelphotaxa. Joo stounde in dän eersten Groad fonne Phylogenetiske
Ferwantskup touhoope, deeruum dät joo bee as eensige Oarde fonne Stamoard d
oustamme. A, B, C un doo Stamoarde e un d sunt, deeruum, dät joo alle fonne
Stamoard e oustamme, n monophyletisk Taxon. B, C un juu Stamoard d sunt touhoope
n litjer monophyletisk Taxon. Düt litjer Taxon stoant nu mäd A in n twäiden
Groad fonne Phylogenetiske Systematik touhoope. Gnau so kon me oaber toun
Biespil uk kweede, dät B un A in n twäiden Groad fonne Phylogenetiske Systematik
touhoopestounde, deeruum dät B tou dät litjere monophyletiske Taxon heert.



https://stq.wikipedia.org/wiki/Stinzebloumen

Stinzeplonten af Stinzebloumen naamt me in Fryslân ferwüülderde Bloumen, do in
do Tuune un Parke fon oolde Steenhuuse, Buurgen, oolde Buuräien un oolde
Pestooräien foarkuume. Ne Stins is in Fryslân n oold stäärk Steenhuus. Do
Plonten blöie maast in ju Foarjierstied.

Dän Noome Stinzeplonten häd Dr. Jacob Botke in 1932 dät eerste Moal bruukt,
fielicht truch dät bie ju Skierstins in Feanwâlden woaksende Haarlimmer
Klokkespul, do fon do Ienwoonere Stinzeplonten naamd wuuden. Dät Foarkuumen fon
do Plonten wuud eerste in Fryslân un ätter 1950 uk in dät Groningerlound un
Utert naamd.

Do Plonten kuume uut dät Eende fon dät 18. Jierhunnert, as do in Änglound
plonted wuuden uum do deer wüüld woakse tou läite. Uursproankelk kuume do
Plonten maast uut Midden- un Suud-Europa.

Tou do Stinzeplonten heere so'n 30 ferskeedene Plonten, wierunner ju wüülde
Poaskebloume, ferskeedene wüülde Krokussoarten, dät Sneeklokje, dät Moaiklokje
un wüülde Tulpen.

As Bieplonten tou do Stinzeplonten wäide uk ferskeedene litje blöiende Struuke
täld, toun Biespil ju wüülde Hiembäie (Rubus spectabilis) un ju wüülde
Säntjansbäie (Ribes alpinum).



https://stq.wikipedia.org/wiki/Stich

N Stich beteekent ne Spielrunde bie ferscheedene Koartenspiele, do wäide deeruum
uk Stichspiele naamd.

N Spieler spielt uut, d. h. lait ne Spielkoarte ap dän Disk un de Riege ätter
lait älken uur Spieler ne Koarte bietou – bie do maaste Spiele in Klokwiesersin,
bie dät Tarock juun dän Klokwiesersin.

Dän Stich wint (moaket) dän Spieler, die der ju hoochste Koarte spield häd; hie
kricht do uutspielde Koarten, lait do ferdäkt foar sik ou un spielt toun naisten
Stich uut.

Bie n Spil sunner Truuf (Sans atout of No trump), z. B. n äntspreekenden
Kontrakt bie dät Bridge wint die Spieler dän Stich, die ju hoochstrangige Koarte
fon ju uutgespielde Faawe in dän Stich laid häd.

Bie n Spil mäd Truufe wint die Spieler, die dän hoochste Truuf in dän Stich laid
häd. Schuul in dän Stich naan Truuf lääse, so jält ju Räägel as bie n Spil
sunner Truuf.

Biespil: Cœur (Haat) is Truuf. Noud spielt ♣ 3, Aast spielt ♥ 8, Suud spielt ♣ 8
un Wääst rakt ♥ 9, so sticht Wääst mäd ju ♥ 9 as hoochsten Truuf. In n Spil
sunner Truuf wuude Suud dän Stich mäd ♣ 8 as hoochste Koarte fon ju anspielde
Faawe winne.

Stiche wäide ferdäkt oulaid, oulaide Stiche duuren in Algemeenen wüülst n Spil
nit moor ankieked wäide, daach rakt et hier Uutnoamen: Bie dät Schnapsen is et
biespilswiese oafte so, dät n Spieler do oaine Stiche truchkiekje duur un sik
dän eerste Stich fon dän Juunpaatäi wiese läite kon.

Faawetwong of Betjoontwong betjut, dät älken Spieler ferplichted is, ne Koarte
fon ju Faawe fon ju toueerst uutspielde Koarte tou spieljen, sofier er deertou
instande is (Faawe betjoonje blw. Faawe bekanne).

Besit n Spieler neen äntspreekende Koarte, so duur er so man ne uur Koarte
spielje (ousmiete).

Besit n Spieler moorere Koarten fon ju anspielde Faawe, so houget er nit
unbedingd ne haagerwäidige Koarte tou spieljen, hie houget nit tou fersäiken,
dän Stich tou winnen, hie kon uk largierje. Fgl. Whist, Bridge, usw.



https://stq.wikipedia.org/wiki/Soogenjiersbloume_(Gnaphalium_uliginosum)

Ju Soogenjiersbloume (Gnaphalium uliginosum) is ne Tuunbloume mäd spitse
Bleedere. Uut aan Steele kuume moorere Twiege uut, do aal bruunske Blöiten
dreege, do druuwenfoarmich ieuwenskenunner sitte. Die Steele blift altied gräin,
man do Bloumen wüülkje.

Die Noome "Soogenjiersbloume" kumt wäil deerhäär, dät dät ne Bloume is, ju me
druuget un ju dan fielicht bit soogen Jiere bewoard wäide kon.

Dät is ne eenjierige Plonte, ju der heert tou ju Komposiete-Familie un in Europa
foarkuumen däd. Die Noome Gnaphalium stamt fon dät griechiske Woud gnaphalon,
wät sofuul hat as n Top Wulle.

Ju Plonte wäd 5 bit 20 cm hooch un is fon dän Fout ap uutsprat fertakked. Dät
rakt oaber uk Plonten do der haager fertakje. Do behierde lanzetfoarmige
Bleedere hääbe n smälleren Bläädfout. Do bupperste Steeldeele sunt filtich
behierd.

Ju Soogenjiersbloume blöit fon Juni bit Oktober mäd jeelsk-wiete Bloumenkoppe.
Do oairunde Koppe sitte bienunner in fon Bleedere uumroate Kljoune. Ap do
Boudeme fon do Bloumenkoppe sitte neen Skubben. Do Uumwiendselbleedere sunt
bruunsk bit jeelsk. Do Röirbloumen sunt jeelsk-wiet. Die Pappus bestoant uut
oufaalende litje Hiere.



https://stq.wikipedia.org/wiki/Sk%C3%B6%C3%A4weljen

Sköäweljen (dt. Schlittschuh laufen, eng. to skate, fra. patiner, nl. schaatsen,
nfr. schure, wfr. reedride) is sik uur dät Ies foutbewäägje ap n Oard
Gliedstukke, do Sköäwele.

Fröier wieren do Nieden in Seelterlound in de Winter unner Woater, un wan et dan
froos, dan roate et groote Flächen mäd Sköäwelies. Oold un jung un ju ganse
Skouljuugend wieren ap de Sköäwele. Dät waas n Fergnöigen, Roupen un Sjungen, so
loange jo sjo kuuden. Bie Mounskien wuud et leet bit älk fergnöigd un wuurich
ätter Huus geen. So geen dät alle Deege so loange dät Ies noch heelt. Älk kuud
sköäwelje. Litje Bäidene leerden dät bääte n Stoul. Älk moaste sköäweljen leere.
Do nit wüülen, wuuden fon do Oolden twongen, dan do nit sköäwelje kuuden,
goolten as Sunnerlinge.

Domoals roate et uk noch strommere Wintere as nu. Do bääste Sköäweler moakeden
Tuuren ap de Seelter Äi un ju Leda ätter Lier un hoalden deer Weere häär. So wäd
noch fertäld fon Oaltje Beernd. Hie waas an t Broodboaken un hied do Broode al
kloor foarmd, as Antje him fertälde, dät jo goarneen Soalt moor bie do
Koopljuude kriege kuuden un wüülen uutenemäiden sloachtje. ,,Dan stik dät Fjuur
in de Ougend man oun, ik wol ieuwen Soalt hoalje fon Lier." As Antje dät Fjuur
ounstikt, bint Beernd do Sköäwele unner, un as dät Fjuur ferbaadend waas, do
waas Beernd deer in Hollen al wier fon Lier, mäd trüütich Puund Soalt ap de
Skullere. Antje hied juust dät Fjuur uut de Ougend leeken un Beernd kuud dät
Brood ounskuuwe. So geenen in loange stromme Wintere eenige Artikkele tou Eende,
do uurs mäd et Skip fon de Stääd hoald wuuden. Reede wieren noch uunbekoand. So
kon man sik foarstaale, wo die lichte Frachtferkier fon kräftige Sköäweler
besuurged wuude. Ls51.



https://stq.wikipedia.org/wiki/Sk%C3%B6%C3%A4welje

Sköäweljen (dt. Schlittschuh laufen, eng. to skate, fra. patiner, nl. schaatsen,
nfr. schure, wfr. reedride) is sik uur dät Ies foutbewäägje ap n Oard
Gliedstukke, do Sköäwele.

Fröier wieren do Nieden in Seelterlound in de Winter unner Woater, un wan et dan
froos, dan roate et groote Flächen mäd Sköäwelies. Oold un jung un ju ganse
Skouljuugend wieren ap de Sköäwele. Dät waas n Fergnöigen, Roupen un Sjungen, so
loange jo sjo kuuden. Bie Mounskien wuud et leet bit älk fergnöigd un wuurich
ätter Huus geen. So geen dät alle Deege so loange dät Ies noch heelt. Älk kuud
sköäwelje. Litje Bäidene leerden dät bääte n Stoul. Älk moaste sköäweljen leere.
Do nit wüülen, wuuden fon do Oolden twongen, dan do nit sköäwelje kuuden,
goolten as Sunnerlinge.

Domoals roate et uk noch strommere Wintere as nu. Do bääste Sköäweler moakeden
Tuuren ap de Seelter Äi un ju Leda ätter Lier un hoalden deer Weere häär. So wäd
noch fertäld fon Oaltje Beernd. Hie waas an t Broodboaken un hied do Broode al
kloor foarmd, as Antje him fertälde, dät jo goarneen Soalt moor bie do
Koopljuude kriege kuuden un wüülen uutenemäiden sloachtje. ,,Dan stik dät Fjuur
in de Ougend man oun, ik wol ieuwen Soalt hoalje fon Lier." As Antje dät Fjuur
ounstikt, bint Beernd do Sköäwele unner, un as dät Fjuur ferbaadend waas, do
waas Beernd deer in Hollen al wier fon Lier, mäd trüütich Puund Soalt ap de
Skullere. Antje hied juust dät Fjuur uut de Ougend leeken un Beernd kuud dät
Brood ounskuuwe. So geenen in loange stromme Wintere eenige Artikkele tou Eende,
do uurs mäd et Skip fon de Stääd hoald wuuden. Reede wieren noch uunbekoand. So
kon man sik foarstaale, wo die lichte Frachtferkier fon kräftige Sköäweler
besuurged wuude. Ls51.



https://stq.wikipedia.org/wiki/Sink_(Musik)

Aan Sink (düütsk un holloundsk Zink, ängelsk cornett af cornetto - Man nit
cornet, dät is uurswät - frantsöösk Cornet à bouquin, italieensk cornetto,
tiedwiese ieuwenske uur Instrumänte uk mäd dät latienske Woud lituus beteekent)
is een Musikinstrumänt, dät maasttieds uut Holt, mongs uk uut Älfenbeen moaked
wäd un daach tou do Blikbleesinstrumänte täld wäd, uumdät me dät juust so
anbleesjen däd as t.B. een Trumpätte. Sinken rakt dät in ferskeedene
Toonhööchten: Sopran, Alt, Tenoor un Bass (Bass-Sinken heete uk Serpenten.

In't leete Middeloaler ärfuunen, hiede die Sink sien Blöitetied hiede die Sink
bit in't 17. Jierhunnert, man as dan ju Fjoole as Soloinstrumänt apkoom, wuden
Sinke minner un minner bruukt. In't Noude fon Europa heelt sik dät noch bit in't
18. Jierhunnert. Dät oankelde Instrumänt uut ju Sinken-Foamielje, dät bit in't
leete 19. Jierhunnert (Romantik) bruukt wude, is die Bass-Sink af Serpent.
Ätters waas dät aal uutstuurwen, bit dät fon 1970 wier tou Lieuwend broacht
wude. Däälich rakt dät wier Ljuude, do dät slonk spielje konnen un uk Ljuude, do
bruukbeere Sinken näi häärstaale konnen.



https://stq.wikipedia.org/wiki/Silizium

Silicium is n chemisk Element mäd Symbol Si un Atomnummer 14. Dät is n
dunkergries Metalloid (Hoolichmetal).

Silicium is toueerst 1787 identifizierd fon Antoine Lavoisier. Leeter wuud dät
fon Humphry Davy heelden foar ne Ferbiendenge. Eerste 1811 wuud düütelk, dät et
sik daach uum n Element honnelde, as Louis Gay-Lussac uunskeen amorph Silicium
kreech truch Siliciumtetrafluorid ounbätte touhoope mäd Kalium. In dät Jier 1824
moakede Jöns Jacob Berzelius skeen Silicium mäd jusälge Methode als Lussac
bruukte, oawers deerätter dät Produkt moorere Moale uuttouwaasken. Sin Noome
tonket Silicium dät Latienske Silex, "Fjuursteen". In 1854 moakede Henri
Saint-Claire Deville toun eersten Moal kristallin Silicium, ju twäide allotrope
Foarm wieroun Silicium foarkumt. . Dät Hoochtechnologie-Gestrich Silicon Valley
in Kalifornien is naamd ätter Silicium, deeruum dät Silicium n wichtigen
Gruundstof is foar Hoolichlaitere.

Silicium wäd in fuul Twiege fon Industrie ferwond. Siliciumdioxide wäd in Foam
fon Sound of Kloai bruukt foar ju Produktion fon fuul Baumaterialien. Man dät
rakt noch fuul uur Produkte, wieroun oafte Silicium feroarbaided wäd, as:

Uk kumt Siliciumdioxid foar in dät Ieten (in Koarel, as Hoawer) un kon et as
Tränmiddel iensät wäide, as Kläärhälpemiddel bie Wien un Bjoor un Äntskuumer. Ap
Etikätte wäd dät beteekend as Additive E551 of wäide do Noomen Kieseläide,
Kwarts of Kieselsüüre ferwoand.

Kristallin Silicium sjucht metallisk uut un häd ne griese Faawe. Wan uk n
relativ inert Element, reagiert et unner bestimde Bedingengen mäd Halogene, man
do maaste Süüren hääbe neen Wierkenge.

Atter Suurstof is Silicum dät maast foarkuumende Element in ju Äidkoarste. Ju
Äidkoarste bestoant uut 25,7% Silizium in sien ferskeedene Ferbiendengen. In
elementare Foarm kumt Silicium in de Natuur nit foar. Do maast foarkuumende
Ferbiendengen sunt Siliziumdioxid (SiO 2 </ sub>) as Kwartse, Opoal un
Fjuursteen un in komplexe Ione (Silikate) as Asbest, Kloai un Glimmer.

In kommerzielle Uutmäite wäd Silicium wonnen truch Bäiten fon Kieselsüüre mäd
Koolestof deertou. Die Koolestof redusiert ju Kieselsüüre tou Silicium ätter ju
Gliekenge:



https://stq.wikipedia.org/wiki/Seelter_Roupnoomen

In't Seelterlound roate dät aleer un uk däälich noch gjucht fuul Familien, do n
Roupnoome af Bienoome ieuwenske hieren offiziellen Noome, dän "Skrieuwnoome",
hääbe. Deer sunt fielicht 'n poor Spitsnoomen deerbie, man do maaste Noomen sunt
wäil truch do Jierhunderte uut do uursproangelke Noomen fon Bewoonere fon do
Steeden (maastens Buuräien) biebiheelden wuuden, deeruum rakt dät wäil uk dän
Begriep "Huusnoome", die oaber uk foar do offizielle Noomen bruukt wäd. Uk wan
die Skrieuwnoome wikselde, t. B. deertruch, dät 'n Mon mäd uurs n Noome in ju
Familie ienhilkede, wuude die oolde Roupnoome biebeheelden. (Sjuch uk:
Huusnoomen)

Snieders - Mödden - Bielde fon Snieders Fräisk Huus uut 1823 - Dät ooldste Huus,
wät noch in't Täärp stoant. (Bielde: Th. Deddens)

Ti(e)lkens - Büter - Dät wieren fröier Weeuwere, jo goolten in 't Täärp as do
bääste Weeuwere.

(Bääte dän Kanienkenbusk wuud fröier tou Skäddel rekend, däälich heerd dät tou
Naiwall)

Hespe (Sandjes) - Horstmann - Di eerste Anbauer was aan Hespe uut Lindern, die
in dät Jier 1828 dät eerste Huus bääte dän Kanienkenbusk apbaude. Dät Huus
kreech dan uk ju Huusnummer 1, wät dät däälich noch häd. Man kon dät Jier 1828
gans goud as Gruundengsjier foar Fäärmesound anreekenje. Sandmann is deer 1908
ienhilked. Deerfon kumt wäil die Noome Sandjes, man fielicht hääbe do dän Noome
Sandjes uk kriegen, wül deer uk Masse Soundgruunde wier.

Mörrebur - Kramer - Ap ju Steede boppe Näiwall, bääte dän Kanienkenbusk, waas
fröier n Knelangen, dan waas dät Wilhelm Hömmken, dan is deer 'n Kramer
ienhilked. Di koom fon Naivräis af Gehlenbierich. Do Kramers sünt deer nu in ju
3. Generation. Ju Buuräi is ferpachtet. Die Noome Mörrebur wäd däälich nit moor
bruuked.

Äigershinsin - Hinrichs - Dät Wiewmonske fon Heinr. Hinrichs woont deer noch in
n nai Woonhuus. Dät oolde Buurenhuus is ferkooped an 'n Mon uut Ait.

Follers - Bartels (Buur)- Ju Familie fon Follers Reinhard is uutstuurwen. Dät
oolde Buurenhuus is oubreeken.

Follers - Bartels (Smit)- Follers Smit sunt deer noch. Ju Smiede hääbe do
ferpachted ("Skäddel Landmaschinen").

Gerbers (Gärbers, Garwers) - Bertus Kanne - Deer waas fröier Hermann Lübbers. Ap
ju Steede is Theo Griep bädden. Ju Määme fon Theo Griep koom deer as Äärwe wai
un sin Baabe Wülhälm Griep is deer ienhilked. Leeter is Theo Griep ätter dät
'Fokhuus' in 't Täärp wai leeken. Ap ju Steede woont nu Bertus Kanne.

So kumt dät ferbiesterjende Truchnunner fon Noomen as "Gäärbe(r)s, Fokke(ns),
Kannegriep", wier bolde naan moor weet, wät nu wäl sin Noome is.

Geders - Janßen-Olliges - Ap ju Steede wier 'n Wessels. Die Janßen-Olliges is
fon Äästerweede (Esterwegen) keemen, die is deer ienhilked. Do hääbe hiere
Steede ferkooped un woonje däälich in't Täärp.

Bielde fon Geders Opa bie 't Sloachtfäst 1931 (Bielde: John Janßen-Olliges, USA)

Haikens - Fugel - Ap ju Steede waas n Stratmann, deer ätter n Fugel. Do hieden
säärm naan Bäidene un hääbe aan fon do Helenens (Hanekamp) as Äärwe annuumen.
Die häd dan dän Noome Fugel annuumen. Do woone der däälich noch.

Kuperssienke - Sandmann/Knipper/Thoben - Kupers Sienke waas ne Jansen. Uum 1910
hied dät 'n Schnieder Andreas Sandmann uut Vinnen kooped. Dät waas 'n Bruur fon
dän Sandmann ap Hespes Steede ap Fäärmesound bääte dän Kanienkenbusk. Ätter
Sandmann is deer 'n Wilhelm (Wülm) Knipper ienhilked, un dan 'n Gerhard Thoben
(Butz) fon Heeselbierich. Do Thobens woonje deer nu in ju 3. Generation. Ju
Buuräi is ferpachtet. Die Noome Kupersienke wäd däälich nit moor bruuked.

Kösters - däälich Bartjen - Dät waas fröier Menens, dan hied deer aan fon
Aisjans woond un dan Richter. Nu woont deer Bartjen. Kösters kweede do Ljude
däälich uk nit moor.

Heitkamp - Klären - Di Eerste ap ju Steede waas in dät Jier 1809 aan Köster
Heitkamp, die fon Twüstringen ätter 't Seelterlound wai leeken is.

Aisjans - Thoben - Aisjans hääbe fröier in't Täärp woont, deer wier nu die
"Kindergarten" stoant. - Bielde fon Aisjans Steede in dät Täärp (Bielde: Th.
Deddens, 1953)

Backjans - Büter - Backjans hääbe fröier in't Täärp woond - Bielde fon Backjans
Steede in dät Täärp (Bielde: Th. Deddens, 1954)

Betjens (Betje Weits) - Deddens - Betjens hääbe fröier ap Näiwall woond un sunt
ätter Loanghosrt uutsiedelt.

Fokke(ns) - Griep - Theo Griep hied eerst ap ju Steede fon 'Garbers' ap Näiwall
woond un dan in dät Fokhuus. Dät Fokhuus stuud bie ju Skäddeler Säärke, an dän
litje Wai, un is intwiske oubreeken. Do sunt leeter ätter Loanghorst uutsiedelt.
Dät Wiewmoanske fon Theo Griep woont nu wier in n Woonhuus ap ju oolde Steede,
wier fröier dät Fokhuus stuud.

Theo Griep hied uk fuul uur Skäddel apskrieuwen. Hie was Mee-Apgjuchter fon dän
Seelterbuund fon 1952.

Theodor Griep, 27.10.1916 - 15.05. 2007, kuud noch tjoon Generatione uut siene
Familie ap de Riege sätten. Do Grieps woonje siet 1607 in Skäddel. Sjuch: kiek
hier: bie 'Griep uit het Saterland'

Bielde fon dän Skäddelerdom in dät Jier 1955. Dät waas noch 'n Soundwai, ju
Sträite is der eerste leeter keemen. Gjuchts do Glaise fon ju Iersenboan in dän
Aasterfoan. Bielde: Th. Deddens

Aiegers (Egeers) - Hinrichs - Ap ju Steede waas gans fröier 'n Moanske, ju hiet
Aaie, deer is aan Gerd ienhilked, sietdäm hieten do Aiegers. Do hääbe fröier in
't Tärp woond, bie ju Molkeräi, do sunt dan ätter Heeselbierich uutsiedeld un
toulääst gans boppe ätter dän Skäddelerdom wäi leeken. - Bielde fon ju oolde
Steede fon Äigers in dät Täärp Bääte dät Huus is die Touden fon ju oolde
Skäddeler Molkeräi tou sjoon. (Bielde Th. Deddens)

Gesieners - Schmits (Robbers) - Dät wieren fröier groote Timmerljuude. Schmits
woonden fröier in't Tärp ap ju gjuchte Siede fon de Sträite, ju ätter
Loanghoarst wai gungt, links waas dät Fokhuus fon Theo Griep un gjuchts Schmits.
Deer is nu ju Raiffeisen-Warengenossenschaft. Dät Wieuwmoanske fon dän Schmits
waas een Suster fon dän Wilhelm Awick-Meyer uut Bäätholt. Robbers heete do nu,
aan Robbers fon Hollenbround is deer ienhilked. - Bielde fon dät oolde Huus fon
Schmitz (Bielde: Theo Deddens, 1955)

Büterjans - Pörschke - Dät waas fröier Waten, do woonden fröier diräkt ieuwenske
de Särke un sunt 1903 ätter de Schillup (Knülke) leeken. Pörschke is deer
ienhilked. Ätter dät hiere Huus ap de Schillup oubaadend is, sunt jo in dät Jier
1966 gans boppe ap dän Skäddelerdom wai leeken, dät is dät lääste Huus ap
Skäddelerdom, dät heert al tou dät Gebiet fon Ait. Do Pörschkes sünt aktiv bie
dän Seelter Buund un dän Fräiske Räid.

Auks - Awick - Dät is di ooldste Noome fon Skäddel, do wieren deer al in dät
Jier 1495. Do hääbe fröier in't Täärp woond. Dät oolde Huus uut 1822 (Gulfhaus
Awick) stoant nu in dät Museumstäärp in Kloppenbuurich. - Bielde fon dät
'Gulfhaus Awick' in dät Museumstärp Kloppenbuurich Kiek hier un hier (Bielde: E.
Albrecht, CLP) .

Butz - Thoben, do sünt uutstuurwen un ju Steede is ferkooped an Kökens (Ennens).
Aan fon do Butz is bie Sandmann-Knipper ap Näiwall ienhilked.

Kuper - Laing, ju Familie fon Willi Laing is uutsturwen. Däälich heerd dät n
Bernhard Tellmann uut Bätholt, die is deer ienhilked.

Pe(e)its (Päits) - Bohlsen, deer is dan n Willi Kuhl ienhielkeld. Ju Steede is
ferkooped aan fon do Stürmeyers uut Rastdorf/Werlte, die uum 1960 fon
Hollenbround ätter Rastdorf uutsiedelt was. Willi Kuhl woont deer noch.

Schlachter, Schlachtersin - Hinrichs Fröier waas dät Heinrich Hanekamp, däälich
is Anton Hinrichs ap ju Steede

Tamburs - Helmers - Helmers Helmerich uut Bäärsel häd ju Steede in dät Täärp
1910 kooped. Do sunt ätter Heeselbierich uutsiedelt. Die Suun Hermann Helmers
häd ap ju oolde Steede in dät Täärp n nai Woonhuus baud, wier hie wier särm in
woont.

Koarls - Deddens - Koarls hääbe fröier in't Täärp woond. Theo Deddens is aan fon
düsse Familie.

Hinnerksin - Bernhard Wilkens - Do lieuwje nit moor, ju Steede is ferkooped, un
do two Dochtere woonje in Munster un Wäästoverledingen.

Meyers - Awick - Dät wieren fröier Meyers, dan is deer aan Awick (Auks)
ienhilked. Do hääbe fröier in 't Tärp woond. Do Ljude kweede däälich noch
'Meyer-Awick'. Wilhelm Awick-Meyer was Buurmäster in Skäddel fon 1946-1962.

Tallehillens - Wilkens - Janssen wier dät fröier, deer is 'n Wilkens uut
Roomelse ienhilked.

Täkers - Lüchtenborg - 1810 baude Wätte Frees Hälmerich in dät Täärp
Seedelsbierich ne litje Hutte an sien Scheepskoowe an. Jan Lüchtenborg is deer
poor Jiere leeter ienhilked un do hääbe dan midde in dät Täärp n Huus baud un
deer n Weershuus iengjucht. Dät wier dät eerste Huus in Seedelsbierich. In 1933
is aan fon do Lüchtenborgs dan in dät näie Buurenhuus ätter ju Koloniesträite
wai leeken, wier ju däälich noch woonje. N uur Bruur is ap ju Steede in dät
Täärp blieuwen. Däälich stound deer n Woonhuus fon aan fon do Wänte uut ju
Koloniesträite. Die Noome Täkers wäd däälich nit moor bruukt.

???? - Stadsholte - Dät Huus stoant stuuf anne Säärke. Theodor Janssen uut
Tallehillens Huus in Bäätholt is deer fröier ienhilked. Dan is deer 'n Einhaus
ienhilked, hie noom sik ju Dochter Thekla Janssen as Wieuwmoanske. Dan is deer
die Stadtsholte ienhilked. Do woonje deer däälich noch.

Ko(a)rlsbernd - Tellmann - Hermann Tellmann waas Buurmäster fon ju Meente
Skäddel fon 1961 - 1968

Schipperjan - Waten - Fröier waas deer Johann Gerhard Hanekamp (1844-1922), dan
Gerhard Waten (1872- 1957), dan Johann Waten un nu Gerhard Waten

Droaljes – Eilers - Heinrich Eilers waas Buurmäster fon ju Meente Roomelse fon
1964-1974

Taljans – Janßen - Die eerste Janssen ap ju Steede (Bääsjebaabe fon Gretchen
Grosser) koom fröier uut Tallehillens Huus in Skäddel-Bätholt

Behrens – Wulf - Behrens hääbe fröier in't Täärp woond. Dät Lound, wier däälich
die Säärkhoaf is, waas froier Behrens Bierich

Jandiers – Fugel - Jandiers hääbe fröier in't Täärp woond. Ju Steede waas froier
Blömer, Heinrich Fugel koom uut Amke Huus und häd ju Steede 1911 fon sien Oom
äärwd

Poulkurt - Schulte - Ju oolde Steede wier ap 'n Kjuuswai in Strukelje. Däär keem
Pestoor Schulte uut Huus.

Memoiren fon Pestoor Schulte 1910 un Tekenge fon dät oolde Poulkurts Huus uut
Seelter Trjoue, Härfst 1969



https://stq.wikipedia.org/wiki/Seeidelsbierich

Seedelsbierich is n Täärp in dät Suude fon Seelterlound. Dät waas fröier ne
litje Buurskup fon Skäddel. Däälich woonje 2.950 Moanskene in Seedelsbierich.
Suudelk fon Seedelsbierich bildet dät Kustenkanoal däälich dät suudelke Skeed
fon Seelterlound. Dät Täärp un do naiste Buurskuppe bildje touhoope
Seedelsbierich: Seedelsbierich-Kolonie, Hällene I un Hällene II, Fäärmesound un
Heeselbierich. Suudelk fon Seedelsbierich lait noch ju Siedlenge Muddebierich.

"Seedelsbierich" wäd uk "Seeidelsbierich" af "Säidelsbierich" skrieuwen, af as
doo Strukeljer kweede, "Säidelsbäirch", (Düütsk "Sedelsberg" af
"Saterland-Sedelsberg"). Die Noome is fielicht tou ferkloorjen as "Bierich mäd n
Seedel", wier *Seedel dan sofuul hat as "Sitz" af "Woonsteede".

Seedelsbierich is dät jungste Täärp in dät hüütige Seelterlound. Do eerste
Ienwoonere hääbe sik deer in 1803 deellät

Bie de Gebietsreform fon 1974 wuuden Skäddel un Seedelsbierich mäd do Meenten
Roomelse un Strukelje tou ju Meente Seelterlound touhoopefoatet.

In dät Suude ieuwenske dät Kustenkanoal lait ju "Abfalldeponie" fon dän
noudelken Loundkring Kloppenbuurich.

Die groote Apgong koom as deer ätter dän eerste Waareldkriech Familien uut
Pommern deelsät wuuden. Deeruum wäd deer nit fuul Seeltersk boald.



https://stq.wikipedia.org/wiki/Rusloundd%C3%BC%C3%BCtske

Ruslounddüütske sunt Düütske, do der in dän Loop fon ju Geschichte ätter
Ruslound uutwonderden, as uk hiere Ätterkuumen, do in leetere Tied toun Deel
wier ätter Düütsklound koomen.

Die ruske Zar Päiter I. (die Groote) (1689-1725 liet ju näie Haudstääd Sankt
Päitersbuurich baue (1703), wier fon nu an do maaste fon do wonnene Fäkljuude
woonde, wierunner fuul Düütsk-Balten. Unner sien Ätterfoulgere noom ju düütske
Ienfloud noch tou. Ministere un Räidreekere koomen uut Düütsklound un ju
Zarenfamilie fon do Romanows miskede sik mäd uur europäiske Huuse. Ju düütske
Katharina II. (1762-1796) fertried as do Härskere in Prüüsen un Aastriek dän
apkläärden Absolutismus un föärderde as do ju Kolonisation fon innerstoatelke,
bolde nit bewoonde Gestriche, uum so n haager Befoulkerengswoaksdum tou
beloangjen un deertruch gratteren Macht un Riekdum foar dän Stoat.

Foarallen in düütske Fürstendumme wuuden do Ljuude fon do Ferspreekengen lokked,
do Katharina II. truch hiere Anwierwere in Saitengen un Säärken ferspreede liet.
Deertou koomen do Foulgen fon dän Soogenjierige Kriech (1756-1763), wierunner
foarallen do Bewoonere fon dän Rhienprovinz, Noudbayern, do hessiske Gebiete un
juu Palts tou lieden hieden.

Al in do Jieren 1764-1767 wonnerden rund 30.000 Düütske (un deerbie n litjeren
Antaal fon Frantsoosen, Niederloundere un Sweden) ätter Ruslound uut. Dät wieren
stuure Raisen, do der dan oafte eendeden in de Wöiste, wier jo sik näi Lound
anmoakje moasten. So äntstuuden düütske Ansiedlengen in do Gestriche fon dän
Wolga un ju Swotte See, wierbie sik dät juun Eende fon dät 19. Jierhunnert al
uum 400.000 blw. 270.000 Ljude hondelde.

Truch ju ‘Germanisierenge’ un ju relative Wäilhääbendhaid fon do Koloniste
äntstuud in Ruslound ne düütskfäindelke Stämmenge, ju al siet 1914 tou
anti-Düütske Mäiträägele fierden. Ju Sproake wuud unnerdrukt un moonige Ljuude
wuud dät Lound ounuumen un wuuden ferdrieuwen of ätter Sibirien deportierd.

In do Jieren 1932/33 koom dät dan as Foulge fron ju Kollektivierenge tou ju
groote Smoachtegaid un ätter dät do Nationalsozialiste in Düütsklound dän Macht
griepen hieden, wuuden do Düütske in Ruslound as binnere Fäinde betrachted.

Ätter Ounfang fon dän twäiden Waareldkriech wuuden moor as 1.200.000
Ruslounddüütske äntspreekend dän Ärlass fon dän Bupperste Sowjet fon n 28.
August 1941 binne eenige Wieke deportierd ätter dät Aaste. Soo wuuden
September-Oktober 1941 juun 439.000 Düütske (Wolga-Düütske un fon Saratov un
Stalingrad Oblast) deportierd ätter Kazakhstan, Krasnoyarsk and Altai Krais, un
Novosibiksk un Omsk Oblaste [1].

Eende fon do 1960er Jiere wuud ätter n Oukuumen fon Willy Brandt ju Uutraise
muugelk, foarallen wier sik dät uum Familientouhoopefierenge hondelde. Eerste in
do 1980er Jiere un foarallen ätter ju Aplöösenge fon ju Sowjetunion wuuks ju
Taal foan do Uutsiedlere an bedruuch jiereloang 200.000 pro Jier, wierbie Midde
1990er Jiere uk nitdüütske Famielienangeheerige mee ätter Düütsklound koomen.
Siet eende 90er Jiere nimt ju Antaal fon Ienraisjende fon Jier tou Jier stäärk
ou. Daach lieuwje noch sun 800.000 Ruslounddüütske in ju Ruske Föderation,
wierfon alleene 350.000 in Sibirien.

Dät Touluuken fon do Leetuutsiedlere in do 1990er Jiere fierde hier un deer tou
Probleme, deer eenige Gemeenden in Niedersaksen (Molbiergen, Wäidelte, Belm),
Baden-Würtembierich, Hessen un Bayern wied uurproportionierd betroffen wieren.
Dät koom deerhäär, dät sik ganse Täärpe in Düütsklound ap ne bestimde Steede
ansiedelden. Ju Iengliederenge wuud deertruch sturre, dät n grooten Andeel fon
do Ruslounddüütske neen of man litje Kunde fon ju düütske Sproake hiede. Daach
äntwikkelt ju Moortaal fon do jungere Ljuude sik hier goud.

In Molbiergen is dän Haaldeel fon ju Befoulkenge Ruslounddüütsk, man uk
Seelterlound kreech in Roomelse n oarigen Andeel, maast uut Omsk. Fuul fon do
Ruslounddüütske sunt evangelisk; sun 500 fon do Gemeentegliede fon ju
evangeliske Säärke Idafeen sunt Uutsiedlere uut ju fröiere Sowjetunion un woonje
maast in Seelterlound [2].



https://stq.wikipedia.org/wiki/Republik_Irlound

Irlound is n höägelich Lound mäd fuul Weeden un foarallen näi anplontede Buske.
Hier un deer sjucht me middelhooge Bierge, In dät Wääste rakt dät n koal
Foangebiet (do Bogs), wier Ljuude noch Eed greeuwe foar oaine Gebruuk. Ju
Wäästkuste is an Steeden gjucht stail un fälsich (Moher). Die hoochste Bierich
fon dät Lound is die Carrauntoohil (1.041 m). Ju grootste Äi fon Irlound is die
Shannon. Wichtige Stääde in ju Republik sunt Dublin, Limerick, Donegal, Galway,
Tralee, Cork.

Irlound is al ädder befoulked wuuden fon do Kelten. Dät unnerschat sik
deertruch, dät dät sieläärge neen roomske Besättenge häiwed häd. In dät
Middeloaler roat et deer ferscheedene litje Köönichrieke, man leeter koomen do
Wikinger, do aan Köönich foar dät ganse Lound anstoalden. Noch leeter koomen doo
Angelsaksen, man eerste do Normandier moakeden Irlound gans tou ne Kolonie. Jo
fäästigeden sik alleweegense in groote Kastäile un unnerdrukten ju keltiske
Befoulkenge.

Leeter wai broacht die ängelske Köönich fuul Protestante uut Schotlound ätter ju
noudelke Provinz Ulster, wilst die Räst katoolsk bleeuw.

In do 1840-er Jiere roat dät ne groote Smoachtegaid truch ju Tuffelkekroankhaid.
Moonige stuurwen foar Smoacht un fuul looken uk wäch ätter Amerikoa. In ju Tied
sakkede ju Befoulkenge fon sun 9 bit 3 Millione.

Truch ju Unnerdrukkenge fon do protestantiske Besättere roat dät oafte Apstande.
In dät Jier 1916 koom die groote Paaskenapstand, wierätter dät Lound 1922
sälwenständich wuude, mäd Uutnoame fon Ulster, dät bie Groot-Britannien bleeuw.

Dät Bruttoinloundsprodukt pro Kop waas $46.600 in 2007. In 2007 waas 5% fon ju
ganse Wirtschaft Loundwirtschaft, 46% Industrie un 49% Tjoonste.

Ju oolde keltiske Sproake häd fuul tou lieden häiwed fon ju groote Smoachtegaid.
Däälich rakt dät noch man min Gestriche (Gaeltacht, wier ju älke Dai
Uumgongssproake is, wan ju uk stäärk fon ju Regierengen foarderd wäd.



https://stq.wikipedia.org/wiki/Reiderland

Dät Reiderlound, düütsk: Rheiderland, niederloundsk: Reiderland, is n Gestrich
in Düütsklound un do Niederlounde. Dät gränsed ruchwai in dät Aaste an ju Oamse,
in dät Noude an dän Dullert, in dät Suude an Papenburg (Oamselound) un ju Meente
Bellingwedde un in dät Wääste an do fröiere Meenten Winschoten un Scheemda in do
Niederlounde.

In Düütsklound heere do Meenten Weener, Bunde, Jemgum un dät Täärp Bingum
(Meente Lier) tou dät Reiderlound. Ju grootsde Steede in dät Reiderlound is ju
Stääd Weener. In dät Reiderlound wäd fuul dät Reiderlounder Platt boald.

Dät Reiderlound is ieuwenske dät Uurledingerlound, dät Moormerlound un dät
Lengenerlound aan fon do fjauer historiske Loundskuppe fon dän Loundkring Lier.
Fröier wieren deer in dät Suude fon dät Reiderlound Foane fon dät Bourtanger
Foangebiet. Iewenske ne litjed Foan bie Wymeer is dät Eed däälich aal ougreewen.
Dät Reiderlound häd fuul Weeden und deer bröide ne ganse Riege ferskeedene
Fuugelsoorten. Dät Gebiet is siet dät Jier 2000 Europäsk Fuugelskutsgebiet.

In dät Reiderlound rakt dät ne ganse Riege historiske Säärken un Oargele. Ju
bekoandste is ju Arp-Schnitger-Oargel in ju St. Georg-Säärke in Weener. In dät
Täärp Bunderhee stound dät oolde Steenhuus Bunderhee, ju ooldste äärhooldene
Buurich in Aastfräislound.

Reiderland in do Niederlounde waas bit tou n 1. Januoar 2010 ne oainstoundige
Meente in ju Provinz Groningen. Dät Gebiet fon ju Meente waas 156,72 km² un deer
woonden 7 004 Moanskene (2007). Däälich heerd dät Reiderland tou ju Meente
Oldambt.

Diräkt ieuwenske dän düütsken Skeed juunuur Bunde lait dät Gränstäärp Bad
Naiskans (nl: Bad Nieuweschans, düütsk: Bad Neuschanz), dät truch sien
Thermoalbad "Fontana" uk in Nouddüütsklound gjucht bekoand is.



https://stq.wikipedia.org/wiki/R%C3%A4toromanisk

Dät Rätoromaniske (Rumantsch) is ne Gruppe touhoopehongjende Dialekte in do
Alpen, un in äängeren Sin ju noudelke Gruppe deerfon, ju der in dät swaitseriske
Kanton Graubünden (Grischun) boald wäd. Do Italieniske Variante wäide
touhoopefoated unner dän Noome Friaulisk. Dät rakt ätter ju Foulkställenge fon
2000 noch sowät 35.000 Ljuude, do der n rätoromanisk Dialekt baale; dät
Friauliske häd tjoonmoal sofuul Baalere.

Dät Rätoromaniske is een fon do fjauer eepentelke Sproaken fon de Swaits. Toun
Gebruuk in amtelke Situatione is 1982 ne offizielle Skrieuwwiese annuumen wuuden
(Rumantsch Grischun), ju der anwoand wäd tou sukke ferskeedene Seeken as
Jäildskiene, Gesätsreekenge un Unnergjucht. Ju Skrieuwwiese is n Kompromis, dan
do Dialekte loope wied uutnonner un deeruum wäd ju nit algemeen akzeptierd.
Wäkke Geleerde wollen dät Rätoromaniske in two Sproaken apbreeke; do suudelke
Dialekte fange jo unner dän Noome Ladinisk, do noudelke blieuwe Rätoromanisk.
Baalere fon two ferskeedene Dialekte spreeke sik oafte ap Düütsk oun. Fuul fon
dät uursproangelke Sproakgebiet is intwiske fon dät Swaitserdüütske fersleeken
wuuden.

Dät Surselviske in dät Doal fon dän Foar-Rhien un uurswain in dät Bündner
Bupperlound,

Dät Sutselviske in dät Schamserdoal un dät Surmeiriske in Oberhalbstein un dät
Albuladoal, touhoope dät Middelbündneriske,

Dät Vallader un dät Puter, beluukengswiese in dät Unner-Engadin un dät
Bupper-Engadin (dät Doal fon dän Inn) do der touhoope Engadinisk of Ladinisk
naamd wäide (die lääste Uutdruk nit tou fertuusjen mäd dät Ladiniske fon do
Dolomite). Disse bee Variante sunt moor dät Italieniske äänelk.



https://stq.wikipedia.org/wiki/Q%27inti_Marka

Llaqtapata (fon Quechua llaqta "Siedelenge" un pata "Terasse" / "Stappe" /
"Ouger"), uk uumekierd Patallaqta of uurs Q'inti Marka (fon Quechua Q'inti
"Kolibri" un Marka "Täärp) beteekend, is ne Ruinen-Stääd fon do Inka oun ju Äi
Urubamba in Peru.

Dät lait sowät tachentich Kilomeetere noudwäästelk fon Cusco, dät ju Haudstääd
fon't Inkariek waas, un sowät 15 Kilomeetere suudaastelk fon Machu Picchu, uurs
ne Ruinen-Stääd fon do Inka. Dät waas somäd gjucht säntroal lain un uk goud
oun't Sträiten-Nätwierk fon do Inka ounbuunen.

Ju Siedelenge waas befäästiged, uumdät ju Steede in ju Tied fon't Inka-Riek
strategisk wichtich waas. Buppedät roate dät Masse Fäildere in ju Stääd, wier
Tuffelke un Mais ounbaud wuuden sunt.

Manku Qhapaq II., eerste n Marionetten-Heersker uur dät spoansk besätte
Inka-Riek, leeter n Apstoundisken juun dän Kolonioalismus, baadende Llaqtapata
deel, ätterdät hie sik in 1536 uut dät Rebät fon Cusco touräächluuke moaste. Hie
wüül truch ju Fernäilenge fon Siedelengen loangs do Inka-Sträiten do spoanske
Ferfoulgere äntmoudigje.



https://stq.wikipedia.org/wiki/Organeum

Dät Organeum in Weener in dät aast-fräiske Reiderlound is n Kultuur- un
Bildengssäntrum mäd n Museum foar Musikinstrumänte, foar allen Oargele. Dät wuud
1997 fon Harald Vogel gruundet un tjoond ju Äärfoarskenge fon ju
noud-wääästdüütske Oargelloundskup. Siet 2002 is Winfried Dahlke die Laiter fon
dät Organeum. Die aastfräiske Kultuurruum mäd ju Oargelloundskup Aastfräislound
is aan fon do riekste Oargelloundskuppe fon ju Waareld mäd moor as 100
Instrumänte uut sjoogen Jierhunnerte. In dät Organeum stounde so'n 21
Musik-Instrumänte.

Dät Organeum was eerste n Iengjuchtenge fon ju Aastfräiske Loundskup un is siet
2006 n Instituut fon ju "Aastfräisloundstiftenge" fon ju Aastfräiske Loundskup,
fon ju evangelsk-reformeerde St.-Georgs-Säärke in Weener un fon ju Stääd Weener.
Dät Oargelsäntrum wäd uk stutsed truch dän "Förderkreis Organeum in Weener
e.V.“. Sit fon dät Organeum is ne oolde Stäädvilla uut 1870 in ju Stääd Weener.
Tichtebie in ju St.-Georgs-Säärke in Weener stound ne historiske
"Arp-Schnitger-Oargel" uut 1710.

Truch ju Nouddüütske Oargelakademie sunt in Touhoopeoarbeid mäd dät Organeum in
Weener do Oargele däälich ap ju ganse Waareld bekoand. Deer wäide jierelks
Konzerte ferounstalted un dät rakt dät Festival "Musikalischer Sommer in
Ostfriesland".



https://stq.wikipedia.org/wiki/Museumst%C3%A4%C3%A4rp

Dät Museumstäärp Kloppenbuurich – Läichsaksisk Fräiluchtmuseum in ju
läichsaksiske Kringstääd Kloppenbuurich is een fon do ooldste Fräiluchtmuseen
Düütsklounds. Dät Museum häd ju Apgoawe, do loundelke Bautoankmoale fon dät
Buundeslound Läichsaksen tou ärfoarskjen un in Biespiele originoalgetjou tou
dokumentierjen.

Dät Läichsaksiske Fräiluchtmuseum is ne Non-Profit-Organisation. Owwol et ju
Iengjuchtenge nit deeruum gungt, muugelkst fuul Besäikere antoulokjen, hied dät
Museumstäärp Kloppenbuurich 2009 moor Besäikere as älk uur Museum in Läichsaksen
(250.000). 2004 wieren unner do Besäikere ca. 60.000 Bäidene un Jungfoulk, do in
dän Roome fon dän Skoulunnergjucht do Anboode fon dät Museum bekiekeden.

Dät Museumstäärp wuud 1934 fon dän Kloppenbuurger Studienräid Heinrich Ottenjann
anlaid. Fierelk eepend wuud dät an n Heemelfoartsdai 1936. An n 13. April 1945
wuuden säks Huuse fon dät Museumstäärp truch Artilleriefjuur fernäild, deerunner
uk die Quatmannshoaf. Die Hoaf wuud bit 1962 detailgetjou rekonstruierd.
Ätterfoulger fon Heinrich Ottenjann as Museumsdirektor wuud sin Suun Helmut
Ottenjann - fon 1961 bit 1996. Siet 1996 is Uwe Meiners Direktor fon dät
Fräiluchtmuseum.

Dät Läichsaksiske Fräiluchtmuseum fungiert däälich as Foarskengs- un
Bildengsiengjuchtenge tou ju Kultuur- un Buuräigeskichte. Do museumspädagogiske
Anboode sunt altied hondlengs- un produktorientierd.

Dät Museumstäärp is uk ne Foarskengsiengjuchtenge. Sweerpunkte fon ju
Foarskengsoarbaid sunt deerbie Foulkskunde, Regionoalgeskichte un
Huusfoarskenge. N Team fon träi Wietenskuppere, ounhooldend unnerstöänd truch
Volontäre un Projektpartnere, foarsket t.B. an historiske Wällen, beglat dän
Apbau fon näie Huuse, ploant Uutstaalengen etc. Dokumentierd wäd disse Oarbaid
nit bloot in wietenskuppelke Tiedskrifte un Beende, dät Museumsdorf publiziert
uk oaine Bouke un Skrifte. Unnerstutsed wäd dät wietenskuppelke Personoal truch
Hondwierkere, do dät Museumstäärp instandhoolde un do Besäikere traditionelle
Oarbaidswiesen demonstrierje.

Foar Ärhooldengsmäitnoamen an Bauwierke kricht dät Museumsdorf siet 2009 fon ju
Carola-Wüstefeld-Stiftenge 50.000 Euro jierelk.

Dät Läichsaksiske Fräiluchtmuseum wiest ap n Areoal fon uumtränt 20 ha ju
Geskichte fon dän londelke Ruum fon Läichsaksen fon dät 16. Jierhunnert bit tou
däälich. In uur 50 historiske Bauwierke mäd do touheerige Buurentuune un ap uur
Nutsflächen fon de Buuräi wäd die Wondel in dät Ferhooldnis Moanske-Uumwaareld
thematisierd.

Ounfangs wuud ju Foarm fon dän Wierapbau wääld, ju do Huuse as Prototype in dän
Uur-Bautoustand wiesde. Weesentelke Bautype fon dät läichdüütske Hallenhuus un
fon dät aastfräiske Gulfhuus wäide so präsentierd. Siet do 1970er Jiere wäide
Huuse unner Bewoarenge fon do Spuuren fon hiere Geskichte un beleeken tou do
Biographien fon hiere Bewoonere wier häärstoald.

Wiedere Informatione uur do eenpelde Objekte sunt in n interaktiven Loageplan
tou fienden.

In dät Jier 2011 skäl mäd dän Bau fon ne näie Iengongshalle mäd integrierd
kultuurhistorisk Sentrum ounfangd wäide. Ju Finanzierenge skällen sik dät Lound
Läichsaksen, die Loundkring un ju Stääd Kloppenbuurich deele. In dätsälge Jier
skäl dät Woonhuus fon ne Woainmoakeräi uut dät Jier 1564 kloormoaked weese. Dit
Bauwierk skäl dan dät ooldste ap ju Gruunde fon dät Museumstäärp weese.

Unner do Bauwierke fiende sik ieuwenske Buuren-, Hiere- un Loundoarbaiderhuuse
moonige Biespiele fon dät loundelke Hondwierk: Traaleräi, Tinjooteräi, Houf- un
Woainsmitte, Koopersmitte, Leederskoumoakeräi, Hoskemoakeräi, Skraineräi,
Timmermonswierksteede, Bjouhuus, Kuuperäi, Blaufaaweräi, Soadeleräi,
Potteboakeräi, Gould- un Säälwersmitte as uk techniske Kultuurtoankmoale as
Määlnen un Kraftmaskienen.

Uut Seelterlound stounde dät Auks Huus uut Skäddel un dät Eepen Huus uut ju Tied
uum 1800 fon Deddens uut Hollenerfoan in dät Musseumstärp.

In do Sammelengen fon dät Museum befint sik uk die berüümde Meteorit
Ooldenbuurich (Fragment 'Bissel', 4,84 kg) die der 1930 in do Täärpe Bissel
(Meente Großenkneten) un Beverbruch (Meente Garrel) fon n Heemel faalen is. Dät
Exemploar is oawers nit eepentelk uutstoald.

Do Resultoate fon ju uumfangrieke Museumsoarbaid wäide dät Publikum anhound fon
uutwäälde Biespiele in ounhooldend wikseljende Sunneruutstaalengen in ju Buurich
Arkenstede un dät Münchhausenskäin museumsdidaktisk apberat präsentierd.

Siet 2002 rakt dät älke Jier twiske Christi Heemelfoart un dän Sundai foar
Pingster ne „Tuunpaatie“ ap ju Gruunde fon dät Museumstäärp Kloppenbuurich.

Dät Gruundengsjier 1934 rakt Anlas tou ju Froage, of ju Gruundenge fon dät
Museumstäärp Kloppenbuurich Uutdruk fon ju nationalsozialistiske Bloud un
Boudem-Mythologie weese skuul. Uunbeapsichtiged wäd disse Ounnoame truch ju
„Zentrale für Unterrichtsmedien im Internet“ holpen, deertruch dät ju
Geskichtskoastere dät Museumstäärp as „Museumsdorf Cloppenburg (NS)“ foarstoalt,
wierbie oawers „NS“ foar „Niedersachsen“ (Läichsaksen) stoant.

Innerdoat is ju Gruundenge fon dät Museumstäärp Kloppenbuurich in ju Kontext fon
ju Geskichte fon ju Heematbewäägenge tou betrachtjen: Ju äntstuud al uum 1880 as
Reflex fon ju Ferstääderenge fon Düütsklound un fon dät Interesse fon fuul
Stääde an ne Ärinnernge an hiere Buurenwuttele. Uut ju Bewäägenge hääruut wieren
in dät Lound Ooldenbuurich 1910 al dät Ammerlounder Buurenhuus in Bad Twiskoan
un 1912 ju Rookkate in Neuenburg as sinnelk belieuwboare Ärinnerengssteeden
äntsteen. In Kloppenbuurich sälwen wuud 1922 n Heimatmuseum gruunded.

Uut disse Bewäägenge hääruut äntwikkelde Heinrich Ottenjann dät Konzept fon dät
Museumstäärp Kloppenbuurich, dät dan 1934 fuleended wuud. Do Nationalsozialiste
befoarwoudeden ju Idee fon ju Foarderenge fon ju Heematpleege un
instrumentalisierden un ideologisierden ju in dät Äntstounden begriepene
foulkskundelk-agroarhistoriske Anloage, ju oawers sieläärge nit in dän Sin tou
ne NS-Kultsteede wuud as sowät dät ieuwenso fon Gaulaiter Carl Röver
unnerstutsede Projekt Stedingseere in Bookholzberg.

Däälich reagiert me in dät Museumstäärp Kloppenbuurich eer raitsed ap ju
Unnerstaalenge, dät skuul ne Naite reeke twiske Heeimatferbuundenhaid un
nationalsozialistiske Ideologie: In dät Museumstäärp rakt et nit bloot
räägelmäitich Feranstaltengen, do der uur nationalsozialistisken Uungäist
apkloorje skällen, man Betjoonstede fon dät Museumstäärp gunge uk ap Anfroage
apkloorerisk tougong: Biespielswiese kommentierje jo ju These, do Hoangstekoppe
ap läichsaksiske Buurenhuuse (Fäkbegriep: Hallenhuuse) skällen ursproangelk
Uurblieuwsele fon Hoangste-Offere weesen hääbe, deermäd, dät dät n fon do
Nationalsozialiste ferbratten Mythos weese skäl, ju der kritisken
wietenskuppelken Wröich nit standhoolde kon.



https://stq.wikipedia.org/wiki/Museumsiersenboan_Ammerlound-Seelterlound

Truch Seelterlound fiert ju Museumsiersenboan Ammerlound-Bäärsel-Seelterlound
(MABS; düütsk: Museumseisenbahn Ammerland-Barßel-Saterland). Ju Boane lapt fon
Bad Twiskenoan af Ooldenbuurich bit Seedelsbierich. In ju eerste Tied heerde uk
noch dän Sträkkendeel Ocholt bit Wäästerstede deertou, man uut düssen Deel fon
ju Sträkke hääbe se nu ne "Draisinensträkke" foar Uurloofere moaked.

Ju Museumsiersenboan sät dän siet 1908 truch Seelterlound fierende Such fout,
die ap 28. Sept. 1968 dät lääste Moal truch Seelterlound fierd is. Die Fereen
wuud ap n 13. September 1991 gruunded uum ju buute Gebruuk keemene Sträkke daach
foar n Toukumst tou bewoarjen. Ap ju Gruundengsfersamlenge wieren so'n 70
Moanskene, wierunner uk so'n 10 uut Seelterlound. An n 29. Dezember 1994 wuud n
oolden Drieuwwoain T1 uut 1925 in Gebruuk nuumen. Dät waas die ooldste Düütske
Drieuwwoain. Düssen Drieuwwoain wuud fon dän Iersenboanfrüünd Jochen Ewald uut
Osterforde tou Ferföigenge stoald. Ewald was bliede, dät hie ne
Unnerstaalmuugelkhaid fuunen hied un die Fereen kuud deerfoar mäd dän
Drieuwwoain fiere. Daach wuud uk fersoacht oaine Drieuwwoaine tou fienden un
ätter ne groote Spendenaktion kuuden dan Eende April 1995 träi Woaine in Ocholt
begröited wäide.

Die "Jungfernfahrt" fon dän eerste oaine Drieuwwoain VT98 waas ap n 22. Juli
1995. Sietdäm fiert dan ju Museumsiersenboan älke fjautien Deege uk truch
Seelterlound un brangt uk Besäikere ätter ju Skäddeler Määlne, ätter dän
"Seelter Foonkieker" in Roomelse, ätter dät "Moor- und Fehnmuseum" in
Elisabethfeen af ätter dät Skip "MS Spitzhörn" in Bäärsel. N poor Moal jierelks
moakje do uk ne Ietensfoart ätter Carolinenhof foar n an ju Jierestied oanpassed
Ieten (Kohlfahrt af Spargelfahrt af Wüüld- un Gäiseieten). Tou Sunnerkloastied
moakje do Foarten mäd Bäidene un n Sunnerkloas ätter ju Skäddeler Määlne.

Ieuwenske düsse normoale Foarten moakje do uk "Sonderfahrten" fääre wäch. So
waas ju Museumssuch uk al in dän Fiskeräihoawen fon Bremerhoawen un bie ju
Museumsboan Bremerhoawen-Bederkesa (2007), in Aurk un Norden (2008), ap ne Foart
truch Weser-Ems (2009) un in Wilhelmshoawen bie dät jierelkse "Wochenende an der
Jade" (2009/2010).



https://stq.wikipedia.org/wiki/Museums-Iersenboan_Ammerlound-Seelterlound

Truch Seelterlound fiert ju Museumsiersenboan Ammerlound-Bäärsel-Seelterlound
(MABS; düütsk: Museumseisenbahn Ammerland-Barßel-Saterland). Ju Boane lapt fon
Bad Twiskenoan af Ooldenbuurich bit Seedelsbierich. In ju eerste Tied heerde uk
noch dän Sträkkendeel Ocholt bit Wäästerstede deertou, man uut düssen Deel fon
ju Sträkke hääbe se nu ne "Draisinensträkke" foar Uurloofere moaked.

Ju Museumsiersenboan sät dän siet 1908 truch Seelterlound fierende Such fout,
die ap 28. Sept. 1968 dät lääste Moal truch Seelterlound fierd is. Die Fereen
wuud ap n 13. September 1991 gruunded uum ju buute Gebruuk keemene Sträkke daach
foar n Toukumst tou bewoarjen. Ap ju Gruundengsfersamlenge wieren so'n 70
Moanskene, wierunner uk so'n 10 uut Seelterlound. An n 29. Dezember 1994 wuud n
oolden Drieuwwoain T1 uut 1925 in Gebruuk nuumen. Dät waas die ooldste Düütske
Drieuwwoain. Düssen Drieuwwoain wuud fon dän Iersenboanfrüünd Jochen Ewald uut
Osterforde tou Ferföigenge stoald. Ewald was bliede, dät hie ne
Unnerstaalmuugelkhaid fuunen hied un die Fereen kuud deerfoar mäd dän
Drieuwwoain fiere. Daach wuud uk fersoacht oaine Drieuwwoaine tou fienden un
ätter ne groote Spendenaktion kuuden dan Eende April 1995 träi Woaine in Ocholt
begröited wäide.

Die "Jungfernfahrt" fon dän eerste oaine Drieuwwoain VT98 waas ap n 22. Juli
1995. Sietdäm fiert dan ju Museumsiersenboan älke fjautien Deege uk truch
Seelterlound un brangt uk Besäikere ätter ju Skäddeler Määlne, ätter dän
"Seelter Foonkieker" in Roomelse, ätter dät "Moor- und Fehnmuseum" in
Elisabethfeen af ätter dät Skip "MS Spitzhörn" in Bäärsel. N poor Moal jierelks
moakje do uk ne Ietensfoart ätter Carolinenhof foar n an ju Jierestied oanpassed
Ieten (Kohlfahrt af Spargelfahrt af Wüüld- un Gäiseieten). Tou Sunnerkloastied
moakje do Foarten mäd Bäidene un n Sunnerkloas ätter ju Skäddeler Määlne.

Ieuwenske düsse normoale Foarten moakje do uk "Sonderfahrten" fääre wäch. So
waas ju Museumssuch uk al in dän Fiskeräihoawen fon Bremerhoawen un bie ju
Museumsboan Bremerhoawen-Bederkesa (2007), in Aurk un Norden (2008), ap ne Foart
truch Weser-Ems (2009) un in Wilhelmshoawen bie dät jierelkse "Wochenende an der
Jade" (2009/2010).



https://stq.wikipedia.org/wiki/Megaherbivoretheorie

Doo Fertreedere fon juu Megaherbivoretheorie leeuwe, dät truch dän Ienfloud fon
Dierte uut juu Ökologiske Niske fon doo Megaherbivore (Groote Plontenfrättere)
fuul Europäiske Loundskuppe fon Natuur uut nit, as dät juu Algemeene Meenenge
is, Uurwoold wieren, sunnerje eepene Loundskuppe. Foarbielden foar disse Theorie
sunt t.B. doo afrikoanske Savannen. Kritikere kweede oawers, dät dät uk fon dät
Klima ouhongich is, of deer ne eepene Loundskup is of nit. Nu moakede me n
Fersäik in dät Natuuräntwikklengsgebiet Oostvaardersplassen un bekiekede sik
dät: Innerdoat äntstuuden deer eepene Loundskuppe. Me mout oawers uurlääse, dät
doo Megaherbivorepopulatione in Oostvaardersplassen fuul gratter sunt as fon
Natuur uut, wült deer doo groote Roowdierte, as die Wulf, uutstuurwen sunt. Also
is Oostvaardersplassen naan Bewies foar juu Theorie. In dän Białowieża-Uurwoold
in Aast-Polen un Wääst-Wietruslound rakt dät Bäiste fon juu Oard Bison bonasus
(Düütsk: Wisent/Europäischer Bison), doo dät fon Natuur uut in bienaist dät
ganse Europa roate, doo oawers in bienaist dän gansen Lieuwendsruum fon
Moanskene uutroodet wuuden. Joo fernäile dän Woold nit. Dät hongt filiecht
deermäd touhoope, dät et in Białowieża Wulfe rakt, doo doo Bison
bonasus-Populatione kontrollierje.



https://stq.wikipedia.org/wiki/Massaker_bie_Wounded_Knee

Dät Massaker bie Wounded Knee geböärde an n 29. Dezember 1890 bie ju Steede
Wounded Knee twiske ne Gruppe fon do Lakota (Plains Sioux) Indioaner, do uut
hiere Reservation fluchted wieren un un ju soogende beriedene Division fon de
US-Armee. Dood bleeuwen toumindest 150 Indioaner un 25 US-Suldoaten un moonige
moor wuuden wuunded.

Ju Foargeschichte waas, dät Deele fon do Indioane in do Reservatione unner dän
Ienfloud fon dän soonaamde Ghost Dance (Dons fon do Gäiste) roakeden. Jo
toachten, dät dät n Wai reeke schuul, wier fräi tou kuumen fon ju Heerskup fon
do Bleekgesichtere. Deeruum moakeden se monken uur Seeken n besunneren
(Gäister-) Dons. Deerfon koom dät dan uk, dät do Indioaner uut do Reservatione
fluchteden. Ju soogende Division foont do Indioaner un wüül do wier
touräächbrange ätter ju Reservation. As do Suldoaten ounfängen, fon do Indioane
do Woapene wächtouniemen, koomen bee Gruppen an t fjuchten. Do Suldoaten fängen
dan oun, mäd hiere Ruure un Kanonen tou schjooten. Dät Massaker bie Wounded Knee
wäd betrachted as dän Ouslus fon do Kriege twiske de USA un do Indioaner, afwäil
dät uk leeter noch litje Gefächte roate.



https://stq.wikipedia.org/wiki/Marron_Fort

Marron Curtis Fort (* 24. Oktober 1938 in Boston) is n amerikoansk-düütsken
Germanist un Spezialist foar ju Seelter un ju Läichdüütske Sproake. Fort besit
ju düütske Stoatsburgerskup un is truch Ferleenenge fon dät Indigenat fon ju
Ostfriesische Landschaft „ienburgerde Aastfräise“. Hie woont däälich in Lier.
Fort is Eerenburger fon ju Meente Seelterlound siet 13. Dezember 2004.

Ätter dän Internoatsbesäik in New Hampshire (USA) studierde Marron C. Fort siet
1957 an ju Princeton University do Feeke Germanistik, Anglistik,
Niederlandistik, Skandinavistik un Mathematik. In dät Jier 1961 wikselde hie tou
ju Universität fon Pennsylvania (Philadelphia). In dän Roome fon n universitär
Uuttuuskprogram koom hie 1963 an ju Albert-Ludwigs-Universität Freiburg im
Breisgau. 1965 promovierde Fort bie Prof. Alfred Senn an ju University of
Pennsylvania toun Ph. D., un wäil mäd ne Dissertation uur dät Läichdüütske fon
Fächt ("Beschreibung der Vechtaer Mundart", Faksimile foarhounden in ju UB
Vechta).

Fon 1969 bit 1985 hiede Marron C. Fort ne Professur foar Germanistik an ju
Universität fon New Hampshire inne. In disse Tied, nämmelk 1976/77 un 1982/83,
uurnoom hie Gastprofessure an ju Universität Oldenbuurich. In disse Tied fäng
hie sien Studien fon ju seelter Sproake un fon dät aastfräiske Läichdüütsk oun.
An ju Universität Ooldenbuurich waas Fort siet 1983 Akademisken Oberroat un
laitede bit tou sien Pensionierenge in dät Jier 2003 ju Oarbaidssteede
Läichdüütsk un Seeltersk an ju Universität Ooldenbuurich. Siet 1982 woont hie in
Düütsklound.

Prof. Dr. Marron C. Fort is Ferfoater fon n Woudebouk fon dät Seelterske un fon
ju Seelter Biebel. Hie häd uk biedrain tou Bekoandhaid fon ju seelter Sproake
truch Prässe, Rundfunk un Fiersjoon.



https://stq.wikipedia.org/wiki/Mammut

Do Mammute (Mammuthus) wieren n Sleek fon Elefante. Dät roate bloot een rezente
Oard, nämmelk dät Wullmammut (Mammuthus primigenius). Foar 4000 Jiere stoorf die
lääste uurich blieuwene Koppel fon Dwärch-Wullmammute ap dät Wrangel-Ailound bie
Sibirien uut.

Do Mammute hieten mäd hieren wietenskuppelke Noome (ju Nomenklatuur)
"Mammuthus", man dät raakt uk ju Nomenklatur Mammut. Man dät Diert mäd ju
Nomenklatur "Mammut" waas neen Mammut, sunnern n Mastodon (Dät sjucht so äänelk
uut, is oaber uurs wät). Uk heerden do Mammute nit tou ju Familie fon do
Mastodonten, afwäil ju Nomenklatur fon do Mastodonten "Mammutidae" hat. Do
Mammute heere, juust so as do moderne Elefanten uk, tou ju Familie Elephantidae.

Disse Nomenklatur, ju Nomenklatur fon dät Wullmammut, is uk ferbiesterjend.
primigenius is uut dät Latienske un hat so fuul as toufäärme bädden. Der kuud me
leeuwe, ju Oard Mammuthus primigenius waas ju ooldste Mammut-Oard weesen. Man
dät is nit gjucht: Mammuthus primigenius is een fon do "modernste"
Mammut-Oarden!



https://stq.wikipedia.org/wiki/M%C3%BCnster_(Westfalen)

Munster (dt. Münster) is ne kringfräie Stääd in dät Noude fon
Noudrhien-Wäästfoalen. Dät is ju Haudstääd fon dät Regierengsbetsirk Munster.
Munster häd 270.868 Ienwoonere (2010) un ne Uurfläche fon 302,83 km². Muenster
is siet 1915 ne düütske Groβstadt. Ju Universität fon Munster is een fon do
ooldste Universitäte fon Düütsklound. Dät häd dän Bienoome Wäästfoalenmetropole,
wan uk in Bochum, Dortmund, Bielefäild un loange Tied uk Gelsenkirchen moor
Moanskene woonje. Munster is ju grootste düütske Stääd sunner n gauen Stäädboan
of n Sträitenboan. Een fon do ooldste Skoulen fon Düütsklound stoant hier, dät
Gymnasium Paulinum. Fröier sunt bolde aal Sköilere fon dät Paulinum Pastoore
wuuden, un noch däälich kon me ap disse Skoule Latien un Griechisk leere. N
Attraktion foar do Tuuriste, do der Munster däälich besäike, is die
Aalweederzoo, n groot Diertepark mäd wüülde un exotiske Dierte.

Die Noome Munster kumt fon dät Latienske monasterium (Klaaster) un ferwiest ap
ju Gründenge fon dät Bisdum Munster truch Korl dän Groote in dät Jier 793. Die
eerste Biskup waas Liudger. In dät Middeloaler waas Munster ne blöiende
Hansastääd.

In dät Jier 1534 ferjoageden Dööpere dän domoalige Biskup Franz fon Waldeck. As
jo dän Gewalt deer in Hounde hieden, hiet dät, dät Munster dät näie Jerusalem
waas. Die näie Fierder fon de Stääd, Jan Matthys, ferlööwede bloot Wierdööpede
in Munster tou woonjen; do uur wuuden ferdrieuwen. Die ferdrieuwene Biskup
stoalde ne näie Armee touhoope mäd Hälpe fon de Katoolske Säärke man uk fon
Lutterske, un beleegerde ju Stääd. Binne Munster radikalisierde sik ju
Bewäägenge. Ap Eende wuud Jan van Leiden dän Fierder un hie stoalde Gemeenskup
fon Göidere un Polygamie ien. Een Jier leeter (1535) fäl ju Stääd un hääbe do
biskuppelke Truppen deer grausoam huused. Jan van Leiden wuud waigjucht un an ju
Lambertisäärke honget noch altied ju Koowe, wieroun sien Lieke uutstoald wuude.

Die Free fon Munster un Ossenbrääch in dät Jier 1648 moakede fon Munster n
uunouhongich Bisdum un deertruch bleeuw dät ganse Gestrich kattoolsk. N uur
wichtich Paat fon dän Free fon Munster waas die Eend fon dän Tachtichjierige
Kriech un ju Anärkannenge fon ju Uunouhongichkaid fon do Niederlounde truch
Spoanien.

In dät Jier 1672 dieden do Munsterske unner Fierenge fon Biskup Bernhard von
Galen n Ienfal in ju Republik fon do Soogen Fereende Niederlounde. In Groningen
wäd noch altied jierelk dän Siech betoacht ap dän Biskup fon Munster (mäd dän
Bienoome Bummen Bernd), mäd dän Groninger Äntsats.

1802 wuud Munster ärooberd fon Prüüsen un tou Haudstääd fon Wäästfoalen moaked.
Truch dän Rieksdeputationshaudslus fon dän 25. Februoar 1803 kreech dan die
lutterske Härtsoch fon Ooldenbuurich dän stoatelke Gewalt uur do Amte
Kloppenbuurich un Fächt (dät Ooldenbuurger Munsterlound). Deermäd waas dan dän
Jierhunnerte oolde waardeldske Beend twiske Munster un do Seelter truchsnieden.
Man jo bleeuwen kattoolsk!

Munster häd touhoope mäd Ossenbrääch n oainen Flugplats: Lufthoawen
Munster-Ossenbrääch.



https://stq.wikipedia.org/wiki/Llaqtapata

Llaqtapata (fon Quechua llaqta "Siedelenge" un pata "Terasse" / "Stappe" /
"Ouger"), uk uumekierd Patallaqta of uurs Q'inti Marka (fon Quechua Q'inti
"Kolibri" un Marka "Täärp) beteekend, is ne Ruinen-Stääd fon do Inka oun ju Äi
Urubamba in Peru.

Dät lait sowät tachentich Kilomeetere noudwäästelk fon Cusco, dät ju Haudstääd
fon't Inkariek waas, un sowät 15 Kilomeetere suudaastelk fon Machu Picchu, uurs
ne Ruinen-Stääd fon do Inka. Dät waas somäd gjucht säntroal lain un uk goud
oun't Sträiten-Nätwierk fon do Inka ounbuunen.

Ju Siedelenge waas befäästiged, uumdät ju Steede in ju Tied fon't Inka-Riek
strategisk wichtich waas. Buppedät roate dät Masse Fäildere in ju Stääd, wier
Tuffelke un Mais ounbaud wuuden sunt.

Manku Qhapaq II., eerste n Marionetten-Heersker uur dät spoansk besätte
Inka-Riek, leeter n Apstoundisken juun dän Kolonioalismus, baadende Llaqtapata
deel, ätterdät hie sik in 1536 uut dät Rebät fon Cusco touräächluuke moaste. Hie
wüül truch ju Fernäilenge fon Siedelengen loangs do Inka-Sträiten do spoanske
Ferfoulgere äntmoudigje.



https://stq.wikipedia.org/wiki/Llactapata

Llaqtapata (fon Quechua llaqta "Siedelenge" un pata "Terasse" / "Stappe" /
"Ouger"), uk uumekierd Patallaqta of uurs Q'inti Marka (fon Quechua Q'inti
"Kolibri" un Marka "Täärp) beteekend, is ne Ruinen-Stääd fon do Inka oun ju Äi
Urubamba in Peru.

Dät lait sowät tachentich Kilomeetere noudwäästelk fon Cusco, dät ju Haudstääd
fon't Inkariek waas, un sowät 15 Kilomeetere suudaastelk fon Machu Picchu, uurs
ne Ruinen-Stääd fon do Inka. Dät waas somäd gjucht säntroal lain un uk goud
oun't Sträiten-Nätwierk fon do Inka ounbuunen.

Ju Siedelenge waas befäästiged, uumdät ju Steede in ju Tied fon't Inka-Riek
strategisk wichtich waas. Buppedät roate dät Masse Fäildere in ju Stääd, wier
Tuffelke un Mais ounbaud wuuden sunt.

Manku Qhapaq II., eerste n Marionetten-Heersker uur dät spoansk besätte
Inka-Riek, leeter n Apstoundisken juun dän Kolonioalismus, baadende Llaqtapata
deel, ätterdät hie sik in 1536 uut dät Rebät fon Cusco touräächluuke moaste. Hie
wüül truch ju Fernäilenge fon Siedelengen loangs do Inka-Sträiten do spoanske
Ferfoulgere äntmoudigje.



https://stq.wikipedia.org/wiki/Limbuurichsk

Dät Limbuurchske (Limburgs/Lèmbörchs, Plat, de. Limburgisch) is ne Gruppe fon
Wäästgermaniske Dialekte, ju fon sowät 1.400.000 Moanskene boald wäd in Belgien,
Düütsklound un Do Niederlounde. Uk baale Moanskene in do Fereende Stoaten fon
Amerikoa do Sproaken. Limbuurchske Dialekte sunt tou n Biespil Montfortisk,
Zentroal-Limbuurchsk, Kleverloundsk, Höäwelloundsk, Ripuariske Uurgongssproaken,
Belgisk Limbuurchsk un Maastrichtisk. Dät rakt two wichtige Skrieuwwiesen:
Veldeke (etymologisk: Limburgs/functie/computerke) un Nasjenaal (gjucht ap ju
Uutsproake: Lèmbörchsj/fönksje/kepjöjteke).

Dät Limbuurchske dät in Do Niederlounde spreeken wäd, is ientoudeelen in
uungefeer füftien Gruppen. Fon Noud ätter Suud: Kleverloundsk -
Zentroal-Limbuurchsk - Belgisk Limbuurchsk - Etsbergisk - Montfortisk -
Sint-Joostisk - Putbroeksk - Deelgoardisk - Koningsbosch - Heerenstraat -
Ripuariske Uurgongssproake - Höäwelloundsk - Eijsdensk - Epensk - Ripuarisk.
Eenige Ljuude fiende dät Maastrichtiske uk n apart Dialekt, oaber do maaste
fiende dät et tou dät Zentroal-Limbuurchske, Belgisk Limbuurchske af dät
Höäwelloundske heert. Die Dialekt fon Venlo wäd betrachted as ne Uurgongssproake
twiske dät Zentroal-Limbuurchske un dät Kleverloundske.



https://stq.wikipedia.org/wiki/Lili%CA%BBuokalani

Liliuokalani (Honolulu (Hawaii), 2. September 1838 - deer, 11. November 1917)
waas Köönigin un läästen Monarch fon dät Köönichriek Hawaii. Ju wuud uk wäil
Lydia K. Dominis naamd.

Ap n 16. September 1862 hilkede ju John Owen Dominis, dän Gouverneur fon O'ahu
un Maui. Liliuokalani hieren Bruur, Köönich Kalakaua stoorf dän 17. Januar 1891,
wierap ju dän 29. Januar dän Thron besteech. Ju fersoachte ätter hiere Kröönenge
n näi Gruundgesäts ientoufieren, deeruum dät ju ap dän Moment gultige Bayonet
Constitution ju Gewalt fon dän Fürst gjucht ienskränkede un uk ju politiske
Ienfloud fon ienheemske Hawaiianere. Die Sukkerhonnel twiske Hawaii un do
Fereende Stoaten waas in Hounden fon ne Gruppe amerikoanske Geskäftsljuude, do
der Hawaii sunner Stuts fon ju amerikoanske Regierenge fersoachten ientoudeelen
bie do USA uum hieren Honnel tou beskutsjen. In dät Jier 1893 wuud ju Köönigin
ousät un ne pro-amerikoanske Regierenge anstoald. Ju Obrigkaid fon do Fereende
Stoaten ferkloorde ju Machtsuurnoame foar uungültich un bood Liliuokalani hieren
Throon an, as ju aal do Feroantwoudelken foar dän Coup pardonierje wüül. Ju
Köonigin liende dät Bod ou weegen ju Gewalt ju anwoand waas bie hiere
Ousättenge; Präsident Grover Cleveland laide ju Seeke foar an dän Amerikoanske
Kongres, die der fluks ju Republik Hawaii uutruup mäd Sanford Dole as eerste
Stoatsuurhaud.

In n Januar 1895, eenige Deege ätter n misglukkeden Stoatsstriek fon Robert
Wilcox, wuud Liliuokalani fäästnuumen ap Fertoacht fon illegoalen Besit fon
Fjuurwoapene. Ätters 1896 wuud ju änlät un liude in dät Washington Place bit
hieren Dood (truch n Sleek) in 1917. Unner hiere Tied in dät Washington Place
(un uk eer) skreeuw ju Bouke un Läidere, wierbie He Mele Lahui Hawaii
(Nationoalhymne fon Hawaii fon 1866-1876) un dät bekoande Aloha 'Oe.



https://stq.wikipedia.org/wiki/Lieste_fon_St%C3%A4%C3%A4de_un_T%C3%A4%C3%A4rpe_in_Meuse

In dät frantsööske Departement Meuse (departement 55) sunt 500 Meenten
(communes). Ju Lieste:

Abainville - Abaucourt-Hautecourt - Aincreville - Amanty - Ambly-sur-Meuse -
Amel-sur-l'Étang - Ancemont - Ancerville - Andernay - Apremont-la-Forêt -
Arrancy-sur-Crusne - Aubréville - Aulnois-en-Perthois - Autrécourt-sur-Aire -
Autréville-Saint-Lambert - Avillers-Sainte-Croix - Avioth - Avocourt -
Azannes-et-Soumazannes

Baâlon - Badonvilliers-Gérauvilliers - Bannoncourt - Bantheville - Bar-le-Duc
(Meuse} - Baudignécourt - Baudonvilliers - Baudrémont - Baulny -
Bazeilles-sur-Othain - Bazincourt-sur-Saulx - Beauclair - Beaufort-en-Argonne -
Beaulieu-en-Argonne - Beaumont-en-Verdunois - Beausite - Behonne - Belleray -
Belleville-sur-Meuse - Belrain - Belrupt-en-Verdunois - Beney-en-Woëvre -
Béthelainville - Béthincourt - Beurey-sur-Saulx - Bezonvaux - Biencourt-sur-Orge
- Billy-sous-Mangiennes - Bislée - Blanzée - Boinville-en-Woëvre -
Boncourt-sur-Meuse - Bonnet - Bonzée - Le Bouchon-sur-Saulx -
Bouconville-sur-Madt - Bouligny - Bouquemont - Boureuilles - Bovée-sur-Barboure
- Boviolles - Brabant-en-Argonne - Brabant-le-Roi - Brabant-sur-Meuse -
Brandeville - Braquis - Bras-sur-Meuse - Brauvilliers - Bréhéville - Breux -
Brieulles-sur-Meuse - Brillon-en-Barrois - Brixey-aux-Chanoines - Brizeaux -
Brocourt-en-Argonne - Brouennes - Broussey-en-Blois - Broussey-Raulecourt - Bure
- Burey-en-Vaux - Burey-la-Côte - Buxières-sous-les-Côtes - Buzy-Darmont

Cesse - Chaillon - Chalaines - Champneuville - Champougny - Chanteraine -
Chardogne - Charny-sur-Meuse - Charpentry - Chassey-Beaupré -
Châtillon-sous-les-Côtes - Chattancourt - Chaumont-devant-Damvillers -
Chaumont-sur-Aire - Chauvency-le-Château - Chauvency-Saint-Hubert - Chauvoncourt
- Les Hauts-de-Chée - Cheppy - Chonville-Malaumont - Cierges-sous-Montfaucon -
le Claon - Clermont-en-Argonne - Cléry-le-Grand - Cléry-le-Petit -
Combles-en-Barrois - Combres-sous-les-Côtes - Commercy - Consenvoye - Contrisson
- Courcelles-en-Barrois - Courcelles-sur-Aire - Courouvre - Cousances-les-Forges
- Cousances-lès-Triconville - Couvertpuis - Couvonges - Cuisy -
Cumières-le-Mort-Homme - Cunel

Dagonville - Dainville-Bertheléville - Damloup - Dammarie-sur-Saulx - Damvillers
- Dannevoux - Delouze-Rosières - Delut - Demange-aux-Eaux -
Dieppe-sous-Douaumont - Dieue-sur-Meuse - Dombasle-en-Argonne - Dombras -
Dommartin-la-Montagne - Dommary-Baroncourt - Dompcevrin - Dompierre-aux-Bois -
Domremy-la-Canne - Doncourt-aux-Templiers - Douaumont - Doulcon -
Dugny-sur-Meuse - Dun-sur-Meuse - Duzey

Écouviez - Écurey-en-Verdunois - Eix - Les Éparges - Épiez-sur-Meuse -
Épinonville - Érize-la-Brûlée - Érize-la-Petite - Érize-Saint-Dizier -
Erneville-aux-Bois - Esnes-en-Argonne - Étain - Éton - Étraye - Euville - Èvres

Fains-Véel - Flassigny - Fleury-devant-Douaumont - Foameix-Ornel -
Fontaines-Saint-Clair - Forges-sur-Meuse - Foucaucourt-sur-Thabas -
Fouchères-aux-Bois - Frémeréville-sous-les-Côtes - Fresnes-au-Mont -
Fresnes-en-Woëvre - Froidos - Fromeréville-les-Vallons - Fromezey - Futeau

Génicourt-sur-Meuse - Gercourt-et-Drillancourt - Géry - Gesnes-en-Argonne -
Geville - Gimécourt - Gincrey - Girauvoisin - Givrauval - Gondrecourt-le-Château
- Gouraincourt - Goussaincourt - Gremilly - Grimaucourt-en-Woëvre -
Grimaucourt-près-Sampigny - Guerpont - Gussainville

Haironville - Halles-sous-les-Côtes - Han-lès-Juvigny -
Hannonville-sous-les-Côtes - Han-sur-Meuse - Harville - Haudainville -
Haudiomont - Haumont-près-Samogneux - Les Hauts-de-Chée - Heippes - Hennemont -
Herbeuville - Herméville-en-Woëvre - Heudicourt-sous-les-Côtes - Hévilliers -
Horville-en-Ornois - Houdelaincourt

Jametz - Jonville-en-Woëvre - Jouy-en-Argonne - Julvécourt - Juvigny-en-Perthois
- Juvigny-sur-Loison

Labeuville - Lachalade - Lachaussée - Lacroix-sur-Meuse - Lahaymeix - Lahayville
- Laheycourt - Laimont - Lamorville - Lamouilly - Landrecourt-Lempire -
Laneuville-au-Rupt - Laneuville-sur-Meuse - Lanhères - Latour-en-Woëvre -
Lavallée - Lavincourt - Lavoye - Lemmes - Lérouville - Levoncourt -
Lignières-sur-Aire - Ligny-en-Barrois - Liny-devant-Dun - Lion-devant-Dun -
Lisle-en-Barrois - Lisle-en-Rigault - Lissey - Loisey-Culey - Loison - Longeaux
- Longchamps-sur-Aire - Longeville-en-Barrois - Loupmont - Louppy-le-Château -
Louppy-sur-Loison - Louvemont-Côte-du-Poivre - Luzy-Saint-Martin

Maizeray - Maizey - Malancourt - Mandres-en-Barrois - Mangiennes - Manheulles -
Marchéville-en-Woëvre - Marre - Marson-sur-Barboure - Martincourt-sur-Meuse -
Marville - Maucourt-sur-Orne - Maulan - Mauvages - Maxey-sur-Vaise - Mécrin -
Méligny-le-Grand - Méligny-le-Petit - Menaucourt - Ménil-aux-Bois -
Ménil-la-Horgne - Ménil-sur-Saulx - Merles-sur-Loison - Milly-sur-Bradon -
Mogeville - Mognéville - Moirey-Flabas-Crépion - Montblainville - Montbras -
Mont-devant-Sassey - Montfaucon-d'Argonne - Les Monthairons - Montiers-sur-Saulx
- Montigny-devant-Sassey - Montigny-lès-Vaucouleurs - Montmédy - Montplonne -
Montsec - Montzéville - Moranville - Morgemoulin - Morley - Mouilly -
Moulainville - Moulins-Saint-Hubert - Moulotte - Mouzay - Murvaux - Muzeray

Naives-en-Blois - Naives-Rosières - Naix-aux-Forges - Nançois-le-Grand -
Nançois-sur-Ornain - Nant-le-Grand - Nant-le-Petit - Nantillois - Nantois -
Nepvant - Nettancourt - Le Neufour - Neuville-en-Verdunois -
Neuville-lès-Vaucouleurs - Neuville-sur-Ornain - Neuvilly-en-Argonne -
Nicey-sur-Aire - Nixéville-Blercourt - Nonsard-Lamarche - Nouillonpont -
Noyers-Auzécourt - Nubécourt

Pagny-la-Blanche-Côte - Pagny-sur-Meuse - Pareid - Parfondrupt - Les Paroches -
Peuvillers - Pierrefitte-sur-Aire - Pillon - Pintheville - Pont-sur-Meuse -
Pouilly-sur-Meuse - Pretz-en-Argonne

Rambluzin-et-Benoite-Vaux - Rambucourt - Rancourt-sur-Ornain - Ranzières -
Rarécourt - Récicourt - Récourt-le-Creux - Reffroy - Regnéville-sur-Meuse -
Rembercourt-Sommaisne - Remennecourt - Remoiville - Resson - Revigny-sur-Ornain
- Réville-aux-Bois - Riaville - Ribeaucourt - Richecourt - Rigny-la-Salle -
Rigny-Saint-Martin - Robert-Espagne - Les Roises - Romagne-sous-les-Côtes -
Romagne-sous-Montfaucon - Ronvaux - Raival - Rouvres-en-Woëvre -
Rouvrois-sur-Meuse - Rouvrois-sur-Othain - Rumont - Rupt-aux-Nonains -
Rupt-devant-Saint-Mihiel - Rupt-en-Woëvre - Rupt-sur-Othain

Saint-Amand-sur-Ornain - Saint-André-en-Barrois - Saint-Aubin-sur-Aire -
Saint-Germain-sur-Meuse - Saint-Hilaire-en-Woëvre - Saint-Jean-lès-Buzy -
Saint-Joire - Saint-Julien-sous-les-Côtes - Saint-Laurent-sur-Othain -
Saint-Maurice-sous-les-Côtes - Saint-Mihiel - Saint-Pierrevillers -
Saint-Remy-la-Calonne - Salmagne - Sampigny - Samogneux - Sassey-sur-Meuse -
Saudrupt - Saulmory-et-Villefranche - Saulvaux - Saulx-lès-Champlon - Sauvigny -
Sauvoy - Savonnières-devant-Bar - Savonnières-en-Perthois - Seigneulles - Senon
- Senoncourt-les-Maujouy - Septsarges - Sepvigny - Seuil-d'Argonne - Seuzey -
Silmont - Sivry-la-Perche - Sivry-sur-Meuse - Sommedieue - Sommeilles -
Sommelonne - Sorbey - Sorcy-Saint-Martin - Les Souhesmes-Rampont - Souilly -
Spincourt - Stainville - Stenay

Taillancourt - Tannois - Thierville-sur-Meuse - Thillombois - Thillot -
Thonne-la-Long - Thonne-le-Thil - Thonne-les-Près - Thonnelle - Tilly-sur-Meuse
- Trémont-sur-Saulx - Trésauvaux - Tréveray - Cousances-lès-Triconville - Les
Trois-Domaines - Tronville-en-Barrois - Troussey - Troyon

Vacherauville - Vadelaincourt - Vadonville - Val-d'Ornain - Varennes-en-Argonne
- Varnéville - Valbois - Vassincourt - Vaubecourt - Vaucouleurs -
Vaudeville-le-Haut - Vaudoncourt - Vauquois - Vaux-devant-Damloup -
Vaux-lès-Palameix - Vavincourt - Velaines - Velosnes - Verdun - Verneuil-Grand -
Verneuil-Petit - Véry - Vigneulles-lès-Hattonchâtel - Vigneul-sous-Montmédy -
Vignot - Villécloye - Ville-devant-Belrain - Ville-devant-Chaumont -
Ville-en-Woëvre - Villeroy-sur-Méholle - Villers-aux-Vents - Villers-devant-Dun
- Villers-le-Sec - Villers-lès-Mangiennes - Villers-sous-Pareid -
Villers-sur-Meuse - Ville-sur-Cousances - Ville-sur-Saulx -
Villotte-devant-Louppy - Villotte-sur-Aire - Vilosnes-Haraumont - Vittarville -
Void-Vacon - Vouthon-Bas - Vouthon-Haut

Waly - Warcq - Watronville - Wavrille - Willeroncourt - Wiseppe - Woël - Woimbey



https://stq.wikipedia.org/wiki/Lausitz

Ju Lausitz (oulat fon n ooldsorbisk Woud foar sowät as Sump-Lound, läichsorbisk
Łužyca, buppersorbisk Łužica, poolsk Łużyce), is n Rebät in't Suudaaste fon do
Brandenbuurich, dät Aaste fon Saksen un dät Wääste fon do Poolske Woiwodskuppe
Lebus un Läichsleesien.

Ju Läige Lausitz is foar't Maaste n läich, plat Lound, dät fon ju poolske Äi
Bóbr (düütsk:Bober) bit oun't Skeed tou dän Fläming un bit oun ju Äi mäd Noome
Čorny Halštrow (buppersorbisk) / Schwarze Elster (düütsk) gungt. Dät roate deer
uurspröängelk fuul Foane, Brouk-Woolde, fääre uk Holtbuske mäd boukene un eekene
Boome. Sänt dät 19. Jierhunnert sjucht me wät moor Fjuurenboome. In ju Loundskup
lait uk die Spreewoold, mäd masse Woaterloope, do foar hiere Bootjeräi bekoand
sunt.

Ju Bupperlausitz lait deer täämelk niep suudelk fon un sjucht lounskuppelk uurs
uut as ju Läige Lausitz. Sjucht me fääre noudelk noch Heedelound, gungt dät in't
Suude, loangs dät Skeed ätter Tschechien, ap in do Lausitzer Bierge. Deer lait
uk mäd 793 Meetere die hoochste Bierich fon ju Lausitz, ju Łysa (buppersorbisk)
/ Lausche (düütsk) / Luž (tschechisk).

In groote Deele fon ju Lausitz wäide noch do bee Sorbiske Sproaken boald, dät
Buppersorbiske un dät Läichsorbiske. Fääre wäd deer uk düütsk boald, näämelk
aastmiddeldüütske Dialekte un ju Näilausitzer Baalwiese, ju sorbisk Substroat
änthoaldt. Wier dät ätter Polen iengungt, wäd Poolsk boald, in düt Rebät is ne
dialektoale Miskenge foarhäärskjend, uumdät do maaste Polen deer eerste ätter
dän Kriech un ju Ferdrieuwenge fon ju düütsk-sleesiske Befoulkenge waileeken
sunt.



https://stq.wikipedia.org/wiki/Krung_Thep_Mahanakhon_Amon_Rattanakosin_Mahinthara_Ayuthaya_Mahadilok_Phop_Noppharat_Ratchathani_Burirom_Udomratchaniwet_Mahasathan_Amon_Piman_Awatan_Sathit_Sakkathattiya_Witsanukam_Prasit

Bangkok, Thaisk: Krung Thep Mahanakhon, is ju Haudstääd fon Thailound. Die ganse
Noome Krung Thep Mahanakhon Amon Rattanakosin Mahinthara Ayuthaya Mahadilok Phop
Noppharat Ratchathani Burirom Udomratchaniwet Mahasathan Amon Piman Awatan
Sathit Sakkathattiya Witsanukam Prasit häd 164 Bouksteeuwe, in ju thaiske Skrift
95 Bouksteeuwe.

Die Noome stuud in dät Guinness Rekordbouk un hat: Stääd fon do Ängele, groote
Stääd [un] Residenz fon dät hälge Juweel fon Indra [Smaragd-Buddha],
uunienniemboare Stääd fon God, groote Haudstääd fon de Waareld, aptunderd mäd
njuugen wäidfulste Eedelsteene, riek an gewaltige köönigelke Palaste, do dät
heemelske Heem fon dän wiergeboorene God glieke, Stääd, ju der fon Indra skoankt
un fon Vishnukarm baud wuude.

Bangkok is siet 1782 ju Haudstääd fon dät Köönichriek Thailound un is mäd
8.280.925 (2010) Ienwoonere ju grootste Stääd fon dät Lound. In ju
Metropolregion Bangkok woonje 14.565.547 (2010) Moanskene. Dät Nationalmuseum
fon Bangkok is dät grootste in Suud-Aast-Asien.



https://stq.wikipedia.org/wiki/Kristianisierenge

Ju Kristianisierenge is ju historiske Bekiersoarbaid weerbie dät Kristendum fon
nit-kristelke Moanskene (maast Heedene) annuumen wäd.

An dät Eende fon dät 3. Jierhunnert heerden ju modärne Turkäi, Zypern, Kreta,
dät Nildelta un do Gebiete uum Kartago un Kyrene tou do stäärk kristianisierte
Regione. N groot Deel fon do europäiske Foulke wuuden eerst in dät Middeloaler
kristianisiert. An dät Eende fon dät 7. Jierhunnert waas Europa suudelk un
wäästelk fon ju Donau un de Rhien kristianisiert. In dät 8. un 9. Jierhunnert
foulgeden do Lounde twisken dän Rhien, ju Donau un ju Oder.

Ju Kristianisierenge wuude truch europäiske Stoate bruukt uum dät Kristendum uur
Europa uut tou spreeden, tou n grooten Deel bekierden do kristelke Missionare un
hiere Soldoaten do heedenske Ljuude gewaltsoam. N Biespil deerfon is dän Stried
twisken de heedensken Köönich Radbod un do kristelke Köönige fon dät Frankiske
Riek in dät leete 6. Jierhunnert un fröie 7. Jierhunnert.

Weer ju Kristianisierenge neen Ärfoulch waas, fersoachten do Missionare do oolde
heedenske Fäste un Bruuke tou ärhoolden un tou ferknätten mäd kristelke Fäste un
Bruuke. Ap oolde heedenske Steeden wuuden litje Säärken baud un do heedenske
Fierdeege wuuden mäd do kristelke Fierdeege kombiniert. Uk heedenske Rituale
wuuden uurnuumen in ju Säärke, man disse Rituale sunt leeter in ju Reformation
wier uutband.



https://stq.wikipedia.org/wiki/Koos_Tiemersma

Koos Tiemersma (*10. Meerte 1952 in Frjentsjer) waas twiske 1999 un 2009 n
fräisken Skrieuwer. Tiemersma is in ne Buurenfamilie in Frjentsjer
(Wääst-Fräislound) apwoaksen. Hie moakede sien Koasteruutbildenge un oarbaidet
siet 1975 in ju Gruundskoule in Kollumersweach, deer woont hie uk.

As Sjunger tried hie uk Solo ap, so as bie dät Tsjochfestival in Drachten. Hie
waas Gruunder un Meeglid fon ju fräisksproakige Band Skift (1992-1999). Ap Eende
fon do njuugentiger Jiere fäng hie mäd skrieuwen oun. Skift won die twäide Pries
bie Liet '92 (Musikwetbewerb in Wääst-Fräislound) un die eerste Pries bie dät
Noud-Niederloundske Läidwetbewerb mäd ferskeedene Läidere. Deerätter foulgede ne
riege Shows bie ferskeedene Buurensteeden in Fryslân, Groningerlound un
Uuriesel. In 1999 is juu Gruppe uutnunner geen.

In 1999 skreeuw hie n Dööntjen foar dän Rely Jorritsmapries, deerfoar kreech hie
n goud Uurdeel fon ju Jury. Truch dän Ärfoulch geen hie fääre mäd sien
Skrieuwoarbaid un skreeuw dät Dööntjen Job - in alter (Job - n Oalter), wiermäd
hie een Jier leeter dän Rely Jorritsmapries won. Hie geen fääre mäd skrieuwen,
Job - in alter waas ju Gruundloage foar sien Debütroman De Ljedder (ju Laadere)
(2002); deeruur wieren do Leesere un Literatuurkritikere gjucht positiv,
deerfoar kreech hie in Februoar 2004 n Rink van der Veldepries.

Tiemersma sien twäide Roman, De mjitte (ju Mäite), ärskeen in 2004. Uk uur dit
Bouk wieren do Leesere gjucht positiv. Do Literatuurkritikere hieden ferskeedene
Meenengen. Jabik Veenbaas, Sjoerd Bottema un Erik Hoekstra wieren positiv, man
Jetske Bilker waas jusälge Meenenge as bie De mjitte, ätter Bilker skuul ju
Struktuur fon dät Bouk nit stäärk genouch weese foar dän Inhoold.

In 2006 hiede Tiemersma sien trääde Roman kloor, It liet fan de Ibis (Dät Läid
fon dän Ibis). Literatuurkritiker Joop Boomsma foont do ferskeedene Ieuwenen fon
dät Bouk gans besunner, man hie waas nit uurtjuugd. Abe de Vries waas ne uur
Meenenge, hie foont dät Bouk n näien Roman, die der nit tiepelich wäd.

In 2007 skreeuw Tiemersma Mind Games: fertelling fan in kaartehûs (Dööntjen fon
n Koartenhuus), dät do Ljuude in ju fräiske Boukewiek as Goawe kreegen bie n
Bouk dät do koopeden. Jetske Bilker un uk Jaap Krol wieren bee gjucht positiv.

In n Februoar 2009 waas Under wetter (Unner Woater) kloor. In Under wetter
skrift Tiemersma foar dät eerste Moal uur ju Toukumst insteede fon uur ju
Geskichte.

Ap n 25. Dezember 2009 moaket Tiemersma ap sien Websiede bekoand dät hie ätter
tjoon jier apheert mäd skrieuwen.

Tiemersma is Boas (Foarsitter) fon dät wääst-fräiske Skriuwersboun
(Skrieuwerbuund).

Bie sien Besäik an Siauliau (Litauen) in 2007 häd hie ju litauske Literatuur
kannen leerd. Ätter Tiemersma is ju litauske Literatuur, wät ju Grööte beträft,
tou ferglieken mäd ju wääst-fräiske Literatuur. In Juni 2009 waas aan uut
Litauen in Wääst-Fräislound tou Besäik foar n Foardraach uur ju litauske
Literatuur. Dät Eende fon Tiemersma sien Bouk ûnder wetter is uk in Litauen.

In De Ljedder un De mjitte gungt Tiemersma wieruume in ju Tied. Deerbie kon die
Leeser sjo wäkke Seeken dän apwoaksene Haudpersoon annerd hääbe. In It liet fan
de Ibis wäd skrieuwen uur n nigerianisken Ienwooner fon ne litje wääst-fräiske
Stääd, die truch Fermiskenge mäd Seeken tou dwoon kricht, wierbie die oaine
Beloang fon do Meespielere n wichtigen Faktor is. Mind Games - die Tittel
ferwiest ap n Läid fon John Lennon - gungt uur ne gäistige Raise fon n Mon unner
un ätter sien Haattransplantation. In Under wetter skrift Tiemersma uur ne
radikale fräiske Gruppe, ju der in Ljouwert un Grins blift, as Fräislound in
2065 unner Woater kumt, uum ju fräiske Sproake tou behoolden.

De Ljedder is ätter dät Niederloundske wai uursät. Fon De mjitte is 2008 dät
Heerbouk ärskienen.



https://stq.wikipedia.org/wiki/Knut_Jungbohn_Clement

Knut Jungbohn Clement (* 4. Dezember 1803 in Noorsaarep - seeltersk "Noudtäärp",
düütsk: "Norddorf" - ap Amrum; † 7. Oktober 1873 in Bergen, New Jersey) waas aan
noudfräisken Skrieuwer, Wietenskupper un Nasjonoalist. Hie hiede dät aiske
stuur, in ju Wietenskup truchtoukuumen. Dät häd ferskeedene Uurseeken: Foar dät
fäärme liet hie sien ideologiske Foarstaalengen in baldoarchich groote Mäite in
sien wietenskuppelke Unnersäikengen ienfljoote, do dan oafter moor konstruierd
as gjucht ärfoarsket wieren. Foar dät twäide hiede hie, as uut sien Bräiwe
sjuunelk wäd, een aaltou hooge Meenenge fon sik säärm un wüül groote, anärkoande
Wietenskuppere so as Jacob Grimm nit buppe sik häbe. Foar dät trääde wude hie uk
wäil een Offer fon politiske Diskrimminierenge, uumdät do uur Wietenskuppere uk
hiere politiske Meenengen hieden. Wilst sien histooriske Foarskengen oafter
hädde Kritik aadenden, kreech hie foar sien Sproaktalent (un deelwiese uk foar
sien sproakwietenskuppelke Wierke) Lof.



https://stq.wikipedia.org/wiki/Jod

Iod (misferstoundelke Skrieuwwiese: Jood) is n chemisk Element mäd dät
Elementsymbol I un ju Oardnengstaal 53. In dät Periodesystem stoant et in ju 7.
Haudgruppe (17. Gruppe) un heert somäd tou do Halogene. Die Noome lat sik fon
dät ooldgriechiske Woud „ioeides“ (ιώο-ειδης) foar „veilchenfaawich, violet“ ou.
Bie dät Heetmoakjen fräisätte Dampe sunt charakteristisk violet.

Iod is bie Ruumtemperatuur n Fääststof, die der sljucht woaterlööselk, oawers
goud lööselk in woaterge Kaliumiodid-Löösenge un gjucht goud lööselk in Ethanol
un uur organiske Löösengsmiddele is.

Iod ist n Bestanddeel, dät in dän Organismus fon Dierte un Moansken nit mist
wäide kon un mäd dät ieten apnuumen wäd. Ap hööchste is ju Konzentration bie
Moanskene in dän Skildkäddel un wäd deer in do Hormone Thyroxin un
Triiodthyronin un as Diiodtyrosin nutsed. Iodkröäk in dät Drinkwoater un ju Kost
is in de Räägel foar dät Aptreeden fon Krop un somäd foar ne
Iodunnerfersuurgenge feroantwoudelk. As Foarsuurge wäd dät wieks insen of
moormoals Ieten fon Seefisk rät as uk Ferweendenge fon dät sonaamde Iodsoalt
(Spiesesoalt mäd Natrium- of Kaliumiodoat fersät) rät. Truch disse individuelle
Iodprophylaxe un ju Iodierenge fon Foddermiddele wäd i n Düütsklound dän Kröäk
an Iod in den Gruund deelwiese uusgliekt. Der kuud beloanged wäide, dät in ju
Gesamtiodfersuurgenge fon ju Befoulkenge do Foargoawen fon ju WHO knap
ienheelden wäide (Stand 2007).



https://stq.wikipedia.org/wiki/Jan_Piebenga

Jan Tjittes Piebenga (Frjentsjer, 4. April 1910 - Ljouwert, 3. Dezember 1965)
waas n wäästfräisken Koaster, Journalist un Skrieuwer.

Piebenga waas n Bakkerssuun uut ne Huushollenge fon 12 Bäidene. In 1929 wuud hie
Koaster un oarbaidede eerste as Koaster in Nijemardum un was dan Laiter fon ju
Skoule in Aldegea.

Ätter 1940 waas hie aktiv juun do Nazies un wuud Redakteur fon dät illegale
Blääd ‘De Wachter’. Hie waas siet 1943 Redakteur fon dän Ljouwerter Kurier un
ätter dän Kriech Haudredakteur fon ju Ljouwerter Krante.

Piebenga waas n uurtjuugeden Fräise, die oawers uk jädden uur dät Skeed fon
Fräislound kiekje moate. So raisede hie ätter Norwegen, Ieslound, un do Färöer,
man uk ätter do Fereende Stoaten fon Amerikoa, Suriname un do Niederloundske
Antillen, Noud-Afrikoa un de Turkäi. Hie waas Früünd fon Israel. Hie skreeuw
fuul Artikkele, Geriemsele, Geskichten un Wierke foar dän Unnergjucht. Hie was
Redakteur fon It Heitelân (1938-1942, 1946-1947) un De Tsjerne (1946).

Ap dän Fräisenkongress 1955 in Auwerk häd hie ju Rääde "Wir Friesen" heelden.
Dät waas n grooten Skok foar alle Fräisen, as Jan Piebenga ap 3. Dezember 1965
truch n Autouungluk stuurwen is.



https://stq.wikipedia.org/wiki/Irland

Irlound is n höägelich Lound mäd fuul Weeden un foarallen näi anplontede Buske.
Hier un deer sjucht me middelhooge Bierge, In dät Wääste rakt dät n koal
Foangebiet (do Bogs), wier Ljuude noch Eed greeuwe foar oaine Gebruuk. Ju
Wäästkuste is an Steeden gjucht stail un fälsich (Moher). Die hoochste Bierich
fon dät Lound is die Carrauntoohil (1.041 m). Ju grootste Äi fon Irlound is die
Shannon. Wichtige Stääde in ju Republik sunt Dublin, Limerick, Donegal, Galway,
Tralee, Cork.

Irlound is al ädder befoulked wuuden fon do Kelten. Dät unnerschat sik
deertruch, dät dät sieläärge neen roomske Besättenge häiwed häd. In dät
Middeloaler roat et deer ferscheedene litje Köönichrieke, man leeter koomen do
Wikinger, do aan Köönich foar dät ganse Lound anstoalden. Noch leeter koomen doo
Angelsaksen, man eerste do Normandier moakeden Irlound gans tou ne Kolonie. Jo
fäästigeden sik alleweegense in groote Kastäile un unnerdrukten ju keltiske
Befoulkenge.

Leeter wai broacht die ängelske Köönich fuul Protestante uut Schotlound ätter ju
noudelke Provinz Ulster, wilst die Räst katoolsk bleeuw.

In do 1840-er Jiere roat dät ne groote Smoachtegaid truch ju Tuffelkekroankhaid.
Moonige stuurwen foar Smoacht un fuul looken uk wäch ätter Amerikoa. In ju Tied
sakkede ju Befoulkenge fon sun 9 bit 3 Millione.

Truch ju Unnerdrukkenge fon do protestantiske Besättere roat dät oafte Apstande.
In dät Jier 1916 koom die groote Paaskenapstand, wierätter dät Lound 1922
sälwenständich wuude, mäd Uutnoame fon Ulster, dät bie Groot-Britannien bleeuw.

Dät Bruttoinloundsprodukt pro Kop waas $46.600 in 2007. In 2007 waas 5% fon ju
ganse Wirtschaft Loundwirtschaft, 46% Industrie un 49% Tjoonste.

Ju oolde keltiske Sproake häd fuul tou lieden häiwed fon ju groote Smoachtegaid.
Däälich rakt dät noch man min Gestriche (Gaeltacht, wier ju älke Dai
Uumgongssproake is, wan ju uk stäärk fon ju Regierengen foarderd wäd.



https://stq.wikipedia.org/wiki/India

Indien is n groot Lound in Suud-Asien an dän Indiske Ozeoan. Ju Haudstääd is New
Delhi un die Präsident fon ju Republik is siet 2007 Pratibha Patil.

Indien is n groot Hoolichailound. Londskuppelk kon dät in träi Paate apdeeld
wäide:

Dät Noude fon dät Lound lait in dät Himalayagebierge un sien Uutloopere Pamir un
Karakorum un is deertruch gjucht biergich. Die Kanchenjunga mäd 8.598 Meter is
die hoochste Punkt.

Fääre ätter dät Suude lääse do groote Flächen. Hier ferloope uk do groote
Flusse, die Ganges un die Brahmaputra, do der uutloope in dät noudelke Eende fon
dän Golf fon Bengalen. Truch disse Flusse is dät Gebiet gjucht fruchtboar.

In dät Wääste lait ju Tharwöiste un dät Suude n groot Hoochlound, die Dekkan.
Dät Hoochlound lait twiske dän Golf fon Bengalen un ju Arabiske See. An bee
Kaanten wäd dät Hoochlound begränsed fon Bierichriegen, do Aast- un Wääst-Ghats.

Dät eerste Riek dät dät daach glukkede, dät ganse Gebiet twiske dät Gebierge un
ju See ientouniemen, koom fon buuten: Groot-Britannien waas mäd dän Foutgong in
ju Technik as Eerste instande, do groote Oustande tou bemästerjen un noom in dän
Loop fon dät 19. Jierhunnert dät ganse Gebiet ien, wieroun nu Indien lait.

Mäd ju Äntstoundenge fon disse stoatkundige Eenhaid koom uk al fluks ne
Bewäägenge ap, ju der strieuwde ätter n uunouhongigen Stoat. Dät Indien fon
däälich wuud ap n 15. August 1947 uunouhongich fon Groot-Britannien.

Indien is bääte China dät Lound mäd ju grootste Befoulkenge fon de Waareld. In
dit Lound bildje Sproake, Religion un dät Kastensystem ne wichtige Gruunde foar
wäls Bestimmenge in de Sälskup. In dät Suude (Suud-Indien) woonje foarallen
dunkelfaawige Draviden un in dät Noude stamme do Ljuude ou fon do ljoachter
faawede Indo-Arier, do der leeter - sowät 3500 Jiere häär - in Indien ankoomen.

An n Ounfang fon dät 20. Jierhunnert hied Indien 250 Milllione Ienwoonere, wät
sik bit nu ferfjouwerfooldiged häd. Ätter ju eepentelke Foulkställenge fon 2011
lieuwden in dät Lound 1.210.193.422 Ljuude.

In Indien stuud ju Wääse fon ferskeedene Religione, wierunner Hinduismus,
Buddhismus, Jainismus un Sikhismus. Uk die Islam häd n wichtigen Ienfloud häiwed
ap ju Kultuur Indiens un deertou heert Indien, touhoope mäd Indonesien un
Pakistan tou do Lounde mäd dän grootste Taal Moslems. Offiziell häd Indien neen
Stoatsreligion un deeertruch is dät n sekuloar Lound.

Tou do uur Religione wáide reekend do Anhongere fon dän Zoroastrismus, dän
Bahaí-Gloowe en it Juudendum. Ätter Skätsenge woonje uum 5.000 Juuden in Indien,
do maaste in Bombay un deeruumetou.

In Indien wäide an Steeden fuul ferskeedene Sproaken boald. Ju wichtichste is
dät Hindi, dät juust as dät oolde Sanskrit schrieuwen wäd in Devanagari-Skrift.
Dät Hindi is ju eerste eepentelke Sproake, ju der fon ju federoale Behöörde tou
ju Kommunikation ferwoand wäd. Un ju der beljoowed is in dät Geskäftslieuwend un
in Glidstoaten, wier do nit Hindi baale. Buute Hindi häd Indien noch 21 uur
eepentelke Sproaken un aal mädnunner rakt et deer 392 lieuwjende Sproaken.



https://stq.wikipedia.org/wiki/Houk

Die Hauk (Accipiter gentilis af Astur palumbarius mäd ju Uutsproake Ástur
palumbárius, dt. Habicht) is n Fuugel die der uur Dierte fangen un apfreeten
däd.

Die Hauk is in n Woold, as t.B. in ju Taiga, oaber uk in Middel- un Suud-Europa
un groote Deele fon Noudamerikoa tou fienden. Dät noudelke Skeed fon dän
Lieuwendsruum faalt maasttieds uumtränt ap n noudelken Polarkring. Gnau kon man
dät oaber nit kweede, dät gjucht sik ieuwen ätter ju noudelke Gränse fon n
boreoalen Näddelwoold, ju in dät Aaste fon Noudamerikoa fääre suudelk is. In dät
Suude gungt hie nie oafter fääre as bit tou n noudelken Weendekring, bloot in
Mexiko un Suudaastaasien.

In ju Natuur häd die Hauk two Wiesen uum tou joagjen: Äntweeder ferfoulget hie
sin Offer in ju Luft un moaket et ap dän of höchstens n bitje buppe dän Gruund
dood, of hie joaget, toun Biespiel Oanten un Wrouten, tou Fout. Hie häd neen
bestimde Offere, hie joaget aal do Dierte do him sääd moakje un sik nit so goud
weere konnen.



https://stq.wikipedia.org/wiki/Hoolichmetal

N Hoolichmetal (dt. Halbmetall) is n Hoolichlaiter mäd n negativen indirekten
Beendoustand (äng. band gap).

In sukke Materiale lait ju Spitse fon dän Valenzbeend haager in Energie as die
Boudem fon dän Laitengsbeend, man ju Spitse un die Boudem lääse ap n uur Punkt
in ju Brillouinzone. Ju Foulge is, dät et groote Antaale Goate in dän
Valenzbeend rakt, as uk Elektrone in dän Laitengsbeend, deeruum dät dät
Ferminiveau bee Beende truchkjuuset. Dät rakt goude elektriske Laitenge. In fuul
Aspekte hääbe sik disse Materiale also as n Metal, man in n ächt Metal lait dät
Ferminiveau midde in n breeden Beend un rakt dät man een Soarte
Laitengsdreegere.

Dät Element Tin is n goud Biespil fon n Hoolichmetal. Fon Koolestof rakt dät uk
ne Modifikation ju n Hoolichmetal deerstoalt, nämmelk Graphit. Interessant is,
dät dät et n (hexagonoal) Bornitrid BN rakt, dät bolde jusälge Struktuur häd as
Graphit, man mäd n litjen positiven Beendoustand. Bee Stoffe hääbe n
delokalisierd System fon Pi-Elektrone. Ju Lokalisation is feroantwoudelk foar ju
Bratte fon dän Beend un ju Mobilität fon do Laitengsdreegere deeroane, man ju is
an sik nit genouch uum tou metallisk Behääben tou fieren.

Ju Bielde wiest ne schematiske Fergliekenge fon ju Loage fon do Laitengs- un
Valenzbeende in A) n direkten Hoolichlaiter, B) n indirekten Hoolichlaiter un C)
n Hoolichmetal. Ju Energie fon bee Beende is ouhongich fon dän Woogevektor k,
die hier bloot in een Dimension wiesd is. Die Woogevektor kon uk betrachted
wäide as dän Impuls fon do Laitengsdreegere. N uur Interpretation is ju fon n
(rüümelken) Frequenz, uumekierd proportionoal mäd ju Woogelaangte fon dät
Elektron, betrachted as ne Wooge-Ärschienenge.



https://stq.wikipedia.org/wiki/Honnel_un_Skipfoart

Ne Sunnerloage kreech Seelterlound truch Honnel un Skipfoart uur ju Seelter Äi,
wierbie toufäärme Eed (Torf) wäil ju Hauptrolle spielde. Leeter wuuden weegen
dän Diekbau in Aastfräislound uk Flintsteene uut dän Humling wichtich. Deer
ieuwenske wäide noch uur Artikkele naamd, as Kolonioalweere un Soalt (St5.1.4).
Schwalb (Siede 63) häd an Hound fon Skattengsregistere dän Ferloop fon do
Ienwoonertaale fon eenige Täärpe in un uum Seelterlound ferglieked. Deerbie
wiesde sik, dät fon 1500 bit 1800 ju Befoulkenge fon Roomelse mäd 150% tounuumen
hiede, wült ju fon Lohe an de Söiste bolde gliek bleeuwen waas. Bie glieke
Uutgongsbedingengen hieden buutendät do seelter Täärpe al 1472 soowät säksmoal
soofuul Huushollengen as do Täärpe an de Söiste. Deeruut wiest sik ju wichtige
Rulle fon Honnel un Skipfoart. Deertruch koanden do Seelter ju groote Waareld,
wät sik wiest uut fjauer seelter Studente 1457-1459 in Rostock (Schulte 1930
.148f.) un dän Geleerde Hinrich Scheeve uum 1520 (Ni474).

Noch in 1779 hat et dasz die Saterlander als mit wenigen ackerbow versehen tag
und nacht beständig mit ihren bothen auf den wässeren und in fremden landen
fahren, dadurch ihr brod und onera publica [ Loundeslasten ] gewinnen mueszen,
und also dem exerciren nicht wie andern beijhause seijende beerbte abwarten
konnen (He357). Un in dät Jier 1800 hat et Die Schiffahrt ist ihr eigentlicher
Gelderwerb. In Scharle [ Skäddel ] hat jeder Saterländer ein auch zwei Boote.
[..] Auf diesen schaffen sie Waaren den Fluß hinauf. (Hoche 223).



https://stq.wikipedia.org/wiki/Honnel_un_Schipfoart_in_Seelterlound

Ne Sunnerloage kreech Seelterlound truch Honnel un Skipfoart uur ju Seelter Äi,
wierbie toufäärme Eed (Torf) wäil ju Hauptrolle spielde. Leeter wuuden weegen
dän Diekbau in Aastfräislound uk Flintsteene uut dän Humling wichtich. Deer
ieuwenske wäide noch uur Artikkele naamd, as Kolonioalweere un Soalt (St5.1.4).
Schwalb (Siede 63) häd an Hound fon Skattengsregistere dän Ferloop fon do
Ienwoonertaale fon eenige Täärpe in un uum Seelterlound ferglieked. Deerbie
wiesde sik, dät fon 1500 bit 1800 ju Befoulkenge fon Roomelse mäd 150% tounuumen
hiede, wült ju fon Lohe an de Söiste bolde gliek bleeuwen waas. Bie glieke
Uutgongsbedingengen hieden buutendät do seelter Täärpe al 1472 soowät säksmoal
soofuul Huushollengen as do Täärpe an de Söiste. Deeruut wiest sik ju wichtige
Rulle fon Honnel un Skipfoart. Deertruch koanden do Seelter ju groote Waareld,
wät sik wiest uut fjauer seelter Studente 1457-1459 in Rostock (Schulte 1930
.148f.) un dän Geleerde Hinrich Scheeve uum 1520 (Ni474).

Noch in 1779 hat et dasz die Saterlander als mit wenigen ackerbow versehen tag
und nacht beständig mit ihren bothen auf den wässeren und in fremden landen
fahren, dadurch ihr brod und onera publica [ Loundeslasten ] gewinnen mueszen,
und also dem exerciren nicht wie andern beijhause seijende beerbte abwarten
konnen (He357). Un in dät Jier 1800 hat et Die Schiffahrt ist ihr eigentlicher
Gelderwerb. In Scharle [ Skäddel ] hat jeder Saterländer ein auch zwei Boote.
[..] Auf diesen schaffen sie Waaren den Fluß hinauf. (Hoche 223).



https://stq.wikipedia.org/wiki/Honnel_un_Schipfoart

Ne Sunnerloage kreech Seelterlound truch Honnel un Skipfoart uur ju Seelter Äi,
wierbie toufäärme Eed (Torf) wäil ju Hauptrolle spielde. Leeter wuuden weegen
dän Diekbau in Aastfräislound uk Flintsteene uut dän Humling wichtich. Deer
ieuwenske wäide noch uur Artikkele naamd, as Kolonioalweere un Soalt (St5.1.4).
Schwalb (Siede 63) häd an Hound fon Skattengsregistere dän Ferloop fon do
Ienwoonertaale fon eenige Täärpe in un uum Seelterlound ferglieked. Deerbie
wiesde sik, dät fon 1500 bit 1800 ju Befoulkenge fon Roomelse mäd 150% tounuumen
hiede, wült ju fon Lohe an de Söiste bolde gliek bleeuwen waas. Bie glieke
Uutgongsbedingengen hieden buutendät do seelter Täärpe al 1472 soowät säksmoal
soofuul Huushollengen as do Täärpe an de Söiste. Deeruut wiest sik ju wichtige
Rulle fon Honnel un Skipfoart. Deertruch koanden do Seelter ju groote Waareld,
wät sik wiest uut fjauer seelter Studente 1457-1459 in Rostock (Schulte 1930
.148f.) un dän Geleerde Hinrich Scheeve uum 1520 (Ni474).

Noch in 1779 hat et dasz die Saterlander als mit wenigen ackerbow versehen tag
und nacht beständig mit ihren bothen auf den wässeren und in fremden landen
fahren, dadurch ihr brod und onera publica [ Loundeslasten ] gewinnen mueszen,
und also dem exerciren nicht wie andern beijhause seijende beerbte abwarten
konnen (He357). Un in dät Jier 1800 hat et Die Schiffahrt ist ihr eigentlicher
Gelderwerb. In Scharle [ Skäddel ] hat jeder Saterländer ein auch zwei Boote.
[..] Auf diesen schaffen sie Waaren den Fluß hinauf. (Hoche 223).



https://stq.wikipedia.org/wiki/Helgolound

Hälgelound (dt. Helgoland) is dät eensichste fräiske Fälsenailound. Ap
Hälgelound wäd uk n Oard Fräisk boald, dät Hälgeloundske. Ju Äiloundgruppe
Hälgelound un Düne heere siet 1890 tou dät düütske Stoatsgebiet un sunt touhoope
ju amtsfräie Meente Hälgelound in n Kring Pinneberg (Släswiek-Holstein). Ju
Ailoundgruppe lait fjautich Kilometer foar ju Kuuste un is Deel fon dät düütske
Wirtskupgebiet, man nit fon dät Tolgebiet fon ju Europäiske Union un uk nit fon
dät düütske Ougoawengebiet. Ap Hälgelound woonje 1.267 Moanskene (2008).

Hälgelound lait in ju Düütsken Bucht, ungefeer 47 Kilometer wäästelk fon ju
Wäästkuste fon ju Hoolichailound Eiderstedt. Ätter dät Suuden wai sunt et 43
Kilometer bit tou Wangerooge. Ju Loage fon Hälgelound in dät geogroafisken
Koordinoatensysteem (WGS 84) is 54° 11' noudelke Bratte un 7° 53' aastelke
Loange. Wät ju Ferwaltenge angungt is dät Ailound Deel fon dät Buundeslound
Släswiek-Holstein, un heert tou dän Loundkring Pinnebierich. Ju Fläche fon dät
Haudailound is ungefeer 1 Km². Ju Fläche fon Düne, dät Ailound ieuwenske
Hälgelound, bedreecht ungefeer 0,7 Km².

Dät Haudailound is gjucht bekoand uum do staile roode Fälsen. Ju Loange Anna is
48 m hooch un stound appe Noudsiede fon dät Haudailound as n Fälstouden gans
fräi fon do uur Fälsen. Siet dän Stoarmfloud fon 1720/1721 sunt dät Haudailound
un Düne fonnunner tränd.

Hälgelound waas aal in dät 7. Jierhunnert fon Fräisen bewoond. Ätter n Skrieuwen
fon n kristelke Missionoar Willibrord waas Köönich Radbod uum dät Jier 700 ap
dät Ailound. In jusälge Ättergjucht skrieuwt Willibrord uur dän heedensken God
Forsite. Fon 690 bit 714 fersäikede Willibrord do Fräisen ap t Ailound tou
missionierjen, man sunner Ärfoulch.

In dät Jier 1807 besätte britske Truppen dät Ailound un Hälgelound wäd n Kolonie
fon dät Fereenigde Köönichriek Grootbritannien un Irlound. In dät 19.
Jierhunnert wäd Hälgelound fon Touristen äntdäkt. Ieuwenske ju Fiskeräi wuude
dän Tourismus in dätsälge Jierhunnert loangsam gratter un wichtiger um Jäild mäd
tou fertjoonjen. In ju britske Tied roate et Seegefechten ap e Naite fon dät
Hälgelound twiske do Düütsken un Dänen, in 1849 mäd Skiepe fon ju Rieksflotte,
in 1864 truch do Seestriedkräfte fon Pruusen un Aastriek. 1890 wuude Hälgelound
truch dän Ferdraach twiske Düütsklound un Änglound uur do Kolonien un Hälgelound
an Pruusen. Hälgelound wuude Deel fon dän Kring Süderdithmarschen in ju Provinz
Släswiek-Holstein. Die Ferdraach kreech dän Noomen „Helgoland-Sansibar-Vertrag“.
Die Ferdraach räägele do Gebietsansproaken fon dät Düütsken Riek un dät
Fereenigde Köönichriek fon Grootbritannien un Irlound in dät kolonialiserten
Afrikoa. Deertruch wuude Hälgelound Deel fon Pruusen.

Foar do Düütsken waas Hälgelound foarallen wichtich as hiere Seefäästenge un ju
Noudsee. Ätter 1890 wuude Hälgelound deertruch n wichtich Stöänpunkt foar ju
düütske Marine. In n Eersten Waareldkriech roate et 1914 dät eerste un in 1917
dät twäide Seegefecht. Dät Ailound wuude kuut ätter Kriechsbegin evakuiert un ju
Befoulkenge kuude eerst 1918 wieruume. Uk in n Twäiden Waareldkriech hiede ju
Seefäästenge Hälgelound ne militäriske Funktion. Ap dät Ailound wuude n
U-Boot-Bunker baud, et roate Marineartillerie­-Batterien, n
Luftskutsbunker-Systeem un ap Düne moakeden do Düütsken n Flugplats. Ätter 1945
wüülden do Alliierden nit moor, dät do Düütsken dät Ailound wier bruuke kuuden
as Stöänpunkt foar hiere Marine. Do Militäranloagen wuuden fernichted mäd 6700
Tonen Munition. Ju Muugelkaid, dät ganse Ailound tou fernäilen, wuude fon do
Alliierten akzeptiert. Dät suudwäästelke Deel fon dät Buppelound wuude bie ju
Sprängenge fernäild.

Ap Hälgelound wäd Hälgeloundsk boald. Dät is een fon do njuugen noudfräiske
Dialekte. Ap dät Ailound wäd ieuwenske dät Hälgeloundske Fräisk uk noch
Platdüütsk un Hoochdüütsk boald. Dät 'Friesen-Droapen' is ne moordeegige
kulturelle Feranstaltenge, ju ap dät Ailound organisiert wäd fon ju Meente
Hälgelound, die Fräiske Räid un dät Buundeslound Släswiek-Holstein. Ju
Feranstaltenge wäd alle tjo Jiere heelden. Bie do Aktivitäten gungt dät toun
Biespiel uur ju fräiske Musik, Spil of Medien. Do Biedreege kuume uut dät ganse
fräiske Woongebiet.

Ealwien fon York skreeuw uum dät Jier 800 n eersten Ättergjucht uur dän Besäik
fon n kristelken Missionoar Willibrord an dät Ailound, die dät Ailound ungefeer
100 Jiere toufoarne besoacht hiede. In disse Tied wuude dät Fäästlound fon
Släswiek-Holstein noch nit fon kristelke Missionoare besoacht. Ealwien häd dät
Lieuwend fon Willibrord apskreewen, uum him as hillige tou ruumjen. Dät is oaber
nit duudelk, of dät Ailound fon Ealwien uk ächt Hälgelound is. In disse Begjucht
wäd uk ieuwen uur ju Religion fon do Ailoundbewoonere un dän God Fosite fertäld,
die uurs naargends ärwäänt wäd. Deer wäd uk ne Woaterwälle ap dät Ailound
beskreeuwen, weer do Moanskene alleenich sunner tou baalen Woater ruutskäppe
kuuden. Muugelk häd Ealwien dät uut ju antike Literatuur hoald. Buuten do
skriftelke Wällen fon Ealwein rakt et neen uur Wällen uur ju Uurreligion fon dät
Ailound, dät fermoudelk foar ju Missionoartied heedensk waas. Uum 1900 wuude die
Hälgelounder God Fosite ap et Ailound as Personifikation fon dät Ailound bruukt,
so as uk Germania foar Düütsklound bruukt wuuden is. Willibrord hiede neen
Ärfoulch. Eerst uum 791 skuul ju eerste Kapelle truch dän fräisken Biskop
Liudger baud weesen. Hie liet uk aal do heedenske Hillichdume, wäid an Fosite,
stukken moakje. Ätter ju Reformation roate dät, bit tou dät Eende fon dät 19.
Jierhunnert, bloot evangelisk-lutherske Bewoonere ap dät Ailound.



https://stq.wikipedia.org/wiki/Heimeldinger

Die Heimeldinger is ne oolde regionoale Appelsoarte uut ju Faanderpalts un fon n
Haardtrant. Hie is rood-jeel, saftich un n bitje suur.

Die Heimeldinger wude al in Uurkunden fon 1539 un 1588 as regionoale Soarte
ärwäänd. Noch in't oachttienste un njuugentienste Jierhundert waas hie inne
Faanderpalts un an n Haardtrant gjucht oafte tou fienden. In do lääste Jiere
toachte me dan, die Heimeldinger waas uutstuurwen, bit me wier aan oankelden
oolden Boom in ju Palts foont. Die "Arbeitskreis Historische Obstsorten der
Pfalz" noom sik fluks ätterdät die Boom as Heimeldinger bestimmd waas Äänten un
ääntede deer litje Anten mäd. Dät Ääntjen wude oaber juust noch toue gjuchte
Tied däin! Kuut leeter is die oolde Boom stuurwen. Nu rakt dät ja oaber wier
junge Heimeldinger-Boome, do eerste kuuden foar n Oktober 2000 bie n
Uumewaareld-Peestor (Bie dän Oarbaidskring oarbaided uk ne säärkelke
Organisation mee) bestaalt wäide. Die Heimeldinger kreech dan uk symboliske
Betjuudenge, hie wude fon dän Oarbaidskring as "Obstbaum des Jahres 2000" köärd.
Däälich rakt düsse Appelsoarte uk wier in toumindest een Tuunkeräi.



https://stq.wikipedia.org/wiki/Haploidie

Haploidie (oukuuted mäd "n", juun "2n" foar Diploidie) is juu Oainskup fon n
Lieuweweesen (of ne oankelde Sälle) mäd aan Chromosomensats. Ne Sälle of n
Lieuweweesen mäd düsse Oainskup is haploid.

Bie fuul Lieuweweesen sunt doo Kiensällen (Gameten), also bie Dierte Säid- un
Oaisällen, haploid, doo ganse Lieuweweesen oaber diploid, also mäd twäin
Chromosomensatse, deeruum dät doo bee Chromosomensatse mäd doo bee Sällen
fersmilte un juu Zygote, dät litje Lieuweweesen äntstoant. Dät rakt oaber uur
Lieuwweesen, bie doo dät uk al moorsällige Gameten, sonaamde Gametophyten rakt.
Blöimte-Sällen, doo monnelke Gameten fon fuul Plonten wäide al as Gametophyten
beteekend, deeruum dät doo uut tjo Sällen bestounde. Doo konnen oaber uk gjucht
groot wäide, as bie Moose, wier bolde dät ganse Gewäks haploid is, bloot juu
Spoorenbol, die ap dät Gewäks sit, is diploid, also an Sporophyt. Uk bie ne
Foone woakse Gametophyt (juu haploide Plonte) un Sporophyt (juu diploide Plonte)
tichte apnunner: Juu groote Foone, aan Sporophyt, staalt truch Meiose haploide
Spooren häär, wieruut die Gametophyt, die Foarkien, woakst, n haatfoarmich
litjet Blääd mäd Wuttele, dät twäin ferskeedene Soarten fon Buulen häd:
Antheridia (Sg:Antheridium) un Archegonia (Sg:Archegonium). In n Antheridium
sunt Spermatozoiden, in n Archegonium is ne Oaisälle. Juu Plonte befruchted sik
wäil maasttieds säärm un in't befruchtede Archegonium äntstoant juu litje
Zygote, ne diploide Sälle, juu sik deeld un as Sporophyt gratter wäd un uut dän
litjen Gametophyt hääruutwoakst, him bolde oarich uurraaget un wier tou ne
groote Foone wäd. Eenige Foonen sunt sogoar polyploid.



https://stq.wikipedia.org/wiki/H%C3%A4llenge

Ne Hällenge (Moortaal Hälgen) is ne Steede wier me Skiepe bauen däd. Dät rakt
two Soarten Hälgen, Loangshälgen un Twäärshälgen, aal deerätter of do Skiepe in
ju Loangsgjuchte of twäärs tou Woater lät wäide.

Fröier waas in Seelterlound nit goud Jäild tou fertjoonjen. Industrie un so roat
et nit in do 1880er Jiere. Man in Strukelje hieden do soogen Hälgen un ap düsse
Hälgen wuuden Skiepe baud, foarallen Mutten un uk Tjalke. Do transportierden dan
Eed un fuuren uk ätter Ällerbrouk buppe wai un hoalden deer Steene foar do
Seedieke. Un fon Seedelsbierich un deer Iersengrot. Un aal sowät wuud hier
transportierd ap de Seelter Äi.

Wan dät nu soowied waas, dan wuud dät Skip kalfaaterd. Twiske alle Plonken do
der an t Skip keemen wieren, wuud Wäirk twiske moaked. Un Wäirk dät waas Floaks,
dät kaard waas, eegentelk Häide. Un ju wuud mäd n bitje Taar truchmisked un dan
wuud dät in loange Striepen troald un mäd n Drieuwiersen mäd n Hoomer twiske do
bee Plonken ounhauen. Un wan dät fiks un färtich waas, dan wuud dät Skip eenmoal
ap e gjuchter Siede, eenmoal ap e linker Siede kipt, un dan wuud dät mäd Pik
uutjeeten, do Näide.

Un dan koom die Sailmoaker un die noom Mäite un die moakede do Saile. Dät kuuden
do hier nit. Maast fon t Wäästerfeen koom die Sailmaaker un die died dät Skip
fluks mäd de Saile besloon dan.

In n Winter dieden se dät Holtsoagjen sälwen. Aal mäd de Hounde un dan sun
groote Soage. Dan koomen do tjukke Boomstamme. Mäd de Heewe wuuden do anlichted
un deer koom n tjukke Stutte unner. Ju Heewe dät wieren two kruume Plonken. Un
deer waas aal tjoon Säntimeeter uutnonner n Lok truch boord, immer bitje haager,
bit buppen wai. Un deer koom hier n Stütte unner un deer n Fout unner, dan stuud
ju Heewe ap e Gruund, uur dän tjukke Boomstam. Deer koom n Kätte uumetou un dan
koom deer iersenen Swängel. Die waas sun bitje in dät Holt, bee Sieden. Un die
kuud me eenfach hoochtraale. Dan wuud die Bolte een Lok haager stat. dan wuude
er deel drukt, dan koom bääte die Äkke ju hooch. Un dan wuud die Bolt wier
haager stoald. Un so wuud die Stuk foar Stuk hooch heeweld, die Boom, bit dät ap
aan Meeter soogentich waas.

Un dan wuud die Soagebuk der unner stoald. Dät waas n fjauerbeenigen Buk un dan
tjuk uut eeken Holt. Ju uur Eende dan je genau so hooch mäd de Heewe un deerbie
dan je aape. Die Bast waas der foartied al ou moaked un dan wuud die mäd de
Krabpaster (dt. Reisszirkel) in Strieke rieten. Die Krabpaster is sun Ding mäd
twäin Punkte. Die kon me wied moakje un ääng moakje un die is gans skäärp. Un
die wuud so uur n Boomstam uurleeken, fon foaren bit bääten, so tjuk as dät
Brääd wäide skuul. Un deer wuud ätter soaged. Die Striek die der buppe ap loangs
waas, do Strieke, deer wuuden fluks alle Breede ap eenmoal uurleeken. Die buppe
stuude, die moast ju Fierenge moakje. Deer koom n Malle an loangs. Dät waas sun
breed Stuk häd Holt, so fon säks-soogen Meeter Loangte un twäin-träi Säntimeeter
tjuk. Un die wuud deerap laid un deer wuud mäd dän Krabpaster an loangs rieten.

Dan wuuden do so gans so uurleeken, uur die ganse Boom. Un do bleeuwen deer
aape, do Rillen, do wuuden deer gjucht ounkratsed, so. Do sunt je gans skäärp
fääre. Ju Malle wuud immer wier bruukt. Aan Striek wuud bloot een moal moaked un
dan wuud die Krabpaster je ienstoald. Nu wan dät fjauer Säntimeeter tjuk weese
skäl, dan wäd uungefeer fieuw snieden [soaged], oawers dan wuuden do noch
skoawed.

Un dan wuud soaged. Dan aan Mon die stuud unner un die uur Uur stuud buppe. Die
buppe stuude, die hoalde bloot de Soage hooch un laitede, dät ju genau ap Striek
loangs geen. Un die unner die moaste luuke, die lääwerde Kraft. Die moaste Kraft
hääbe. Deer wuuden moonige Boome truchsoaged in n Winter. Deer stuuden se ganse
Winter an t Soagjen.

Bie Winterdai dan moast min Foar wät toufertjoonje un dan geen hie maastens deer
ätter Ooldebrääch. Deer hied Putje Luks sun litje Skipshällenge. Un dan in n
Winter dan soageden do do tjukke Boome. Do koomen ap hooge Bukke. Do wieren wül
twäin Meeter hooch. Un dan hieden do Soagen fon wül n träi Meeter loang. Un dan
stuud min Foar buppe ap de Boome un Putje Luks, die siet unner. Die waas man sun
litjen Käärel, hied kuute Beene. Un dan soageden do do Boome truch, fon unnern
ätter buppen in Poste. Un dan bie Suumerdai wuuden deer do litje Mutten - do
Skiepe - fon moaked.

Un dät waas so interesant. Iek moast deer immer wai un moast deer dan us Foar
Ieten wai brange. Un min Foar, die kuud so goud sjunge: di Gesang, die kuud iek
hier bie t Huus heere. Un dät is wül sun Kilomeeter bolde deer ätter de
Ooldebrääch wai an de Äi. Un dan bie Suumerdai, dan kuud hie ätter ju Hällenge
je nìt wai gunge. Dan moast hie mäd de Saise sin Gäärs mjoo. Iek mout noch der
bie kweede, dät hie je bie Winterdai bloot aan Maak deeges fertjoonde bie Putje
Luks foar dät Soagjen.

Dät ju Foarm deeran kuumen diede, moast dät Holt beeged wäide foar Steewen un
foar Häk. Dät wuud je mäd Fjuur moaked. Deer waas ne iersene Stange uurhäär, ju
der an bee Sieden in e Gruund stuude. Dan koomen do Plonken deerap un dan koom
deer n tjukken Steen ap un dan wuud dät heet moaked un dan roat et sik. Un dan
hieden jo Malle - genau as de Kruumenge weese moaste - un do heelten se dan
immer der an. Un wan et sien Kruumegaid hiede, wuud dät mäd Woater gjucht wäit
moaked, alleweegense. Un dan bleeuw dät so stounden; dät Fjuur koom der unner
wäch. Un dan sunt deer twäin Stokke un deer waas sun iersen Stuk uurhäär un deer
liegen se do flak sniedene Plonken uur un dan wuuden do beeged uur n Fjuur. Un
deer koomen wäite Säkke ap.

Ap Eende siet n Steewen, Foarndersteewen un Bäätersteewen. Un dan die Foutskiel,
dät Kielholt, deer wuuden jo gjucht oun feronkerd. Die Steewen, dät waas je sun
ouskrääged Stuk, so 30 cm loang un 6 bit 7 cm tjuk, wier do Soageplonken an
koomen. Do wieren bääte un foare. Fon unnern ätter buppen wieren se dan sun poor
Meeter loang. Die Steewen wuud je ienlät in dän Kiel. Die Kiel die waas je wul
säkstien-soogentien Säntimeeter breed un dan so 10 cm tjuk.

In Strukelje, Baalenje un Uutände wieren do Hälgen foulgendermäiten ferdeeld. Ju
eerste Hällenge waas fluks in Strukelje bie Ooldebräächspaad, ju Brääch uur de
Seelter Äi. Deer hieden Pultjens af Pootjens hiere Hällenge. Do skrieuwe sik
Geesen, woonje oaber ätters in Roomelse.

Dan koom Louts (Jansen) sien Hällenge un do hääbe loange Jiere baud, noch bit
1920 hääruum. Oaber do hääbe dät uk touroat, hääbe bloot ap Buuräi sik gjucht.

Dan in Strukelje wier nu ju Sträitenbrääch is, midde in t Täärp, deer waas links
deerieuwenske Poolkol sien Hällenge. Uum 1920, 1910 sunt do uutskat.

Dan koom, wier die Uutändjer Kanoal in e Äi gungt, Twäis Siks (Schulte) hiere
Hällenge. Die lääsde Oainer wier Conrad Schulte. Do hääbe hiere Hällenge noch
bit sowät uum 1940 in Bedrieuw hääwed.

Un deer stuuf ieuwenske waas uk noch ne Hällenge un dät waas fon Lout sien Wänte
fon Baalenje, Lout sin Jan (Johann Jansen).

Un dan n Stukje de Äi häärunner in e Äkke in Baalenje, wier ju Sträite ätter
Elisabethfeen un Bäärsel gungt, deer hieden Lassen hiere Hällenge. Do hääbe de
Hällenge al uum 1910 aproat.

Un dan koom Dumains Hällenge. Ju liech in Uutände an de Häddenkebucht an e Äi.
Oaber do hääbe sik fröier moal uurdäin un do hääbe se him tou n Konkurs
drieuwen. Jo hääbe ju Fersicherenge wäil nit goud genouch häiwed. Die baude
wuddelke Träimäst-Skuunere in 1870-‘90, do Jiere. Dät wieren gjucht faine groote
Sailskiepe. Oaber do Mäste kuuden je nit laid wäide, so as bie do Tjalken un
Wierk. Wan do unner ne Brääch truch wüülen ju der nit hoochleeken wäide kuude,
dan kuuden jo de Mäst klappe. Dät kuud nu de Träimäst-Skuuner nit. Do wuuden
hier baud un dan broachten se do ätter Lier un in Lier bääte do Slüüse so tou
kweeden, dät se goud buute wieren. Deer wuuden do Mäste apsät un do Saile
anmoaked un Wierk. Kiek, so hääbe se hier fröier in Strukelje baud.

Do Hälgen liegen aal deer, wier ju Äi n Bucht moakede. Deertruch kuuden jo as
Loangshälgen baud wäide, wät eenfacher is bie dät tou Woater läiten. Do Feentjer
moasten sik an do Kanoale maast mäd Twäärshälgen behälpe.



https://stq.wikipedia.org/wiki/Gr%C3%B6nnens_laid

Van Lauwerzee tot Dollard tou. Van Drente tot aan 't Wad. Doar gruit, doar bluit
ain Wonderlaand rondom ain wondre stad. Ain Pronkjewail in golden raand is
Grönnen, Stad en Ommelaand: Ain Pronkjewail in golden raand is Stad en
Ommelaand!

Doar broest de zee, doar hoelt de wind, Doar soest 't aan diek en wad. Moar
rustig waarkt en wuilt het volk. Het volk van Loug en Stad. Ain Pronkjewail in
golden raand is Grönnen, Stad en Ommelaand: Ain Pronkjewail in golden raand is
Stad en Ommelaand!

Doar woont de dege degelkhaaid. De wille vast as stoal. Doar vuilt 't haart, wat
tonge sprekt. In richt- en slichte toal. Ain Pronkjewail in golden raand is
Grönnen, Stad en Ommelaand: Ain Pronkjewail in golden raand is Stad en
Ommelaand!

Fon Lauwersee bit Dollard tou, Fon Drente bit an 't Wääd, Deer groaijt, deer
blöit een Wunderlound Runduum een wundere Stääd. Een Prunkjuuweel in goulden
Raant Is Gräinen, Stääd un Umelound; Een Prunkjuuweel in goulden Raant Is Stääd
un Umelound;

Deer bruust ju See, deer huult die Wiend, Deer suust 't an Diek un Wääd, Man
rauelk oarbaidet un plouget dät Foulk, Dät Foulk fon Täärp un Stääd. Een
Prunkjuuweel in goulden Raant Is Gräinen, Stääd un Umelound; Een Prunkjuuweel in
goulden Raant Is Stääd un Umelound;

Deer woont ju däge Dägelkaid, Die Wille, fääst as Stäil, Deer fäilt dät Haat,
wät Tunge spräkt In gjuchte un sljuchte Toal. Een Prunkjuuweel in goulden Raant
Is Gräinen, Stääd un Umelound; Een Prunkjuuweel in goulden Raant Is Stääd un
Umelound;



https://stq.wikipedia.org/wiki/Gloowe_in_Seelterlound

Seelterlound is wäil siet ju Christianisierenge katoolsk weesen. Daach bleeuw
dät litje Lound loange foar ju Buutewaareld uunbekoand, wät me sjucht an ju
Ferteekenge ap oolde Koarten (Kramer 1994:18). Daach waas Seelterlound nit gans
ousleeten un so foont uk dän lutterske Gloowe Iengong. Al in 1535 rakt dät
Teekene deerfon (Wi412) un as 1613 die katoolske Gloowe wier in dät Amt
Kloppenbuurich ienfierd wäd, fiende sik in Seelterlound träi lutterske
Preetjere. Ju Rekatholisierengs-Oarbaid stokkede oawers al in 1618, as die
trüütichjierige Kriech uutbriek. Noch immer wäd fertäld fon do Mansfäilder, do
in n Dezember 1622 uur dän befäärsenen Foan in Seelterlound ountroangen un deer
schräkkelk huuseden (Tr12f., Ni478, M3.79f.). In 1649 hat et, dät dät Säspel
Strukelje bolde äntfoulked is (Br45).

Noch bit 1630 mouten lutterske Preetjere in hiere Amt blieuwen weese (Wi419).
Fon 1642 bit 1651 roat dät Pestoor Manegolt foar gans Seelterlound. Ju Säärke
waas oawers wäil so ferwuuden, dät hie dät nit bewaltigje kude. So wuuden fon
1651 bit 1660 (in Skäddel bit 1664) Jesuite ätter Seelterlound soand
(Juunreformation). Deerätter koomen wier Waareldsgäistelke. Uur ne Foulge fon ju
Rekatholisierenge sjuch bie Tjootern.



https://stq.wikipedia.org/wiki/Globoale_Woormenge

As Globoale Woormenge beteekent me dät Ounstiegen fon ju Middelsleek-Temperatuur
in dän unneren Deel fon ju Atmosphäre un in ju See sänt ju Industrioalisierenge.
Düsse Klima-Feruurenge gungt fuul gauer, as me dät uut ju Äidgeskichte koant.

Ju skäl tou moor as 50 Prosänt fon do Moanskene feruurseeked weese. Dät is
apgruunde fon dän kunstelk ferstäärkeden Glääshuus-Effekt: Dät rakt Gase in ju
Atmosphäre, so as CO2, do dät Sunnenljoacht, dät uurs fon ju Äide tourääch in't
Aal oustroald wäd, wier tourääch appe Äide reflektierje, sodät ju woorm wäd. Dän
Glääshuus-Effekt rakt dät uk fon Natuur uut, uurs waas ju Äide fuuls tou koold
foar Lieuwend. Truch ju moudäärne Technik fon do Moanskene wät oaber fuul moor
CO2 inne Atmosphäre broacht as fon Natuur uut oane weese skuul, deeruum wäd ju
Äide woormer un woormer.

Ju Foulge is dät Ousmilten fon Pol-Kappen un Glitskere, wiertruch die Speegel
fon ju See waareldwied sticht. Masse litje Ailounde un Kustenrebätte, uk in
Fräislound, wäide deer truch in Gefoar broacht. In uur Deele fon ju Waareld rakt
dät uur Probleme: Wöisten diene sik uut. Dät wäd fermouded, dät binne dät 21.
Jierhunnert masse Ljuude uut klimoatiske Gruunde uut hiere Heemat fluchtje
moutene.



https://stq.wikipedia.org/wiki/Globoale_%C3%84rwoormenge

As Globoale Woormenge beteekent me dät Ounstiegen fon ju Middelsleek-Temperatuur
in dän unneren Deel fon ju Atmosphäre un in ju See sänt ju Industrioalisierenge.
Düsse Klima-Feruurenge gungt fuul gauer, as me dät uut ju Äidgeskichte koant.

Ju skäl tou moor as 50 Prosänt fon do Moanskene feruurseeked weese. Dät is
apgruunde fon dän kunstelk ferstäärkeden Glääshuus-Effekt: Dät rakt Gase in ju
Atmosphäre, so as CO2, do dät Sunnenljoacht, dät uurs fon ju Äide tourääch in't
Aal oustroald wäd, wier tourääch appe Äide reflektierje, sodät ju woorm wäd. Dän
Glääshuus-Effekt rakt dät uk fon Natuur uut, uurs waas ju Äide fuuls tou koold
foar Lieuwend. Truch ju moudäärne Technik fon do Moanskene wät oaber fuul moor
CO2 inne Atmosphäre broacht as fon Natuur uut oane weese skuul, deeruum wäd ju
Äide woormer un woormer.

Ju Foulge is dät Ousmilten fon Pol-Kappen un Glitskere, wiertruch die Speegel
fon ju See waareldwied sticht. Masse litje Ailounde un Kustenrebätte, uk in
Fräislound, wäide deer truch in Gefoar broacht. In uur Deele fon ju Waareld rakt
dät uur Probleme: Wöisten diene sik uut. Dät wäd fermouded, dät binne dät 21.
Jierhunnert masse Ljuude uut klimoatiske Gruunde uut hiere Heemat fluchtje
moutene.



https://stq.wikipedia.org/wiki/Germaniske_N%C3%A4iheedendum

Dät Germaniske Näiheedendum (uk wäil Heedendum) is n Wieraplieuwjen fon dät
oolde germaniske Heedendum, wät foar ju Kristianisierenge ju ienheemiske
Natuurreligion fon do Germoanen waas. Bie dät germaniske Näiheedendum sunt ju
Kultuur, ju Mythologie un ju Gloowenswaareld fon do Germoanen wichtich. Do
Gloowensfoarstaalengen un Sweerpunkte fon do Foulgere konnen gjucht fuul
ferskiele.

Germaniske Näiheedene lieuwje foarallen in do germanisksproakige Lounde, as
Midden-Europa, do britiske Ailounde, Skandinavien, Noudamerikoa un Australien.
Ap Ieslound is Ásatrú n stoatelk anärkoande Religion.

Et rakt fuul ferskeedene Begriepe foar ferskielende Gjuchtengen binnen dät
germaniske Näiheedendum. So rakt et Begriepe do spezifisk mäd een Gruppe
touhoope hongje, wilst uur Begriepe foar n gratter Spektrum bruukt wäide. In dät
Jier 1997 wuude in n Artikel fon dät Tiedskrift Pagan Dawn, ferskeedene Begriepe
benaamd do moor of minner früünd toununner sunt. N poar fon sukke Begriepe
wieren Nordiske Tradition, Nordiske Sitte, Ásatrú, Odinismus, Germanisk
Paganismus un Teutoniske Religion.

Algemeen (sowäil fon Laien as uk in ju Fäkliteratuur) wäd dän Begriep Germanisk
(Näi-) Heedendum bruukt as n Sammelbegriep foar aal do Gjuchtengen binnen dät
germaniske Näiheedendum. Uum spezifiske kulturelle Gjuchtengen of religiöse
Sweerpunkte binnen dät germaniske Näiheedendum tou benaamen wäide uur Begriepe
bruukt.

Ju Etymologie fon dät Adjektiv heedensk (ooldhoochdüütsk: heidan, ooldängelsk:
hæðen, ooldnordisk heiðinn) gungt wieruume ätter ju gotiske Foarm *haiþi of
haiþno, wät uut ju gotiske Biebel fon Wulfila kuumt. Dät Adjektiv is nit
ouleeden fon ju Heede-Loundskup, man gungt wierumme ätter dät armeniske Leenwoud
hethanos, dät uk wier ouliend is fon dät griechiske Begriep ethnos. Däälich
tjuudet me mäd Heedendum maastens do nit-abrahamitiske Religione an.

In dät 19. Jierhunnert koom näie Interesse foar dät Gloowen fon do oolde
Germoanen. Interesse foar ju foarkristelke germaniske Kultuur waas foarallen dät
Resultoat fon ju Romantik. In dät äddere 20. Jierhunnert wuuden ferskeedene
näiheedenske Organisatione gruunded. Deerbie wieren uk okkulte Gruppen aktiv. In
do 1930er Jiere wuude dät germaniske Näiheedendum unner dän Noomen 'Odinism' in
Australien bekoand as Gloowe.

In Nazi-Düütsklound wuude dät germaniske Näiheedendum fon ju Regierenge as
Propagandamiddel bruukt. In ferskeedene Bouke, do hääruutroat wuuden sunt fon do
Nazi's, wuuden do Moanskene motivierd uum dät Midwinterfäst un Midsuumerfäst tou
fierjen. Ju Germanische Glaubens-Gemeinschaft, ju fon 1912/1913 bit tou 1964
aktiv waas, häd fersoacht dät Kristendum uut Nazi-Düütsklound tou ferdrieuwen,
man do Nazi's wieren deer nit mäd ienfersteen.

N näi Wieraplieuwjen fon dät germaniske Näiheedendum waas in do leete 1960er un
äddere 1970er Jiere. Gruundloage foar dät näie Wieraplieuwjen wieren Folklore un
historisk Unnersäikenge insteede fon Mystifizierenge un Spekulatione. Ap
Ieslound wuude ju näiheedenske Organisation Ásatrúarfélagið, ju fon Sveinbjörn
Beinteinsson apgjucht wuude in dät Jier 1972, fon dän Stoat as offizielle
Religion anärkoand. Däälich häd dän Ásatrúarfélagið 2.093 Foulgere.

In Düütsklound wuude ju Heidnische Gemeinschaft 1985 apgjucht fon Géza von
Neményi. 1991 foulgede ju Germanische Glaubens-Gemeinschaft, wäkke uut ju HG
äntstuude. In do 1980er un 1990er Jiere ärskeenen ferskeedene Organisatione, do
sik ap dät germaniske Näiheedendum beluuke. In Düütsklound rakt et siet dän
Twäide Waareldkriech Diskussione uur dät germaniske Näiheedendum un
ekstreemgjuchtse Gruppen. Do maaste näiheedenske Gruppen sätte sik deerjuun, un
hääbe neen Kontakt tou sukke Organisatione.

In dän Suumer fon 2000 wuude in do Niederlounde dät Nederlands Heidendom
apgjucht. Ju Forn Siðr - Asa- og Vanetrosamfundet i Danmark wuude apgjucht ap n
15. November 1997, un wuude ap n 6. November 2003 fon dät däniske
Säärkenministerium offiziell as Gloowensmeenskup anërkoand. Ap n 3. April 2006
wuude mäd dät Reykjavíkurgoðorð n twäide Asengloowensmeenskup fon dän isloundske
Stoat anärkoand. Dät Reykjavíkurgoðorð wuude fon Jörmundur Ingi Hansen, n
fröieren 'Allsherjargoði' fon ju Ásatrúarfélagið, gruunded.

Ju Edda is foar do maaste germaniske Näiheedene een fon do maast bruukte Wällen.
Et rakt two Edda's, ju Läidere-Edda un ju Snorra-Edda (Prosa-Edda). Ju
Läidere-Edda fertält in Stäfriemläidere fon do Godde un do Hälde. Ju Snorra-Edda
is eegentelk n Leerbouk foar Skalden. In ju Snorra-Edda rakt et ne Beskrieuwenge
fon ju germaniske Goddewaareld. Fon aal do Eddaläidere ferskielt „Dät Läid fon
de Hooge“ (ooldnordisk: Hávamál) fon do uur Läidere truch sien mythologiske
Elemänte un Wiesegaide, do der ferskeedene ethiske Orientierengen muugelk
moakje. Foar fuul germaniske Näiheedene is dät ooldängelske Hälderiemsel Beowulf
ne Wälle wier foarkristelke Apfoatengen in beskreeuwen sunt. Dät Hildebrandsläid
uut dät 9. Jierhunnert is ne Fereerenge foar do Foaroolden. So rakt et moor
foarkristelke Täkste un Bouke, mäd heedenske Elemänte, do fon germaniske
Näiheedene studierd wäide. N Deel fon do heedenske Fertällengen sunt uurlääwerd
in Runenskrift.

Bie do Bouke un Täkste, do in ju Kristianisierengstied kuume of deerätter
skrieuwen sunt, oachtje germaniske Näiheedene ap do heedenske Elemänte. Ju Edda
is t.B. in dät 13. Jierhunnert skrieuwen. Dät kon also weese, dät deer neen
heedenske, man kristelke Elemänte oane stounde. Wan dät dan uum ju Fereerenge
fon do Foaroolden gungt, dan kon me deer maastens wisse fon weesen, dät et uum
ne heedenske Geskichte gungt. Bie Seeken so as Skeeld un Buuse kon me deer
maastens wisse fon weesen dät et uum ne kristelke Geskichte gungt.

Läästens rakt et Bouke, do nit uut ju foarkristelke Tied sunt, man daach ju
foarkristelke Tied beskrieuwe. Dät sunt tou Biespil archeoliske Bouke, do dät
foarkristelke Lieuwend fon do Germoanen beskrieuwe, un deermäd ne Bielde reeke
fon ju Lieuwendswaareld fon do oolde Germoanen. Uk Foulkssoagen, do der leeter
apskrieuwen wuuden sunt, wäide fon germaniske Näiheedenen bruukt, wan do ne
Ferbiendenge mäd ju foarkristelke germaniske Lieuwendswaareld reeke. Dät sunt
maastens oolde Foulkssoagen, do fon Wietenskuppere apskrieuwen wuuden sunt.
Sukke Wietenskuppere hääbe sukke Fertälstere heerd fon oolde Ljuude, un disse
oolde Ljuude hääbe do Fertälstere heerd fon hiere oaine Foaroolden. Do
Wietenskuppere konnen apgruund fon ferskeedene Elemänte in sukke Geskichte
bestimme, of do uk wuddelk oold sunt. Moonige heedenske Elemänte uut sukke
Fertälstere wäide fon germaniske Näiheedenen bruukt uum ju foarkristelke Waareld
fon do Germoanen beeter tou ferstounden.

Nit aal do germaniske Näiheedenen leeuwe an do Gode. Et rakt uk Näiheedenen, do
dät germaniske Näiheedendum bloot as ne Subkultuur betrachtje. Wan do fereerd
wäide, dan sunt dät foarallen Woodan, Thuner, Tyr, Freya un Frigg. Foar do Gode
rakt et ferskeedene Noomen. Oafte wäide do nordiske Noome bruukt, man mongelse
uk do ooldängelske, ooldfräisk of oolddüütske Noomen.

Ieuwenske do Gode rakt et noch do Jötun of Riesen. Disse Riesen konnen goddelke
Krääfte hääbe. Et rakt ferskeedene Riesen wäkke fjuntelk of nit fjuntelk juunuur
do Gode un Moanskene sunt. Do unfjuntelke Riesen wäide altied fon Thuner
bekämped.

N Blót is dät ritual Sloachtjen mäd ferskielende Kulthondelenge, wät tou n
Fereerenge fon do Gode tjoont. Dät wuude fröier fon do oolde Heedenen fierd as n
Fäst. Wan me dät Woud 'Blót' uursät kricht me "Bloud" ap Seeltersk. In
foarkristelke Tiede heerde dät Sloachtjen tou n Middenpunkt fon dät Ritual. Do
germaniske Näiheedenen moakje dät nit. Do fierje dän Blót buuten in de Natuur,
weerbie foarallen Ieten en Drinken wichtich is.

Dät Sumbel is n Drinkritual of Drinkfäst foar do Gode. Dät Ritual wäd in n
Fästhalle hoolden. Do wichtichste Elemänte fon dät Sumbel sunt dät drinken fon
Bier of Met uut n Drinkhouden, do Deelniemere skälle ferskielende Sweere un Eede
uutspreeke, un dät uutdeelen fon Gifte.

Seiðr of Seidr sunt "Zauberei" of "Häksenoarbaid". Bie do germaniske Näiheedenen
rakt et nit fuul Foulgere, do sik mäd Seidr beskäftigje. Uut dät germaniske
Näiheedendum äntstuude Wicca, n näireligïose Beweegene wäkke Seiðr of Seidr as
Middel bruukt.

Foar germaniske Näiheedenen sunt bepeelde Steeden gans wichtich. Sukke Steeden
sunt maastens besunnere Steenformatione of Bierichtoppe, Woolde mäd bepeelde
Boomsoarten, un wäkke Steeden, do fon sukke Gruppen as Kraftsteeden betrachtet
wäide. Foarallen bie heedenske Fäste kuume germaniske Näiheedenen ap sukke
Steeden touhoope. Biespile fon sukke Kultsteeden sunt do Externsteene in dät
Teutoborger Woold, bie dän Questenbierich in dän Harz, dät ganse Äilound
Hälgelound, un bie do Hüünegreewe so as in dän Hümmling of in Drenthe.

„Folketro“ (Foulksgloowen) is ne Gjuchtenge binnen dät germaniske Näiheedendum,
ju Deele fon dät foarkristelke Häideendum so fier as dät gungt rekonstruierje
wol. Deerfoar wäd dät oolde Häideendum unnersoacht. Ju Folketro wol ju oolde
Religion nit gans rekonstruierje, man Seeke so as hiere Rituale un Fäste
basierje ap ju Kunde fon regionale Folklore. Ju Folketro distansiert sik fon
Ienfloude uut New Age un Wicca. Ju Folketro wäd uk "Funtrad" naamd, wät ne
Oukuutenge is foar "Fundamentalistisk Traditionalisme".

In dät germaniske Näiheedendum rakt et uk n Ferskiel twiske do universaliste un
foulkiske Gruppen. Foar Anhongere fon dät Universalismus is ju nationoale of
etniske Oustammenge nit bepeelend, weertruch älkuneen dät germaniske
Näiheedendum annieme kon. Ieuwenske do Universaliste rakt et binnen dät
germaniske Näiheedendum uk foulkiske Gruppen. Foar foulkiske (äng. folkish)
Gruppen is dät germaniske Näiheedendum bloot ju etniske Religion fon do
Germoanen. Bie do foulkiske Gruppen is ju Muugelkaid gratter, dät deerbie uk
ekstreemgjuchtse Toachte lieuwje. Wäkke Gruppen tou do Universaliste heere un
tou do foulkiske Gruppen is nit altied duudelk, deer ju Definitione foar fuul
Näiheedenen striedich un prikkelch sunt.

In Spanien is ju Gruppe Comunidad Odinista de España-Asatru in dät Jier 1981
apgjuchtet. Ju heert uk tou dät germaniske Näiheedendum, wilst Spanien nit tou
do Lounde reekend wäd, weer do Ljuude een fon do germaniske Sproake baale. Jo
basierje sik ap dät gotiske Äärwskup fon dät modärne Spanien.

Dät maast bekoande Symbool fon do germaniske Näiheedenen is dän Hoomer fon
Thuner (die "Mjölnir"). Dät Symbool wuude in dät fröie Middeloaler fon heedenske
Wikinge dreegen, un bie argeologiske Uutgreeuwengen sunt ferskeedene fon sukke
Hoomere fuunen. Die Mjölnir wäd fon fuul germaniske Näiheeden dreegen as Symbol
fon hiere Gloowen. Me sjucht dät uk in ju Musikszene (t.B. Gothic, Heavy Metal).

Ju Irminsul waas bie do foarkristelke germaniske Foulke n Kultobjekt. Ju heert
typologisk tou n Waareldboom in ju germaniske Mythologie. So as moor heedenske
Symboole wäd ju Irminsul misbruukt in foulksnationoale Gruppen. Foarallen in
Düütsklound sunt do Runetäkste n ekstreemgjuchts Teeken, deerbuuten wäide do
Runen maastens mäd dät oolde Heedendum ferbuunen.



https://stq.wikipedia.org/wiki/Geologie_af_%C3%84idgeschichte

TOUHOOPEFOATENGE. Die Unnergruund fon Seelterlound is Paat fon ju Aast-Wääst
ferloopende Hunte-Leedoa-Läichte, in ju sik Doalsound ouleegerd häd. Ap dät
Doalsound is ne bit njuugen Meeter tjukke Hoochfoanloage woaksen, ju bloot
unnerbreeken wäd fon dät Noud-Suud ferloopende Doal fon ju Seelter Äi un fon do
beglaitende Soundduune.

Do Geestgebiete sunt Gruundmoränen fon do Glitskere do in ju Saale-Iestied gans
Noud-Düütsklound bedäkten. Charakteristisk foar ju Londskup sunt do smällere
Läichten, do fon Noudaast bit Suudwääst in de Geest uutsleepen sunt un wier
däälich do Woaterloope as Oouwe, Markaa un die Buppeloop fon de Söiste hieren
Wai fiende. Do haagere Rääge lääse deerbie oafte tjoon Meeter af moor buppe do
Läichten. Deerbie is dät gans ouflakked un ourunded truch Froast un Rien as do
Glitskere sik tourääch looken, man dät Klimoa noch tou koold waas foar
Plontenwuuks (periglazial).

Ju Uurfläche fon dät Doalsound faalt fon fjauer bit fieuw Meeter in t Suude bit
tou twoo Meeter in t Noude ou. Deertou faalt ju licht ou ätter t Wääste. In
Foulge deerfon hääbe do Woaterloope in ju Hunte-Leedoa-Läichte (as Loangholter
Djoop, Seelter Äi un Söiste) hiere Gjuchte fon suudsuudaast ätter noudnoudwääst.
Daach rakt et Stukke do der uurs loope, as in de Äi bie Hollen; filicht dät me
deer dän Ienfloud fon dät Unnergruund-Profil noch sjucht.

Foar dät die Plontenwuuks apkoom, spielde die Wiend noch ne groote Rulle,
wierbie dät Sound tou Räägen un Dääken uumleegerd wuude. Bie do Woaterloope wuud
dät Sound soogoar tou hooge Duunen (bit alwen Meeter) apwaaid, do in
Seelterlound aal ap Aastersiede fon ju Äi lääse, wierjuun dät Lound ap
Wäästersiede moor utwaaide Läichten (Ausblasungsmulden) apwiest (fgl. Wöhrmann
1953). Deeran kon me sjo, dät maast Wäästwiende härsked hääbe. Dät haagere Sound
bie do Woaterloope ärkläärt sik deertruch, dät dät Woater dät Sound fon buppen
meenoom. Bit twäin Meeter tjukke Loagen hääbe sik ap ju Wiese ouleegerd. In t
Noude loope do Woaterloope uut in ju Leedoa, ju ätter t Wääste gungt un bie Lier
as n 114 Meeter breeden Stroom in ju groote Oamse uutlapt.

In ju woorme Tied wuud ju Fuchtegaid in disse Geegend immer gratter, foarallen
as weegen dät Smilten fon dät Ies ju Noudsee äntstuude. Unner do Umstande fängen
do Eedmoase oun tou woaksen. Do bildeden tjukke Ploastere, do do Boomwuttele
ferstikten. Do Boome geenen dood un fällen uum un wuuden unner dän woaksende
Foan begreeuwen. In uus Tied wäide foarallen do Wuttele as Sienstubben in de
Foan wierfuunen. Immer wuks näi Moas ap do hoolich ferrootede Räste fon do oolde
Plonten. Wiel do Foanloagen dät Woater goud fäästhoolde kuuden, wuuks die Foan
buppe ju Uumgeegend uut in Foarm fon n Halloosjeglääs. In de Döise bie Skäddel
is ju ap wäkke Steeden soogen bit njuugen Meeter tjuk.

Bie do Woaterloope kuud die Foan nit woakse weegen do Soundduunen uut truch dät
Woater immer wier ounfierd Geestmaterioal. Uk waas deertruch ju Gruunde tou riek
an Neerstoffe. Dätsälge hied me uk an dän Geestraant, wier neen ächten Hoochfoan
woakse kuude. Deeruum fint me in t Suude fon disse Geegend do Heedefoane,
wiertou in Seelterlound die Swoote Faan un die Fäddenbiergsfaan sudelk fon Oouwe
un Markaa heere.

[Ätter mien Oarbaid: P. Kramer, Lound un Noomen. Die saterfriesischen Orts- und
Flurnamen, 1. Beend: Text, Mildaam 1994.] S. 11-12.



https://stq.wikipedia.org/wiki/Gaius_Julius_Caesar

Gaius Julius Caesar, (bädden dän 13. Juli 100 f.Chr. in dän Stääddeel Subara in
Room, stuurwen dän 15. Meerte 44 f.Chr. in Room) waas n roomsken Militär un
Stoatsmon die dät Roomske Riek apgjucht häd. Oafte wäd hie Julius Caesar naamd.
Uur Noomen sunt Julius, Gaius Julius, Gaius Caesar sin Divus Julius. Sin Noome
belukt sik ap do Woude Kaiser un dät Mound Juli. Mäd Stöän fon dän rieke Marcus
Licinius Crassus un dän ärfoulchrieke Militär Gnaeus Pompeius Magnus mäd do hie
in dät sonaamde Eerste Triumviroat touhoopeoarbaidede, kuude hie 59 f.Kr in dät
Konsuloat kuume. In do ätterfoulgjende Jieren ärooberde hie as Prokunsul fon
Suud-Gallien dän noudelke Deel fon Gallien bit tou dän Rhien. Die roomske
Burgerkriech (49–45 f.Kr.) fierde tou ju Diktatorskup fon Julius Caesar. Die
Senoat waas deermäd nit ienfersteen un wüül ljauer ju roomske Republik wieruume
hääbe. An n 15. Meerte 44 f.Kr. wäd Julius Caesar truch Meegliedere fon dän
Senoat dooddäin. Ätter dän Dood fon Julius Caesar waas ju Befoulkenge fon Room
lälk, wült hie gans beljoowed waas. Ätter fuul Kriech in dät Roomske Riek wuude
Caesars Bruursbäiden un adoptierden Suun Augustus Octavianus in dät Jier 27 f.
Kr. die eerste Kaiser fon dät Roomske Riek.



https://stq.wikipedia.org/wiki/Gaius_Iulius_Caesar

Gaius Julius Caesar, (bädden dän 13. Juli 100 f.Chr. in dän Stääddeel Subara in
Room, stuurwen dän 15. Meerte 44 f.Chr. in Room) waas n roomsken Militär un
Stoatsmon die dät Roomske Riek apgjucht häd. Oafte wäd hie Julius Caesar naamd.
Uur Noomen sunt Julius, Gaius Julius, Gaius Caesar sin Divus Julius. Sin Noome
belukt sik ap do Woude Kaiser un dät Mound Juli. Mäd Stöän fon dän rieke Marcus
Licinius Crassus un dän ärfoulchrieke Militär Gnaeus Pompeius Magnus mäd do hie
in dät sonaamde Eerste Triumviroat touhoopeoarbaidede, kuude hie 59 f.Kr in dät
Konsuloat kuume. In do ätterfoulgjende Jieren ärooberde hie as Prokunsul fon
Suud-Gallien dän noudelke Deel fon Gallien bit tou dän Rhien. Die roomske
Burgerkriech (49–45 f.Kr.) fierde tou ju Diktatorskup fon Julius Caesar. Die
Senoat waas deermäd nit ienfersteen un wüül ljauer ju roomske Republik wieruume
hääbe. An n 15. Meerte 44 f.Kr. wäd Julius Caesar truch Meegliedere fon dän
Senoat dooddäin. Ätter dän Dood fon Julius Caesar waas ju Befoulkenge fon Room
lälk, wült hie gans beljoowed waas. Ätter fuul Kriech in dät Roomske Riek wuude
Caesars Bruursbäiden un adoptierden Suun Augustus Octavianus in dät Jier 27 f.
Kr. die eerste Kaiser fon dät Roomske Riek.



https://stq.wikipedia.org/wiki/Frankfurt

Frankfurt an n Main is ne Stääd in dät düütske Buundeslound Hessen. Deer woonje
uungefeer 690.000 Ljuude un dät is ju grootste Stääd fon dät Buundeslound. Ätter
Berlin, Hambuurich, München un Köln is dät ju füüftgrootste Stääd fon
Düütsklound. Al in dät Hillige Roomske Riek waas Frankfurt ne wichtige Stääd;
däälich is dät dät finanzielle Säntrum fon Düütsklound un Europa.

Fon deer kumt uk die Öökelnoome Mainhattan, die sik touhoopesät uut ju Äi Main
un Manhattan, aan Stääddeel fon New York, dät ja noch eerder foar sien
Hoochhuuse bekoand waas.

Eer dän Twäide Waareldkriech waas dät aal uurs. Domoals hiede Frankfurt een
baldoarich groote Ooldstääd un waas bekoand foar Fäkwierkhuuse. Man fon ju
Ooldstääd is ätter ju Bombardierenge bloot min uurichblieuwen un noch minner in
dän Wierapbau, die gau gunge skuul un sik nit nouch Tied noom, hoolich fernäilde
Huuse wier ap Steede tou brangen. Uumdät deer nit moor fuul fon ju originoale
Ooldstääd uurich is, wuuden un wäide wäkke wichtige Bauwierke ätter Jiertjaande
ätterbaud, moor of minner so as jo wieren. In dät Doom-Römer-Projekt tou n
Biespil skäl ap dän Gruundsleek fon dät ourietene Techniske Räidhuus, foar dät
eer sin Bau in 1972 noch Ooldstäädhuuse fernäild wuuden sunt, dät oolde
Sträitennätwierk wier häärstoald wäide. Buppedät skällen deer fieuwuntrüütich
Huuse baud wäide, deerfon füüftien as Rekonstruktsjoon fon n Ooldstäädhuus, do
uur in een Oard un Wiese, dät se ju Bielde nit minnerje skällene.



https://stq.wikipedia.org/wiki/Fr%C3%A4iske_R%C3%A4id

Die Fräiske Räid of uk Interfräiske Räid (Düütsk: Friesenrat, Noudfräisk
(Mooringer): Frasche Rädj, Wäästfräisk: Fryske Rie) ferträt do meenskuppelke
fräiske Interessen fon tjo fräiske Lounde (Fryslân, Aast-Fräislound un Friislon)
ätter buuten.

Aal do tjo Jiere organisiert die Fräisenräid, bit dän Eend fon n
Räidfoarsitperiode, dän Fräisenkongres in een fon do tjo fräiske Lounde. Een
Jier leeter wäd dät Fräisenmäiten of Fräisen-Droapen ap Hälgelound organisierd,
wier in n Truchsleek sowät 500 Ljuude kuume. Wichtige reguläre Aktivitäten fon
dän Fräiske Räid sunt do Beroupsgruppenträffen, wier unnerskeedelke Gruppen so
as Buuren, Loundwieuwe, Studente, Koastere un Lokoalpolitikere an deelnieme.

In 2007 wuude fon ju Gruppe fon Auerk ap Hälgelound n Konsept foar ne
Interfräiske Flaage präsentierd. Ju Flaage wuude nit fon dän Interfräisken Räid
as offizielle Flaage annuumen. Two Jiere ätter ju Gruppe fon Auerk präsentierde
dän Interfräiske Räid sien oaine interfräiske Flaage in n Juni 2009. Ju Flaage
fon dän Interfräiske Räid is ne Kompromisflaage fon do Flaagen fon Fryslân,
Friislon un Aast-Fräislound. Disse Flaage wuude oaber fon dän Fryske Rie foar
Heraldyk ouliend.

Alfred Pörschke uut Skäddel is die Fertreeder fon Seelterlound in dän Fräiske
Räid, Sektion Aast.



https://stq.wikipedia.org/wiki/Foane

Foane (eenpeld die Foan, dt. Moor) rakt dät in fuul Lounde ap de Waareld. Do
maaste Foane rakt dät up dän noudelke Deel fon ju Waareld, uk in Europa.
Wäästelk fon Düütsklound sünt in Belgien un do Niederlounde fuul Foangebiete. An
do Niederlounde is dät al deeroan tou sjoon, dät fuul Meenten n Noome hääbe mäd
-veen (Wäästfräisk -fean). um dät Skeed twiske dät Oamselound un do Niederlounde
läit dät grootste Foangebied fon Europa, die Bourtanger Foan.

Uk in Düütsklound sünt där fuul Gestriche mäd Foane. Do maaste Foane sünt oubaud
af kultivierd. Fuul Foangebiede stounde unner Natuurskuts, där kon naan Eed moor
greeuwen wäide. Do Eedgreeuwbedrieuwe mouten maast do Foangebiede wier
renaturierje. Do maasten Foane in Düütsklound sünt in Nouddüütsklound. In
Läichsaksen un Bremen roakt dät mädnunner so n 249.200 Hektoar Foan.In
Läichsaksen stounde 54.000 Hektoar Foan unner Natuurskuts. 12.000 Hektoar sünt
renaturierd, dät skälle bit dät Jier 2050 62.000 Hektoar wäide. Der sünt blood
noch 3.600 Hektoar, do noch nit oubaud sünt.

Twiske Bremen, Ossenbrääch un Hannover in Läichsaksen läit ju Diepholzer
Moorniederung. Dät is n Foangebied fon 105.000 Hektoar, wierfon 15.000 Hektoar
unner Natuurskuts stounde. Fon ju Diepholzer Moorniederung sünt noch groote
Deele ärhoolden, dät skäll dät am bäästen ärhooldene Foan fon Läichsaksen wääse.
Tou dät Gebied hääre 15 Foangestriche, wieruuner dät Rehdener Geestmoor, dät
Oppenweher Moor, dät Goldenstedter Moor un dät Wietingsmoor.

Die Foan moakede fröier dän grootste Deel fon ju Uurfläche Seelterlounds uut. In
Seelterlound sünt die Aastfoan un die Wäästfoan toun grooten Deel afbaud af
kultivierd. Där sünt uk Renaturierenge in Goang sät wuuden. In dän Wäästfoan bie
Roomelse lait dät Gebied fon do Marineseender. Dät is n Natuurskutsgebiet und
däär hääbe sik al fuul Dierte wier ienfuunen. So sünt in dät Gebied 34
Fuugeloarden wier täld wuuden. Fon Roomelse uut kon moan mäd dän "Seelter
Foonkieker" in dän Wäästfoan fiere. Deerbie wäid do Besäikere fuul uur die Foan
fertält. In dät Foan- un Feenmuseum Elisabethfeen kon moan uk fuul uur die Foan
wies wäide.

In dät Huvenhoops Foan twiske Bremen un Hambuurich hääbe se so n 150 Hektoar fon
dän Foan outränd. Dät skäll deer in dän Originaol-Toustoand blieuwe un kon deer
fääre woaksje. Wier deer al Eed oubaud is, wäid die Foan renatuurierd, so dät
deer n nai Foan woaksje kon.

Bie dät Eedgreeuwen sünt oafte Foanlieken fuunen wuuden. Aal mädnunner sünt deer
wäil so n 2.000 Lieken fuunen wuuden. Allinich in Dänemark sünt moor as 500
Foanlieken funnen wuuden. Do hääbe maast al n poar hunnerd af n poar duusend
Jiere in dät Eed lain. Truch dät suure Woater sunt do Lieken konservierd wuuden
un oafte gaud ärhoolden. In Seelterlound sünt noch neen Lieken fuunen wuuden,
man in Husbäke bie Edewäächt is 1936 n Mon fuunen wuuden. Die is ieuwenske uur
Foanlieken in dät "Landesmuseum für Natur und Mensch", in Ooldenbuurich tou
sjoon. Tichte bie Seelterlound, bie Burloage in ju "Esterweger Dose" is in dät
Eedoubaugebiet fon dät Moorgut Seedelsbierich ap n 27. Februoar 1939 truch dän
Eedgreeuwer Heinrich Breer ne Foanlieke fon n jungen Wänt funnen wuuden. Ju
Lieke fon "Burli" was al fon 2005-2009 in dät Foan- un Feenmuseum Elisabethfeen
uutstaald un is nu bie ju "Universitätsklinik Hamburg-Eppendorf" truch moderne
Methoden unnersoacht wuuden. Die Wänt was twiske 12 und 14 Jiere oold un is
twiske do Jiere 1046 un 1164 stuurwen. Ju Skelett-Lieke wäd nu in dät
"Landesmuseum für Natur und Mensch" in Ooldenbuurich uutstald und kumt in August
2012 wier touräch ätter dät Foan- un Feenmuseum in Elisabethfeen.

In Burloage-Klostermoor II bie Rauderfeen is 1953 n besünners gaud ärhooldenen
Huund uutgreeuwen wuuden, dät wier dät eerste Moal, dät n Diert fuunen wuud. Ju
lääsde Lieke, ju in Läichsaksen fuunen wuud, waas in dät Jier 2005 dät Wucht
Moora fon dän Uchter Foan. Siedäm dät Eed maskinell greeuwen un feroarbeidet
wäd, is in dän Eedmull maststieds niks moor tourääch tou fienden.



https://stq.wikipedia.org/wiki/Fereenigde_Stoaten

Do Fereende Stoaten fon Amerikoa (äng. United States of America, kuut USA, de.
Vereinigte Staaten), in amtelke kuute Foarm Fereende Stoaten, un nit amtelk
oafte Amerikoa naamd (äng. America), sunt ne Buundesrepublik in Noudamerikoa, do
(sänt 1959) 50 Buundesstoaten umfoatet. Mäd ju Buundesstoat Hawaii un litje
Buutengebiete hääbe ju uk n Deel in Ozeanien. Die Presidänt fon do Fereende
Stoaten fon Amerikoa is Barack Obama

Dät Gebiet wier däälich do Fereende Stoaten sunt, waas fröier bewoond fon
Indioaner.

In 1776 hääbe trättien Stoaten sik uunouhongich moaked fon Groot-Britannien. Man
dät waas die Begin fon dän Amerikoanske Uunouhongichkaidskriech juun Groot
Britannien. In dän näie Stoat sunt do Gruundgesätse uurnuumen wuuden un in dät
Jier 1789 roat et ne Regierenge.

In dät 19. Jierhunnert wuude die Unnerskeed twiske do noudelke un do suudelke
Stoaten gratter, t.B. uur ju Sklaaweräi. Weegen do groote Unnerskeede fäng 1861
die Burgerkriech oun. Die Burgerkriech häd bit tou 1865 duurt, wierbie do
noudelke Stoaten sieget hääbe.

In dät 20. Jierhunnert hääbe do Fereende Stoaten dän eerste un twäide
Waareldkriech meemoaked. Ätter dän twäide Waareldkriech sunt do Fereende Stoaten
n Grootmacht wuuden. Bit tou 1989 touhoupe mäd Ruslound, man ätter dät
sljuchtjen fon ju Berliner Muure un dät be-eendjen fon dät Warschaupakt
alleenich. Sänt 1989 sunt do Fereende Stoaten ju eenigste Grootmacht ap ju
Waareld.

Alabama - Alaska - Arizona - Arkansas - Delaware - Vermont - Virginia - Florida
- Georgia - Hawaii - Idaho - Illinois - Indiana - Iowa - Kalifornien - Kansas -
Kentucky - Colorado - Connecticut - Louisiana - Maine - Marylound -
Massachusetts - Michigan - Minnesota - Mississippi - Missouri - Montana -
Nebraska - Nevada - New Hampshire - New York - New Jersey - New Mexico - North
Dakota - North Carolina - Ohio - Oklahoma - Oregon - Pennsylvania - Rhode Island
- South Dakota - South Carolina - Texas - Tennessee - Utah - Washington - West
Virginia - Wyoming - Wisconsin



https://stq.wikipedia.org/wiki/Falkland-Ailounde

Do Falklound-Ailounde of Malwinen (ängelsk: Falkland Islands, frantsöösk Îles
Malouines, spoansk Islas Malvinas) sunt een Ailound-Koppel in dän suudwäästelke
Atlantik, sowät 395 Kilomeetere aastelk fon ju suud-argentinske Kuste. Jo heere
geographisk tou Suudamerikoa, politisk sunt jo een britisk Uursee-Rebät mäd
binnere Autonomie, wier dät Fereende Köönichriek ju Buutepolitik un ju
Ferdäägenge foar uurnimt. Uunbeoachted ju britiske Inbesit-Noame fon 1833 wol
Argentinien bit däälich n Ounspröäk ap do Ailounde hääbe, wät in 1982 in dän
Falklound-Kriech tou Bloudferjooten fierde. Dät rakt Aast-Falklound,
Wääst-Falklound un ne Riege litjere Ailounde. Do Ailounde hääbe ne Flakte fon
12.173 km².

Do Ienwoonere fon do Falklound-Ailounde sunt foaraaln uut dät Noude fon Änglound
un Skotlound keemen. In do 1840er Jiere sunt uk wäkke uut St. Helena un Chile
keemen. In jungere Tied roate dät uk ne Ienwonnerenge uut Näiseelound.

Jo baale n Dialekt fon ju Ängelske Sproake, näämelk Falkloundisk Ängelsk. Düssen
Dialekt is stäärk fon do noud-ängelske Dialekte un dät Anglo-Skottiske
be'ienflouded, man dät rakt uk Lienwoude uut dät spoanske, besunners in dän
Beriek fon ju Buuräi.

Dät rakt 2.955 stoadige Ienwoonere (Stound: 2007), wierfon sik mäd 2.121 Ljuude
do maaste in ju Haudstääd Stanley ap Aast-Falklound deellät hääbe. Ju
Haud-Siedelenge fon Wäästfalklound is Port Howard, deer lieuwje bloot
twountwintich Moanskene. Aal do uur Ienwoonere ferdeele sik ap so naamde "camp
settlements", dät sunt litje Buurskuppe.

Ieuwenske do stoadige Ienwoonere rakt dät uk sowät 1.700 britiske Suldoaten, do
ap do Ailounde statsjonierd sunt, uumdät ju Loage mäd Argentinien ounspond is.

Do Falkloundere fertjoonje hier Jäild foar groote Deele mäd Skäiperäi un
Fiskeräi.

Eer do europäiske Siedlere koomen, wieren do Falklound-Ailounde nit bewoond. In
1592 wuuden jo fon dän Ängelske Seefoarder John-Davis fuunen, hie saach do oaber
bloot uut'e Fierte. Hie hiede sik fon Puerto Deseado uut ap ju Säike ätter do
uur tjo Skiepe unner dät Kommando fon Thomas Cavendish moaked, man hie waas in n
Stoarm keemen, die him ätter Falklound broachte. Dät duurde noch
oachteunnjuugentich (98) Jiere, bit do Ailounde foar't eerste Moal unner John
Strong betreeden wuuden. Hie roate ju See-Äängte twiske do bee Haud-Ailounde,
tou Eere fon dän "Skät-Määster fon ju Marine" un britiske Politiker Anthony
Cary, 5. Viscount Falkland, dän Noome Falkland Channel. Die Noome Falkland geen
leeter ap dän heele Ailound-Koppel uur.

Ju eerste Siedelenge, Port-Louis ap Aastfalklound, wuude in 1764 unner
frantsööske Heerskup fon Louis Antoine de Bougainville gruunded, in 1766
gruundeden do Briten ap Wääst-Falklound ju Siedelenge Port Egmont, man jo looken
fon deer oachte Jiere leeter wier ou. Die in Argentinien bruukte Noome Islas
Malvinas gungt ap ju frantsööske Beteekenge fon dän Ailoundkoppel "Îles
Malouines" tourääch, die sik ap do Seeljuude un Fiskere uut ju bretoniske
Hoawenstääd Saint-Malo belukt, do do eerste bekoande Siedlere ap dän
Ailound-Koppel wieren.

Port-Louis wuude al in 1766 oun Spanien uurroat. In 1811 stoalde Spanien dän
Unnerhoold fon ju Kolonie ien, fertichtede oaber nit ap ju Souveränität uur do
Ailounde. Sänt düsse Tied sunt do Falkloundailounde striedich Territorium, tou
Begin twiske dät Fereende Köönichriek un Spanien, ätters - un dät bit däälich -
twiske dät Fereende Köönichriek un Argentinien. In 1820 wuude die Ailoundkoppel
fon Argentinien physisk in Besit nuumen.

Dät Fereende Köönichriek begruundet sien Ounspröäke mäd ne
Marine-Statsjoonierenge in 1833. In 1837 wuude ne Kolonioal-Ferwaltenge
iengjucht.

In dän Eerste Waareldkriech skaach twiske düütske Krüüsere un aan uurlaine
britiske Flottenferbeend ju Seeslacht bie do Falklound-Ailounde. Dät düütske
Aast-Asien-Geschwader unner Vize-Admiroal Maximilian Graf von Spee wüül in dän
Atlantik in ju Gjuchte fon Düütsklound truchbreeke un wuude ap n 8. Dezember
1914 fon do Briten unner Vize-Admiroal Sir Frederik Doveton Sturdee bienaist
heel un aal fernäild.

Ju militäriske Besättenge fon do Ailounde truch Argentinien ap dän 2. April 1982
feruurseekede dän Falklound-Kriech: Dät Fereende Köönichriek oanterde un
loundede soogen Wieke leeter mäd sien Troppen ap do Ailounde. Ätter kuute, man
blouderge Kampe kuuden do britiske Troppen Argentinien ap n 14. Juni 1982 tou't
Apreeken twinge. Sowät 900 Suldoaten fällen, deer wieren 649 Argentiniere bie.

Aaltouhoope kostede die Falkloundkriech moor as duusend Ljuude dät Lieuwend.
Sänt düssen Kriech sunt ne grattere Toal fon Suldoaten ap do Ailounde
unnerbroacht. In 2005 wieren dät noch sun 1700 Mon. In't lääste Jiertjaand hiede
sik die smoorjende Twist in ju meene Weerniemenge äntspond, man sänt deer sowät
60 Milliarden Barrel Oulje fermouded wäide, hääbe sik masse latien-amerikoanske
Regierengen ap ju argentinske Siede sloain. Ju politiske Fierenge fon
Argentinien fernäierd älk Jier dän argentinske Ounspröäk ap do Ailounde, so uk
ju fröiere Präsidentinne Cristina Fernández de Kirchner.

In'n Touhoopehong mäd dän Territorioal-Twist mäd Argentinien heelt ju Regierenge
fon do Falklound-Ailounde wuude ap dän tjaande un alfte Meerte 2013 een
Foulks-Oustämmenge truchfierd ju uur dän politiske Stoatus fon do Ailounde
äntskeede skuul. 99,8 Prosänt fon do Ienwoonere wüülen britisk blieuwe, bloot
tjo oankelde Ljuude wieren deer juun. Dät Stäm-Gjucht hieden 1672 Ljuude, ju
Bedeeligenge liech bie sowät 92 Prosänt. Ju argentinske Präsidentinne hiede
oaber al in't Foaren kweeden, dät ju dät nit ounnieme wüül, wät deer uut kumt.
Ätters beteekende ju dät Referendum as "Parodie". Do Briten moakeden bekoand,
dät jo deer aal foar dwo wüülen, uum do Ailounde tou ferdäägenjen.

Ap do Falklound-Ailounde rakt dät fon Natuur uut neen Boome, uk wan n poor fon
Moanskene ounplonted wuuden sunt (foar'aaln Näddelboome). Ju natüürelke Flora
fon do Ailounde bestoant foar groote Deele uut ferskeedene Oarde fon Gäärse un
Klieuwer.

Dät eensige Lound-Suugediert, dät fon Natuur uut ap do Falklound-Ailounde
foarkoom, waas die Falklound-Foaks (Dusicyon australis). Uumdät do Ienwoonere
Nood uum hiere Skäipe hieden, wuuden do oaber in't njuugentienste Jierhunnert
uutrooded. Dät waas uk wäil nit stuur, uumdät do Dierte buute dän Moanske neen
natüürelke Fäinde häiwed hieden un somäd uk neen Skjou.

Fonsäärm hääbe Moanskene uur Lound-Suugedierte ienfierd, tou n Biespil Skäipe,
Katte, Rotten un dän Argentinske Kamp-Foaks (Lycalopex griseus).

See-Suugedierte rakt dät noch moor: Määnenrubben (Otaria flavescens),
Suudamerikoanske Seeboaren (Arctocephalus australis) un Suudelke See-Elefanten
(Mirounga leonina) fiende sik deer as Fertreedere fon do Rubben, Woale rakt dät
uk ferskeedene uum do Ailounde tou.

Ap do Falklound-Ailounde rakt dät ferskeedene Oarde fon Pinguine, dän
Swot-Oogenbruun-Albatross (Thalassarche melanophris), dän Falklound-Pieper
(Cistothorus platensis), dän Falklound-Karakara (Phalcoboenus australis) un dän
Tuuster-Karakara (Caracara plancus)



https://stq.wikipedia.org/wiki/F%C3%A4kwierkhuus

Een Fäkwierkhuus (düütsk: Fachwerkhaus / Riegelhaus - so kwäd me inne Swaits) is
n Huus, wier dreegende Deele fon ju Wooge uut Holten Fäkwierk apbaud un do Feeke
uutfäld sunt, maasttieds mäd Floachtwierk un Kleemelse, een Miskenge uut Leem,
Sträi un mongs uk Mjuks. Toumäts wäide oaber uk Baksteene, Breeksteene of uurs
wät bruukt. Düsse Bauwiese wuude foar moorere duusend Jiere in ju Jungsteentied
ärfuunen un sänt düt Tiedoaler aaltied fääre äntwikkeld. Ju Fäkwierkbauwiese is
also oold-bewäärd, daach wäd ju däälich bloot noch säilden bruukt, uum Huuse tou
bauen.

Fäkwierkhuuse rakt dät in een groote Fuulfoold fon unnerskeedelke Typen. Dät
Eepene Huus, dät in Seelterlound aleer baud wuude, heert deer uk tou. Dät rakt
uk Huuse, do bloot foar n Haaldeel mäd Holten Fäkwierk baud sunt: Uumdät dät
Fäkwierk lichter as Steen is, sit dät dan buppe ap ju Muure. As een Miskenge uut
Düütske un Slawiske Baukunst findt sik in do Elbsoundsteen-Bierge, ju
sorbisksproakige Lausitz un dät Noude fon ju tschechiske Loundskup Böhmen dät
sonaamde "Uumebiendenge-Huus" (Düütsk: Umgebindehaus). Deerbie sunt Blokhuus un
Fäkwierkhuus ap een Oard un Wiese ferbuunen, dät unnern dät Blokhuus sik un ap
Stonnere, do deer, mä Boogen ferbuunen, uumetoustounde, is dät Fäkwierkhuus
buppe ap sät.



https://stq.wikipedia.org/wiki/F%C3%A4%C3%A4rmesound

Fäärmesound is ne Buurskup fon Seedelsbierich. Ju Buurskup is ätter dät Deelen
fon ju Skäddeler Meente so uum dät Jiehr 1822 äntsteen.

Ju Buurskup lait suudelk fon Näiwal un aastelk fon ju Seelter Äi, un fangt oun
bi dät Flurstük - Scheepmeer - Rodebierich - Kanienkenbusk - un gungt dan an ju
Hauptsträite ätter Seedelsbierich bilongs bit tou ju Koloniesträite. Aastelk
Fäärmesound lait die Aastfoan.

Di Nome Fermesound is al fon oolds bekaoant, uk ap allere Loundkoarten wät dät
al noomt. Dät Tjuden fon dän Noome is nit so makkelk. Allinich Pyt Kramer häd in
sien Book - Lound un Noomen - wier hie alle Flurnoamen fon Seelterlound
beskrieuwen häd, ap Siede 228/281 dän Noome Fermesound unnersocht. Hie deelt dän
Noome ap in twäin Deele - in Ferme un in Sound. Die läste Deel - Sound - kwät
wail, dät där fuul Sound wääsen is (Stuf- un Dunenflächen). Tou dän eersten Deel
meent hie, dät die fon dät ooldfräiske Woud - Forma - kumt, wät därätter dan -
das Erste - hat. Dät - O - in Forma is in dän Tiedverloop n -E, wuden. Därätter
betjuud - Fermesound - dät eerste Sound, do eersten Soundhövele - fon Skäddel
ut, in suudelke Gjuchtenge, wät dan mäd dän Roodebierich, so as uk mäd do Hövele
fon bee Kante Sträite, un do Dunen fon dän Kanienkenbusk gans un goar
uureenstimt. Ätter ju aktuälle Gjuchtsskriewenge wäd Fermesound däälich
Fäärmesound skrieuwen.

Di eerste Anbauer was dan n Hespe ut Lindern, die in dät Jiehr 1828, dät eerste
Huus bäte do Soundhövele fon dän Kanienkenbusk (Hinter den Tannen) apbaude. Dät
Huus kreeg dan uk ju Huusnummer 1, ju ju Steede däälich noch häd. Man kon dan
dät Jier 1828 as ju Bedsiedelenge fon Fäärmesound anreekenje.

Wier däälich ju Kesselfabriek Bruns stound, wier fröier die Kanienkenbusk. Där
wieren hooge Soundbierge, fillicht bit tou 10 m hooch. Die ganse Flääche was mäd
hooge Boome bewuksen. Ätter dät in do 1960-er Jiere ju Fabriek där baud wuude,
is die ganse Busk wäch moaked un mäd Fabriekhallen fullboud. Bloot aan dän
bäätesten Rant stounde noch wät Boome.

Do tjoo Huuse bääte dän Kanienkenbusk wuuden siet fröier un aleer tou Skäddel
reekend. Dät kuumt fillicht derfon, dät die Kaninekenbusk noch tou Näiwal
heerde.



https://stq.wikipedia.org/wiki/F%C3%A4%C3%A4rmen_Anglo-Afghanisken_Kriech

In dän Eersten Ängelsk-Afghanisken Kriech (1839 bit 1842 tou) waas aan fon do
tjo militääriske Striede fon dät Britiske Waareldriek mäd dät Emiroat
Afghanistan, do Ängelsk-Afghaniske Kriege. Do Briten ferfoulgeden in do Kriege
dät Siel, hiere Foarmacht in düt Rebät seeker tou staalen un dät Machtstrieuwjen
fon Ruslound Aphoold tou bjooden (Düssen Konkurrenzkamp is uk as The Great Game
bekoand).

In dät Jier 1837 eskalierden do ruske un britiske Interessen in aan Twist twiske
dän Schah fon dän Iran un Dost Mohammed, dän Heersker fon Afghanistan. Lord
Auckland, die britiske Generoalgouverneur fon Kalkutta, besloot deeruum mäd dät
Manifest fon Shimla fon dän 1. Oktober 1838 Dost Mohammed outousätten un dän
foarige Heersker Shoja Shah Durrani wier ientousätten. Uum düsse Aaskenge
tjuudelk tou moakjen, marskierden in't Foarjier 1839 sowät 16.500 britiske un
indiske Troppen mäd 35.000 Tjoonste un Foamieljen-Liede unner dän Befääl fon
Generoal Keane uur dän Bolan-Pass ätter Afghanistan ien. Ap dän 23. November
1840 roate Dost Mohammed foar dän britiske Leeder William Hay Macnaghten tou un
wuude ätter Indien in't Exil soand. Aan Deel fon do britiske Troppen wuude
ouleeken un een Division unner dän Befääl fon Generoal Elphinstone bleeuw in
Kabul.

In dän Häärst 1841 begon aan Apstound juun ju britiske Besättenge. Wiehnoachten
1841 wuude Macnaghten fon Afghanen dooded, do uk ju Ferbiendenge twiske Kabul un
Indien unnerbrieken. Ju britiske Division waas nu fon do Afghanen ienricheld un
wuude so tou tällen beleegerd. Ap dän 1. Januoar 1842 unnerteekende Elphinstone
nu aan Ferdraach in dän him Ferlof roat wuude, outouluuken. Deer moaste hie foar
sien Woapen un Deele fon sien Foarroate oureeke.

Ap dän 6. Januoar 1842 begon Elphinstone, sik uut Kabul tourääch tou luuken.
Siel waas, ju naiste Garnison in Dschalalabad, sowät hunnertfjautich Kilomeetere
wäch, tou roakjen. Sowät soogentienduusend Ljuude, monken him 4500 Suldoaten,
foulgeden him. Al bie dät Ferläiten fon ju Garnison wuden jo angriepen. Do
Angriepe geenen fääre un ju toutälde Eskorte koom nit. Unnerwaiens koom dät tou
moorere Ferhonnelengen un Elphinstone bleeuw as Jeesel tourääch. Ap dän 13.
Januoar wuude die Räst fon ju Troppe (fieuwunsäkstich Mon) in ju Slacht fon
Gandamak heel un aal fernäilt. Wäl nit uumebroacht wuude, wuude as Jeesel
meenuumen un bloot säks kuuden äntkuume.

As Oantwoud ap dät, wät deer skäin waas, wuude een Stroafexpeditsjoon uutsoand.
Two Armeen unner Generoal George Pollock un Generoal William Nott äntsätten in
dät Foarjier Dschalalabad un Kandahar. Ätters marskierden jo ätter Kabul wai. In
Kabul hiede unnerwiele Mohammed Akbar, aan Suun fon Dost Mohammed, die sien
Boantje uurnuumen hiede, Shah Shuja uut ju Zitadelle fon Bala Hissar lokked un
möärend. Ätter ju Iennoame fon Kabul sätten do Briten Shuja sin Suun ap dän
Troon un räddeden do Jeesele. Die foarige Uppermon Elphinstone waas unnerwiele
stuurwen.

Ap dän 11. Oktober 1842 looken sik do Troppen uut Kabul un in ju Foulge uut
Afghanistan heel un aal ätter Indien tourääch, ätter dät ju Britiske
Aastindien-Kompanie tou dän Sluut keemen waas, dät een langere Besättenge tou
freeselk un tou juur waas. Dost Mohammed koom ap sin Troon tourääch un heerskede
bit sin Dood in 1863 tou.



https://stq.wikipedia.org/wiki/Evolution%C3%A4r_Oardkonzept

Dät Evolutionäre Oardkonzept is een fon two wichtige Definitione fon dän Begriep
"Oard" in juu Biologie. Ne Oard is ätter disse Definition ne eenpelde
Oustammengslienje mäd Foarfoaren un ätterkuumende Generatione, mäd oaine
evolutionäre Tendenzen un n historisk Schiksoal. Disse Definition kwäd gans
düütelk - uurs as dät Biologiske Oardkonzept, in dät juu Tiedbegränsenge fon ne
Oard stuur is - dät ne Oard fon hiere Äntstoundenge truch Apkleeuwenge fon ne
Stamoard bit tou hier Eende - truch oaine Apkleeuwenge in two näie Oarde af
truch Uutstierwen - een Oard blift, gans egoal, wo fuul Evolution deertwiske
geböärt.

Deer is n Kladogramm mäd Variablen. Sun Kladogramm is so äänelk apbaud as n
Stamboom, so sjucht me, dät k juu Stamoard fon alle Oarde in düt Kladogramm is,
j juu Stamoard fon doo Stamoarde g, h, i un doo lieuwende Oarde B, C, D, E, F,
me sjucht uk, dät i juu Stamoard fon juu uur Stamoard g un doo lieuwende Oarde
D, E un F is, un dät juu Stamoard g juu Stamoard fon D un E is.



https://stq.wikipedia.org/wiki/European_Space_Agency

Ju Europäiske Ruumtefoartorganisation (ängelsk: European Space Agency, kuut ESA)
is een internationoale Waareldruumte-Organisatsjoon mäd hiere Sit in Paris. Ju
wuude an n 30. Moai 1975 foar beetere Koordinierenge fon do europäiske
Ruumtefoart-Aktivitäten gruunded, as die technologiske Rukstound in ju Ruumfoart
juun ju USSR un do FSA aal gratter wuude. Ju ESA häd 17 Meeglidstoaten un
beschäftiget 1.905 Mee-Oarbaidere (2006).

Ju ESA is ju Ätterfoulgeorganisation fon ju europäiske ELDO, ju ESRO un ju
Europäiske Fiermeldesatelliten-Konferens (CETS). Ätter dät Art. II fon hiere
Statuute sunt do Ruumtefoart-Aktivitäte foar „bloot freedelke Swäkke“.

Sänt dän 1. Januoar 1979 is Kanada n assoziert Meeglid. Deerfoar wuude n
Kooperationsferdraach moaked, wierbie dät Lound ju Deelnoame an do
Äntskeedengprozesse un Programme fon ju ESA un ne gjuchte Ferdeelenge fon
Industrieferdraage kricht.

Oafte toanke Moanskene dät ju ESA tou ju Europäiske Union heert. Ju ESA is ne
oaine Organisatsjoon, man ju häd oafte Kontakt mäd ju EU. Buute ju Swaits un
Portugal sunt aal do ESA Meeglidstoaten uk Meeglid in ju EU.

Die Sproang twiske Nit-Lidskup un Ful-Lidskup waas foar een poor Lounde tou
groot, deeruume rakt et n trääden Lidstoatus. Lounde mäd dän trääde Lidstoatus
sunt European Cooperating States (ECS) un mäd dän Plan for European Co-operating
States (PECS) is äängere Touhoupeoarbaid muugelk.

BepiColombo - Cervantes Mission - CHRIS/Proba - Cluster - Corot - Cos-B -
Cryosat - Darwin - Double Star - Eddington - Envisat - ERS-1 - ERS-2 - Exosat -
Gaia - Galileo (navigatie) - Giotto - Herschel - Hipparcos - Huygens - HYPER -
Integral - ISO - IUW - JWST - LISA - Mars Express - Meteosat - Planck - Rosetta
- SMART-1 - SOHO - Solar Orbiter - Ulysses - Vega - Venus Express - XEUS -
XMM-Newton



https://stq.wikipedia.org/wiki/Ecuador

Ecuador is n Lound in't Wääste fon Suud-Amerikoa. Fon't 15. Jierhunnert oun
heerde dät heele Rebät tou dät Riek fon do Inka un fon't 16. Jierhunnert Deel
fon't spoanske Kolonioalriek, eer Groot-Kolumbien uum 1820 tou sien
Uunouhongegaid roakede, wier Ecuador sowät tjoon Jiere tou heerde. Ap dän 13.
Moai 1830 moakede sik Ecuador uunouhongich fon Groot-Kolumbien.

Ecuador lait oun ju Pazifik-Kuste fon Suud-Amerikoa. Duusend Kilomeetere foar ju
Kuste lääse do truch Vulkoanismus äntsteene Galapagos-Ailounde, do uk noch tou
Ecuador heere. Jo sunt foar hiere Biodiversität bekoand.

Dät Fäästlound deelt sik in do tjo Berieke Costa (Kuste), Sierra (Bierichlound
fon do Anden un Oriente (dät Aaste in ju Amazonas-Niede):

Die wäästelke Kusten-Beriek (Costa) fon't Fäästlound bestoant uut Swämlound un
minner hooch Bierichlound. Een wichtige Äi in düt Rebät is die Río Guayas. In
dät Noude is die Kusten-Beriek tropisk, in dät Suude druuger.

Midde truch dät Lound lukt sik fon't Noude ätter't Suude dät Bierichlound
(Sierra) fon do Anden mäd stäärken Vulkoanismus. Deer lait uk die Chimborazo,
die hoochste Bierich fon dät Lound (6310 Meetere). Ap ne Hööchte fon 2.850
Meetere lait in do Anden ju Haudstääd Quito, ju is somäd ju hoochstlaine
Haudstääd fon ju Waareld.

In dät Aaste (Oriente) lait ju tän besiedelde Amazonas-Niede mäd Tropisken
Rienwoold. Tou ju Äi Amazonas sälwen häd Ecuador sänt dän ferläddene Kriech juun
Peru in 1941/1942 naan Tougong moor.



https://stq.wikipedia.org/wiki/Dichter

Dichtenge, Dichtkunst af Pooësie (Düütsk: Dichtung, Poesie) is, wan Literatuur
in Fäärsmäite, dät hat, in aan bistimden Rhytmus, skrieuwen is.

Do oolde Griechen un Roomere häbe hiere Dichtengen oafter in dän Hexameter un
mongs uk in dän Pentameter skrieuwen, wierbie die Rhytmus gjucht strom waas.

Hier aas een Biespil aan latiensken Hexameter - Ju Ienleedenge tou do
Metamorphosen fon Publius Ovidius Naso (Ovid). Do Bitoonde Sälwen sunt fat.
Waiwiesenge: "primaque ab" wäd boald as "primaquab".

Die Stäfriem is een Foarm fon Dichtenge, wier ju Alliteratsjoon binne dän Fäärs
dät wichtichste is. Düsse Foarm fon Dichtenge findt sik foarallen in oolde
Foarmen fon germaniske Dichtenge, man säildener uk in kältiske un latienske
Dichtenge. Bit däälich findt sik dät in ju Foulks-Dichtenge fon Kweedewoude un
fääststoundende Uutdrukke in ferskeedene Germaniske Toale:

In Islound häd sik die Stäfriem ieuwenske dän Eendriem bit in ju Näitied in do
Riemsele ärheelden. Hier een Biespil uut ju Isloundske Dichtenge, wier die
Stäfriem mäd dän Eendriem, dän wie normoal so kanne, touhoope nuumen is.
Biskrieuwen is in dät Riemsel wäil die Poloardai, wier dät in do Noudelke
Regionen nit af bloot heel kuut in ju Noacht tjuusterch wäd, un dät is ieuwen
bloot in dät Foarjier un dän Suumer, wilst dät in Häärst un Winter moor
tjuusterch is as ljoacht. Mäd ju Goddine is wäil ju Sunne meend.

Fonsäärm rakt dät ap ju Waareld noch moor apaate Foarmen fon Dichtenge, ju me
heel un aal nit aal biskrieuwe kon. So rakt dät in eenige Kultuuren een
bisunners wichtige Traditsjoon fon Kalligraphie, wät dan die Uurgong fon
Dichtenge in ju bieldende Kunst is, uum dät deer uk ju froaie Skrift een
wichtige Rulle spiedelt. Foar Fäärsmäiten häbe sik ap ju heele Waareld gjucht
ferskeedene Traditsjoonen bielded, do sik fielicht mongs foar europäiske Ooren
wät oarich ounheere.

Man uk bie uus sunt in ju jungste Tied Foarmen fon Dichtenge äntsteen, do mäd
uus oolde Traditsjoonen breeke. Foar allen ätter dän twäide Waareldkriech, as
eenige junge Kunstlere meenden, dät waas wäil ferkierd, nu noch flugge un
harmooniske Riemsele tou skrieuwen, sunt näie Foarmen äntsteen. Eenige deerfon
kon me heel un aal nit moor as gjuchte Dichtenge biteekenje, uumdät jo mäd
Fäärsmäite so sludderch uumegunge, dät me deerfon nit moor fuul sjo kon.



https://stq.wikipedia.org/wiki/Deege_Uursicht

Die Gregorioanske Kalänner, däälich uus maastbruukten Kalänner, is ne
ferbeeterde Ouwonnelenge fon dän Julioansken Kalänner, ju in't Jier 1582 truch
Poabst Gregor XIII. ounoardend wuude. Uurloang häd hie ap ju grootste
Betjuudenge fon aal do Kalänner-Systeme roaked.

Die Kalänner skuul wier duurhoaft in't Lood weese, uurspröängelk wuude deer uur
ättertoacht, dät hie sik ferhoolde skuul as in't Jier 46 f. Kr. oun tou paasjen,
do begon dät Foarjier ap n 23. Meerte.

In ju toulääst uumesätte Foatenge skuul die Kalänner sik äänelk ferhoolde as in
dät Jier 325, uumdät domoals ap't Konzil fon Nicäa (325) ju Bereekenge fon't
Paaske-Doatum ferienbeerd wuude. Die Begin fon dät Foarjier liech in 325 al ap
dän 21. Meerte.

In dän julioansken Kalänner wuude deer mäd reekend, dät dät Sunnenjier 365,25
Deege duurt, deeruut foulget, dät me aan Skaltdai in fjauer Jiere bruukt. Ju
Toal, deer ju Reekenge fon uutgungt, is oaber nit besunners niep. Die
gregorioanske Kalänner reekent nieper mäd 365,2425 Jiere. Dät wuude so uumesät,
dät maasttieds dät Sätgjucht fon een Skaltjier in fjauer Jiere fääre jält, man
nit, wan ju Jierstoal sik sunner Räst truch hunnert un deertou oaber nit truch
fjauerhunnert deele lät.

Somäd wieren do Jiere 1700, 1800 un 1900 ätter dän gregorioansken Kalänner neen
Skaltjiere, do Jiere 1600 un 2000 wieren wäkke.

Uumdät dät oaber noch 117 Jiere duurde, bit ätter dän Ploan in 1700 dät näie
Sätgjucht ounwoand wuude, slingert die Begin fon dät Foarjier twiske dän 19. un
dän 21. Meerte un lait in n Truchsleek also ap dän 20. Meerte. Dät is aan Dai
eerder, as me dät hääbe wüül, man touminst däd sik dät nit moor uurloang
ferskuuwe.

Tou ju Bestimmenge fon dät Paaske-Doatum wäd die Moune-Sirkel bruukt, ätter dän
do Mounephasen ätter 19 Jiere aaltied wier ap dän sälgen Dai faale. Deertruch
wuuden litje Failere moaked, uumdät die Sirkel nit heel niep is. Uum dän
Gregorioansken Kalänner beeter mäd do Mounephasen outoustämmen, wuude fäästlaid,
dät die Dai fon ju Foarjiers-Fulmoune insen in 312,5 Jiere uum aan Dai foarlaid
wäide mout.



https://stq.wikipedia.org/wiki/Buundesrepublik_D%C3%BC%C3%BCtsklound

Düütsklound (Bundesrepublik Deutschland) is n Lound in Middel-Europa. Ju
Haudstääd is Berlin un die Buundeskansler fon ju Republik is sänt 2005 Angela
Merkel.

Düütsklound is sänt 1950 Meeglid in ju Roat fon Europa un sänt 1955 fon ju NATO.
Aast-Düütsklound waas fon 1955 bit 1990 Meeglid fon dät Warschaupakt.
Düütsklound is uk n Meeglid in ju Europäiske Union. Sänt 1973 is Düütsklound
Meeglid fon do Fereende Natione.

Dät Hillige Roomske Riek (962-1806) kon me betrachtje as dät eerste düütske
Riek, äntsteen uut dän aastelke Deel fon dät Frankiske Riek. In 1450 wuude die
Noome fon dät Hillige Roomske Riek annerd tou dät 'Hillige Roomske Riek fon ju
Düütske Nation'. Loang deerätter wuude Düütsklound twiske 1806 un 1813 fon do
Frantsoosen besät. Ätter dät Kongräs fon Wien keem n twäiden Fersäik uum do
düütske Lounde tou fereenigjen in dän Düütske Buund. In dän Buund wieren 39
ferskeedene Stoaten mäd fuul Oainständegaid.

Ätter n Düütsk-Deensken Kriech fon 1864, dän Prüüsisk-Aastriekske Kriech fon
1866 un dän Düütsk-Frantsööske Kriech fon 1870/1871 wuude in 1871 dät Düütske
Kaiserriek gruunded. Otto von Bismarck wuude die eerste Riekskansler. In
dänEerste Waareldkriech kampet dät Düütske Kaiserriek mäd Aastriek-Ungarn,
Bulgarien un dät Osmaniske Riek juun do Alliierde. In 1918 ferljust Düütsklound
un ju Tied fon de Weimarrepublik (1918-1933) begint.

Ju Weimarrepublik waas ne freeloose Tied in Düütsklound. Deer waas nit fuul
Oarbaid un Düütsklound kuude sien Skeeld an do uur Lounde nit berappe. Ju NSDAP
fon Adolf Hitler wuude bie do Woalen fon 1932 ju grootste politiske Paatäi in
dät düütske Parlament. Een Jier leeter kuude Hitler Diktator fon Düütsklound
wäide. Die Weimarrepublik wuude Nazi-Düütsklound.

In dän Twäide Waareldkriech sunt ungefeer 70 Million Moanskene stuurwen. In 1943
hiede Hitler bienaist gans Europa äroberd. Ätter dän Slacht uum Stalingrad un
D-Day kuude Nazi-Düütsklound do Alliierde nit moor aphoolde. Düütsklound waas so
as gans Europa stukken un ju Stroafe waas ju Besättenge truch ju Sowjetunion in
dät Aaste (Aast-Düütsklound) un truch do Alliierde in dät Wääste
(Wääst-Düütsklound).

Truch do Sponnengen twiske dät Aaste un dät Wääste begon direkt ätter dän Twäide
Waareldkriech die Koolde Kriech. Do Sponnengen twiske ju Sowjetunion un dät
Wääste wuuden gans stäärk as in 1961 ju Berliner Muure baud wuude.

Ätter dän Fal fon ju Muure in 1989 wuuden do two Düütsklounde fereeniged ap dän
3. Oktober 1990. Ätter ju Wierfereenigenge wuude Berlin ju Haudstääd fon dät
näie Düütsklound. Siet dän 1. Januoar 2002 häd die Buundsrepublik Düütsklound
mäd alwen uur Lounde fon ju Europäiske Union dän Euro ienfierd.

Düütsklound häd uk groote Deele fon Europa's grootste Äie, so as dän Rhien, ju
Donau un ju Elbe.

Ju Sproake, ju man ap maaste bruukt is dät Hoochdüütske. Et rakt uk noch Deensk,
Noudfräisk, Seelterfräisk un Sorbisk as anärkoande Sproaken. In ju Praxis is dät
Läichdüütske (Platdüütske) ne wichtige Sproake.

Apstuuns sunt do näiste Paatäie in dän düütsken Buundesdai fertreeden: CDU/CSU,
SPD, FDP, Die Linke un Bündnis 90/Die Grünen.



https://stq.wikipedia.org/wiki/Brookmer_Gjucht

N Biespil fon do ooldfräiske Gjuchtshondschrifte is dät Brookmer Gjucht, so as
die Gäistelke Osbrond dät 1345 apschreeuw.

Thit ist thiu forme kere, ther Brocmon ekeren hebbath, thet hira rediewa skelin
thingia hira ierim vt andene ende.*Alsa tha rediewa alra erest on gungath, and
to hape kemen send, sa skelen hia al vnder ena suera eta mena loghe oppa sancte
Iacobe, thet hia buta penningum and buta bedum helpa skele tha erma alsa tha
rika, and tha fiunde alsa tha friunde.*And sprecma thene rediewa on vmbe tha
lessa meyde ief vmbe tha marra, sa vndgungere mith sex monnum, vnder tha forma
and vnder tha other berninghe, and hi se selva thi soginda. And thi talemon wite
tha sibbe, ther vr thene sueren heth, ther tha werde leda skel mith sex ethum;
and thi talemon vndvnge ac alsa vmbe tha meyde; and tha redieua driwe thet
riucht forth fon tha talemonnem, ther thenna weldech send. And hveder sa tha
redieua, io{f}tha talemonne, thius werde brech, sa reke hi the liudum achta
merch, and tha rivchtrum ene halwe hageste merk; and thi clagere bisvere sine
meyde. And ne driuath tha talemon iof tha redieua thith riucht naut forth, sa
geie hia mith achta mercum. **Hwersa ma sprech vmbe werna, hia se lessa ieftha
marra, and se biiecht tofara sine eyne redieva, therse vnder stonde inna there
herna, and hi alsa rede; sa drive hise withe bi achta mercum, and tha tuene mith
him stonde; and neth hise naut, sa se hi urleren. **[In dän Raant stoant:] Fon
w{er}nim {bi}iecht.

[Litje Striepe buppe n Bouksteeuwe tjuude ap Oukuutenge, t.B. brocm~o = brocmon]

Dät gungt deer uume, dät do Gjuchtere dät ganse Jier Gjucht ouhoolde, dät jo sik
nit besteete läite un dät jo aal Ljuude gliek behonnelje. Un dät wäd dan
juristisk ousicherd, sowied jo dät domoals kuuden. Die Text is gans stuur tou
ferstounden, man dät gungt wät lichter, wan me weet, dät ju Weerhaid nit fuunen
wuude truch Unnersäikengen, man truch Eede fon Hälpere. Die der genouch Hälpere
hied, kuud also altied winne, man deermäd wuuden dan daach Konflikte löösd
sunner Kriech. Bie n "Maak" honnelde dät sik uum ne ganse Masse Jäild (n Maak
waas 2/3 Puund Sälwer).



https://stq.wikipedia.org/wiki/Boukelisk

Boukelisk (de. Bokelesch; loangleeken hat dät "Boukeliesk", unner Froamdienfloud
uk "Boukeläsk") is ju noudelkste Buurskup fon Seelterlound. Uumdät dät deer een
oolde Johanniterkommende rakt, wäd ju Buurskup mongs eenfach "Klaaster" naamd.

Ju Buurskup läit noudelk Uutände, wäästelk Baalenje un Bieuwelte un aastelk
Ubbehusen.

Siet 1674 waas deer ne Skoule in Roagebierich in ju Klaasterkommende Boukelisk.
Leeter hiede dan Boukelisk ne oaine katoolske Skoule. 1786 wuude begjucht, dät
deer n Koaster in Boukelisk anstoald waas. 1848 häd Paachter Thoben ne Koomere
an sien Huuus anbaud un foar 11 Rieksdoaler in't Jier ferhierd. 1872 roat dät
Unnnergjucht in dät Huus fon Paachter Hinrich Ahlers.

1874 wuud ieuwenske ju Kapälle ne näie Skoule baud. In dän twäiden Waareldkriech
waas fon 1939 - 1945 ju Skoule sleeten, do Bäidene geenen do in do Skoulen fon
Elisabethfeen-Wääst af Idafeen. In do Jiere 1955/1956 wuud ne näie Skoule baud,
ju deer 80.000 DM kosted häd. Ju Skoule wuud ap n 1.8.1967 sleeten un ferkooped.

Ju Baksteenkapälle fon ju fröiere Deelläitenge fon dän Johanniteroarden in
Boukelisk is uut dät 13. Jierhunnert un is ju eenige fon disse Oard. Aal do uur
fräiske Kommenden fon dän Oarden sunt in ju Reformation unnergeen, un do
Bauwierke fernäild wuuden. So stoalt ju dän Hl. Antonius wäide Kapälle in
Klaasterbusk n kultuurhistorisk Kleenood deer. Ju is nit bloot dät ooldste
katoolske Goddeshuus in ju Meente, man uk dät ooldste Bauwierk in dät ganse
Seelterlound. In dät Jier 2005 wuude ju apweendich restaurierd.

Die Klaasterbusk in n grooten Woold uut Näddelboome un Eeken un is mäd dän
Aasterhuser Busk ungefäär 21 Hektoar groot. Truch do Woolde lapt ju Seelter Äi.

Die Klaasterbusk waas siet fröier un aleer n Träfpunkt fon Fräisen un Saksen.
Deer wuude Fäi un Weere tuusked un kooped un ferkooped. Oafte blieuwen se deer
moorere Deege. As Eende fon dät 19. Jierhunndert do Reede apkeemen, keemen deer
uk do Ljude uut do Täärpe uumetou. Dan waas deer n Räädrennen twiske Strukelje
un Potshusen.

Uut düsse Träffen is dan ju Boukelisker Kirmes äntsteen. Duusende fon junge
Ljuude uut Seelterlound, Aastfräislound un dät Ooldenburger Munsterlound keemen
mäd hiere Reede, Motorreede, mäd Ounhongere un Frachtwoaine tou dät Fäst ap
Klaasterbusk. Deeruut wuud dät jierelkse Pinksterträffen mäd ne
Donsferounstaltenge (Frühtanz bei Klosterbusch) fon smäidens bit ätter dän
Middai. Dät geen noch so bit in do 1970er af 1980er Jiere, bit deer immer moor
Diskotheken keemen un dät Pinksterträffen nit moor so interessant was.



https://stq.wikipedia.org/wiki/Bohnen

Do Boone (Phaseolus), so, as dät Woud däälich maasttieds bruukt wäd, sunt n
Sleek fon Leguminosen, do uurspröängelk uut Amerikoa twiske 37 °N und 30 °S
foarkoomen. Dät rakt sowät soogentich Oarde fon düssen Sleek.

In Suudamerikoa rakt ju Archäologie Tjuuchnis, dät ju Meene Boone (Phaseolus
vulgaris) al uum 2700 foar Kristus ounbaud wuude, dät waas also juust in ju
Tied, as do Ljuude in Suudamerikoa mäd ju Buuräi begonnen (Neolithiske
Revolutsjoon). Ätter ju Äntdäkkenge fon Amerikoa truch do Europäere wuuden do
Boone ätter Europa broacht.

Dät Woud seelterske Woud Boone kumt uut Ooldfräisk bāne un fääre, so as me dät
rekonstruierd, fon Ooldgermanisk *baunō. Düt germaniske Woud häd sik in masse
germaniske Sproaken ärheelden, so as Düütsk Bohne (uur Middelhoochdüütsk bōne,
fääre Ooldhoochdüütsk bōna); Ängelsk bean (uur Ooldängelsk bēan), Iesloundsk
baun (uur Ooldnoudisk baun). So is dät goud ättertouwiesen. Een indogermaniske
Wuttel is wät stuurer tou fienden.

Juust düsse Plonten, do wie däälich deer mäd beteekenje, kuuden oaber eer ju
Äntdäkkenge fon Amerikoa goarn't meend weese, uumdät dät do hier noch nit roate.
Dät Woud Boone wuude also foar äänelke Leguminosen, so as ju Hangsteboone (Vicia
faba) bruukt. Eerste leeter wuude dät ap dän Sleek Phaseolus uurdrain, die
däälich so tou tällen dän Prototyp fon dät deerstoalt, wät wie mäd Boone meene.



https://stq.wikipedia.org/wiki/Bimetal

Die Uutdruk Bimetal wäd foar ferskeedene Seeken anwoand. Dät beträft altied
Dingere, do der bestounde uut two uunglieke Metalle, do gjucht fääst mädnunner
ferbuunen sunt. Ju Betjuudenge, in ju die Uutdruk ap maaste anwoand wäd, is in
Metalle mäd uunglieke Uutdienengskoeffiziente, uum Thermostoate un Thermometere
tou moakjen. Dät rakt oawers uk gans uur Anweendengen fon Bimetal, so bestounde
toun Biespil Kringsoagen mäd bimetallene Sniedebleede, uum Sponkraft mäd
Ounutsengsfäästegaid tou kombinierjen.

Ne bimetallene Striepe foar n Thermostoat bestoant uut two uunglieke apnunner
walsede Stukke Metal, (oafte Invar un rostfräien Stäil). Disse two Materioale
hääbe uunglieke Uutdienengskoeffiziente, wiertruch dät Bimetal bie
Temperatuurannerengen beegjen däd: dät eene Metal dient daach stäärker uut as
dät uur. Uum ne gratterer Uutwiekenge tou kriegen of ne grattere Ferstaalkraft,
bruukt me ne laangere Striepe. Gewöönelk wäd ju Striepe spiroalfoarmich troald,
sodät ju in ne litje Gehüüse paaset. Foar allerhound Temperatuurbewoakengsswäkke
wäide Bimetalkonstruktione anwoand, as bie dän Thermostoat in n Köilskap of bie
ju Bäitenge (Haitsenge). Dan wäd foarallen mäd dät Bimetal n Skalter betjoond.
Um dät Effekt antouweenden in n Thermometer (Bimetalthermometer), wäd ju
Uutwiekenge uurbroacht ap n Wieser, die der uur ne iendeelde Skala bewääget.

Mäd Bimetal konnen aal temperatuurgeföilige Skaltere moaked wäide;
Bimetal-Skaltere wäide unner uur anwoand in Startere fon Fluoreszenzlaampen un
uk as thermiske Sicherenge. Sukke Skaltere rakt et toun Biespil in
Woatersjoodere, Stoafsuugere, Striekiersene usw.

Ne Legierenge is wät gans uurs as n Bimetal: bie ne Legierenge sunt two Metalle
mädnunner misked, wült n Bimetal bestoant uut two düütelk tou unnerskeedende
Stukke uungliek Metal.



https://stq.wikipedia.org/wiki/Besiedelenge

Wan Seelterlound wuudelk tou ju Comitia Sygeltra heerde, dan skuul ju
Besiedelenge (dt. Besiedlung) fon dät Suude häär keemen weese. In Touhoopehong
mäd ju daach fräiske Sproake fon do Seelter wäd dan ju Konzeption fon
"Hümlingfräisen" nöödich (Sello 10). Kramer (1994:35) häd wiesd dät die Noome
fon Seelterlound uk Ruumte foar n uur Apfoatenge rakt, wierbie Besiedelenge uut
dät Noude muugelk blift. Deerbie skäl dan in Betracht nuumen wäide, dät do
fräiske Kustenstrieke in dät Middeloaler tou do tichtst befoulkede Gebiete fon
Europa heerden (Slicher van Bath 1973.201ff.). N Besiedelenge loangs do
Honnelsweege ätter dät Binnenlound kuud deerbie muugelk weese. Dät deerbie uk
Ienfloude fon t Suude häär aptrieden, waas fielicht deeran outouleesen (Se22, 62
Anm.), dät do allere seelter Buurenhuuse fon skeen niedersaksisken Typ sunt (wan
uk ätter näiere Ansichte do "Fräiske Huuse" eerste fuul leeter deeruut äntsteen
sunt, fgl. t.B. Van der Veen 27). Man in sproakelke Apsicht häd dät Noude wonnen
un sik soogoar heelden ätterdät in dät eegentelke Aastfräislound ju fräiske
Sproake fon dät Läichdüütske fertroangen waas. Sello meende, dat do amtelke
Foarme fon do seelter Täärpnoomen ap ne originoal "düütske" Befoulkenge wise
(Se22), man as wie leeter (Kramer1994: 37-45) sjo, läite do sik goud uut
ooldfräiske Foarme ouleede. Doo "düütske" Familiennoomen (Se25) as uk dät
"saksiske" Loundgjucht (Se62) sunt fielicht eerste äntsteen as do Seelter in
Seelterlound woonden. Suudelke Ienfloud in do Loundnoomen wiest Kramer
(1994:390).



https://stq.wikipedia.org/wiki/Assibilierenge

Ju Assibilierenge (dt. Assibilierung, ‘siskjend Moakjen’) is ne Ärskienenge,
wierbie Kääle-Ferslusluude (velare Plosive) [k, g] sik anpaasje an foardere
Vokoale deerieuwenske. Palatalisierenge un deerap Assibilierenge geböärde in dät
Proto-Fräiske in betoonde Silwen.

Un so seeltersk jäärsene ‘gestern’ (engl. yesterday), Jädde ‘Gerte’, jädden
‘gerne’, Jäiden ‘Garn’, Jäild ‘Geld’, Jiere (ndl. gier) ‘Jauche’, juun ‘gegen’,
ferjeete ‘vergessen’, ferjeeuwe ‘vergeben’.

Un so seeltersk Säärke ‘Kirche’, Säärse ‘Kirsche’, Säddene (nd. Karn)
‘Butterfass’, Säspel ‘Kirchspiel’, Seetel ‘Kessel’, Sies ’Käse’, Suuken ‘Küken’.

In dän lääste Fal (6.) wäd wäil ounnuumen, dät deer dät g al eer n Wrieuweluud
(as in Deege) waas. Deer honnelt sik dät also wäil bloot uum Palatalisierenge.

Ap Wäästfräisk un Noudfräisk häd et aal uk roat (tsjerke, schörk, ‘Kirche’, dei,
däi ‘Tag'). Do ängelske Biespiele (yesterday, cheek, day) wiese, dät et dosälge
Ärskieningen deer uk roate, man dät geen ap n uur Wiese (fgl. engl. church
'Kirche', nd. Kark, wier uk dät Eend-k assibilierd is) un fielicht nit in
jusälge Tied. Ju fräiske Assibilierenge wäd uk wäil betrachted as äntsteen truch
Hyperkorrektuur.

Ap Wäästfräisk koom fuul leeter wier ne Assibilierenge, wiertruch dät Woude rakt
as meitsje ‘moakje’, laitsje ‘laachje’, lyts ‘littek’ brutsen ‘breeken’ usw.

Uk in romaniske Sproaken rakt n Oard Assibilierenge, as t.B. bie frantsöösk
chateau uut latiensk castellum, seeltersk Kastäil, ‘Schloss’.



https://stq.wikipedia.org/wiki/Assibilation

Ju Assibilierenge (dt. Assibilierung, ‘siskjend Moakjen’) is ne Ärskienenge,
wierbie Kääle-Ferslusluude (velare Plosive) [k, g] sik anpaasje an foardere
Vokoale deerieuwenske. Palatalisierenge un deerap Assibilierenge geböärde in dät
Proto-Fräiske in betoonde Silwen.

Un so seeltersk jäärsene ‘gestern’ (engl. yesterday), Jädde ‘Gerte’, jädden
‘gerne’, Jäiden ‘Garn’, Jäild ‘Geld’, Jiere (ndl. gier) ‘Jauche’, juun ‘gegen’,
ferjeete ‘vergessen’, ferjeeuwe ‘vergeben’.

Un so seeltersk Säärke ‘Kirche’, Säärse ‘Kirsche’, Säddene (nd. Karn)
‘Butterfass’, Säspel ‘Kirchspiel’, Seetel ‘Kessel’, Sies ’Käse’, Suuken ‘Küken’.

In dän lääste Fal (6.) wäd wäil ounnuumen, dät deer dät g al eer n Wrieuweluud
(as in Deege) waas. Deer honnelt sik dät also wäil bloot uum Palatalisierenge.

Ap Wäästfräisk un Noudfräisk häd et aal uk roat (tsjerke, schörk, ‘Kirche’, dei,
däi ‘Tag'). Do ängelske Biespiele (yesterday, cheek, day) wiese, dät et dosälge
Ärskieningen deer uk roate, man dät geen ap n uur Wiese (fgl. engl. church
'Kirche', nd. Kark, wier uk dät Eend-k assibilierd is) un fielicht nit in
jusälge Tied. Ju fräiske Assibilierenge wäd uk wäil betrachted as äntsteen truch
Hyperkorrektuur.

Ap Wäästfräisk koom fuul leeter wier ne Assibilierenge, wiertruch dät Woude rakt
as meitsje ‘moakje’, laitsje ‘laachje’, lyts ‘littek’ brutsen ‘breeken’ usw.

Uk in romaniske Sproaken rakt n Oard Assibilierenge, as t.B. bie frantsöösk
chateau uut latiensk castellum, seeltersk Kastäil, ‘Schloss’.



https://stq.wikipedia.org/wiki/Aastfr%C3%A4isk_Huus

Dät Aastfräiske Huus, uk Gulfhuus namd, is n Huustyp uut Aast-Fräislound un
Groningerlound, die ätter dän groote Bround in Skäddel uk in dät Seelterlound
ienwonderd is.

Woonhuus un Staal sunt innerdoat unner een Täk baud, oaber uurs as in t eepene
Huus, fonunner tränd truch ju Broundmuure. Dät Täk fon dän Staal (Bääterhuus) is
wieder häärunnerleeken as dät fon t Woonhuus (Faanderhuus), wiertruch dät
Bääterhuus bradder is. Dät Huus wäd nit fon do Muuren drain, man fon do holtene
Stiepele int Binnere. Dät Gulfhuus is namd ätter dät Aadenleeger inne Midde fon
dät Huus, dän Gulf. Die is nit appe Been, man appe Gruund, so dät me eenfach
mädde Woain truch ju Grootdoore inne Göäwel appe Toal fiere konn, die Aaden
ienleegerje un truch ju uur Grootdoore an t Faandereend wier ruutfiere kon. Ap
ju uur Siede is ju Groupe, wier do Bäiste stounde un inne bääterste Timpe dät
Plumpsklo is. Ieuwenske dän Gulf sunt Hukke foar Swiene un Koolwere un n
Hoangstestaal, wieruur noch n Been foar Hoo un Aaden is.

Dät Aastfräiske Huus is äntsteen in t 16. un 17. Jierhunnert in Aastfräislound.
Do Buuren bruukten n gratter Leeger, wil jo truch beetere Technik moor Aaden
hieden. In t foaren räkte dät Leeger appen Been fon t Ooldfräiske Buurenhuus.
Fon deer oun wiedede t sik in gans Noudwäästdüütsklound un sogoar in Hollound un
Flandern uut. Ätter dän groote Bround fon Skäddel 1821 koom t dan uk in t
Seelterlound, wier t dan dät eepene Huus fertroang.



https://stq.wikipedia.org/wiki/%C3%84idgeskichte

TOUHOOPEFOATENGE. Die Unnergruund fon Seelterlound is Paat fon ju Aast-Wääst
ferloopende Hunte-Leedoa-Läichte, in ju sik Doalsound ouleegerd häd. Ap dät
Doalsound is ne bit njuugen Meeter tjukke Hoochfoanloage woaksen, ju bloot
unnerbreeken wäd fon dät Noud-Suud ferloopende Doal fon ju Seelter Äi un fon do
beglaitende Soundduune.

Do Geestgebiete sunt Gruundmoränen fon do Glitskere do in ju Saale-Iestied gans
Noud-Düütsklound bedäkten. Charakteristisk foar ju Londskup sunt do smällere
Läichten, do fon Noudaast bit Suudwääst in de Geest uutsleepen sunt un wier
däälich do Woaterloope as Oouwe, Markaa un die Buppeloop fon de Söiste hieren
Wai fiende. Do haagere Rääge lääse deerbie oafte tjoon Meeter af moor buppe do
Läichten. Deerbie is dät gans ouflakked un ourunded truch Froast un Rien as do
Glitskere sik tourääch looken, man dät Klimoa noch tou koold waas foar
Plontenwuuks (periglazial).

Ju Uurfläche fon dät Doalsound faalt fon fjauer bit fieuw Meeter in t Suude bit
tou twoo Meeter in t Noude ou. Deertou faalt ju licht ou ätter t Wääste. In
Foulge deerfon hääbe do Woaterloope in ju Hunte-Leedoa-Läichte (as Loangholter
Djoop, Seelter Äi un Söiste) hiere Gjuchte fon suudsuudaast ätter noudnoudwääst.
Daach rakt et Stukke do der uurs loope, as in de Äi bie Hollen; filicht dät me
deer dän Ienfloud fon dät Unnergruund-Profil noch sjucht.

Foar dät die Plontenwuuks apkoom, spielde die Wiend noch ne groote Rulle,
wierbie dät Sound tou Räägen un Dääken uumleegerd wuude. Bie do Woaterloope wuud
dät Sound soogoar tou hooge Duunen (bit alwen Meeter) apwaaid, do in
Seelterlound aal ap Aastersiede fon ju Äi lääse, wierjuun dät Lound ap
Wäästersiede moor utwaaide Läichten (Ausblasungsmulden) apwiest (fgl. Wöhrmann
1953). Deeran kon me sjo, dät maast Wäästwiende härsked hääbe. Dät haagere Sound
bie do Woaterloope ärkläärt sik deertruch, dät dät Woater dät Sound fon buppen
meenoom. Bit twäin Meeter tjukke Loagen hääbe sik ap ju Wiese ouleegerd. In t
Noude loope do Woaterloope uut in ju Leedoa, ju ätter t Wääste gungt un bie Lier
as n 114 Meeter breeden Stroom in ju groote Oamse uutlapt.

In ju woorme Tied wuud ju Fuchtegaid in disse Geegend immer gratter, foarallen
as weegen dät Smilten fon dät Ies ju Noudsee äntstuude. Unner do Umstande fängen
do Eedmoase oun tou woaksen. Do bildeden tjukke Ploastere, do do Boomwuttele
ferstikten. Do Boome geenen dood un fällen uum un wuuden unner dän woaksende
Foan begreeuwen. In uus Tied wäide foarallen do Wuttele as Sienstubben in de
Foan wierfuunen. Immer wuks näi Moas ap do hoolich ferrootede Räste fon do oolde
Plonten. Wiel do Foanloagen dät Woater goud fäästhoolde kuuden, wuuks die Foan
buppe ju Uumgeegend uut in Foarm fon n Halloosjeglääs. In de Döise bie Skäddel
is ju ap wäkke Steeden soogen bit njuugen Meeter tjuk.

Bie do Woaterloope kuud die Foan nit woakse weegen do Soundduunen uut truch dät
Woater immer wier ounfierd Geestmaterioal. Uk waas deertruch ju Gruunde tou riek
an Neerstoffe. Dätsälge hied me uk an dän Geestraant, wier neen ächten Hoochfoan
woakse kuude. Deeruum fint me in t Suude fon disse Geegend do Heedefoane,
wiertou in Seelterlound die Swoote Faan un die Fäddenbiergsfaan sudelk fon Oouwe
un Markaa heere.

[Ätter mien Oarbaid: P. Kramer, Lound un Noomen. Die saterfriesischen Orts- und
Flurnamen, 1. Beend: Text, Mildaam 1994.] S. 11-12.



